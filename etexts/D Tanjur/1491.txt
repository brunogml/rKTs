[\[1a\]]
[\[1a.1\]{D4217}]@#/_/tshad ma rnam 'grel bzhugs so/_/
[\[1b\]]
[\[1b.1\]]@##/_/tshad ma rnam 'grel gyi 'grel pa/_bam po bcu gnyis pa/_slob dpon gyis tshad ma'i mtshan nyid kyi bstan bcos bshad pa'i rgyu rjes su dpag pa rnam par bzhag nas/_skabs
[\[1b.2\]]su bab pa tshad ma zhes bya ba la sogs pas phyag 'tshal ba'i tshigs su bcad pa'i bshad pa mdzad par rtsom pa'o/_/tshad mar gyur pa zhes bya ba ni tshad mar 'khrungs pa'o/_/tshad ma dang 'dra bas na
[\[1b.3\]]tshad ma ste bcom ldan 'das so/_/tshad ma'i ngo bo de ci zhig yin na/_gang gis de dang 'dra bar dam bca' bar byed ce na/_tshad ma slu med can shes pa/_/zhes bya ba smos te/_slu bar byed pas na slu
[\[1b.4\]]ba'o/_/shes pa gang la de yod pa de ni slu ba can no/_/slu ba yod pa ma yin pa can ni slu ba med pa can te/_gang la slu ba med pa zhes bya ba'i don to/_/mi slu ba de yang don yongs su bcad nas 'jug
[\[1b.5\]]pa na don gyi rang gi nus pa grub pas/_ji ltar 'dod pa'i don de lta bu'i ngo bo'i mi slu ba ni yul gyi chos dang /_de'i de lta bur gyur pa rtogs pa na shes pa'i mi slu ba ni yul can gyi chos yin no/_/de gang
[\[2a\]]
[\[2a.1\]]la yod pa de ni slu ba med pa can gyi shes pa'o/_/rjes su dpag pas don gyi rang gi ngo bo yongs su ma bcad pa'i phyir khyab pa med pas na de ni mi rigs so zhe na/_skyes bu ma bslus pas na mi slu ba ni mngon par 'dod
[\[2a.2\]]pa'i don dang phrad par byed pa'i mtshan nyid can gyi mngon sum dang /_rjes su dpag pa'i khyad par byed pa yin no/_/de nyid rnam par 'grel pa'i phyir/_/don byed nus par gnas pa ni/_/mi slu yin te zhes bya ba smos te/_tshad mas
[\[2a.3\]]yongs su nges pa'i don gyis bsgrub par bya ba'i don byed par rtogs pa'o/_/ji ltar mngon sum gyis shes nas mes sreg pa dang /_'tshed pa la sogs pa'i nus pa la 'jug pa de'i dro ba'i reg pa la sogs pa'i yul can gyi mngon
[\[2a.4\]]sum dang ji ltar 'ga' zhig gi tshe mi nyid la rnam pa mtshungs pa la sogs pa 'ga' zhig gis 'khrul pa du ba \u0f85las me nges par byas pa'i rjes su dpag pa'i 'jug pa mi slu ba yin no/_/mngon sum nyid la 'khrul pa'i rgyu sna tshogs pa nyid
[\[2a.5\]]kyis slu ba srid pa'i phyir de'i don gyi don byed pa'i yul can gyi tshad ma phyi ma 'jug pas tshad ma nyid du rtogs par bya'i/_rjes su dpag pa la ni ma yin no/_/de ltar de'i rang bzhin can nam/_'bras bu'i rtags dngos po'i rang bzhin nyid
[\[2b\]]
[\[2b.1\]]dang /_dngos po'i 'bras bu nyid du nges pa ni rtags can gyi shes pa'i rgyu yin pas na/_de lta bur gyur pa'i dngos po med par rjes su dpag pa yod pa ma yin pa'i phyir/_phyis kyi tshad ma'i 'jug pa la ltos pa ma yin no/_/gzhan dag tu ni mngon sum dang der snang ba dag skye ba'i tshe khyad
[\[2b.2\]]par nges pa med na de ni phyis kyi tshad ma 'jug pas mi slu bar rig par bya'o/_/gal te phyis kyi mngon sum yang mngon sum snga ma dang khyad par med pa'i phyir/_dngos po la 'jug pa ma yin par the tshom za bas mi 'khrul par nges par nus pa ma yin no zhe na/_ma yin te gnyis ka dngos po
[\[2b.3\]]med par mi 'jug pa'i phyir ro/_/me med pa la me 'dzin pa can gyi 'jug par byed pa las/_'jug pa'i sreg pa dang 'tshed pa la sogs pa'i yul can gyi phyis kyi shes pa skye ba yod pa ma yin te/_de ni dngos po'i rten can nyid yin pa'i phyir ro/_/skye na yang mi slu ba kho na yin te/_
[\[2b.4\]]ji ltar mngon par 'dod pa bzhin du don byed pa thob pa'i phyir dang /_dngos po ni de tsam gyi rgyu nyid yin pa'i phyir ro/_/de ltar na phyi ma dngos po'i yul can nyid yin na/_snga ma de la mi slu ba can yin no/_/gal te sngar bzung ba'i don phyis kyi tshad mas rtogs pa ma yin na/_de ji ltar na
[\[2b.5\]]des yongs su bcad pa'i don byed pa'i yul can gang gis na/_de'i don byed pa de las mi slu ba'i phyir de la tshad ma yin zhe na/_ma yin te tha snyad 'dogs pa po dag tha dad pa med par 'jug pa'i phyir tha snyad kyi rjes su 'brangs nas/_dus snga phyir 'byung ba can la gcig tu 'jug par
[\[2b.6\]]brjod do/_/dngos su ni tha dad pa nyid yin no/_/de ltar na phyis kyi tshad ma'i yul gyi dngos po ni/_tshad ma snga ma'i yul med na med pa'i phyir de yang de'i yul can nyid yin no zhes nye bar brtags pa yin no/_/de bas na sngar dngos po grub pa'i phyir dang po nyid tshad ma yin te/_de las don byed
[\[2b.7\]]pa la 'jug pa'i phyir ro/_/gang gis phyi rol gyi don med pa de'i tshad mas yongs su bcad pa'i don gyi yul ni tshad ma phyi ma de'i rgyu nyid yin par mi slu ba ma yin gyi/_'on kyang ji ltar 'dod pa'i don byed par snang ba can gyi shes pa rgyu nyid yin no/_/gang la de med pa de ni tshad ma
[\[3a\]]
[\[3a.1\]]ma yin pa de ltar na 'gal ba med do/_/phyi rol gyi don yod pa ma yin na yang de ltar snang ba can gyi shes pa skye ba can nyid ni skyes bu'i don yin pa de ltar na/_phyi rol gyi don yod pa dang /_cig shos smra ba dag gi don dam par mi slu ba la bye brag ci yang med do/_/mi slu
[\[3a.2\]]ba de dang de nges pa gang yin pa de ni tshad ma yin pa'i phyir/_the tshom za ba'i shes pa la sogs pa ni tshad ma ma yin no/_/gal te skyes bu'i 'jug pa la yang gags yod pas/_tshad ma yang slu ba srid pa'i phyir tshad ma ma yin no zhe na/_de ni tshad mas nges par 'dod pa'i don dang phrad pa ni ma
[\[3a.3\]]yin no/_/'o na ci yin zhe na/_de las mngon par 'dod pa nyid dang phrad pa yin no/_/'jug pa yod na tshad ma phrad par byed pa nyid yin pa de ltar na phrad par nus pa tshad ma nyid yin gyi phrad pa nyid ni ma yin no/_/nus pa de nyid 'di'i mi slu ba yin par brjod pa'i phyir skyon yod pa ma yin no/_/
[\[3a.4\]]gal te 'di ltar mi slu ba tshad ma nyid yin na/_de dang de sgra las byung ba la med pa'i phyir tshad mar mi 'gyur na yang 'dod pa des na khyab pa med pa'i mtshan nyid kyi skyon du 'gyur ro zhe na/_khyab pa med pa de ni ma yin no/_/de ltar na gang la 'di'i 'khrul pa rab tu ston pa de la tshad mar 'dod
[\[3a.5\]]pa ma yin gyi 'on kyang sgra 'byung yang bsam pa dag ni ston phyir ro/_/mi slu ba yin te zhes bya ba rjes su 'jug go/_/skyes bu'i bsam pa ston par byed pa de ltar na de ston pa'i phyir/_'di ni tshad ma nyid yin no/_/'chad pa po'i byed pa zhes bya ba la sogs pas de nyid 'chad par byed de/_
[\[3a.6\]]'chad pa po'i byed pa ste/_yang dag par 'dod pa dang brjod par 'dod pa zhes bya ba'i bar du'o/_/de'i yul gyi don gang yin pa rab tu gsal zhing so sor snang ba'o/_/gang la zhe na/_rnam par rtog pa'i blo la'o/_/brjod par 'dod pa'i yul gyi don de la sgra 'di ni tshad ma nyid
[\[3a.7\]]yin no/_/'chad pa po don der snang ba can gyi rnam par rtog pa sgra las rtogs par 'gyur te/_don de shes pa na 'di ni tshad ma nyid yin no zhes bya ba'i don to/_/don gyi de nyid rgyu can min tshad ma nyid kyang ma yin na gang gis na khyab pa med pa'i mtshan nyid du 'gyur gal te gang gis
[\[3b\]]
[\[3b.1\]]shes nas 'jug par 'gyur ba'i don byed par mi slu ba de ni de la tshad ma nyid yin pa de'i tshe/_bum pa'i rnam par rtog pa'i shes pa las/_/bum pa la 'jug pa de'i don byed par mi slu bar 'gyur ba de ltar na/_de yang tshad mar gyur na mi 'dod pa de bas na mtshan nyid zhugs pa yin no
[\[3b.2\]]zhe na skyon de yod pa ma yin te/_bzung ba 'dzin phyir kun rdzob ni/_/mi 'dod 'di ltar bum pa dang yod pa nyid dang /_grangs dang 'degs pa la sogs pa'i yul can gyi kun rdzob kyi shes pa ni tshad ma nyid du mi 'dod de/_ci'i phyir zhe na/_gzung ba 'dzin pa'i rgyu'i phyir ro/_/de la
[\[3b.3\]]dang por mthong ba nyid tshad ma nyid de 'jug par byed pa yin no/_/de'i mthu las 'byung ba can gyi rnam par rtog pa'i shes pa phyi ma ji lta ba bzhin du yongs su bzung ba'i don gyi yul can/_dran bzhin du skye ba de ltar na des don byed pa sgrub par byed pa'i dngos po cung zad kyang shes pa med
[\[3b.4\]]pa de bas na gang las shes nas 'jug par byed par 'gyur/_gal te ci'i phyir de lta bu'i rnam pa can gyi shes pa nyid tshad mar 'dod kyi/_dbang po la sogs pa ma yin zhe na/_mi rung ba'i phyir ro/_/'di ltar tshad ma'i 'bras bu ni rnam pa gnyis te/_skyes bu'i don zhes bya ba chod pa dang khyad
[\[3b.5\]]par can chod pa med pa'o/_/shes pas blang bar bya'i don shes nas de sgrub par byed pa nan tan du byed pas mngon sum du byed pa'i mtshan nyid can gyi 'jug pa skyes bus thob par 'gyur ro/_/de bzhin du dor bar bya ba shes nas de sgrub par byed pa nan tan du mi byed pas/_de mngon sum
[\[3b.6\]]du mi byed pa'i mtshan nyid can gyi 'jug pa thob par 'gyur te/_blo ni tshad ma nyid/_blang dang dor bya'i dngos po yi/_/'jug la de gtso nyid phyir dang /_/blang bar bya ba dang dor bar bya ba'i dngos po'i yul can dang /_skyes bu'i don zhes bya ba can gyi 'jug pa de la/_de gtso bo nyid kyi
[\[3b.7\]]phyir te shes pa gtso bo nyid yin pa'i rgyu'i phyir/_blo ni tshad ma nyid yin no/_/blo tshad ma nyid du 'dod pa ni dbang po la sogs pa yang 'jug pa'i rgyur 'gyur ro zhes bya ba'i rtog pa dgag pa'i phyir ro/_/de ltar na dbang po la sogs pa yod pa'i skyes bu la 'jug pa'i yod pa ma yin no/_/de
[\[4a\]]
[\[4a.1\]]lta ma yin na de yod pa tsam gyis 'jug par thal ba'i phyir ro/_/'di ltar blang bar bya ba dang dor bar bya ba shes nas rtogs pa po 'dis ji ltar rigs pa bzhin du bstan par 'gyur ro/_/gang las brtsams nas bsam pa sngon du gtong ba can gyi 'jug par byed pa dang po
[\[4a.2\]]de ni 'dod pa'i don la 'jug pa'i rgyu yin no/_/de las gzhan du gyur pa de'i stobs las byung ba can dang de'i yul can dag yin pa'i phyir de nyid tshad ma yin no/_/tshad ma'i 'bras bu ma chod pa yang don rtogs pa yin no/_/de yang rgyu thams cad nye ba na yang gang las chod pa med par rtogs pa'i tha snyad
[\[4a.3\]]thob pa na de tshad ma yin no/_/mchod pa de yang yul dang 'dra ba las gzhan la yod pa ma yin no/_/des na blo ni nyams su myong ba'i bdag nyid du tha dad pa med du zin kyang de don so so la tha dad par byed pa yin no/_/de ltar na yul rnams can ni tha dad phyir te zhes pa'i chos yin pa'i phyir/_blo
[\[4a.4\]]rtogs pa tha dad pa yin pas te rgyu de'i phyir ro/_/de yod na ste lam gyi rnam pa can yod na 'bras bu 'di yod phyir/_blo ni tshad ma nyid yin no/_/gang yod pa nyid yin na gang 'gyur ba de ni de'i shin tu sgrub par byed pa yin par rigs so/_/de yod na yang 'ga' zhig gi tshe 'bras bu med pa
[\[4a.5\]]yin na ni/_ltos par bya ba gzhan 'di la yod do zhes rtogs par 'gyur ro/_/de'i tshe snga ma de nyid ltos par bya ba gzhan des chod pa'i phyir phul du byung ba can gyi byed pa nyid du mi 'gyur ro/_/de bas na byed pa nyid du ma yin no/_/dbang po la sogs pa yod pa la yang bya ba med pa yin te/_yul
[\[4a.6\]]dang 'dra bas chod pa'i phyir ro/_/'dra ba nyid yod na ni gdon mi za bar de rtogs te/_de'i de ni 'ga' zhig gis kyang chod pa ma yin no/_/shes pa'i ngo bo nyid yin pa'i phyir gzhan la ltos pa med pa can gyi 'bras bu rnam par gzhag pa'i rten yin pa de ltar na 'bras bu rnam pa gnyi ga'i yang
[\[4a.7\]]yul dang 'dra ba nyid rgyu yin no/_/de yang shes pa'i bdag nyid du gyur pa yin pa'i phyir/_shes pa nyid tshad ma yin no/_/brjod pa'i yul la tshad ma gzhan mi 'jug pas brjod pa tshad ma nyid ma yin par ma gyur cig snyam pas/_tshad ma rnams rang nyid kyis tshad ma nyid yin gyi/_
[\[4b\]]
[\[4b.1\]]tshad ma gzhan gyi dbang gis ni ma yin no zhes gzhan smra ste/_de dang de mi rigs so/_/ci'i phyir zhe na/_'di ltar de skad du brjod pa 'di'i don 'ga' zhig kyang mi rung ngo /_/de ltar na tshad ma rnams rang nyid kyis tshad ma nyid grub pa yin no zhes bya ba mngon par gsal ba'am/_skye ba tshad
[\[4b.2\]]ma nyid yin par brjod grang na/_grub pa ni rnam pa gnyis la mthong ste/_dper na sgra grub pa dang 'bras bu can grub pa zhes bya ba lta bu'o/_/re zhig skye ba ma yin te/_/skyes pa dang /_ma skyes pa'i gnas skabs dag la shes pa ni tshad ma nyid la byed pa po nyid ma yin pa'i phyir ro/_/ma
[\[4b.3\]]skyes pa ni med pa yin te/_med pa'i bya ba mi rung ba'i phyir ro/_/skyes pa yin na yang de'i bdag nyid yin pa'i phyir tshad ma nyid kyang de'i tshe skyes pa nyid yin no/_/de ltar na 'bras bu med pa'i phyir/_gang gang las 'gyur zhing gang gis na tshad ma nyid rang las skye bar 'gyur/_dbang po la
[\[4b.4\]]sogs pa don gzhan du gyur pa dag las shes pa tshad ma'i ngo bo can skyes pa de ltar na/_rang las skye ba ma yin no/_/ci ste 'di ni tshad ma yin no zhes nges pa'i mtshan nyid can gyi tshad ma'i mngon par gsal ba rang las 'gyur ba de ltar na/_rang las grub pa yin pa de ni rigs pa nyid
[\[4b.5\]]ma yin no/_/'di ltar tshad ma dang der snang ba dag skye ba'i dus na khyad par nges par bzung ba med de/_'jig rten na tshad ma dang cig shos dag la the tshom za ba mthong ba'i phyir ro/_/gal te tshad ma rang nyid las grub pa yin par 'gyur na bstan bcos byed pa dag gis phan tshun 'gal
[\[4b.6\]]ba can gyi tshad ma'i mtshan nyid byed par mi 'gyur ro/_/tshad ma skyes pa nyid na tshad ma dang /_tshad ma ma yin pa'i ngo bo'i rnam par dbye ba grub pa'i phyir mtshan nyid gcig pa can nyid byed par 'gyur ro/_/gzhan yang bdag nyid tshad ma dang der snang ba'i ngo bo yongs su gcod pa'i phyir/_
[\[4b.7\]]'ga' zhig 'ga' zhig la 'khrul pa yin no/_/de skad du brjod pa des kyang mtshan nyid de ltar bya ba ma yin no/_/byed na rang nyid kyi brjod pa la gnod par byed do/_/ngo bo des gzhan gyis tshad ma rig par bya ba'i phyir mtshan nyid byed pa yin na/_de yang rigs pa ma yin no/_/'di'i
[\[5a\]]
[\[5a.1\]]rang gi rtogs pa dang 'gal ba yang yin no/_/ji ltar brjod pa'i log pa'i don can nyid kyi rgyu med pa kun nas bstan pas skyes bus ma byas pa nyid tshad ma nyid du grub par ston pa de ltar na rang las grub pa ma yin no/_/gzhan yang shes pa yod pa nyid kyis tshad ma
[\[5a.2\]]nyid kyi nges pa 'dod pa des shes pas rang gi ngo bo rig pa'i phyir rang rig pa 'dod par 'gyur ro/_/skyon de bsal bar 'dod pas shes pa gzhan las grub par 'dod pa na rang las grub pa ma yin no/_/ci ste de'i mtshan nyid gzhan gyis byas pa ma yin no zhes sems na yang /_de ni 'dod pa nyid
[\[5a.3\]]yin no/_/de ltar na rang gi rgyu las de lta bur gyur pa nyid du skyes pa de ni tshad ma gzhan nam gzhan gyis kyang 'di'i tshad ma nyid kyi rang bzhin byas pa ma yin no/_/'o na gal te khyod cag gi tshad ma nyid ji ltar grub pa yin zhe na/_kho bo cag gi ni rang las rang gi ngo bor rtogs/_rang
[\[5a.4\]]rig pa las tshad ma zhes bya ba'i shes pa de'i shes pa yod pa nyid grub pa yin gyi/_tshad ma nyid ni ma yin no/_/gal te shes pa yod pa nyid las tha dad pa med pa'i phyir tshad ma nyid kyang bzung ba nyid yin no zhe na bden te/_mngon sum de ni char skye ba ma yin pa'i phyir/_de
[\[5a.5\]]yang bzung ba nyid ni yin mod kyi/_'on kyang bzung ba'i rnam pa gang yin pa dag la yang nges pa skyed par byed pa de la/_'jug par byed pa'i phyir tshad ma nyid du 'dod kyi/_gzhan du ni ma yin no/_/mthong ba las khyad par med na yang /_rnam pa gang don du gnyer ba dang /_goms pa dang
[\[5a.6\]]skabs la sogs pa nges pa'i rgyu yod na de nges pa yin gyi/_gzhan chod pa ni ma yin no/_/des na shes pa yod pa nyid dmigs pa na tshad ma nyid bzung du zin kyang ma bzung ba dang 'dra ba yin te/_nges pa med pa'i phyir ro/_/'o na ji ltar tshad ma nyid nges par bya zhe na/_tha snyad
[\[5a.7\]]kyis ni tshad ma nyid dus phyis 'byung ba can gyi don byed pa'i yul can gyi shes pas so/_/gal te tha snyad kyis tshad ma nyid rtogs pa yin pa de'i tshe bstan bcos don med pa can yin pa'i phyir/_brtsam par bya ba ma yin par 'gyur ro/_/don med pa can ma yin te/_gang gi phyir/_bstan
[\[5b\]]
[\[5b.1\]]bcos rmongs pa zlog byed yin/_/'jug par byed pa'i tshad ma'i mtshan nyid mi shes par 'jug pa na slu ba srid pa'i phyir ro/_/'jug par 'dod pas 'jug pa las sngar tshad ma dang der snang ba dag gi mtshan nyid rtogs par bya ba yin no/_/de yang bdag nyid kyis mi rig pa gang yin pa de yang
[\[5b.2\]]dag pa'i shes pa nye bar mtshon par gyur pa'i chos ston pa'i mtshan nyid can gyi bstan bcos las/_ji skad du bstan pa'i mtshan nyid kyis mi slu ba rig par byas nas rnam pa 'ga' zhig gis 'jug par 'gyur ba'i phyir/_bstan bcos byed pa yin te/_rtogs pa po'i tshad ma
[\[5b.3\]]dang /_cig shos mi shes pa ldog par byed pa yin pa de ltar na don med pa ma yin no/_/tshad ma rab tu grags pa nyid dang tha snyad kyang yin pa de ltar na/_bstan bcos ni ci yang mi rung ngo zhes smra ba gang yin pa de'i yang /_de skad du brjod pa nyid rigs pa nyid ma yin no/_/
[\[5b.4\]]de ltar na tshad ma dag ni rab tu grags pa nyid ma yin te/_phan tshun 'gal ba'i mtshan nyid byed pas mkhas pa snyam sems pa dag gi yang log par rtogs pa mthong ba'i phyir/_'jig rten ni smos kyang ci dgos so/_/de nyid kyi phyir tshad ma med pa sngon du song ba can gyi
[\[5b.5\]]'jug pa na 'di slu bar 'gyur ro/_/'ga' zhig gi tshe mi slu bar 'gyur ba gang yin pa de yang bya rog dang /_ta la'i tshul gyis yin pa de ltar na de ni cir yang mi rung ngo /_/de bas na de ltar tshad ma'i mtshan nyid mi slu ba gcig cig bshad do/_/mi shes don gyi gsal byed kyang /_/
[\[5b.6\]]gzhan mtshan nyid gnyis pa yin no/_/rtogs pa po'i mi shes pa'i don gyi dngos po'i de kho na nyid kyi gsal bar byed pa ste/_mngon par gsal bar byed pa'i shes pa yang tshad ma yin no/_/don byed par mi slu ba nyid kyi phyir de dang de rtogs par bya'o/_/don smos pas ni zla ba
[\[5b.7\]]gnyis la sogs par snang ba tshad ma nyid ma yin par bshad de/_mi shes pa de bzung du zin kyang de'i don ma yin pa'i phyir ro/_/gal te 'o na ji ltar na ldog pa'i yul can gyis mi dmigs pa tshad ma nyid yin zhe na ma yin te/_'dir yang rang gi mtshan nyid med pa nyid du gsal
[\[6a\]]
[\[6a.1\]]bar byed pa'i phyir ro/_/don smos pas kyang dngos po yod pa dang med pa nyid kyi mtshan nyid kyi de kho na nyid yin par bzhed do/_/gal te don ma rtogs pa gsal bar byed pa tshad ma yin pa de'i tshe/_rang gi ngo bo rtogs 'og tu/_/spyi yi rnam par shes pa thob/_/rang
[\[6a.2\]]gi mtshan nyid khong du chud pa las dus phyis spyi'i rnam par shes pa gang yin pa de mngon sum gyis ma bzung ba nyid kyi spyi yul nyid du bdag gir byed pa'i phyir/_de yang tshad ma nyid thob na mi 'dod do/_/de bas na mtshan nyid 'khrul pa yin no zhe na/_skyon de ni med de 'di ltar
[\[6a.3\]]mngon sum gyi shes pas de dang de las log pa'i ngo bo can gyi sngon po la sogs pa'i yul la 'dzin pa na/_ji ltar yongs su mthong ba'i khyad par gyi yul can nyid kyi dran pa'i shes pa skye bar 'gyur pa'i phyir/_don ma rtogs pa rtogs par byed pa po ma yin na/_gang gis na
[\[6a.4\]]'di tshad ma nyid yin pa'i phyir mtshan nyid 'khrul par 'gyur/_ma rtogs pa spyi shes pa'i shes pas rtogs pa yang bla ste/_de ltar na yang /_rang gi mtshan nyid mi shes pa/_/shes pa gang yin zhes dgongs phyir/_/'khrul pa med pa kho na yin no/_/rang gi mtshan
[\[6a.5\]]nyid ma rtogs pa rtogs pa'i yul can gyi shes pa gang yin pa de ni tshad ma yin pa de ltar na/_khyad par dang bcas pa'i mtshan nyid bshad pas spyi shes pa ni tshad ma ma yin no/_/gal te 'o na rjes su dpag pa tshad ma ma yin pa thob ste/_sgra'i rang bzhin gyi mi rtag pa nyid mthong
[\[6a.6\]]ba shes pa'i phyir ro zhe na ma yin te thams cad las ldog pa'i sgra'i bdag nyid thun mong ma yin pa bzung du zin kyang /_rnam par gang la mngon sum des nges pa la sogs pa rang gi 'bras bu skyed par byed pa de nyid tha snyad du rung ba bzung ba yin gyi gzhan ma yin pa de ltar na ma bzung
[\[6a.7\]]ba nyid la 'jug pa'i phyir rjes su dpag pa ni tshad ma yin no zhes de sngar bstan zin to/_/ci'i phyir rang gi mtshan nyid rtogs pa'i shes pa gang yin pa de tshad mar 'dod kyi gzhan ma yin zhe na/_rang gi mtshan nyid dpyad phyir ro/_/rang gi mtshan nyid kho na don gyi bya ba byed
[\[6b\]]
[\[6b.1\]]pa de ltar na de'i don du skyes bu rang gi mtshan nyid don byed pa'i rten 'dod pa yul de nyid la tshad ma tshol bar byed kyi/_don byed pa ma yin pa'i yul gzhan la ni ma yin no/_/de lta bu'i rnam par grub pas don byed pa mi 'grub pa'i phyir ro/_/gal te don byed par mi nus pa med pa'i
[\[6b.2\]]yul can gyi rjes su dpag pa ni tshad ma nyid ma yin par thal bar 'gyur ro zhe na/_'di la yang rang gi mtshan nyid ma rtogs pa la mi shes pa'i don gyi yul can nyid yod pa'i phyir ro/_/rang gi mtshan nyid kho na med pa nyid du rtogs pa'i phyir ro/_/bum pa la sogs pa don gyi bya ba
[\[6b.3\]]byed pa dgag par bya ba med pa nyid du rtogs pa'i phyir ram/_phyogs la sogs pa des dben pa'i yul de ltar des dben pa'i ngo bor shes pa'i phyir/_don dam par mi dmigs pa yang rang gi mtshan nyid kyi rten can nyid yin no/_/gang du nam mkha' la sogs pa rnam par gcod
[\[6b.4\]]pa na phyi rol gyi dngos po'i rten med pa de la yang nam mkha'i rgyus stong pa de'i rnam par rtog pa'i blo nyid rten yin pa de ltar na/_thams cad du dngos po la reg pa yin no/_/ji skad du bshad pa'i mtshan nyid rnam pa gnyis brten pa'i ngo bo can gang yin pa de ni tshad ma yin no/_/
[\[6b.5\]]de bzhin bcom ldan tshad ma nyid/_/'di tshad ma dang yang ci zhig mtshungs na/_gang gis na tshad ma dang 'dra bas tshad ma nyid yin tshad ma'i mtshan nyid rnam pa gnyis nyid dang mtshungs pa yin no/_/ji ltar mngon par 'dod pa bzhin du bsgrub par bya ba'i don la mi slu ba'i phyir dang /_
[\[6b.6\]]mi shes pa'i don gsal bar byed pa'i phyir tshad ma nyid yin no/_/de ltar ni bcom ldan 'das kyang nges par legs pa la sogs pa'i mtshan nyid can gyi skyes bu'i don la mi slu bar mdzad pa dang /_rtogs pa pos skyes bu'i don bsgrub par bya ba mi shes pa ston par mdzad pa'i phyir
[\[6b.7\]]tshad ma nyid yin no/_/tshad ma nyid kyi chos mthun pa nyid can 'chad par 'gyur par byas nas dper byas pa yin no/_/gal te de ltar na tshad ma nyid la zhes byas pas chog mod kyi ci'i phyir gyur pa brjod ce na ma skyes pa ni bzlog pa'i phyir gyur brjod/_ma skyes pa rtag pa'i
[\[7a\]]
[\[7a.1\]]mtshan nyid ni yod pa ma yin no zhes ma skyes pa bzlog pa'i don du gyur pa brjod do/_/bcom ldan 'das kyis ye shes gang yin pa de dang de ni skyes pa yin gyi/_ngo bo nyid kyis grub pa ni ma yin no/_/gang gi tshe de skye ba yin pa de'i tshe yul dang dus dang rang
[\[7a.2\]]bzhin gyi nges par mi rung ba'i phyir de ni glo bur bar rigs pa yin no zhes don gyi rang gi rgyu ston par byed do/_/tshad ma de ni bcom ldan 'das kyis sgrub byed la ltos pa/_gang gi phyir bcom ldan 'das tshad ma nyid du bzhugs pa dang /_de'i sgrub par byed pa dag 'chad par 'gyur ro/_/
[\[7a.3\]]de'i sgrub par byed pa nan tan du byed pa las kyang tshad ma nyid yod par gyur pa de'i phyir/_bcom ldan 'das ni tshad ma nyid yin par rigs so/_/sbyor ba ni gang gis sgrub par byed pa gang phyin ci ma log par nan tan du byas pa de ni de thob par 'gyur te/_dper na nad pas nad med
[\[7a.4\]]pa sgrub par byed pa phyin ci ma log pa nan tan du byas pa lta bu'o/_/bcom ldan 'das kyang tshad ma nyid kyi sgrub par byed pa phyin ci ma log pa nan tan mdzad pa can yin no zhes bya ba ni rang bzhin gyi gtan tshigs so/_/ma skyes pa rtag pa'i tshad ma nyid yod pa ma yin no zhes
[\[7a.5\]]bya ba de gang las yin/_de ltar na nam mkha' la sogs pa khyad par byed pa nyid yin pa bzhin du dbang phyug nyid du mngon par 'dod pa'i ngo bo nyid kyis grub pa'i shes pa rtag pa nyid yin par 'gyur ro zhe na de ni ma yin te/_'di ltar/_tshad ma rtag pa nyid yod min/_/ci'i
[\[7a.6\]]phyir zhe na/_dngos yod rtogs pa tshad phyir dang /_/dngos po yang de yin la yod pa yang yin pas na dngos po yod pa'o/_/dngos po yod pa de rtogs pa ni shes pa'o/_/de nyid tshad ma nyid yin pa'i phyir ro/_/tshad ma'i yul gang yin pa de ni mi rtag pa nyid kyi phyir
[\[7a.7\]]thams cad du yod pa ma yin pa de ltar na de'i yul gyi rtogs pa yang thams cad du 'gyur pa ma yin no/_/shes bya mi rtag pa nyid kyis/_/tshad ma'i yul gyi don mi rtag pa nyid kyi rgyus de'i yul can gyi dngos po yod pa rtogs pa/_de ni mi brtan nyid phyir ro/_/
[\[7b\]]
[\[7b.1\]]tshad ma nyid rtag pa ma yin no/_/sbyor ba ni yul can gyi shes pa gang yin pa'i yul yod pa ma yin na/_de'i bdag nyid kyang yod par mi 'gyur te/_dper na ri bong gi rwa mthong ba yul med pa can yin pa lta bu'o/_/dngos po'i snga na med pa dang /_zhig nas med pa'i gnas skabs
[\[7b.2\]]kyi mthong ba'i yul yang yod pa ma yin no zhes bya ba ni rgyu mi dmigs pa'o/_/shes pa gang mi rtag pa'i yul can yin pa de ni bdag nyid kyang mi rtag pa yin te/_dper na lha sbyin gyis me mthong ba lta bu'o/_/mngon par 'dod pa skyes bu'i dngos po mi rtag pa mthong ba yang mi rtag
[\[7b.3\]]pa'i yul can yin no zhes bya ba ni rang bzhin gyi gtan tshigs so/_/de ltar ni 'gyur na/_mi rtag pa'i yul can gyi shes pa mi rtag pa nyid yin mod kyi/_'on kyang shes pa de gang gis yin pa'i shes pa po de rtag pa yin no zhe na/_de'i shes pa yang /_rim bzhin skye ba can dag ni/_/
[\[7b.4\]]shes pa po nyid du mngon par 'dod pa'o/_/rtag las skye mi rung phyir ro/_/skye ba mi rung ba'i phyir de phan 'dogs par byed pa ma yin pa de ltar na/_de dang 'brel pa can ma yin no/_/ci'i phyir rtag pa las kyang rim bzhin du shes pa mi skye zhe na/_'di ltar rang bzhin gang gis rgyu yin pa
[\[7b.5\]]de ni gcig la ltos pa yod pa'i phyir de tsam gyis 'byung ba'i ngang tshul can ni rim bzhin du 'gyur pa ma yin no/_/ci ste nus na yang lhan cig byed pa la ltos nas shol bar byed par 'gyur ba de ni mi rigs so/_/ci'i phyir zhe na ltos pa mi rung ba'i phyir ro/_/de gang gi phyir zhe na/_rnam
[\[7b.6\]]'gas phan 'dogs mod phyir ro/_/rtag pa nyid kyi phyir gzhan dag gis khyad par du bya ba med pa la ltos pa ci zhig yod ces mang du bshad zin to/_/de bas na shes pa dang shes pa po dag las phan gdags par bya ba phan 'dogs par byed pa'i ngo bo cung zad kyang med pa des na/_shes
[\[7b.7\]]pa dang ldan pa ma yin no/_/sbyor ba ni gang zhig gang dang lhan cig phan 'dogs par bya bar dang phan 'dogs par byed pa'i ngo bo med pa de ni de dang ldan pa nyid du tha snyad bya bar rigs pa ma yin te/_dper na gzhan 'ga' zhig dang 'brel pa med pa lta bu'o/_/dngos po'i de kho na
[\[8a\]]
[\[8a.1\]]nyid shes pa yang rtag par mngon par 'dod pa'i dngos po dang lhan cig phan gdags par bya ba dang /_phan 'dogs par byed pa'i ngo bor yod pa ma yin no zhes bya ba ni khyad par byed pa mi dmigs pa'o/_/de ltar ni 'gyur na rtag pa nyid ni ma yin mod kyi 'on kyang mi
[\[8a.2\]]rtag pa ngo bo nyid kyis grub pa nyid tshad ma nyid dang dus thams cad du yod pa can du 'gyur ro zhe na/_mi rtag na yang 'dod na tshad med can snyam du sems pa'i rjes su dpag pa'i tshad ma nyid med pa'i phyir/_yod pa'i tha snyad du mi rung ngo zhes bya ba'i don to/_/sbyor ba yang gang zhig gang
[\[8a.3\]]yod par sgrub par byed pa'i tshad ma yod pa ma yin pa de ni de'i don yod pa rtog pa dang ldan pas nges pa ma yin te/_dper na tshad ma med pa can gyi don can 'ga' zhig gi lta bu'o/_/mngon par 'dod pa'i skyes bu mi rtag pa ngo bo nyid kyis grub pa'i tshad ma nyid can la yang de yod pa'i sgrub par
[\[8a.4\]]byed pa med do zhes bya ba ni/_yod pa'i tha snyad 'gog pa'i mi dmigs pa yin no/_/gal te khyed cag mngon par 'dod pa'i tshad mar gyur pa'i tshad ma nyid kyi sgrub par byed pa yang gang yin zhe na/_de'i tshad ma nyid kyi sgrub par byed pa nan tan du mdzad pa/_de'i phyir tshad ma nyid yin
[\[8a.5\]]rigs zhes bya ba bshad zin to/_/'o na 'di la yang sgrub par byed pa yod pa nyid yin te sdod nas 'jug pa'i phyir dang /_dbyibs kyi khyad par dang ldan pa nyid kyi phyir dang /_don byed par nus pa nyid kyi phyir lus dang gnas dang /_byed pa dag ni phul du byung ba dang ldan pa'i blo can gyi skyes bu
[\[8a.6\]]sngon du song ba can yin no/_/des na gang zhig gang yod pa'i sgrub par byed pa'i tshad ma yod pa ma yin no zhes bya ba la sogs pa'i sbyor ba grub pa ma yin no/_/gang dang gang sdod nas 'jug pa de dang de ni phul du byung ba dang ldan pa'i blo can gyi skyes bus byin gyis brlabs pa sngon du song ba can yin
[\[8a.7\]]te/_dper na ste'u la sogs pa lta bu'o/_/'jig rten gyi lus dang gnas dang byed pa dag kyang 'dug nas 'jug pa'i phyir/_gang la log par rtogs pa yod pa dag la yin no/_/gang dbyibs kyi khyad par dang ldan pa de ni phul du byung ba dang ldan pa'i blo can gyi skyes bu sngon du song ba can yin te/
[\[8b\]]
[\[8b.1\]]dper na gzhal yas khang la sogs pa lta bu'o/_/lus dang gnas la sogs pa yang dbyibs kyi khyad par dang ldan pa yin no/_/gang don byed par nus pa de ni phul du byung ba dang ldan pa'i blo can gyi skyes bus byin gyis brlabs pa sngon du song ba can don byed pa'i bdag nyid la 'jug pa yin te/_dper
[\[8b.2\]]na dgra sta la sogs pa lta bu'o/_/lus dang gnas dang byed pa dag la yang la lar don byed par nus pa yod do zhes bya ba ni sbyor ba yin no/_/de ni sdod 'jug dbyibs kyi khyad par dang /_don byed pa la sogs pa dag_/'bras bu'i gtan tshigs nyid du mngon par 'dod pa'i sgrub par byed pa de dag
[\[8b.3\]]la'o/_/sogs pa smos pas de dag sgrub par byed pa gzhan dag kyang ngo /_/'dod pa sgrub pa'am dngos sam brgyud pas phan tshun phan gdags par bya ba dang /_phan 'dogs par byed par gyur pa'i sems can thams cad kyi lus dang gnas dang byed pa la sogs pa dag gi blo'i mtshan nyid can
[\[8b.4\]]gyi sems pa'i khyad par las mngon par grub pa'i phyir grub pa la sgrub pa yin no/_/ci ste de las gzhan pa'i phan 'dogs par byed pa la ltos pa med pa'i skyes bu gcig gi khyad par gyi blos byin gyis brlabs pa sngon du song ba can nyid sgrub pa de'i tshe dpe ma grub pa yin te/_dpe bsgrub
[\[8b.5\]]par bya bas stong pa zhes bya ba'i don to/_/de lta bur gyur pa'i skyes bu byin gyis brlabs pa'i dbang gis ste'u la sogs pa'i 'jug pa 'am/_de bzhin du gzhal yas khang la sogs pa grub pa'am/_de lta bur gyur pa'i skyes bus byin gyis brlabs pa'i dgra sta la sogs pa
[\[8b.6\]]dag gis rang gi don byed pa ma mthong ngo /_/thams cad du dngos sam brgyud pas sems can du ma nye bar sbyor ba'i phyir ro/_/nye bar sbyor ba dag la yang thams cad de la nye bar sbyor ba na gcig med pa na yang 'bras bu med pas/_yon tan gtso bor gyur pa nyid kyi nges pa med pa'i phyir/_
[\[8b.7\]]yon tan gtso bor gyur pa'i khyad par med do/_/sdod nas 'jug pa'i phyir dang /_don byed par nus pa'i phyir zhes bya ba'i gtan tshigs 'di dag ni/_yang na the tshom za ba yin te/_de lta bu'i rnam pa can gyi skyes bu de nyid kyis ma nges pa yang yin no/_/de lta bu'i rnam pa can gyi skyes bu
[\[9a\]]
[\[9a.1\]]gzhan gyis byin gyis brlabs pa de ni sdod cing /_sdod nas lus la sogs pa dag la 'jug par byed na/_thug pa med pa thal bar 'gyur ba'i phyir ro/_/de nyid kyi phyir de lta bu'i rnam pa can gyi skyes bus byin gyis brlabs pas don gyis bya ba byed pa ni ma yin no/_/
[\[9a.2\]]de ni sdod nas 'jug par byed pa nyid kyang ma yin no zhes bya ba 'di yang rigs pa ma yin te/_de'i 'bras bu can thams cad la cig car 'jug par thal bar 'gyur ba'i phyir ro/_/don byed pa yang ma yin te/_rang bzhin nyams pa'i phyir ro/_/gzhan yang ma grub pa dang khyab pa med pa'i phyir gtan
[\[9a.3\]]tshigs ma nges pa nyid kyang yin no/_/de ltar na khang bzangs dang /_steng khang dang sgo khang la sogs pa'i khyad par dag gi rjes su 'jug pa can gyi dbyibs ci 'dra ba blo sngon du song ba can gyis mthong zhing /_gang mthong ba las de'i byed pa ma mthong du zin kyang byas pa'i blo 'gyur ba de dang 'dra bar
[\[9a.4\]]gal te ri bo la sogs pa dag la 'gyur na/_der 'gyur te/_gang las yod pa ma yin no/_/de skad du sdod nas 'jug pa la sogs pa dag la yang brjod par bya'o/_/byin rlob yod med rjes 'jug can/_/bkod sogs ci 'dra ba grub pa/_byin gyis rlob pa po yod na yod pa dang med na
[\[9a.5\]]med pa gang la yod pa de ni yod pa dang med pa'i rjes su 'jug pa can gyi bkod pa la sogs pa'o/_/sogs pa'i sgra smos pas ni sdod nas 'jug pa bzung ngo /_/bkod pa de las byin gyis rlob pa po'i khyad par gyi blo sngon du song ba can nyid rjes su dpog pa gang yin/_de ni rigs pa nyid yin no/_/dngos
[\[9a.6\]]tha dad la dbyibs kyi khyad par la sogs pa tha dad pa la/_skyes bu skyed pa po nyid du rab tu grub pa dbyibs kyi khyad par med pa ni tha dad med pa'i phyir ro/_/ji ltar tha dad pa med pa yin zhe na/_'di ltar 'di yang dbyibs kyi sgra'i brjod par bya ba yin no zhes sgra mtshungs pas so/_/de bzhin du sdod nas
[\[9a.7\]]'jug pa nyid la sogs pa'i sgra la yang brjod par bya'o/_/de 'dra ba'i sgra tsam du tha dad pa med pa'i phyir/_khyad par can gyi blo dang ldan pa sngon du song ba can nyid kyi/_rjes dpog rigs pa ma yin no/_/ci dang 'dra bar zhe na/_rdzas sngon po las me bzhin no/_/ji ltar me las skye ba'i chos can rdzas
[\[9b\]]
[\[9b.1\]]sngon po'i khyad par la khyad par yongs su bor nas/_/bskyed par bya ba dang skyed par byed pa'i ngo bo'i 'brel pa can ma mthong ba/_sngon po'i rdzas spyi las me rtogs pa rigs pa ma yin no/_/de bzhin du 'dir yang dbyibs kyi khyad par ni skyes bu'i 'bras bu nyid du mthong ba de bor nas/_spyis rjes su
[\[9b.2\]]dpog pa rigs pa ma yin no/_/de bas na spyi de 'dra ba skyes bu'i byed pas ma khyab pa de ltar na ma nges pa yin no/_/ci ste yang dbyibs kyi khyad par de nyid ri bo la sogs pa dag la gtan tshigs nye bar sbyar nas smras pa/_de ma grub pa yin te/_skyes bu blo sngon du song ba can gyi nye bar sbyar
[\[9b.3\]]ba de'i 'bras bu nyid du grub pa de ni ri la sogs pa dag la med pa'i phyir ro/_khang bzangs la sogs pa'i khyad par dag gi rang gi bye brag dag la rjes su 'jug pa rten cing de las gzhan pa dag las ldog pa gang mthong ba'i phyir byed pa ma mthong ba'i 'jig rten yang byas pa'i blor 'gyur ba
[\[9b.4\]]gang yin pa de ni ri bo la sogs pa dag la yod pa ma yin no/_/de bzhin du sdod nas 'jug pa la sogs pa'i khyad par ste'u la sogs pa yang yin la de ltar na gtan tshigs rnams ma grub pa yin no/_/de ltar min na bsgrub par bya ba'i rjes su 'gro ba'i dbyibs la sogs pa ci 'dra ba de
[\[9b.5\]]bor nas/_cung zad tsam chos mthun pa nyid can gyis de nyid du sgro btags pas/_spyi 'brel pa med pa las gang gi tshe rjes su dpog pa byed pa de'i tshe rdza mkhan gyis/_bum pa la sogs 'jim pa yi/_'gyur pa 'ga' zhig byed pa'i rgyu'i phyir grog mkhar yang des byas te rdza mkhan gyis
[\[9b.6\]]byas par grub par 'gyur ro/_/dper na grog mkhar yang 'jim pa'i 'gyur pa nyid yin pa'i phyir rdza mkhan gyis byas pa nyid yin te/_bum pa la sogs pa bzhin no/_/de yang 'dod pa ma yin no/_/de bas na gzhan la yang grub par mi 'gyur ro/_/gal te spyi gtan tshigs la khyad
[\[9b.7\]]par kun du brtags pa'i phyir/_de ni 'bras bu dang mtshungs pa ma yin nam zhe na de ni ma yin te/_'di ltar byas pa nyid kyi spyi mi rtag pa nyid kyi spyis khyab pa nyid la 'bras bu dang mtshungs par brtags pa yin no/_/bsgrub bya'i rjes 'gro phyir 'bras bu byas pa nyid du spyis kyang grub par byed pa
[\[10a\]]
[\[10a.1\]]yin na'o/_/ci byas pa nyid kyi gtan tshigs 'di smra ba'i ngo bo can nam 'on te bum pa'i ngo bo can du 'gyur grang na/_gal te bum pa'i yin na de ni sgra la yod pa ma yin pa'i phyir ma grub pa yin la sgra'i byas pa nyid gtan tshigs yin na/_dpe sgrub par byed pas stong pa nyid
[\[10a.2\]]yin pa de ltar na/_'brel ba can ni tha dad phyir/_/de ltar 'brel pa can ni thu dad pas tha snyad brjod pa skyon gang yin pa de ni 'bras bu mtshungs 'dod do/_/de ltar na 'dir bsgrub par bya ba'i rjes su 'gro ba khyad par can ma yin pa dbyibs la sogs pa'i spyi ni yod pa ma yin no/_/de bas na ltag
[\[10a.3\]]chod ma yin no des na spyi gtan tshigs yin na khyab pa med pa'i phyir/_the tshom za ba dang khyad par yin na ni ma grub pa yin no/_/rigs kyi khyad par ni rigs kyi bye brag go/_/de la ji ltar khang bzangs la sogs pa'i bye brag gi rjes su 'gro ba nyid kyi dbyibs la/_blo sngon du song ba can nyid mthong
[\[10a.4\]]zhing /_ri bo la sogs pa'i dbyibs la ni ma yin no/_/de lta bu'i rnam pa can gyi bsgrub par bya bar/_rab grags pa de ni sgra'i spyi ni mthong ba'i phyir ro/_/rigs kyi khyad par de yongs su btang nas/_rigs kyi spyi bzung ba'i phyir ji ltar de yang dbyibs kyi sgra'i brjod par bya ba yin
[\[10a.5\]]pa de bzhin du de yang yin pa de ltar na sgrub byed mi rigs so/_/ci dang 'dra ba zhe na/_ngag la sogs go nyid phyir rwa can bzhin/_go zhes bya ba'i sgra 'di ni ngag la sogs pa dag tu grags pa dang 'brel pa can yin pa de tsam gyis ni ngag la sogs pa la ba lang nyid yin pa'i phyir zhes bya ba'i
[\[10a.6\]]gtan tshigs kyis rwa yod pa nyid sgrub pa ma yin pa lta bu'o/_/de ltar na rwa can nyid kyis ni khra mo la sogs pa'i rjes su 'gro ba khyad par can gyi ba lang nyid la khyab pa yin no/_/khra mo la sogs pa dag la rwa can nyid rigs kyi/_ngag la sogs pa la ni ma yin no/_/de ltar na/_brjod par 'dod
[\[10a.7\]]pa'i gzhan dbang phyir/_/sgra rnams gang la'ang med ma yin/_/thams cad la yod pa nyid yin no/_/de yod pas ni sgra yod pa tsam gyis don grub na ni'o/_/thams cad ni ji ltar mngon par 'dod pa'o dngos po'am skyes bu thams cad kyi grub 'gyur ro/_/gal te sgra mi 'jug pa de ltar na
[\[10b\]]
[\[10b.1\]]yang gang gi tshe 'jug par 'gyur pa de nyid kyi tshe 'gyur pa de ltar na sgra yod pa'i phyir don grub na ji ltar mngon par 'dod pa'i don grub par 'gyur ro/_/de thams cad kyis ni gzhan gyis rab tu sbyar ba'i sgrub par byed pa dag ni ma grub pa nyid dang ma nges pa nyid du bsgrubs pa yin no/_/ma grub pa
[\[10b.2\]]sgrub pa'i don du sgra'i spyis rjes su dpag pa nyid ma yin par bstan ma thag pa des mi rtag la sogs phyir yang /_ser skya la sogs kyi blo dang bde ba la sogs pa ni/_sems med sogs te sems med par bsgrub par bya ba/_ji ltar gtan tshigs ma grub pa nyid kyi phyir sgrub par byed pa ma
[\[10b.3\]]yin no zhes dpyad pa yin no/_/sogs pa'i sgras ni skye ba bzung ngo /_/yang gi sgra ni rim pa gzhan du sbyar ro/_/shun lpags bshus pas 'chi ba'i phyir shun lpags thams cad bshus na 'chi ba'i gtan tshigs kyi phyir/_shing rnams sems dang ldan pa yang ngo mngon par 'dod pa'i don grub pa
[\[10b.4\]]ma yin te/_gtan tshigs ma grub pa'i phyir ro/_/ci'i phyir mi rtag pa nyid kyang ma grub pa yin zhe na/_'di ltar sangs rgyas pa la sogs pa rang gi rang bzhin las 'pho bo med pa'i rang bzhin can gyi nus pa'i mi rtag pa nyid mi 'dod pa'i phyir ro/_/rang dang gzhan gyis mngon par 'dod pa'i mi
[\[10b.5\]]rtag pa'i don gtan tshigs nyid du brjod pa na ci rigs par bdag dang gzhan la ma grub pa yin no/_/'bras bu dang mtshungs pa'i ltag chod kyang ma yin te/_mi rtag pa nyid kyi sgra'i brjod par bya ba'i don gyi spyi nyid ma grub pa'i phyir ro/_/de grub na ni 'gyur te/_dper na byas pa nyid la
[\[10b.6\]]sogs pa lta bu'o/_/ji ltar grub pa ma yin pa de ltar yang /_tshad ma rnam par nges pa las khong du chud par bya'o/_/shing rnams la rnam par shes pa dang /_dbang po dang /_tshe 'gag pa'i mtshan nyid can gyi 'chi ba yang grub pa ma yin no/_/'chi ba'i sgra 'jug pa tsam
[\[10b.7\]]gyis sems dang ldan pa yang ma yin te/_mar dang 'bru mar dang shing kun la sogs pa dag la yang 'chi ba'i sgra 'jug tu zin kyang sems med pa'i phyir ro/_/shing dag la skams pa'i don can gyi 'chi ba'i sgra brjod du zin kyang sha skam la sogs pa la 'jug pa'i phyir/_skams pa ni ma nges
[\[11a\]]
[\[11a.1\]]pa nyid yin no/_/mi 'jug na yang khyab pa med pa'i phyir the tshom za bar byed pa nyid yin no/_/dngos rang bzhin/_gtan tshigs su grub min la/_ji skad du bshad pa'i ma grub pa brjod pa'i mtshan nyid can gyi rigs pa 'di yin no spyir dngos po'i rang gi ngo bo
[\[11a.2\]]gtan tshigs su grub na/_ji ltar byas pa'i 'brel pa can tha dad pa'i rten gyis khyad par du gyur pa gang yin pa de ni gnod pa can yin te/_nyes par byed pa ma yin no/_/gang gi tshe zhe na/_khyad par ma grub na yang ngo /_/de ltar na bsgrub par bya ba'i chos can gyi rang gi ngo bo grub na yang khyad
[\[11a.3\]]par gnod pa can ma yin no/_/sgra yi nam mkha' rten yin bzhin/_/dper na gnag rdzi mo'i bar la rab tu grags pa'i chos can sgra la/_nam mkha'i yon tan nyid la sogs pa ma grub tu zin kyang gtan tshigs byas pa nyid la sogs pa chos can sgra la ma grub par 'dren par byed pa
[\[11a.4\]]ma yin no/_/de bas na 'di ltar gang la sgra tsam grub pa yin mod kyi/_bsgrub par bya ba'i chos rjes su 'gro ba'i don ni ma yin no/_/de ni sgra la gtan tshigs ma grub pa ma yin no/_/gang la don ni grub la/_sgra ma yin pa de la yang ji ltar 'gyur zhe na/_de la sgra ma grub kyang dngos po
[\[11a.5\]]ni grub na/_dngos por gyur pa'i rtags grub pa yin na/_ji ltar mngon par 'dod pa'i don 'grub pa 'gyur ro/_/ci dang 'dra bar zhe na/_dper na/_'ug pa pa la sangs rgyas pas/_/lus sogs sgrub byed bshad pa bzhin/_/dper na bye brag pa la sangs rgyas pas rdul phra rab ni lus can yin
[\[11a.6\]]pa'i phyir mi rtag ste bum pa la sogs pa bzhin no zhes byas pa lta bu'o/_/de la yul can gyi sgra sangs rgyas pa la reg bya dang ldan par grags kyi/_bye brag pa la ni ma yin no/_/'di'i yang rdzas thams cad du 'gro ba ma yin pa'i tshad ni lus can yin la/_de yang sangs rgyas pa la ma grub
[\[11a.7\]]pa yin te/_sangs rgyas pa ni tshad ces bya ba cung zad kyang mi 'dod na/_gang gis na de la yang lus can gyi sgra khas len par 'gyur/_de bas na 'di ltar gnyi ga dag gi yang phan tshun mngon par 'dod pa'i yul la sgra ma grub pa yin gyi don ni ma yin te/_gnyi gas rdul phra rab dang bum pa
[\[11b\]]
[\[11b.1\]]dag la reg bya khas blangs pa'i phyir/_grub par byed pa nyid yin no/_/de bas ni dngos po de nyid 'khrul pa la sogs pa yin no/_/sogs pa smos pas ni ma grub pa dang 'gal ba bzung ngo /_/sgra ni 'khrul pa med na yang /_/sgra 'khrul pa med du zin kyang /_/sgrub byed skyon ldan
[\[11b.2\]]shes bya ste/_/sgra 'khrul pa med pa tsam gyis grub pa ma yin no/_/de ci'i phyir zhe na/_dngos las dngos po grub phyir ro/_/dngos po nyid ni rag lus pa yod pa'i phyir dngos po'i go bar byed pa yin gyi sgra ni ma yin no/_/dper na khra mo'am/_glang po che'i phru gu'i khyad par/_
[\[11b.3\]]glang phrug rwa can ba lang nyid/_/lag can nyid phyir zhes grub byed/_'gro ba'i phyir ram lag pa dang 'brel pa nyid kyi phyir zhes bya ba ni gtan tshigs kyi don to/_/ba lang gi sgra la sogs pa'i brjod par bya ba nyid grags pa brjod par 'dod pa ma yin pa'am ba lang gi rigs sam/_glang
[\[11b.4\]]po che'i rigs kyang brjod par bya ba ma yin no/_/de ltar na yang grags pas nges pa nyid kyi phyir ba lang dang glang po'i sgra ni de'i rigs la 'khrul pa ma yin no/_/brjod par 'dod pa'i don yang 'khrul par byed do/_/de brjod par 'dod pas sgra sbyor bar byed pa'i 'khrul pa med pa can yin na'ang de
[\[11b.5\]]la sgra ni gtan tshigs ma yin no/_/'o na ci yin zhe na/_don nyid do/_/de yang 'khrul pa yin pa'i phyir de 'dra ba'i rnam pa ni de 'dra ba'i brjod par 'dod pa la gtan tshigs ma yin no/_/brjod par 'dod pa'i don yang yod pa yin na/_de ltar na yang ba lang gi sgra dang /_glang po'i sgra
[\[11b.6\]]ni skyes bu la yod pa ma yin zhing 'di 'dod pa yang ma yin no/_/de ni tshig la mkhas pa med pa'i phyir de skad du brjod na yang /_de ni de'i rjod par byed par grags pa ma yin pa'i phyir sgra ni 'khrul pa med pa nyid yin no/_/de bas na 'di ltar brjod par 'dod pa'i skyes bu'i blo sngon du
[\[11b.7\]]song ba can nyid kyi sgrub par byed pa dag ni skyon dang ldan pa yin no/_/gang zhig gang yod pa sgrub par byed pa'i tshad ma yod pa ma yin no zhes bya ba la sogs pa'i sbyor ba la grub pa yin no/_/gzhan yang dbang phyug ni ril gyis rgyu yin no zhes bya ba 'di ni dad pas go bar bya ba yin no/_/
[\[12a\]]
[\[12a.1\]]de ltar ni ji ltar rang bzhin gang gis 'bras bu'i rgyu yin pa'i dus na/_dbang phyug ces bya ba'i dngos de rgyu yin par 'dod pa'o rang bzhin de nyid kyis de ltar de nyid gang gi tshe/_rgyu min byed pa po'i gnas skabs ma yin pa de'i tshe byed pa po'i rang bzhin las
[\[12a.2\]]'phos pa med pa'i phyir/_de ni khyad par gang gis rgyur 'dod la/_rgyu ma yin par mi 'dod/_byed pa por mngon par 'dod pa'i gnas skabs kyang byed pa po nyid ma yin te/_byed pa po ma yin pa'i rang bzhin du khyad par med pa'i phyir ro zhes bya ba'i don to/_/sbyor ba
[\[12a.3\]]gang dang gang byed pa po ma yin pa'i gnas skabs las khyad par du byar med pa de ni byed pa po ma yin te/_dper na de nyid byed pa po'i gnas skabs ma yin pa lta bu'o/_/dbang phyug gi byed pa po nyid du mngon par 'dod pa'i skabs kyang byed pa po ma yin pa'i gnas skabs las khyad par du
[\[12a.4\]]bya ba ma yin no zhes bya ba ni khyad par byed pa mi dmigs pa'o/_/ci ste yang byed pa po ma yin pa'i rang bzhin las khyad par can gyi rang bzhin du gyur pa'i bya ba'i phul du byung ba med par 'bras bu 'ga' zhig gi dbang phyug byed pa po nyid yin par rtogs pa de'i tshe/_mtshon cha dang 'brel pa las
[\[12a.5\]]nag pa'i rma dang /_rma de sman dang 'brel pa las 'drub pa yin na'o/_/rma mi byed pa'i phyir dang mi 'drub pa'i phyir byed pa nyid du/_'brel med sdong dum ci yi phyir/_/rgyu nyid du ni rtog mi byed/_/ji ltar sdong dum rma byed pa dang 'drub pa'i byed pa po yin no zhes mi rtog pa de ltar dbang phyug kyang mi
[\[12a.6\]]'gyur ro/_/sbyor ba ni gang zhig 'bras bu dag gi khyad par skyed pa na/_de mi skyed pa'i gnas skabs las khyad par can gyi rang bzhin du gyur pa'i bya ba'i phul du byung ba yod pa ma yin pa de ni de'i byed pa po ma yin te/_dper na mtshon cha dang sman gyi 'brel pas nag pa'i rma dang 'drub
[\[12a.7\]]pa'i gnas skabs las rang bzhin du gyur pa'i bya ba'i phul du byung ba can ma thob pa'i sdong dum ni de dag gi byed pa po ma yin pa lta bu'o/_/dbang phyug kyang dngos po rnams kyi 'bras bu'i bye brag skyed pa na mi skyed pa'i gnas skabs las khyad par can gyi rang bzhin gyis bya ba'i phul du byung
[\[12b\]]
[\[12b.1\]]ba dang bral ba yin no zhes bya ba/_ni grub par byed pa mi dmigs pa'o/_/ma grub pa yang ma yin te/_/gang gi phyir rang bzhin khyad par med par ni/_byed par yang ni mi rung ngo snga ma'i rang bzhin las rang bzhin gzhan skyed pa med pa gang yin pa de ni bya ba phul du byung ba dang ldan pa nyid kyang
[\[12b.2\]]yod pa ma yin te/_dper na ri bong gi rwa la sogs pa lta bu yin pa'i phyir gang las ma grub pa yin/_gzhan yang dbang phyug_/rtag la ldog pa nyid med phyir/_/nus pa nyid kyang rtogs par dka'/_/ril byed pa ni khong du chud par dka' ba yin no/_/dngos po la yod
[\[12b.3\]]pa tsam gyi rgyu nyid ma yin gyi 'on kyang /_dper na 'di ni 'di yod na 'gyur la/_de las gzhan pa'i nus pa de'i rgyu dag yod du zin kyang de med na med par 'gyur ba'i phyir/_de ltar na the tshom med par de'i 'bras bu nyid du bstan par 'gyur ba de'i tshe/_de'i rgyur grub par
[\[12b.4\]]'gyur ro/_/'di 'dra ba'i ldog pa ni rtag pa nyid kyi phyir dbang phyug la yod pa ma yin pa de ltar na dngos po rnams la de'i rjes su 'gro ba dang ldog pa'i rjes su byed pa grub pa med pa'i phyir ji ltar na rgyu yin/_sbyor ba ni gang zhig gang dang lhan cig rgyu dang 'bras bu'i dngos po'i
[\[12b.5\]]sgrub par byed pa'i rjes su 'gro ba dang ldog pa'i rjes su byed pa grub pa med pa de ni de'i 'bras bu ma yin te/_dper na 'bigs byed dang gangs can lta bu'o/_/dbang phyug la yang ril dang rgyu dang 'bras bu ngo bo'i sgrub par byed pa'i rjes su 'gro ba dang ldog pa'i rjes su byed pa grub
[\[12b.6\]]pa yod pa ma yin no zhes bya ba ni khyab par byed pa mi dmigs pa'o/_/ma grub pa yang ma yin te/_/rtag pa nyid kyi phyir dbang phyug gi ldog pa ma grub pa'i phyir dang /_'bras bu yang de log pa na ldog pa med pa'i phyir ro/_/de'i phyir ji ltar yongs su mthong ba'i rgyu sa bon la sogs pa
[\[12b.7\]]dag yod pa na/_gdon mi za bar myu gu la sogs pa de tsam gyi rgyu can 'byung ba mthong bas de las bzlog pa dbang phyug la sogs pa'i rgyu la ltos pa can las khas blang bar mi bya'o/_/de lta ma yin na rgyur mngon par 'dod pa gang dag yod na/_'bras bu gang yin pa yod pa
[\[13a\]]
[\[13a.1\]]nyid du 'gyur na nus pa mthong ba can gyi rgyu de dag las gzhan nus pa mthong ba med pa can rtogs par byed pa ni de rgyu de nyid du ste ci ltar yongs su mthong ba bzhin du byung ba'i ngang tshul can gyi 'bras bu de'i rgyu nyid du 'bras bu thams cad la rgyu rnams thug pa med par 'gyur/_
[\[13a.2\]]nus pa ma mthong ba can gcig po de rtag par bya ba ma yin gyi/_gzhan dang gzhan yang ma yin pa de ltar na thug pa med par 'gyur ro/_/gal te sa la sogs pa dag ljang bu mi skyed pa'i gnas skabs las khyad par can gyi rang bzhin skyed pa med pa de lta na yang myu gu'i rgyu dag yin
[\[13a.3\]]no/_/des na gang zhig 'bras bu gang gi khyad par skyed pa na zhes bya ba la sogs pa'i sbyor ba la ma nges pa yin no zhe na de ni ma nges pa ma yin te/_'di ltar sa la sogs pa thams cad ni myu gu thams cad kyi rgyu ma yin no/_/'o na ci yin zhe na/_'ga' zhig 'ga' zhig kho na'i yin no/_/
[\[13a.4\]]myu gu skyed la sogs pa de/_/rang bzhin yongs su gyur nas ni/_/sngar skyed par byed pa po ma yin pa'i rang bzhin las khyad par can skyed par byed pa'i rang bzhin skyed pa nyid ni rgyu yin no/_/gang la zhe na/_myu gu skyed la'o/_/gal te sa la sogs pa phul du byung ba skyes na mthong
[\[13a.5\]]bar 'gyur na/_ma mthong ba ji ltar yid ches par bya ba yin zhe na/_sa la sogs pa de legs par byas pa na/_de'i khyad par mthong phyir ro/_/de'i bskyed par bya ba'i 'bras bu'i khyad par mthong ba'i phyir ro/_/zhing gnyis smos pa dag gi nang nas gcig thong lcags lhag
[\[13a.6\]]pas mngon par 'dus byas pas 'bras bu mang du mthong ngo /_/de lta ma yin na rgyu khyad par can ma yin pa las 'bras bu yang mtshungs pa mthong bar 'gyur na khyad par yang snang ngo /_/de yang glo bur ba rigs pa ma yin pa'i phyir/_rang bzhin phul du byung ba skyed pa yod pa nyid
[\[13a.7\]]yin pa de ltar na ma nges pa ma yin no//_//tshad ma rnam 'grel gyi 'grel pa/_bam po bcu gsum pa/_ji ltar zhes bya ba la sogs pas yang ma nges pa'i dogs pa bsu ba yin te/_gal te ji ltar yul dbang po'i/_/tshogs pa khyad med blo rgyu yin/_/ji ltar dbang
[\[13b\]]
[\[13b.1\]]po dang yul dag so sor khyad par med par lhan cig pa na yang de dag gzugs nyid yin pa de ltar na yang rnam par shes pa'i rgyur 'gyur ro/_/de ltar dbang phyug la sogs pa 'di yang rgyur 'gyur ro zhe na/_de ltar min no/_/ci'i phyir zhe na/_dbang po dang yul tshogs pa/_de la'ang khyad
[\[13b.2\]]par yod phyir ro/_/dbang po la sogs pa gang zhig byed pa po ma yin pa de las gzhan nyid byed pa po'i tha mar gyur pa gzhan gang yin pa rnam par shes pa'i rgyur 'gyur ro/_/ci'i phyir zhe na/_so so so sor nus med rnams/_/rgyur mngon par 'dod pa'i dngos po rnams 'bras bu'i
[\[13b.3\]]dus su/_rang bzhin phul byung med pa na/_/sngar byed pa po ma yin pa'i rang bzhin las tha dad pa'i phul du byung ba ma skyes na'o/_/de dag gi tshogs pa yod na yang nus med 'gyur/_'bras bu skyed pa'o/_/de ltar na phyis kyang de dang de dag nus pa med pa'i phyir/_de dag las
[\[13b.4\]]'bras bur mi 'gyur ro/_/de ltar ni 'gyur mod kyi 'on kyang phul du byung ba skyed pas nus pa rnams mi skyed pa de ni de ltar yin te/_'on kyang lhan cig pa dag gis ldan pa skyed par byed cing ldan pa las 'bras bu 'byung ba yin no zhe na/_de dang de ni rigs pa ma yin te/_/ji ltar de dag
[\[13b.5\]]gis 'bras bu skyed par mi nus pa de ltar ldan pa skyed par yang ngo /_/so sor nus pa med pa rnams ni lhan cig pa na yang nus pa med pa nyid yin no/_/nus pa yod na yang sngar ci'i phyir skyed par mi byed/_gal te de skyed pa'i las med pa'i phyir ro zhe na/_ldan pa skyed par
[\[13b.6\]]byed pa'i las de nyid ci'i phyir mi byed/_de'i rgyu 'phen pa la sogs pa yang brgal cing brtag pa mtshungs pa yin pa de ltar na/_tshogs su zin kyang nus pa med par 'gyur na/_tshogs pa rnams la nus pa yod pa ma yin no/_/de phyir phul byung grub pa yin/_/yul dang
[\[13b.7\]]dbang po dag gi'o/_/sbyor ba ni gang zhig byed pa dang gang zhig mi byed pa de nyid ni tha dad pa'i rang bzhin can yin te/_dper na nas kyi myu gu'i byed pa po dang /_byed pa po ma yin pa nas dang sA lu lta bu'o/_/rnam par shes pa skyed pa dang mi skyed pa dag gi dbang po dang yul gyi
[\[14a\]]
[\[14a.1\]]gnas skabs dag dang /_byed pa po dang byed pa po ma yin pa'i rang bzhin can yin no zhes bya ba ni rang bzhin 'gal ba dmigs pa'o/_/gang gi phyir de ltar yin pa/_/de phyir so sor gang nus med/_/'bras bu 'ga' zhig la'o/_/phyis tshogs pa la
[\[14a.2\]]yon tan srid 'gyur ba'i/_/'bras bu mi skyed pa'i gnas skabs la khyad par can gyi rang bzhin du gyur pa'i bya ba'i mtshan nyid can gyi'o/_/mngon par 'dod pa'i 'bras bu de'i/_/de dag rgyu yin dbang phyug sogs/_/ma yin khyad par med phyir ro/_/bshad pa las bzlog pa'i
[\[14a.3\]]mtshan nyid can gyi'o/_/sogs pa smos pa ji tsam brtan pa'i bdag nyid can rgyu nyid du 'dod pa de dag ni rgyu ma yin no zhes spyir bstan pa'i phyir ma nges pa ma yin no/_/de bas na rtag pa nyid tshad ma ma yin zhing /_mi rtag pa nyid yin na yang de dang ldan pa yod pa ma yin no zhes
[\[14a.4\]]bya ba de ltar gnas so/_/tshad ma zhes bya ba la sogs pas gang zhig gang gis sgrub par byed pa phyin ci ma log par nan tan du byed pa zhes bya ba la sogs pa'i sbyor ba la ma grub par dogs pa bsu ba yin te/_tshad ma zhes bya ba yang ci la brjod ce na/_lkog gyur don shes yin
[\[14a.5\]]te/_dbang po las 'das pa'i don mthong ba'o/_/gal te tshad ma de 'dra ba de sgrub byed cung zad yod par 'gyur ba de'i tshe/_de nan tan du byas pa las skyes bu 'ga' zhig gis tshad ma nyid kyang thob par gyur na/_'di ltar tshad ma nyid kyis sgrub par byed pa nyid yod pa ma yin no/_/med
[\[14a.6\]]pa'i phyir tshad ma nyid kyis sgrub par byed de 'ga' zhig gis kyang nan tan byed pa yod pa ma yin no/_/bcom ldan 'das kyis kyang tshad ma nyid kyi phyin ci ma log pa can gyi sgrub par byed pa nan tan du mdzad pa yin no zhes bya ba'i gtan tshigs ma grub pa yin no zhes rgyal dpog pa la sogs pa rab tu
[\[14a.7\]]brjod do zhes bya ba ni phyogs snga ma'o/_/sbyor bar yang skyes bu gang zhig gang gi sgrub par byed pa med pa de ni de thob pa'i phyir de sgrub par byed pa nan tan du byed nus pa ma yin te/_dper na ri rab thob par byed pa'i sgrub par byed pa med pa can gyi rkang zha la de'i sgrub par byed pa nan tan du
[\[14b\]]
[\[14b.1\]]byed pa med pa lta bu'o/_/skyes bu thams cad la yang tshad ma nyid kyi sgrub par byed pa yod pa ma yin no zhes bya ba ni khyad par byed pa 'gal ba dmigs pa yin no/_/des bshad ces bya ba la sogs pa ni 'gog par byed do/_/lkog tu gyur pa'i don thams cad kyi yul can gyi shes
[\[14b.2\]]pa ni tshad ma nyid du mi 'dod kyi/_'on kyang rtogs pa pos skyes bu'i don nan tan du bya ba'i yul can gyi ye shes dang /_nan tan du bya ba'i yul nyid la de mkhyen pa can ston par mdzad pa dang 'jug par mdzad pa na tshad mar gyur pa yin no/_/de lta ma yin na dngos sam brgyud pas nye bar mkho ba
[\[14b.3\]]ma yin pa ston pa na slu ba nyid du 'gyur ba'i phyir nan tan du bya ba'i yul can tshad ma nyid ma yin no/_/sgrub pa po rtog pa dang ldan pas ston pa'i ye shes gzhan du dpyod par mi byed do/_/de ltar na des bshad nan tan bya ba'i phyir/_skyes bu shes ldan la la tshol bar byed/_shes ldan de
[\[14b.4\]]nyid kyis brtan pa de thob nas nan tan du bya ba'i phyir/_yul de la ye shes can tshol bar byed kyi/_dgos pa med pa nyid kyis ni ma yin no/_/rtog pa dang ldan pa gang zhig gang gis bshad pa nan tan du byed par mi 'dod pa de ni/_de'i yul can gyi shes pa tshol bar mi byed pa'am
[\[14b.5\]]tshol bar byed na rtog pa dang ldan pa ma yin no/_/sbyor ba ni gang zhig gang gis bshad pa nan tan du bya ba'i phyir/_mi 'dod pa rtog pa sngon du gtong ba can des de'i yul can gyi shes pa tshol bar mi byed de/_dper na bdag nyid nad yod pa can ma yin pa nad med pas sman pa'i shes pa tshol
[\[14b.6\]]bar mi byed pa lta bu'o/_/skyes bu 'di yang 'chad pa pos bshad pa nan tan du bya ba'i phyir mi 'dod do zhes bya ba ni rgyu mi dmigs pa'o/_/de bas na nan tan du byed par 'dod pa dag gis 'ga' zhig gi ye shes btsal bar bya ba yin no/_/des bshad pa nan tan du byed pa dag gis kyang ci'i
[\[14b.7\]]phyir ye shes btsal bar bya zhe na/_mi shes ston par byed pa las/_/'khrul par 'dogs pa can rnams kyis/_/sdug bsngal gang zhi bar bya ba'i phyir/_de dang rjes su mthun pa ston pa po gang las bstan pa 'dod pa gang yin pa de dag ni de'i yul can gyi ye shes de yod dam med
[\[15a\]]
[\[15a.1\]]ces tshol bar 'gyur ro/_/mi shes pa nyid ston par ma byed cig snyam pas mi shes pa ston par byed pa yod na/_'khrul par dogs pas na 'dis ni nan tan du bya ba ma yin pa nyid bstan par 'gyur ro zhes bya bar/_'khrul par dogs pa dang ldan pa'i sgrub pa
[\[15a.2\]]po rnams kyis so/_/gang gi phyir rang gi sdug bsngal zhi bar byed pa'i thabs ston par mdzad pa'i ye shes btsal bar bya ba yin pa/_de phyir de yi bsgrub bya ru/_/gyur pa'i ye shes rnam dpyad bya'i/_/kho bo cag gis tshad ma nyid du bshad pa'i bcom ldan 'das 'di 'khor ba'i
[\[15a.3\]]sdug bsngal zhi bar byed pa'i thabs su gyur pa'i ye shes dpyad par bya ba yin gyi/_bsgrub par bya ba'i yul can ma yin pa ni ma yin no zhes bya ba ni dam bca' ba'o/_/de ltar na skyes bu'i don gyi yul can gyi tshad ma nyid 'dod do zhes bstan to/_/nye bar mkho ba ma yin pa'i don la yang tshad ma
[\[15a.4\]]nyid du 'gyur ba'am/_mi 'gyur yang bla ste/_de la kho bos dpyad pa nyid ma byas la byas na yang rigs pa ma yin no/_/de ltar na de re zhig gang gis kho bo don du gnyer ba de la ye shes phyin ci ma log pa yin mod kyi/_'on kyang mngon par 'dod pa'i yul la khas blang bar bya ba'i tshad
[\[15a.5\]]ma nyid ston par mdzad pa po/_/de'i srin grangs ni yongs mkhyen pa/_bdag cag gi ste/_kho bo'i gang la nyer mkho min/_/skyes bu'i don 'ga' zhig la nye bar mkho ba ma yin no zhes bya ba ni dam bca' ba gnyis pa'o/_/sbyor ba yang gang zhig sdug bsngal gang gis gdungs pa
[\[15a.6\]]na rtog pa sngon du gtong ba can des sdug bsngal de rab tu zhi ba'i thabs mkhyen pa gzhan gyi ye shes btsal bar bya ba yin gyi de la nye bar mkho ba can ma yin pa'i ye shes ni ma yin te/_dper na tsha bas rab tu gdungs pa'i nad pas tsha ba rab tu zhi ba'i thabs shes pa'i shes pa
[\[15a.7\]]btsal bar bya ba yin gyi/_gzhan ma yin pa lta bu'o/_/skyes bu 'di yang 'khor ba'i sdug bsngal gyis gzir ba yin no zhes bya ba ni rang bzhin gyi gtan tshigs so/_/bsgrub par bya ba gnyis pa la ltos nas ni khyab par byed pa 'gal ba dmigs pa'o/_/yul gang la
[\[15b\]]
[\[15b.1\]]tshad ma nyid gang yin pa de ni/_blang dang dor bya'i zhes bya ba la sogs pa ston par byed do/_/dor bya'i de kho na nyid thabs dang bcas pa rig mdzad pa zhes bya bas ni/_sdug bsngal dang kun 'byung shes pa dang blang bya'i de kho na nyid kyi thabs dang bcas pa rig mdzad pa zhes bya ba
[\[15b.2\]]'dis ni 'gog pa dang lam gyi shes pa bstan to/_/de ltar na yang dag pa'i skyes bu don sgrub par byed pa bden pa bzhi rig pa gang de/_de 'dra ba'i tshad ma nyid du 'dod kyi nye bar mkho ba ma yin pa thams cad rig par mdzad pa yang tshad mar 'dod pa ma yin no/_/de bas na gal te de
[\[15b.3\]]'dra ba'i tshad ma nyid kyi sgrub par byed pa med pa bsgrub par bya ba de'i tshe/_'chad par 'gyur ba'i tshul gyis de 'dra ba'i sgrub par byed pa yod pa de ltar na gtan tshigs ma grub pa nyid ma yin no/_/ci ste lkog tu gyur pa'i don thams cad kyi yul can gyi yin pa de'i tshe/_the tshom za ba'i ma grub pa
[\[15b.4\]]yin te/_de'i sgrub par byed pa yod du zin kyang zhes bya ba'i dbang du bya ba'i phyir ro/_/yod pa la yang gnod pa can cung zad kyang yod pa ma yin na/_gang gis na med do zhes bya ba'i nges par bya bas 'dod pa 'grub par 'gyur/_kho bo ni de 'dra ba'i rnam pa can gyi tshad ma mi 'dod kyi/_'on
[\[15b.5\]]kyang skyes bu'i don shes pa yin te/_de tsam nyid kyis mngon par 'dod pa'i don grub pa'i phyir ro/_/de bas na skyes bu'i don shes pa 'dis ring por mthong ba'am/_mthong ba med kyang rung ste/_nan tan du bya ba'i de nyid 'dod pa mthong ba de tsam ni gzung bar bya ba'i tshig dang ba brten
[\[15b.6\]]par bya ba yin te/_nye bar mkho ba ma yin par dbang po las 'das pa'i don mthong ba la sogs pa dang ldan pa'i phyir ni ma yin no/_/gal te skyes bu'i don shes pa tshad ma nyid du 'dod pa ma yin gyi 'on kyang thag ring por mthong ba can tshad ma nyid yin no zhe na/_de'i tshe skyes bu'i don
[\[15b.7\]]shes pa'i mkhas pa thag ring por mthong ba ma yin pa can dag dor la grol bar 'dod pa tshur shog_/thag ring por mthong ba can gyi bya rgod sten par gyis/_gal te thag ring por mthong ba can gyis tshad ma nyid thob pa de ltar na thag ring por mthong ba can gyi phag dang /_dud 'gro'i
[\[16a\]]
[\[16a.1\]]rigs mkha' la rgyu ba dang /_gzhan gyi sems kyi rjes su 'brang ba mkha' 'gro ma la sogs pa bsten par bya'o/_/de bas na la lar dbang po las 'das pa'i don mthong ba la sogs pa dang ldan pa yod pa ni/_skyes bu'i don shes pa nyid kyi sgrub par byed pa la med pa
[\[16a.2\]]yang gnod pa can ma yin no/_/de bas na dbang po las 'das pa'i don mthong ba la sogs pa med du zin kyang /_skyes bu'i don shes pa nyid kyi sgo nas tshad ma nyid du 'dod kyi don thams cad shes pas ni ma yin no/_/gang gi phyir bcom ldan 'das bdag nyid kyis kyang chos kyi 'khor lo la sogs pa
[\[16a.3\]]dag la bden pa thugs su chud pa nyid kyi phyir/_bdag nyid thams cad mkhyen par zhal gyis bzhes pa yin no/_/tshad ma de 'dra ba nyid 'dod mod kyi/_de'i sgrub par byed pa yang ci zhig yin/_gang gis 'di 'grub par brjod ce na tshad ma de'i sgrub byed thugs rjes phan btags pa'i lan
[\[16a.4\]]la sogs pa la ltos pa med pa can/_sems can thams cad la snyoms pa shin tu sdug bsngal dang bral bar 'dod pa'i rnam pa can zhe sdang med pa ni thugs rje yin te de ni sgrub par byed pa'o/_/thugs rje de 'dra ba de nyid gang las skyes shing gang gis na de 'dra ba'i tshad ma nyid kyi sgrub par byed pa
[\[16a.5\]]gzhan med par 'gyur zhe na/_goms las thugs rje zhes bya ba de yin no/_/yon tan la chags pa las sam/_sems can gyi khyad par las sam/_gzhan gyi don la 'jug pa gzhan dag gi byed pa las sam/_de bsnyen pa las sam/_bdag nyid 'dod pa las goms
[\[16a.6\]]par byas nas/_shi nas kyang sngon goms par byas pa'i dbang gis 'jug par 'dod pa dang /_de'i bsam pa dang lhan cig ldan par 'gyur te/_ngan song la sogs par 'gro bar gags byed pa med pa de'i tshe goms par byas shing de ltar yang dang yang goms par byas pa de'i
[\[16a.7\]]bdag nyid du gyur pa'i thugs rje gang yin pa de 'dra ba mthar phyin pa ldog pa med par 'gyur ro/_/ldog pa med pa yang /_rnam par 'tshe med yang dag don/_/rang bzhin nyid ni bzlog pa yis/_/zhes bya ba la sogs pa'i skabs su bshad zin to/_/de ltar mi 'gyur na/_gal te blo ni lus brten phyir/_/
[\[16b\]]
[\[16b.1\]]goms pa grub pa med ce na/_/don gzhan nyid yin na blo ni lus kyi yon tan yin pa de ltar na lus la brten pa yin te/_dper na ras kyi dkar po dang bu ram gyi mngar ba lta bu'o/_/yang na lus kyi 'bras bu nyid yin pa'i phyir lus la brten pa yin te/_dper na sgron ma la 'od lta bu'o/_/
[\[16b.2\]]don gzhan nyid ma yin na yang lus kyi bdag nyid du gyur pa'i nus pa yin pa de ltar na blo ni lus la brten pa nyid kyi phyir yon tan can gyi lus sam/_'bras bu nyid nus par 'dod pa zhig pa na blo'i mtshan nyid can gyi chos sam/_'bras bu'am nus pa med pas skye ba dang 'chi ba'i rgyun med
[\[16b.3\]]pa'i phyir/_skye ba'i rgyun mang po dag tu gang las goms pa yin zhe na/_skye ba dang 'chi ba'i rgyun med pa'i phyir/_goms pa med do zhes de skad du brjod pa de yang rigs pa ma yin no/_/de ltar na de skad du brjod pa 'di ni 'byung ba dag rgyun 'chad pa nyid mi 'dod na gang gis na de ltar
[\[16b.4\]]'gyur/_'on kyang sa dang chu dang me dang rlung gi mtshan nyid can gyi 'byung ba chen po zhes bya ba'i sems can nyid yongs su gyur pa dag ni sems can gyi tha snyad la brten pa yin no/_/'gal ba'i rkyen las mngon par gsal ba ma yin pa'i sems can de dag kyang gnyid log pa dang myos
[\[16b.5\]]pa dang brgyal ba la sogs pa'i gnas skabs bzhin du rnam pa gzhan du gyur cing yang rkyen ji lta ba bzhin du bya ba'i sems can dag sad pa'i gnas skabs bzhin du yongs su gyur par 'gyur ba dang /_yongs su gyur pa 'thob po/_/ji ltar goms pa nyid kyis yongs su gyur pa dag
[\[16b.6\]]kyang gnyid kyis log pa dang sad pa bzhin du 'dus byas pa'i khyad par dang ldan par 'gyur ba de ltar na 'khor ba'i rgyun dang goms pa khyad par du bsgrub pa yin no/_/ci ste bar du sems chad pa las de ltar rtog pa de bzhin du gzhan la yang de lta bu'i rnam pa can gyi rgyun chad pa yod pa kho na yin
[\[16b.7\]]te/_dper na 'du shes med pa'i snyoms par 'jug pa la zhugs pa'am/_legs par gnyid log pa la sogs pa'i gnas skabs lta bu'o/_/dus de srid du blo med pa yin gyi thams cad kyi thams cad du rgyun chad pa ni ma yin no/_/yang rkyen ji lta ba bzhin du blo skye ba nyid yin pa de ltar na
[\[17a\]]
[\[17a.1\]]mtshungs pa yin no/_/de ltar ma yin pa ni bla ste de lta na yang khas blangs nas brjod par bya ste/_goms pa ma grub pa yin no/_/de ci'i phyir zhe na/_rten ni bkag phyir ro/_/don gzhan nyid ma yin pa'i phyogs la ni 'byung ba dag nyid yin pa de lta na/_sems la de med
[\[17a.2\]]ba'i phyir phyis 'gog par 'gyur ro/_/lhag ma yon tan gyi phyogs sam/_'bras bu'i phyogs la yang blo'i rten lus ma yin na gang las de zhig pa na/_blo med pa'i phyir goms pa med par 'gyur/_gang gi tshe bya ba'i sems can du bgrang ba de dag rnam pa gzhan du gyur pa dag la 'chi
[\[17a.3\]]ba'i tha snyad du byed pa de'i tshe/_dbugs 'byung ba dang rngub pa dang /_dbang po dang blo rnams gtan nas rgyun chad pa dag la yang rkyen ji lta ba bzhin du skye ba yin nam/_'on te 'jug pa mi gsal ba can yin pas gnyid mthug pos brgyal ba'i gnas skabs las sad pa bzhin du mtshams
[\[17a.4\]]sbyor ba yin par 'gyur grang na/_gal te shin tu rgyun 'chad pa de'i tshe lus 'byung ba'i bdag nyid can du gnas pa na yang blo la sogs pa ldog pa dang phyis 'jug pa'i phyir 'byung ba'i bdag nyid can gyi lus las tha dad pa yin no/_/sbyor ba ni gang zhig gang gnas pa na ldog pa de ni de
[\[17a.5\]]las tha dad pa yin te/_dper na chu gnas pa na me ldog pa lta bu'o/_/lus zhes bya ba'i 'byung ba'i bdag nyid can gnas pa na yang /_dbugs 'byung ba dang /_rngub pa dang dbang po dang blo ldog pa yin no zhes bya ba ni rang bzhin gyi gtan tshigs so/_/gang zhig gang sngar gnas pa
[\[17a.6\]]na sngar de na med la phyis 'gyur ba de las shin tu tha dad pa yin te/_dper na sngar sgron ma med pa phyis byas pa yin pa lta bu'o/_/'byung ba'i bdag nyid can sngon yod pa na yang /_de la dbugs 'byung ba dang rngub pa med cing phyis 'gyur ro zhes bya ba ni rang bzhin gyi gtan tshigs nyid
[\[17a.7\]]yin no/_/ci ste 'jug pa mi gsal ba de'i tshe sems can rgyun 'chad pa nyid ma yin te/_dper na gson pa'i gnas skabs na gnyid mthug po la sogs pa'i gnas skabs kyi 'jug pa mi gsal ba lta bu'o/_/yang rkyen ji lta ba bzhin du bya ba 'jug pa can du 'gyur ro/_/de tsam gyis ni shin
[\[17b\]]
[\[17b.1\]]tu rgyun 'chad pa ma yin no/_/de bzhin du 'dir yang 'gyur ba'i phyir 'gal ba med pa nyid do/_/ci ste sems la sogs pa shin tu rgyun 'chad pa'am/_'jug pa mi gsal ba nyid ma yin mod kyi/_'on kyang nus pa'i ngo bor gnas pa yin pa de'i tshe/_nus pa gang yin pa de ci
[\[17b.2\]]sems las gzhan nyid dam/_'on te sems nyid yin grang na gzhan nyid yin na ni nus pa nyid yod pa yin gyi/_sems nyid ni ma yin te gzhan yod pa na gzhan yod pa ma yin no/_/gzhan yang nus zhes bya ba ni dngos po rgyur gyur pa dag gi 'bras bu 'grub par byed pa'i rang bzhin
[\[17b.3\]]nyid ni de'i ngo bo tsam shes par 'dod pa la/_de ltar brdar byas pa'i sgras 'di ni 'di'i nus pa yin no zhes brjod pa yin te/_myos par byed pa'i myos pa'i nus pa bzhin no/_/de bas na nus pa ni/_rgyu las gzhan du cung zad kyang med kyi rgyu nyid yod pa de ltar na/_sems nyid kyi rgyu yod
[\[17b.4\]]pa yin no zhes bshad do/_/de yang rgyu dang 'bras bu'i dngos por dpyad par bya'o/_/gal te de ltar ni yin na ji ltar na sa bon gyi nus pa zhes tha snyad du byed ce na/_de la yang nus pa zhes bya ba ni sa bon gyi myu gu skyed par rung ba nyid kyi bdag nyid du gyur pa brjod pa yin no/_/'di'i
[\[17b.5\]]nus pa zhes bya ba tha dad pa 'brel ba'i ngang tshul can gyi tha snyad pa gang yin pa de ni myu gu skyed pa'i rang bzhin gsal bar bya ba'i phyir/_ji ltar 'di'i nus pa 'di yin no zhes bya bar tha snyad du byed pa yin no/_/de ltar nus pa ni rgyu nyid yin zhing sems nyid ni 'bras bur 'gyur ro/_/ci
[\[17b.6\]]ste gzhan nyid ma yin pa de'i tshe sems nyid yod pa nyid yin pa de ltar na/_rgyun chad pa nyid ma yin pa de yang mi 'dod do/_/de bas na 'dis dbugs 'byung ba la sogs pa shin tu rgyun chad pa zhes bya ba dang /_phyis 'byung ba'i bdag nyid yan gar ba gyur pa las yang dbugs
[\[17b.7\]]'byung ba la sogs pa yod pa yin no zhes brjod par bya'o/_/de'i tshe yang skye ba yongs su len pa na/_skye ba'i dus na'o/_/rang gi rigs la ltos pa med pa can/_ris mthun pa'i rgyun la ltos pa med can dag gi/_/'byung rngub dbang po blo dag ni/_/yan gar ba'i lus nyid
[\[18a\]]
[\[18a.1\]]las ni skye ba mi rigs so/_/ci'i phyir zhe na/_thal 'gyur phyir rdo dang chu la sogs pa dag la yang thal bar 'gyur ba'i phyir ro/_/gal te 'byung ba tsam yan gar ba las sems nyid mngon par gsal bar 'gyur na/_de ltar yang ma yin te/_rdo la sogs
[\[18a.2\]]pa dag la yang dbugs 'byung ba dang rngub pa dang sems dang ldan par 'gyur ba dang /_rtog dpyod dang ldan par 'gyur ro/_/de bas na lus yan gar ba las ni ma yin gyi/_de las tha dad pa'i ris mthun pa'i rgyu las zhes bya bar khong du chud par bya ste/_dper na da ltar ba'i lta bu'o/_/
[\[18a.3\]]nying mtshams sbyor ba'i nus par ldan/_/dbang po la sogs pa rang gi rigs la ltos pa dang bcas pa/_mthong ba gang yin pa de las nying mtshams sbyor ba'i rgyu gzhan lhag pa ci zhig yod par 'gyur/_ma 'ongs pa'i skye ba yongs su len pa na/_gang med pa yin rgyu gang gis na yang dbang
[\[18a.4\]]po la sogs pa mtshams sbyor ldan med yin te/_phyis kyang dbugs dbyung ba dang rngub pa la sogs pa dag gis mtshams sbyor ba kho na yin no/_/tshogs pa gegs byed pa med pa'i rgyu can nyid kyi phyir ro zhes bya bar dgongs so/_/sbyor ba yang gang zhig gang yod na rgyu dang bral ba ma yin pa de
[\[18a.5\]]ni mi 'gyur ba nyid ma yin te/_dper na myu gu rang gi bdag nyid thob par bya ba la rgyu dang ma bral ba rkyen yin pa lta bu'o/_/'chi ba las dus phyis dbang po la sogs pa'i bdag nyid kyi ngo bo la yang /_rgyu dang bral ba yod pa ma yin no zhes bya ba ni khyab par byed pa 'gal ba
[\[18a.6\]]dmigs pa'o/_/ma grub pa yang ma yin te/_/lus yan gar ba las skye na thal bar 'gyur ba'i phyir dang /_ris mthun pa'i rgyu can nyid yod pa nyid du grub pa'i phyir ro/_/lus yan gar ba las dbang po la sogs pa skye na thal bar 'gyur ro zhes bshad pa gang yin pa de ni
[\[18a.7\]]yod pa ma yin no/_/de ltar na 'byung ba 'ga' zhig rnam pa 'ga' zhig ltar gyur pas sems nyid rtsom pa yin gyi rnam pa thams cad du ni ma yin pa de ltar na/_rdo dang chu la sogs pa'i bdag nyid can gyi 'byung ba dag sems tsam pa dang 'gal ba'i rang bzhin du gyur par gnas pa dag yin pas na rgyu
[\[18b\]]
[\[18b.1\]]med pa nyid kyi phyir sems nyid ma yin no/_/sbyor ba ni gang la gang gi sa bon yod pa ma yin pa de ni de las skye ba ma yin te/_dper na chu la gzung bar bya ba lta bu'o/_/rdo dang chu la sogs pa dag la yang sems nyid la sogs pa gzhan du gyur pa'i sa bon yod pa ma yin no zhes bya ba ni
[\[18b.2\]]khyad par byed pa mi dmigs pa'o/_/gang la zhes bya ba la sogs pas gtan tshigs ma grub pa rjod par byed de yan lag_/gang la drod gsher las skyes pa'i/_/skye bo skyed par mi 'gyur ba'i/_/sa sogs cha ste yan lag de 'ga' zhig yod pa ma yin te/_thams cad nyid las
[\[18b.3\]]'gyur ro/_/de phyir kun sa bon dag yin/_/de ltar na ma grub pa yin no/_/dgongs pa ni gang gi tshes la sogs pa'i cha thams cad las skye bo skye ba de'i tshe/_sa la sogs pa de dag ji ltar yongs su mthong ba bzhin du/_mtshungs pa'i rgyu can yin pa dang mtshungs par gyur pa
[\[18b.4\]]can yin pa'i phyir/_ji ltar yan lag gcig srog chags nyid du gyur pa de ltar thams cad la yang khyad par med pas srog chags nyid du 'gyur ba de ltar na/_'gro ba thams cad cig car srog chags kyi rang bzhin du 'gyur te/_mngon par gsal ba ma yin pa'i sems
[\[18b.5\]]pa can gyi 'byung ba gzhan 'ga' zhig tu mi 'gyur ro/_/gal te ma yin na gcig kyang mi 'gyur ro zhes bya ba 'di yin no/_/gal te khyed cag la yang skyon de mtshungs so zhe na/_de ni ma yin te/_kho bos la sogs pa yan gar ba las srog chags rnams 'byung bar mi 'dod kyi/_'on
[\[18b.6\]]kyang rgyu ma mthong du zin kyang dbugs 'byung rngub la sogs pa yod pa de ltar na gang la de yod pa de la skye bo skye ba'i gzhan la ma yin pa'i phyir ro/_/de ltar ni 'gyur na ji ltar sa'i khams khyad par can ma yin pa bzhus pa las cung zad gser du 'gyur zhing cung zad dri mar 'gyur ba
[\[18b.7\]]de bzhin dus la sogs pa khyad par can ma yin pa las cung zad srog chags dang /_gzhan ni 'byung ba yan gar ba nyid du 'gyur ro zhe na/_de ni 'dir yang mtshungs pa yin no/_/de ltar na sa'i khams khyad par med pa can ci'i phyir thams cad gser du mi 'gyur la/_gang gis
[\[19a\]]
[\[19a.1\]]na gzhan dri mar 'gyur de la de ltar 'gyur ro/_/de la mngon par mi gsal ba'i ngo bo can rdul phra mo 'ga' zhig gser gyi bdag nyid can gang yin pa bzhus pa na/_gser gyi mdog gsal bar byed par 'gyur ba dang /_de'i tha snyad kyang thob par
[\[19a.2\]]'gyur la/_de las gzhan bdag gi de las bzlog pa nyid du 'gyur ba de ltar na rigs pa mthong ba yin no/_/de bzhin du 'di la yang srog chags dang /_srog chags ma yin pa'i ngo bo ni/_srog chags dang srog chags ma yin pa'i bdag nyid can gyi 'byung ba'i ngo bo tha dad pa nyid
[\[19a.3\]]yin pa de ltar na/_'khor bar 'khor ba'i sems can grub pa yin no/_/ci ste ji ltar tshogs pa mtshungs pa can lcags su gyur pa'i rang bzhin can du khyad par med pa'i lhang tsher bzhus pa na rim gyis lcags su 'gyur gyi/_cig car ma yin pa de ltar sa la sogs pa
[\[19a.4\]]nye bar len pa'i rgyu can du mtshungs pa dang gyur pa'i rgyu can du mtshungs pa dag rim bzhin du srog chags nyid thob par 'gyur ro zhe na/_de ltar ni ma yin te/_'di ltar lhang tsher bzhus pa de la yang yan lag gang dag la me shin tu mang po zhugs pa de dag nyid lcags su 'gyur ro/_/
[\[19a.5\]]me shin tu mang po yang rlung dang rjes su 'brel pa can yin pa'i phyir rim bzhin du lcags su 'gyur ro/_/de lta ma yin na rlung mtshungs pas sbyar ba'i me'i khyad par dang 'dres pas rim bzhin ma yin par yang ngo /_/khyad par can ma yin pa'i rang bzhin mthong ba tsam gyur pa'i
[\[19a.6\]]rkyen gyi sa la sogs pa la de rigs pa ma yin no/_/ji ste ji ltar chu de'i yan lag rgyu mtshungs pa can gang yin pa 'ga' zhig ni srog chags kyi 'bras bu byed la/_gzhan dag ni ma yin no zhes de ltar rtogs na/_de ni ma yin te rang bzhin la sogs pa khyad par med pa'i phyir/_
[\[19a.7\]]chu yongs su btsags nas gzhag par 'gyur ba/_ji ltar yongs su mthong ba'i rten la sogs pa rgyu mtshungs pa can gang yin pa de ni thams cad srog chags kyi rang bzhin du 'gyur ba'am/_cung zad kyang ma yin no/_/gzhan ma mthong ba'i rgyu 'ga' zhig kyang mi 'dod
[\[19b\]]
[\[19b.1\]]na gang gis na thams cad mi 'gyur/_de ltar na gang de ni ci yang mi rung ngo /_/gang yang ci ltar dar ba la sogs pa'i rten la sogs pa mtshungs pa la steng nyid na bris ma srid pa yin gyi thams cad la ma yin no/_/de lta bur gyur pa'i yan lag 'ga' zhig la yang skye bo 'gyur gyi/_
[\[19b.2\]]thams cad dag la ma yin no zhes rtog na de yang 'thad pa ma yin no/_/'di ltar bris ma ni rigs mthun pa'i dar ba'i yan lag la brten pa dang rigs mthun pa la brten pa'i rlung dang drod la sogs pa rgyu 'og na med pa'i phyir/_mi 'gyur ba de ltar chu la sogs pa ma yin te/_steng dang
[\[19b.3\]]bar dang 'og gi cha dag la srog chags gang dag yod pa'i phyir ro/_/chur khyad par med na yang lhag ma srog chags dang ldan pa srog chags kyi rang bzhin du gyur pa de ltar na/_nye bar bkod pa mtshungs pa ma yin no/_/de phyir dbang sogs rang rigs la/_/ltos med rnams ni
[\[19b.4\]]sogs pa'i sgras dbugs 'byung rngub dang blo dag bzung ngo /_/sa dang chu dang me dang rlung yan gar ba dag las 'byung ba yin na khas len na'o/_/ji ltar gcig ni gyur pa yin/_sa la sogs pa'i yan lag srog chags nyid du gyur pa de ltar de las lhag ma kun gyur par 'gyur ro/_/ci'i phyir zhe
[\[19b.5\]]na khyad par med pa'i phyir ro/_/nye bar len pa'i rgyu can nyid du mtshungs pa'i phyir dang gyur pa'i rgyu can nyid du mtshungs pa'i phyir ro zhes bya ba'i don to/_/'gyur ba yang ma yin no/_/de bas na gang la ma mthong ba'i rgyu yod pa de nyid la srog chags yod kyi/_thams cad la ma yin pa'i phyir/_
[\[19b.6\]]'byung ba 'ga' zhig ni sems can du bgrang ba yin la/_gzhan ni sems can du bgrang ba ma yin pa de ltar 'thad do/_/de bas na de ltar zhar la 'ongs pa rdzogs par byas nas dbang po zhes bya ba la sogs pas rten 'gog pa'i skabs dang sbyar ba yin te/_de la phyogs gsum
[\[19b.7\]]po'i nang nas nus pa'i phyogs la blo'i rten lus ma yin pa/_de ltar na nus pa zhes bya ba gzhan cung zad ni yod pa ma yin no/_/'o na ci yin zhe na/_rang dang rjes su mthun pa'i 'bras bu 'grub par nus pa'i ngo bo nyid yin no zhes de bstan zin to des na 'byung ba dag
[\[20a\]]
[\[20a.1\]]nyid nus pa yin pa de ltar na/_gang gang gi rten yin/_/gzhan yang myos pa'i nus pa dang /_/sems nyid kyi nus pa ci zhig mtshungs na/_gang gis na de dpe de nyid du bzung ba nyid yin/_de la myos pa zhes bya ba'i 'bras bu don gzhan du gyur pa
[\[20a.2\]]skyes bu'i chos yin zhing de'i nus pa ni 'bras bu de byed pa'i ngang tshul can gyi chang nyid yin gyi/_sems nyid kyi 'bras bu cung zad kyang ma yin na/_gang la ltos nas de nus pa zhes bya bar brjod de/_ci ste sems nyid kyi rgyur gyur pa'i nus pa yod pa de'i tshe/_myos pa
[\[20a.3\]]dang 'dra bar sems nyid 'byung ba las don gzhan nyid du gyur pa nyid kyis yon tan gyi phyogs sam/_'bras bu'i phyogs yin pa de ltar na nus pa'i phyogs ma yin no/_/ci ste 'byung ba rnams kyi sems nyid kyi bdag nyid can nus pa yin pa de'i tshe/_'byung ba dag
[\[20a.4\]]la de rag lus pa ci zhig yod na/_gang gis na 'byung ba rnams kyi sems nyid nus pa yin zhes tha snyad du byed/_de ltar ni 'gyur na/_ji ltar sgra byas pa nyid kyi bdag nyid du gyur pa tha snyad du byed pa de ltar 'byung ba rnams nyid de ltar nus pa yin par tha snyad du byed pa yin
[\[20a.5\]]no zhe na ma yin te/_byas pa nyid kyi sgra nyid kyis ni chos gzhan spong ba'i sgo nas de tsam shes par 'dod pa la/_de'i rang bzhin brjod pa'i phyir ro/_/de ltar 'byung ba rnams la sems nyid ces bya ba'i rang bzhin du brjod pa ma yin te/_de ni blo tha dad pas gzung bar bya ba nyid yin
[\[20a.6\]]pa'i phyir ro/_/de ltar na nus pa dang ldan pa'i rnam par rtog pa ni ma yin no zhes bya ba 'di yang 'og nas dgag par bya ba'o zhes bya ba bshad zin to/_/don gzhan gyi phyogs kyi yon tan la sogs pa'i ngo bo yin na/_blo'i ci lus rten du 'gyur na dbang po dang bcas par 'gyur
[\[20a.7\]]ba'am/_skra dang sen mo la sogs pa'i mtshan nyid can dbang po med pa can du 'gyur grang na/_re zhig dbang po med pa can ni 'dod pa ma yin te/_shi ba'i lus kyi skra dang sen mo la sogs pa dag la yang sems nyid yod par thal bar 'gyur ba'i phyir ro/_/de'i phyir
[\[20b\]]
[\[20b.1\]]dbang po dang bcas pa can kho na yin no/_/da ni mig la sogs pa'i dbang po'i bdag nyid can nyid kyis lnga yin te/_mig la sogs pa'i dbang po lnga lus kyi ming can de dag ni yid kyi blo'i rten ma yin no/_/ci'i phyir zhe na/_mig la sogs pa'i dbang rnams re re la/_rkyen ji
[\[20b.2\]]lta ba bzhin du gnod na yang /_mig la sogs pa'i rnam par rig pa de dag la gnod pa yod pa ci 'dra ba yid blo'i gnod pa yod ma yin/_gsal ba dang mi gsal ba la sogs pa ldog pa'i mtshan nyid can no/_/mig la gnod pa na yid gdung ba la sogs pa'i mtshan nyid
[\[20b.3\]]can gang yin pa de yang bu la sogs dang /_'brel ba can gyi dbang po la gnod pa na yang /_yid kyi blo yod pa de ltar na rnam par rtog pa'i shes pa ni mig la sogs pa 'gyur ba'i rjes su byed pa'i ngang tshul can ma yin pa'i phyir/_de la brten pa ma yin no/_/sbyor
[\[20b.4\]]ba ni gang mig 'gyur ba'i rjes su mi byed pa de ni mig la rten par byed pa ma yin te/_dper na rna ba'i rnam par shes pa lta bu'o/_/nges par rtogs pa'i shes pa yang mig gi 'gyur ba'i rjes su byed pa ma yin no zhes bya ba ni khyad par byed pa mi dmigs pa'o/_/de bzhin du
[\[20b.5\]]lus kyi dbang po la gnod na yang yid kyi blo'i gnod pa yod pa ma yin no zhes bya'i bar du/_phyogs kyi chos spong ba byas nas rna ba'i dbang po la sogs pa rten yin pa bkag pa yang brjod par bya'o/_/'dis kyang yid kyi rnam par shes pa mig la sogs pa'i rten can ma
[\[20b.6\]]yin te/_mig la sogs pa'i shes pa dang 'dra bar de'i don rtogs pa med pa'i phyir ro/_/yid las byung ba'i shes pa ni mig gi rnam par shes pa bzhin du gzugs gsal por snang ba can gyi rtogs pa ma yin pa'i phyir mig la brten pa ma yin no/_/de bzhin du lhag ma
[\[20b.7\]]rnams la yang brjod par bya'o/_/gzhan yang rnam par rtog pa'i shes pa de 'gyur ba'i rjes su mi byed pa'i phyir/_dbang po dang bcas pa can gyi yul gyi chos ma yin pa 'ba' zhig tu ma zad kyi/_'on kyang lus dbang po dang bcas pa can nyid kyi yid kyi shes pa
[\[21a\]]
[\[21a.1\]]rten yin no/_/ci'i phyir zhe na/_'di ltar yid kyi blo 'di 'jig na ni rnam par 'gyur ba'am/_rnam par 'jig pa na mig la sogs pa de dag gis 'jigs pa dag kyang rnam par 'gyur ba'am zhig pa dag kyang mthong bar 'gyur ro/_/'dod pa dang mya ngan dang
[\[21a.2\]]'jigs pa la sogs pas yid la gnod pa na mig la sogs pa la gnod pa mthong ba dang /_dga' ba la sogs pas yid bde ba can gyi sems dang ldan pa can gyi yongs su rgyas pa mthong ba'i phyir ro/_/de ltar na dbang po rnams ni yid kyi phan pa dang gnod pa'i rjes su byed pa can
[\[21a.3\]]yin pa'i phyir/_de la brten pa nyid du rigs pa yin no/_/ji ltar dbang po yod na yod pa'i ngang tshul can nyid ni/_yid kyi blo'i rten yin pa de ltar yid yod na yod pa'i ngang tshul nyid kyang dbang po rnams la yod pa yin pa'i phyir/_de ci'i phyir rten ma yin gzhan yang tshor ba med pa la
[\[21a.4\]]sogs pa'i dus na lus kyi dbang po la sogs pa med na yang blo yod pa nyid yin la/_de med pa na yang dbang po rnams mi mthong ba de ltar na lus kyi rgyu ni yid kho na yin pa'i phyir blo'i rten lus ma yin na gang gis na lus zhig pa'i phyir goms pa med par 'gyur/_gang gi phyir
[\[21a.5\]]yid kyi rgyu lus ma yin gyi de'i rgyu yin/_de'i phyir blo gnas pa'i rten 'ga' zhig rigs mthun pa'o/_/de yang blo nyid la brten pa yin gyi lus la ni ma yin no/_/de nyid kyi dbang po rnams ni rgyu mtshan yin rgyu de'i phyir yid kyi blo las dbang po yin gyi/_de dag las yid kyi blo ni
[\[21a.6\]]ma yin no zhes bya ba ni mjug bsdu ba'o/_/gang gi phyir dbang po ma lus pa dang re re la gnod na yang yid kyi blo la gnod pa med pa de'i phyir dbang po rnams rten ma yin no/_/dbang po thams cad log pas yid kyi shes pa ldog tu zin kyang de'i rten du rtogs pa ni mi rung ngo /_/
[\[21a.7\]]de ltar na 'jig rten la gnod pa'i rjes su byed pa gang yin pa de ni rten pa'i chos yin no/_/de lta ma yin na ni/_de log tu zin kyang ldog pa nyid du mi 'gyur ba de ltar na gang las rten gyi ngo bo yin/_dbang po rnams kyang yid kyi rnam par shes pa'i rjes su byed pa'i phyir de ni
[\[21b\]]
[\[21b.1\]]rten yin no/_/yid kyi blo de'i yid dbang po dang bcas pa can gyi lus las gzhan rten ma yin zhing glo bur ba yang ma yin pa'i phyir/_phyis kyi blo de 'grub par nus pa'i mtshan nyid can bag chags kyi ngo bo can las kyi ming can gyi blo snga ma ni rten yin no zhes bya bar gnas so/_/de'i phyir
[\[21b.2\]]bdag tu 'dzin pa la sogs pa dang ldan pa can gyi skye ba yongs su len pa'i dus na dbang po la sogs pa'i/_ci 'dra'i 'phen byed yod gyur na/_/phyis kyang 'chi ba'i gnas skabs na yang de dang 'dra bar 'gyur/_rgyu thams cad ma tshang ba med pa'i phyir de 'dra la 'phen par byed pa nyid du
[\[21b.3\]]'gyur ro/_/de ltar na gegs byed pa med pa can gyi rgyu'i ngo bo tshogs pa can gyi yang srid pa gzhan du nying mtshams sbyor ba gang gis bzlog pa nyid du nus/_sbyor ba ni gang zhig gang gi rgyu'i ngo bo'i gnas skabs ma tshang ba med pa de ni de'i byed pa nyid yin te/_dper na dbang
[\[21b.4\]]po rnams kyi sngar gyi gnas skabs kyi blo de nyid lta bu'o/_/phyis kyang blo ni dbang po rgyu'i ngo bo'i gnas skabs ma tshang ba med pa yin no zhes bya ba ni rang bzhin gyi gtan tshigs so/_/gang zhig gnas skabs gang la skyed pa'i rgyu yod pa de ni skyed pa'i rgyun chad pa ma yin te/_blo de
[\[21b.5\]]nyid kyi snga ma'i gnas skabs lta bu'o/_/tha ma'i gnas skabs kyi blo la yang skyed pa'i rgyu yod pa yin no zhes bya ba ni khyab par byed pa 'gal ba dmigs pa'o/_/ma grub pa yang ma yin te/_blo sngon du byung ba las kyis mngon par 'du byas pa ni ji srid bdag dang bdag gir 'dzin pa'i
[\[21b.6\]]chos rnams yod par gyur pa/_gnod pa med par 'jug pa can de dag thams cad phyis 'byung ba can la yod pa'i phyis ma grub pa ci zhig yod/_gal te dbang po rnams ni rnam par shes pa la brten pa nyid yin gyi de yang de la brten pa ma yin no zhes sgrub par byed pas
[\[21b.7\]]lus dang sems dag ni phan tshun rjes su byed pa can nyid yin no zhes bya ba'i grub pa'i mthas rjes su dpag pa la gnod par 'gyur ro zhe na/_ma yin te dgongs pa mi shes pa'i phyir ro/_/lus kyis dngos su yid kyi 'gyur ba cung zhig byed pa de ltar na rten du bshad pa ma yin
[\[22a\]]
[\[22a.1\]]no 'o na ci yin zhe na/_lus la brten pa'i yul dag gis phan 'dogs par byed pa'am/_gzhan dag gis lus kyi rnam par shes pa la gnod pa'am phan btags pa dag ni/_de ma thag pa'i rkyen gyi sgo nas yid kyi shes pa la gnod pa'am/_phan 'dogs
[\[22a.2\]]par byed par 'gyur ro/_/de shes pa yis nyer byed phyir/_/lus kyi rnam par shes pas yid kyi rnam par shes pa la phan gdags par bya ba yin pa'i rgyu'i phyir/_bcom ldan 'das kyis yid ni lus la brten par bshad/_de tsam gyis ni de'i rnam par shes pa lus nyid la brten
[\[22a.3\]]pa ma yin no/_/de ltar na yul gyi sgo nas kyang dbang po'i shes pa 'gyur ba na/_yid rnam par 'gyur mod kyi de yang de rten ma yin no/_/gang yang de la brten nas 'jug pa de ni de la phan 'dogs pa dang gnod pa dngos su rjes su byed de/_dper na dbang po'i shes pa bzhin no/_/de
[\[22a.4\]]ltar na yid kyi blo'i lus rten ma yin no/_/ci ste dbang po med par blo med pa'i phyir de dag ni rten nyid du 'gyur ro zhes nges par 'dzin pa de'i tshe/_ji ltar dbang po med blo min/_/de ltar blo de med par ni/_dbang po de rnams kyang ma mthong ba'i phyir/_dbang po rnams 'ba' zhig blo'i
[\[22a.5\]]rgyur mi 'gyur te/_blo yang de dag gi rgyur 'gyur ro/_/khyod kyis rten sgrub par byed pa'i rnam par nye bar dgod pa/_de ltar na yang phan tshun rgyu nyid yin par sngar skye ba yongs su len pa na grub pa yin no/_/gal te ma yin no zhe na/_blo dang dbang po dag las cig kyang rgyu mtshan med par
[\[22a.6\]]'jug par mi rung ste/_glo bur ba nyid du thal bar 'gyur ba'i phyir ro/_/de bas na ji ltar sngar phan tshun rgyu nyid yin pa de'i phyir/_phan tshun rgyu nyid yin pa'i gtan tshigs kyi phyir de bzhin du phyis kyang shi ba'i 'og tu dbang po rnam par shes pa phan tshun rgyu can du 'gyur ro/_/dbang po
[\[22a.7\]]las rnam par shes pa dang rnam par shes pas yang dbang po zhes bya ba ma tshang ba med na rgyun mi 'chad pa nyid yin no/_/gzhan yang gang gi tshe lus yid kyi blo dang dbang po rnams dang /_dbugs 'byung rngub dag gi rten yin pa de'i tshe/_skad cig ma re rer 'jig pa'i ngang tshul can ma
[\[22b\]]
[\[22b.1\]]yin pa'i lus las/_thams cad du dbang po dang rnam par shes pa la sogs pa de rnams yod pa ma yin no/_/ci'i phyir zhe na/_'di ltar rim can min las/_ji skad du bshad pa'i lus las rim can go rims bzhin du 'byung ba'i ngang tshul can gyi 'bras bu yid kyi rnam par shes pa med
[\[22b.2\]]pa yin no/_/de ltar na rten gyi rim pa'am/_yul gyi rim pa las rim pa dang ldan pa'i yid kyi rnam par shes pa 'gyur grang na/_re zhig yul gyi rim pa las ni ma yin te/_yul med du zin kyang yod pa'i phyir ro/_/de ltar na yul thag nye ba nyid la ltos pa med pa can gyi rnam par
[\[22b.3\]]rtog pa'i rnam par shes pa skye bar 'gyur ro/_/lus dbang po dang bcas pa can nye bar len pa'i rgyu lhag par 'gyur ba yin te/_gzhan mi 'dod pa'i phyir dang ma mthong ba'i phyir ro/_/de yang go rims can ma yin pa de ltar na/_de yod na 'gyur ba'i ngang tshul can yid kyi blo thams
[\[22b.4\]]cad cig car 'jug par 'gyur ba'i phyir go rims can ma yin pa las shes pa go rims dang ldan pa yod pa ma yin te/_go rims dang ldan pa'i 'bras bu'i ngo bo ni rgyu'i go rims kyis byas pa nyid kyi phyir ro/_/de lta ma yin na rgyu med pa can nyid du thal ba'i phyir dang /_gzhan la yang
[\[22b.5\]]thal bar 'gyur ba'i phyir ro/_/gang yang rtag pa go rims bzhin du byed pa'i ngang tshul can du 'dod pa de'i yang lhan cig byed pa cung zhig la ltos nas/_go rims bzhin du 'gyur ba'i ngang tshul can byed pa de ltar na/_'bras bu'i go rims bzhin du 'byung bar
[\[22b.6\]]'gyur na yang /_rgol ba 'di nyid kyi yang ma yin te ltos par bya ba gzhan mi 'dod pa'i phyir ro/_/'gyur ba med par khyad par can min/_lus 'di nyid la ltos pa yod pa ma yin no/_/de ltar na ji ltar go rims dang ldan pa'i 'bras bu yin/_ci ste skyon 'dis ma gyur
[\[22b.7\]]cig snyam nas blo go rims dang ldan pa la ltos nas byed pa de ltar na go rims byed pa de nyid yin na de'i tshe/_go rims dang ldan pa'i blos rjes su bzung ba'i go rims med pa'i bdag nyid can gyi lus las blo 'gyur bar 'dod na/_blo yang nges par blo'i rgyu yin pa de ltar na/_blo thams
[\[23a\]]
[\[23a.1\]]cad blo'i rgyu yin pa'i phyir blo'i rgyu thog ma med pa can du 'gyur ro/_/de yang 'di ltar lus las rim bzhin blo 'gyur na/_lus de'ang rim pa gsal bar byed/_/rjes su dpog par byed do/_/ji ltar zhe na blo skad cig mas skad cig ma re re la phan 'dogs par
[\[23a.2\]]byed pa ni rnam pa gzhan du skyes pa'i phyir ro/_/de ltar na lus dang dbang po dang blo'i tshogs ni skad cig re re la gzhan yin pa de ltar na/_skad cig snga ma snga ma ni/_'gog pa thob pa skad cig re re la sngar med de'i/_skye bar 'dod pa tshogs kyi rgyur 'gyur ro/_/gang gi phyir tshogs pa'i
[\[23a.3\]]gnas skabs gcig gi tshe snga ma phyi ma'i rgyur mthong ba'i gtan tshigs de'i phyir na snga ma snga ma phyi ma phyi ma'i rgyu yin par/_thams cad du ni mthong bar 'gyur/_/phyis kyang 'chi ba'i 'og tu nying mtshams sbyor bar yang nus pa yin te/_phyis kyang ma tshang ba med pa'i phyir ro/_/rgyu
[\[23a.4\]]mtshan cis kyang srid par nying mtshams sbyor ba med cing gang gis na chad par 'gyur/_rgyu mtshan gnod pa can gyi tshad ma yod do/_/de yang gang zhe na smras pa/_lam po che'i skyes bu la sogs pa'i sems ni 'chi ba'i sems nyid yin pa'i phyir sems gzhan dang mtshams sbyor ba ma yin
[\[23a.5\]]te/_skyes bu dgra bcom par 'dod pa'i 'chi ba'i sems bzhin no/_/mi dmigs pa ni dgag pa'i dbang du byed pa'i phyir de ni 'gal ba dmigs pa ltar bcos pa yin no/_/tha ma'i sems zhes bya ba la sogs pas ma nges pa yin par ston te/_tha ma'i sems te/_'chi ba'i
[\[23a.6\]]sems ni sems gzhan dang /_/mtshams sbyor ba la 'gal ci yod/_bsgrub par bya ba dang sgrub par byed pa dag la 'gal ba rnam pa gnyi ga yang yod pa ma yin no zhes ston par byed do/_/de ltar na 'chi ba'i sems nyid yin pa dang /_mtshams sbyor bar nus par 'gyur ba'i phyir spang
[\[23a.7\]]bar bya ba ma yin no/_/dgra bcom sems gang yin de la/_/dpe nyid du brjod pa ni/_gang las mtshams sbyor med par 'dod/_/tshad ma cis grub na gang gis na dper 'gyur te/_dpe ni bsgrub par bya ba'i chos nyid la the tshom za ba yin no zhes bya ba'i don to/_/de ltar ni
[\[23b\]]
[\[23b.1\]]'gyur na de ni khyod kyi grub pa'i mtha' yin pa de ltar na/_grub pa'i mtha' las grags pa de'i phyir de dpe de nyid du brjod par bya ba yin no zhe na/_de ni rigs pa ma yin te/_'di ltar/_tshad mas ma grub don can gyi/_/grub mtha'i rjes su rtogs sam ci 'dzin tam mi 'dzin to/_/grub
[\[23b.2\]]pa'i mtha' glo bur du bzung ba las kyang dngos po rnams de bzhin gyi ngo bo ma yin na/_gang gis na des grub mtha' dpe'i sgrub par byed par 'gyur/_gal te bstan par bya ba'i grub pa'i mthas dpe nyid du brjod pa yin no zhe na/_ma yin te bstan par bya ba mi shes pa la yang tshad mas ma
[\[23b.3\]]mthong ba ma grub pa nyid yin no/_/des rtogs pa'i ngor byas nas gzhan gyis khas blangs pa sems gzhan nying mtshams sbyor ba yang /_ci'i phyir rjes su mi 'dzin te/_gal te de rgyu bral yin na de ltar ni 'gyur na/_skyes bu dgra bcom par 'dod pa'i 'chi ba'i sems dang
[\[23b.4\]]gzhan gyi rgyur gyur pa dbugs 'byung ba dang rngub pa dag 'chi ba'i dus na med cing rten du 'gyur ba'i dbang po rnams kyang ldog pa de lta na/_de rgyu dang bral ba'i phyir nying mtshams sbyor bar mi 'dod do zhe'o/_/sbyor ba ni gang zhig gang gi 'bras bu yin pa de ni de med na mi 'gyur te/_dper
[\[23b.5\]]na sa bon la sogs pa med pa'i myu gu la sogs pa lta bu'o/_/yid kyi rnam par shes pa yang dbugs 'byung ba dang /_rngub pa dang /_dbang po rnams kyi 'bras bu yin no zhes bya ba ni khyab par byed pa 'gal ba dmigs pa'o/_/yang na rgyu dang bral ba can gang yin pa de ni yod
[\[23b.6\]]par mi 'gyur te/_dper na rgyu dang bral ba can gyi myu gu la sogs pa lta bu'o/_/yid kyi rnam par shes pa'i tha ba'i gnas skabs kyang rgyu med pa can yin no zhes bya ba ni khyab par byed pa 'gal ba dmigs pa'o/_/gang de ni dgra bcom pa'i sems dpe nyid du brjod pa nyid
[\[23b.7\]]mtshams sbyor ba med pa la sgrub par byed par smras pa/_de nyid 'dir lam po che'i skyes bu'i 'chi ba'i sems nying mtshams sbyor ba med pa la cis mi brjod/_gang gis na 'chi ba'i sems nyid yin pa'i phyir zhes bya ba go bar byed pa ma yin pa'i rtags brjod/_gal te thams
[\[24a\]]
[\[24a.1\]]cad la khyad par med par sgrub par byed pa yin par 'gyur zhe na/_yin na ni bla ste de ltar na yang gtan tshigs 'di ni ma grub pa nyid yin te/_'di ltar dbugs 'byung ba dang rngub pa dag las yid kyi blo ma yin zhes 'gog par 'gyur ba nyid kyi phyir ro/_/yid kyi
[\[24a.2\]]rnam par shes pa lus las 'gyur na dbang po dang bcas pa'am/_dbang po med pa can las 'gyur grang na re zhig dbang po bcas las yid shes min no/_/ci'i phyir zhe na/_de blo bzhin 'dzin thob phyir ro/_/gal te ji ltar mig gi rnam par shes pa la sogs pa/_mig gi
[\[24a.3\]]dbang bo la sogs pa'i rten gyis skyed pa na/_gzugs la sogs pa la gsal por snang ba can yin pa de ltar na yid kyi shes pa yang de'i 'bras bu yin na 'gyur te/_gang gi phyir snang ba mi gsal ba yin no/_/dbang po re re'i 'gyur ba dang nyams pa dag la yang yod
[\[24a.4\]]pa'i phyir dbang po re re las ma yin no/_/tshogs pa kun las 'gyur grang na/_/kun las kyang ni ma yin te/_/dbang po kun las so/_/kyang gi sgras ni dbang po gcig med na yang 'di med par thal bar 'gyur ba'i phyir te/_lhan cig byed pa gcig med na myu gu la sogs pa
[\[24a.5\]]mi 'byung ba bzhin no/_/ci'i phyir zhe na/_shes skyed nus pa tha dad phyir ro/_/de skad du gal te dbang po'i 'bras bur yid kyi rnam par shes par 'gyur ba de'i tshe/_de ni don thams cad 'dzin pa de ltar na/_rten dbang po gcig gis bskyed pas yul thams cad kyi tha snyad yongs su
[\[24a.6\]]rdzogs pa'i phyir/_dbang po gzhan rnams don med par 'gyur ro/_/de dag kyang don thams cad 'dzin pa can gyi shes pa gcig skyed pa ma yin pa de ltar na dbang po du ma yin te/_dbang po de dag gi rang gi yul la shes pa skyed par byed pa'i nus pa tha dad pa yang mthong ngo zhes
[\[24a.7\]]bstan par 'gyur ro/_/ci ste 'gyur na yang rnam par rtog pa'i shes pa de gcig nyid yin pa ni bla ste gzhan rnams ni med pa yin no zhe na de'i tshe/_de thams cad kyi yul can yin pa'i phyir/_de'i blo dang 'dra bar 'dzin pa thob par 'gyur ro/_/gzhan yang dbang po ma
[\[24b\]]
[\[24b.1\]]chod pa la sogs pa la ltos pa dang bcas pas rang gi rnam par shes pas skyed par byed cing yid kyi rnam par shes pa de la ltos pa med pa srog chags thams cad kyi rang rig pa yang skye bar 'gyur bas na/_ji ltar na de'i 'bras bu yin te ma yin no/_/de ltar na de dbang po dang bcas pa can
[\[24b.2\]]las ma yin no/_/dbang po med pa can gzhan las kyang min no/_/ci'i phyir zhe na/_sems nyid med phyir skra dang /_sen mo'i rtse mo la sogs pa ni sems med pa yin na/_gang gis na de dag la blor 'gyur/_de rgyu nyid yin na yang lus las 'phos pa rnams kyang blo'i rgyu nyid du
[\[24b.3\]]'gyur ba dang 'chi ba'i lus kyang ngo /_/sbyor ba ni gang sems med pa de ni yid kyi rnam par shes pa'i rten ma yin te/_dper na dri la sogs pa lta bu'o/_/dbang po med pa can gyi lus kyi yan lag kyang sems med pa yin no zhes bya ba na khyab par byed pa 'gal ba dmigs pa'o/_/de ltar
[\[24b.4\]]ni 'gyur na gal te yid kyi blo'i lus rten du mi 'gyur ba de'i tshe/_'brel ba med pa'i phyir ba lang dang rta bzhin du so sor 'gyur zhing lhan cig gnas par mi 'gyur ro/_/lhan cig gnas pa'i phyir yang rten zhes bya'o/_/sbyor ba ni gang zhig gang dang lhan cig gnas par nges pa de
[\[24b.5\]]dag ni phan tshun rten dang brten pa'i ngo bo yin te/_dper na sgron ma dang 'od dam ras dang dkar po nyid lta bu'o/_/dbang po dang bcas pa can gyi lus dang yid kyi rnam par shes pa dag la yang lhan cig gnas pa'i nges pa yod pa yin no zhes bya ba ni rang bzhin gyi gtan tshigs yin par sems so/_/
[\[24b.6\]]rgyu tha dad pa med pa zhes bya ba la sogs pas ma nges pa nyid ston par byed do/_/rten dang brten pa'i dngos po yin pa'i phyir lhan cig gnas pa ni ma yin no/_/'o na ci yin zhe na/_rgyu tha dad pa med pa dbang po dang bcas pa can gyi lus dang yid kyi rnam par shes pa'i rgyun dag gi rgyu ming
[\[24b.7\]]dang gzugs kyi 'phen par byed pa'i sngon gyi las ni tha mi dad pa yin te/_de las lhan cig gnas pa yin no/_/ci dang 'dra bar zhe na dbang bzhin te dper na dbang po rnams lhan cig gnas par mi 'gyur gyi/_rten dang brten pa'i dngos por ni med pa lta bu'o/_/gzugs dang ro bzhin
[\[25a\]]
[\[25a.1\]]te/_gzugs dang ro tshogs pa gcig la rag lus pa dag ni lhan cig gnas pa yin na yang /_/phan tshun rten dang brten pa'i dngos po ma yin no/_/gcig 'gyur ba na yang gzhan 'gyur ba med pa'i phyir/_mngal na lhan cig gnas pa can gyi tshe/_ma dag dang rten dang
[\[25a.2\]]brten pa'i dngos po ma yin no/_/de ltar ni 'gyur na dbang po la sogs pa dag la lhan cig gnas pa nges pa can ma yin pa de ltar na/_rten dang brten pa'i dngos po ma yin no zhe na/_de ni gzhan la yang mtshungs te/_dbang po dang bcas pa can gyi lus med par yang gzugs med pa'i khams na
[\[25a.3\]]yang yid kyi rnam par shes pa yod pa'i phyir ro/_/de ltar na 'di la yang dbang po'i 'gyur ba dang /_ma tshang ba dag yod du zin kyang yid kyi rnam par shes pa yod pa'i phyir gtan tshigs 'di ma grub pa yin no/_/ci ste yang gang zhig gang 'gyur ba na rnam par 'gyur ba de ni de la brten pa
[\[25a.4\]]yin te/_dper na mig 'gyur pa na mig gi rnam par shes pa rnam par 'gyur ba lta bu'o/_/dbang po dang bcas pa can gyi yul 'gyur ba na yang /_yid kyi rnam par shes pa rnam par 'gyur pa yin no zhes bya ba ni rang bzhin gyi gtan tshigs su brjod do/_/de yang gtan tshigs
[\[25a.5\]]ma grub pa yin no/_/ci'i phyir zhe na/_'di ltar kho bo cag gis dngos su 'di phan gdags par bya ba nyid ma yin zhes bshad zin to/_/phan 'dogs par byed pa zhes bya ba nyid kyis ni rten ma yin pa de ltar na ma nges pa yang yin no/_/de ltar na don gyi sgo nas kyang shes par
[\[25a.6\]]'gyur pa mthong ba yin te/_dper na gzhan gyi khrag mthong ba las kyang brgyal ba lta bu yin na gzhan gyi khrag kyang rten ma yin no/_/so btang ba las skyes pa'i yon tan me las byung ba'i tshos pa las skyes pa'i yon tan lta bu yin pas na de yang brten pa ma yin pa de ltar na ma nges
[\[25a.7\]]pa nyid yin no//_//tshad ma rnam 'grel gyi 'grel pa/_bam po bcu bzhi pa/_de ltar na dngos su dbang bo dang bcas pa can gyi lus kyis blo phan gdags par bya ba ma yin pa grub pa'i phyir rten ma yin no/_/gzhan yang rnam pa 'ga' zhig gis phan gdags par bya ba de
[\[25b\]]
[\[25b.1\]]tsam gyis phan 'dogs par byed pa po phan gdags par bya ba 'grub par byed pa ma yin na gang gis na lus ldog pas blo ldog par 'gyur te mi 'gyur ro/_/de ltar na re zhig rgyu de ni 'bras bu de'i/_gang zhig yod nyid phan 'dogs byed/_/ces bya ba 'dis rgyu las sngar grub pa'am/_
[\[25b.2\]]de dang lhan cig 'byung ba'i ngang tshul can ni 'bras bu ma yin no/_/'o na ci yin zhe na/_rgyu yod pa nyid nye ba las sngar yod pa nyid ma grub pa can gyi yod pa nyid nye bar 'jog pa ni 'bras bu nyid yin gyi dus snga ma can dang lhan cig 'byung ba'i ngang tshul can gyi yod pa nyid ni ma yin te/_grub
[\[25b.3\]]phan 'bras bu nyid ma yin pa'i phyir ro/_/de ltar na tha dad pa dang tha dad pa med pa'i rgyu can dag ni rgyu dang 'bras bu'i mtshan nyid kyi spyi yin no/_/des na phan 'dogs par byed pa nyid yin na yang tha dad pa'i rgyun ldog pas rgyun gzhan phan gdags par bya ba rang gi nye bar len pa la ltos pas
[\[25b.4\]]'jug pa can yang rgyun chad pa nyid ma yin te/_dper na mkhan pos phan btags pa byas pa'i slob ma mkhan po med pa na med pa ma yin pa lta bu'o/_/'on kyang /_gang zhig yod nyid phan 'dogs byed/_/rtag tu de ni rjes 'jug phyir/_/phan 'dogs par byed pa gang zhig bdag nyid thag
[\[25b.5\]]nye ba na yod na/_'bras bu nye bar 'jog par byed pa'i phyir ro zhes bya ba'i don to/_/des ni nye bar len pa'i rgyur gyur pa'i khyad par bstan to/_/de 'dra ba de rgyu yin yang bdag nyid ldog pas 'bras bu ldog par byed pa yin gyi rgyu tsam ni ma yin no/_/gang gis rgyu'i sngar dang lhan cig 'byung ba'i
[\[25b.6\]]ngang tshul can ni 'bras bu nyid ma yin gyi phyis 'byung ba'i ngang tshul can yin pa de bas na/_de nyid kyis don 'di gsal bar byed pa'i rgyu mtshan gyi bdun pa brjod pa yin te/_dper na ci'i phyir 'di'i yang rgyu 'di yin zhes dris pa na/_'di ltar 'di yod pa na 'di 'byung ngo zhes bya ba
[\[25b.7\]]lta bu'o/_/de de ltar na bdun pa 'dis rgyu snga na yod pa dang /_'di 'byung ngo zhes bya ba'i dang po pas 'bras bu phyis yod pa bstan pa yin no/_/de las skyes pas zhes bya ba rgyu'i lnga pas snga na yod pa nyid dang /_'di skye zhes bya ba'i dang po pas phyis yod par bstan pa yin no/_/de lta ma yin
[\[26a\]]
[\[26a.1\]]na lhan cig 'byung ba can dag gi nang nas/_ci'i phyir gcig ni rgyu yin la/_gzhan ni 'bras bu yin zhes dris pa na 'di ltar 'di yod na 'di 'byung ngo zhes bya ba'i rgyu dang 'bras bu'i tha snyad kyi rgyu mtshan bstan pas/_phul du byung ba ci zhig bstan par 'gyur zhing gang gis
[\[26a.2\]]na rtogs pa pos rgyu dang 'bras bu dag gi mtshan nyid 'chol pa med par rtogs par 'gyur/_de bas na 'di skad du gang dag lhan cig 'byung ba yang ma yin no zhes bshad do/_/de ltar na rgyu dang 'bras bu 'di yin no zhes bya ba'i nges pa med do/_/gang la phan tshun rgyu nyid du lhan cig 'byung
[\[26a.3\]]ba dag tu nges pa med pa de la yang gang kho nas gcig rgyu nyid yin pa de nyid kyi 'bras bu nyid ma yin te 'gal ba'i phyir ro/_/de bas na rnam grangs gang gis rgyu dang /_tha snyad du byed pa de ston pas ji ltar de dag gis mtshan nyid phan tshun 'chol pa med pa de ltar brjod pa na/_de yod na
[\[26a.4\]]yod pa can nyid 'chad pa kho na rten yin no/_/des kyang lhan cig yod pa tsam las lhag pa cung zad kyang bstan pa med pa de ltar na de lta bu'i tha snyad ni don cung zad kyang rnam par 'byed pa ma yin no/_/de skad du ston pa na kho bos ni don gyi khyad par bstan pa nyid yin te/_dper na 'bras bu
[\[26a.5\]]'byung ba'i chos can yod na/_de skyes par nus pa'i rgyu nyid snga na yod pa ni bdun pa dang /_lnga pas bstan pa dang /_de yod na phyis yod pa'i 'bras bu nyid ni dang po nas bstan to/_/de ltar na rgyu dang 'bras bu nyid ma 'chol ba yin no/_/rjes su 'gro ba'i nges pa de 'dra ba dag ni
[\[26a.6\]]mngal la sogs pa dag tu lus dang sems la yod pa ma yin te/_'di la sngar lus dmigs pa yod na phyis sems dmigs pa med pa'i phyir ro/_/ldog pa nges pa yod pa yang ma yin no/_/de ltar na re zhig bdag nyid kyi lus log pas rang gi blo log par shes par nus pa ma yin te/_
[\[26a.7\]]thams cad du bdag nyid med pa'i phyir ro/_/gzhan gyi lus log pas kyang de dang 'brel pa can gyi blo log par shes par 'gyur ba yang bla ste/_de yang yod pa ma yin te de'i blo dmigs pa'i mtshan nyid kyir gyur pa med pa nyid kyis lus log tu zin kyang blo log pa la the tshom za ba'i phyir ro/_/de
[\[26b\]]
[\[26b.1\]]ltar ni 'gyur na gal te blo 'gyur na ci'i phyir lus de la rang gi 'bras bu rtsom par mi byed/_/rtsom pa med na yod pa ma yin no zhe na/_de ni rigs pa ma yin no/_/de ltar na gal te de dang 'brel pa can dus der grub par 'gyur ba de'i tshe de la rtsom par 'gyur na/_'di ltar de'i rjes su 'gro ba
[\[26b.2\]]dang ldog pa nges pa med pas lus rten ma yin pa'i phyir te/_de med pa na de gzhan la 'jug pa bkag pa nyid med pa de ltar na/_ji ltar 'chi ba'i lus la de 'bras bu rtsom pa yin/_lus dang 'brel pa can nyid yin na yang blo tsam nyid kyis ni smra ba dang /_byed pa la
[\[26b.3\]]sogs pa'i 'bras bu ma yin no/_/'bras bu med pa'i phyir rgyu med par nges pa nyid med pa de ltar na ldog pa nges pa ma yin no/_/de ltar na rjes su 'gro ba dang ldog pa ma grub pa'i phyir ro/_/blo ni lus la brten pa can ma yin pa'i phyir/_gang zhig gang gi 'bras bu yin pa zhes bya ba la
[\[26b.4\]]sogs pa'i sbyor ba la ma grub pa nyid yin no/_/lus la brten pa'i sgo nas/_'ga' zhig tshe na sems rgyun gyi/_/lus phan 'dogs par byed pa'ang yin bla ste/_de ltar na yang de'i nye bar len pa'i rgyu nyid du ma grub pa'i lus ldog pas sems kyi rgyun chad pa ma yin no/_/ci dang 'dra
[\[26b.5\]]par zhe na/_bum sogs las ni me sogs bzhin/_zhes bya ba smos te/_dper na bum pa la sogs pa la me la sogs pa 'ga' zhig gi tshe phan 'dogs par byed pa na/_'ga' zhig gi tshe/_phan 'dogs par byed pa tsam gyis/_me la sogs pa log pa na bum pa la sogs
[\[26b.6\]]ldog pa ma yin pa lta bu'o/_/gtan tshigs de ltar na ma nges pa nyid kyang yin no/_/gzhan yang gal te blo'i rgyu lus yin pa de'i tshe shi ba'i gnas kyi rgyur gyur pa'i lus la gnas pa yin na sems de'i 'bras bu ldog med thal bar 'gyur ro/_/sbyor ba ni gang zhig gang gi rgyu can yin
[\[26b.7\]]pa de ni de ma lus pa yod par 'gyur ba'am/_ma lus par gnas pa na ldog par mi 'gyur te/_dper na rang gi rgyu ma lus pa yod pa'am gnas pa na sgron ma yod pa'am ldog pa med pa lta bu'o/_/sems kyang lus kyi rgyu can yin no zhes bya ba ni rang bzhin gyi gtan tshigs so/_/bsgrub par
[\[27a\]]
[\[27a.1\]]bya ba gnyis pa la ltos nas khyab par byed par 'gal ba dmigs pa'o/_/yang na gang zhig gang gi tshe rgyu tshogs pa can yin pa de ni de'i tshe yod par 'gyur te/_dper na 'ga' zhig gi tshe rgyu tshogs pa can gyi myu gu yod pa lta bu'o/_/shi ba'i gnas skabs kyi lus gnas pa
[\[27a.2\]]yod pa na yang rgyu tshogs pa can yin no zhes bya ba ni rang bzhin gyi gtan tshigs so/_/gtan tshigs snga ma ni gson po'i lus sems kyi rgyu yin zhing /_de yod na 'gyur ro zhes bya ba ni grub pa la sgrub pa yin no/_/gal te shi ba'i lus kyi 'bras bu yin no zhes bya ba'i rang bzhin gyi gtan
[\[27a.3\]]tshigs kyi don yin pa de'i tshe yang de'i rgyu ma yin pa de ltar na de ma grub pa yin no/_/de ltar na dbugs 'byung ba dang rngub pa dag ni sems kyi mngon par gsal bar byed pa dag yin no/_/de dag ni shi ba'i lus la yod pa ma yin pa'i gtan tshigs de nyid kyi phyir gnyis pa yang ma grub pa yin
[\[27a.4\]]no zhes gzhan dag sems so/_/gal te sems nyid dbugs 'byung rngub kyi 'bras bu grub na/_'di ltar ni 'gyur mod kyi/_'di ltar ji ltar sems ni lus kyi 'bras bu nyid du ma grub pa de ltar dbugs 'byung rngub dag gi 'bras bu nyid kyang ngo /_/gzhan yang bdag
[\[27a.5\]]nyid kyi mngon par 'dod pa'i 'thad pas sems nyid kyi dbugs 'byung rngub dag gi 'bras bu yin no/_/ci'i phyir zhe na/_de yod dang zhes bya ba sems nyid yod na dbugs 'byung rngub dag yod pa'i phyir dang /_sems la rag las pas de dag 'jug pa de ltar na/_dbang 'gyur phyir/_de
[\[27a.6\]]las 'byung rngub de ma yin/_sems de las 'byung rngub dag yin gyi de dag las sems de ni ma yin no/_/sbyor ba ni gang zhig sems kyi dbang gis rang gi ngo bor 'jug pa dang /_ldog pa de ni sems nyid las 'gyur te/_dper na 'dod pa sngon du song ba can gyi lag pa'i brkyang bskum
[\[27a.7\]]lta bu'o/_/dbugs 'byung rngub dag kyang sems kyi 'dod pa'i dbang gis 'jug pa dang ldog pa yin no zhes bya ba ni rang bzhin gyi gtan tshigs so/_/ma grub pa yang ma yin te/_/'di ltar rlung 'byin pa dang 'dren pa ni 'bad rtsol med par gang las yin/_rlung 'byin pa dang
[\[27b\]]
[\[27b.1\]]'dren pa dag las gzhan du dbugs 'byung ba dang /_rngub pa nyid gzhan 'ga' zhig kyang yod pa ma yin no/_/nang du 'jug pa'i rlung skyes bu'i byed pas phyi rol du 'byin pa ni 'byung ba'o/_/phyi rol du 'jug pa nang du 'dren pa ni rngub pa'o/_/de dag kyang blo'i mtshan nyid can gyi 'bad rtsol med par
[\[27b.2\]]mi 'gyur ba dang de yod na 'gyur ba de ltar na blo sngon du song ba can yin no/_/sbyor ba ni rlung 'byin pa dang 'dren pa gang yin pa de ni skyes bu'i 'bad rtsol sngon du song ba can yin te/_dper na skyes bu'i byed pas sdud pa'i rlung 'byin pa dang 'dren pa lta bu'o/_/dbugs 'byung ba dang rngub pa
[\[27b.3\]]yang rlung 'byin pa dang 'dren pa yin no zhes bya ba ni rang bzhin gyi gtan tshigs so/_/de ltar ni 'gyur na 'bad rtsol gyi dbang gis bum pa la sogs pa gnas nas gnas gzhan du bkye ba dang len par byed pa yin par 'gyur gyi/_de sngon du song ba can gyi bum pa ma yin pa de ltar na/_gang
[\[27b.4\]]zhig sems nyid kyi dbang gis shes bya'i sbyor ba la ma nges pa yin no zhe na/_ma yin te/_de la yang bkye ba dang len par byed pa 'bad rtsol nyid las 'gyur ro/_/rang gi ngo bo ni rang gi nye bar len pa'i rkyen las 'gyur ba yin pa de ltar na/_skyes bu'i 'bad rtsol las bum pa la
[\[27b.5\]]sogs pa'i ngo bo grub pa ma yin no/_/dbugs 'byung ba dang rngub pa dag gi rang gi ngo bo nyid kyang 'bad rtsol las 'byung ba yin no/_/'ga' zhig gi tshe 'dod pa med pa na skyes bus de'i ngo bo nyid bzlog pa med pa de'i phyir nges pa yod pa ma yin no/_/de nyid kyi phyir rang gi ngo bo zhes bya ba smos so/_/
[\[27b.6\]]gzhan yang dbugs 'byung ba dang rngub pa 'di ci yod par rab tu grags pa can gyi sems nyid dmigs pa'i rgyu la gsal bar byed pa zhes brjod de dper na bum pa'i mar me lta bu'am/_yang na 'jug par byed pa'i phyir yin grang na/_de la yod par grags pa can gyi sems nyid dmigs
[\[27b.7\]]pa'i rgyu ni ma yin te/_sngar 'jug pa khas len na yod pa nyid du khas blang bar thal bar 'gyur ba'i phyir ro/_/gal te de dag gis sems 'jug pa thob pa'i mtshan nyid can gyi mngon par gsal ba yin pa de'i tshe/_dbugs 'byung ba dang rngub pa dag gi 'phel ba dang /_'grib pa
[\[28a\]]
[\[28a.1\]]dag gis sems kyang 'phel ba dang 'grib pa dag tu 'gyur ro/_/de nyid bstan pa'i phyir de dag phul byung 'grib pa las/_phul byung 'grib pa 'thob par 'gyur/_'di ltar dbugs 'byung ba dang rngub pa de dag 'phel ba dang 'grib pa las sems nyid 'phel
[\[28a.2\]]ba dang 'grib par 'gyur ro/_/sbyor ba ni gang zhig gang gis phul du byung ba dang 'grib pa dag tu mi 'gyur ba de ni 'jug pa thob pa'i mtshan nyid can gyi gsal bya de'i gsal byed ma yin te/_dper na shing phul du byung ba dang 'grib pa dag gis rgya mtsho chen po phul du byung ba dang 'grib pa rjes su
[\[28a.3\]]bsgrub pa med par shing gis gsal bar bya ba ma yin pa lta bu'o/_/sems kyi phul du byung ba dang 'grib pa yang dbugs 'byung ba dang rngub pa dag gi phul du byung ba dang 'grib pa dag gis 'gyur ba ma yin no zhes bya ba ni khyab par byed pa 'gal ba dmigs pa'o/_/gzhan yang de dag thal
[\[28a.4\]]bar mtshungs na yang ji ltar shi ba'i gnas skabs kyi lus gnas pa las sems de ci'i phyir mi 'gyur zhes rgol ba de ltar dbugs 'byung rngub dag kyang ci'i phyir ldog par 'gyur/_gang gis na de med pa'i phyir sems med pa yin/_sems rgyu yin na mtshungs ma yin/_de ltar ni 'gyur
[\[28a.5\]]na gang gis yang lus ni sems kyi rgyu ma yin mod kyi 'on kyang sems nyid yin pa de ltar na/_sems kyi rgyu sems nyid yin par khas len par na/_blo rgyun mi 'chad pa nyid yin pas na ci'i phyir lus gnas pa de med par 'gyur zhe na/_rjes su 'jug par byed pa nyid kyi rgyu ma yin na gang gis
[\[28a.6\]]na rten de nyid la 'gyur/_'o na ci yin zhe na/_rjes su 'jug par byed pa de dang las zhes bya ba ma mthong ba gzhan nas 'phel bar byed pa ni/_gang phyir rgyu ni yin par 'dod/_/des na 'phen par byed pa'i dbang gis gnas pa'i dus nges pa yin pa de ltar na/_de phan chad rab tu 'jug
[\[28a.7\]]pa ma yin pa'i phyir mtshungs pa ma yin no/_/gal te sdong bu la sogs bzhin/_/gang gi tshe sgron ma la sogs pa'i rgyu sdong bu la sogs pa mi mthun par byas par 'gyur ba de'i tshe/_sgron ma la sogs pa'i rgyu ma yin pa de bzhin du rlung dang mkhris pa la sogs pa'i/_nyes pa nus med lus
[\[28b\]]
[\[28b.1\]]rgyu min/_/dbugs 'byung rngub dang sems dag gis ma yin no/_/des na gang zhig gang rgyu tshogs pa gang yin pa zhes bya ba la sogs pa'i sbyor ba la ma grub pa yin par 'dod pa de'i tshe/_shi ba'i lus la nyes pa nyams 'gyur tshe/_rims dang dug la sogs pa'i nyes pa log
[\[28b.2\]]pa na yang lus ma tshang ba med pa can nyid yin pa de ltar na/_sems yod pas/_phyir yang skye ba dag tu 'gyur/_/na mi 'gyur ro/_/de bas na nyes pa med pa'i phyir nyes pa thag nye ba tsam gyis sems kyi 'jug pa gags byed pa ma yin no/_/sbyor ba ni gang zhig gang zhig pa na
[\[28b.3\]]yang mi 'gyur ba de ni de thag nye ba tsam la rag las pas 'jug pa can du mi 'gyur te/_dper na bum pa med na yang me ldog pa med pa lta bu'o/_/rims dang dug la sogs pas 'chi ba'i sems kyang nyes pa 'khrugs pa'i ngo bo can gyi nad med pa na yang mi 'gyur ro zhes bya ba ni khyab
[\[28b.4\]]par byed pa 'gal ba dmigs pa'o/_/gal te shing 'gyur ba'i rgyu me ni ldog na yang mes byas pa'i shing gi 'gyur ba sol ba la sogs pa'i mtshan nyid can yang shing gi ngo bo thob pa ma yin pa de ltar na/_shing gi 'gyur ba mi ldog cing /_/sems 'gyur ba'i rgyur rims la sogs
[\[28b.5\]]pa log na yang /_shi ba'i lus kyi gnas skabs na sems ldog pa ni med ce na/_de ltar na 'dis ni 'das ma thag pa'i gtan tshigs ma nges pa nyid du dogs pa yin no/_/ma yin gso sbyong yod phyir ro/_/zhes bya bas ni lan 'debs par byed do/_/skyon de yod pa ma yin te gso ba'i
[\[28b.6\]]sbyor ba yod pa'i phyir ro/_/dgos pa ni gal te shing gi 'gyur ba dang 'dra bar rims la sogs pas byas pa'i lus kyi 'gyur ba shin tu ldog pa med par 'gyur ba de'i tshe/_ji ltar mes shing gi 'gyur ba nyung zad byas su zin kyang ldog pa med pa de ltar rims la sogs pa dag gis
[\[28b.7\]]nyung zad byas pa yang ldog par mi 'gyur ba de ltar na ni rims la sogs pa'i gso ba byed par mi 'gyur na/_gso ba yang byed pa de'i phyir rims la sogs pa ni yang mi 'gyur ba can gyi 'gyur ba rtsom pa nyid ma yin no zhes bya ba 'di yin no/_/don 'di nyid ni yang mi
[\[29a\]]
[\[29a.1\]]'byung phyir zhes bya ba la sogs pas ston par byed de/_yang mi 'byung phyir la la la/_/rnam par 'gyur ba bya ba la/_/'gyur ba cung zad skyed pa byed/_/cung zhig bzlog pa yin phyir dper/_/shing dang gser la me lta bu'o/_/dper na shing 'gyur bar byas pa la
[\[29a.2\]]'gyur ba'i rgyu me yin pa lta bu'o/_/'gyur ba cung zad skyed pa zlog pa ste/_yang 'byung ba yin pa'i phyir gser gyi 'gyur ba'i rgyu me nyid yin pa lta bu'o/_/de ltar na gser zhu bar gyur kyang yang sra bar 'gyur ro/_/dang po'i chung yang ldog pa min/_/phyir ldog rung ba 'gyur byas gang /_/de
[\[29a.3\]]ni yang 'gyur ba ma yin te/_mes byas pa'i shing gi 'gyur ba dang po'i tshig pa tsam gyi mtshan nyid can gyi 'gyur ba chung yang phyir mi 'gyur ba yin no/_/phyir ldog tu rung bar byas pa gang yin pa'i chung na yang 'gyur ba de ni yang 'byung ba yin te/_snga ma'i rang bzhin du 'gyur ro/_/ci dang 'dra
[\[29a.4\]]bar zhe na/_gser gyi sra ba nyid bzhin no/_/sbyor ba ni gang zhig gang las 'gyur ba byas pa gso bar byed pa de ni de la yang mi 'byung ba 'gyur ba rtsom par gyur pa ma yin te/_dper na gser la me lta bu'o/_/lus la rims la sogs pas byas pa'i 'gyur ba yang gso bar byed do zhes bya ba ni
[\[29a.5\]]khyab par byed pa 'gal ba dmigs pa'o/_/gang zhig gang la yang 'byung ba can gyi 'gyur ba rtsom pa gang yin pa de ni de la rang dang brel ba'i dus tsam du 'byung ba tsam gyis 'gyur ba rtsom pa yin te/_dper na gser la me nyid lta bu'o/_/lus la nad kyang yang 'byung ba can gyi 'gyur ba rtsom pa
[\[29a.6\]]yin no zhes bya ba ni rang bzhin gyi gtan tshigs so/_/gal te yang mi 'gyur ba rtsom pa ma yin pa sgrub par byed pa ni grub pa la sgrub pa yin te/_gzhan du gyur pa na yang 'byung ba'i phyir ro zhe na/_ma yin te khyad par med pa'i phyir ro/_/'byung ba'i rang bzhin tsam las yang 'byung
[\[29a.7\]]ba'i ngang tshul can de nyid kyi tshe yod pa'am/_'ga' zhig gi tshe yang ma yin no/_/'byung ba'i bdag nyid kyi rang bzhin las ma 'phos pa'i gyur pa'i khyad par ni mi rung ba'i phyir ro/_/gal te 'di ltar des byas pa'i 'gyur ba chung ba'i phyir log tu rung ba de yin pa ltar na/_yang
[\[29b\]]
[\[29b.1\]]'byung ba'i 'gyur ba rtsom par byed pas thams cad phyir ldog tu rung ba de'i tshe/_nad 'ga' zhig gso bar bya ba ma yin pa nyid med pa 'thob par 'gyur ro zhe na/_de ni de ltar yin mod kyi 'on kyang cung zad gso ba min pa'i nyes pa'i rigs brjod cing bstan pa gang yin pa de yang dag byed nyid
[\[29b.2\]]dka' phyir ram/_nyes pa de spong ba'i rgyu bcud kyis len la sogs pa rnyed dka' ba nyid kyi rgyu'i phyir ro/_/tshe zad phyir te/_sngon bya ba'i las kyi nus pa yongs su zad pa'i mtshan nyid can yin pa'i phyir gso bar bya ba ma yin par brjod do/_/de ltar na las kyi nus pa las skad cig ma
[\[29b.3\]]phyi ma phyi ma mtshams sbyor ba'i mtshan nyid can du gnas pa yin no/_/de'i nus pa zad pas rgyu med pa'i phyir skad cig ma phyi ma mtshams sbyor ba med pa'i mtshan nyid can 'jig pa de ltar na gso ba yod na yang gso bar bya ba nyid ma yin par brjod do/_/gang gis yang lhan cig byed pa'i rgyu
[\[29b.4\]]cung zhig kyang ma mthong ba med cing gang gi nus pa yongs su zad pa las sems mi gnas par 'gyur ba de'i rlung dang mkhris pa'i mtshan nyid can gyis nyes pa 'ba' zhig 'gyur ba'i rgyu yin pas nyes pa ni 'ba' zhig 'gyur ba'i rgyu yin na de'i gnyen po bstan pa na gso bya nad med ma yin no/_/
[\[29b.5\]]de ni nye bar mtshon pa tsam yin te/_nyes pa mtshungs pa gnyen po bsten pa can dag las/_gcig ni yun ring po gzhan du yun mi ring ba nas nad med pa thob par 'gyur ba de ltar na/_de lta bu la sogs pas ni khyad par du mi 'gyur ro/_/rgyu ma mthong ba ni bdag las gcig la de
[\[29b.6\]]'dra ba'i rnam pa can gyi las yod pa gang gis sdug bsngal nyams su myong nas rang bzhin du gnas pa thob par 'gyur ba de ltar na kha na ma tho ba med do/_/de ltar phyi rol gyi dngos po rnams kyang sems can rnams la phan pa dang /_gnod pa sgrub par byed pa'i las kyi bdag po nyid las/_
[\[29b.7\]]'phel ba dang 'grib pa dang /_de bzhin du 'jig pa la sogs pa'i rgyu mtshungs pa dag la yang rgyun yun ring thung du gnas pa dang /_'jig pa dang mi 'jig pa la sogs pa la yang khong du chud par bya'o/_/gang yang rgyu mthong ba de'i tshe/_shi ba'i lus la yang dug sogs ldog
[\[30a\]]
[\[30a.1\]]phyir ram/_sogs pa'i sgra smos pas rigs la sogs pa ldog pa'o/_/de'i sos zin bcad pa las kyang lus la khyab par byed pa'i dug skyes bu shi ba na sos zin pa'i gnas gang yin par yang 'dus par 'gyur ba de bcad pa na skyes bu 'tsho bar 'gyur ro/_/
[\[30a.2\]]skyes bu gnyi ga yang sbrul gcig bzung ba dag gi sos zin pa mtshungs par bcad pa las kyang ji ltar gcig 'chi ba de ltar gzhan yang 'gyur ro/_/kyang gi sgras ni gnyen po la sogs pa'i sbyor ba las kyang ngo /_/'gyur ba'i rgyu dang bral bas na/_de ci slar yang 'tsho mi 'gyur/_
[\[30a.3\]]de yang 'tsho bar 'gyur ro zhes bya ba'i don to/_/kho bo'i ni 'gyur ba'i rgyu mtshungs pa dang de'i gnyen po mtshungs kyang las zad pa'i phyir bzung ba gcig nyid 'chi bar 'gyur te/_de nyid la de shes pas dus su bzung ba zhes ston par byed do/_/de ltar ni 'gyur na gal te dus gzhan
[\[30a.4\]]du 'tsho ba'i phyir mi 'dod pa ma yin no zhe na/_'di la ji ltar yongs su mthong ba'i rgyu tshogs pas de las gzhan la ltos pa med pa'i phyir/_de nyid kyi tshe ci'i phyir mi 'tsho zhes bshad pa yin no/_/gal te 'tsho ba ni gyur pa la ltos pa yin no zhe na/_ma yin te de nyid ni gyur pa mi rung ba'i
[\[30a.5\]]phyir ro zhes bshad zin to/_/chos can las chos tha dad pa'i phyir ram/_tha dad na yang gyur pa ma yin no/_/gzhan yang gyur pa yang ltos pa med pa'i phyir/_ci'i phyir thams cad nyid du mi 'gyur rtag pa'i ngo bo ni 'ga' zhig gi tshe yang ltos pa med pa yin no zhes bshad zin
[\[30a.6\]]to/_/rang bzhin yod pa tsam du gyur pa ni dus gzhan la ltos pa med pa yin no/_/ci ste nad la sogs pa dag gis ma tshang bar byas pa can gyi lus las mngon par gsal ba ma yin pa de'i tshe/_rtag tu mngon par mi gsal ba'am/_de nyid kyi tshe khyad par med pa'i phyir gyur
[\[30a.7\]]pa dang gsal ba yin no/_/gzhan yang gang de gyur pa de snga ma de nyid yin nam 'on te gzhan yin gzhan nyid yin na ni snga ma'i rang bzhin btang bas 'byung ba rnams rgyun 'chad par 'gyur ro/_/gzhan nyid ma yin na ni de nyid du gnas pa 'byung ba rnams cung zhig kyang skyes pa
[\[30b\]]
[\[30b.1\]]med pa de ltar na khyad par med pa yin no/_/gzhan nyid yin na de kho na nyid gzhan du yang 'gyur la chos ni de dang 'brel bar yang 'thad par dka' ba yin te zhar la 'ongs pas chog go/_/de bas na sems gzhan dang nying mtshams sbyor ba med pa ni rgyu ma tshang ba'i phyir ro/_/'byung ba rnams rgyu
[\[30b.2\]]nyid yin pa dang sems dang lhan cig gnas pa'i phyir dang /_de yod na yod pa can nyid yin pa'i phyir mi rigs so zhes bstan zin to/_/gzhan yang phan 'dogs par byed pa zhes bya ba de log pas phan gdags par bya ba rgyun chad pa nyid ma yin no/_/'o na ci yin zhe na/_nye bar len par
[\[30b.3\]]gyur pa nyid log pas ldog pa yin no/_/de la nye bar len pa dang nye bar len pa can dag gi chos ni/_nyer len 'gyur ba med par ni/_/nyer len can gyi 'gyur ba dag_/byed par mi nus pa gang yin pa 'di yin mod kyi 'on kyang nye bar len pa can 'gyur bar bya ba'i phyir 'dod pa gang
[\[30b.4\]]yin pa des/_de'i nye bar len pa'i 'gyur ba thob pa nyid kyis de 'gyur bar byed kyi rnam pa gzhan du ni ma yin no/_/ci dang 'dra bar zhe na/_dper 'ji ba/_'gyur ba med par bum sogs bzhin/_/bum pa la sogs pa'i dbyibs su bkod pa can 'ji ba'i bdag nyid can gyi bum
[\[30b.5\]]pa la sogs pa'i nye bar len par gyur pa 'gyur ba med par bum pa la sogs pa'i 'gyur ba byed par mi nus pa lta bu'am/_dper na 'od kyi nye bar len par gyur pa sgron ma nus pa med par ma byas par 'od rnam pa gzhan du byed par mi nus pa lta bu'o/_/sbyor ba ni gang zhig gang
[\[30b.6\]]gis nye bar len pa yin pa de/_'gyur ba med par de'i 'gyur ba byed par mi nus te/_dper na 'ji ba 'gyur ba med par bum pa'am/_sgron ma 'gyur ba med par 'od lta bu'o/_/lus kyang sems kyi nye bar len pa yin no zhes bya ba ni khyab par byed pa 'gal ba dmigs
[\[30b.7\]]pa'o/_/sbrul la sogs pas kyang mar me nus pa med par byas pa nyid kyis 'od mi gsal bar byed pa de ltar na/_de bsgrub par bya ba dang bral ba nyid ma yin no/_/de ltar ni 'gyur na chu la sogs pa'i 'gyur ba las sA lu la sogs pa 'gyur ba 'byung mod kyi/_chu la sogs pa nye bar len
[\[31a\]]
[\[31a.1\]]pa ma yin pa de ltar na ma nges pa yin no zhe na/_de la chu la sogs pa lhan cig byed pa phan 'dogs par byed pa 'byung ba'am/_yongs su nyams pa las de'i bya ba kha dog la sogs pa'i khyad par 'byung ba'am ldog par 'gyur na rgyun nyid skye ba'am 'chad
[\[31a.2\]]pa ma yin no/_/me la sogs pa dag gis ni nye bar len pa 'joms par byed pa de ltar na rgyun chad pa yin pa'i phyir ma nges pa ma yin no/_/de bas na/_dngos gang 'gyur ba med par ni/_/dngos po gang zhig rnam 'gyur ba/_/dngos po de rnam par 'gyur ba de'i nyer len mi rigs
[\[31a.3\]]so/_/ci dang 'dra bar zhe na/_ba lang ba men la sogs bzhin/_/ba lang nyid 'gyur ba med par ba men la sogs pa 'gyur ba de ltar na ba men la sogs pa dag gis ba lang nye bar len pa ma yin pa lta bu'o/_/sogs pa smos pas ni gang zhig gang 'gyur ba med par 'gyur bar byas pa de ni
[\[31a.4\]]de'i nye bar len pa ma yin te/_dper na chu la sogs pa 'gyur ba med par me 'gyur bar byas pa can gyi chu nye bar len pa ma yin pa lta bu'o/_/sems dang lus kyang de bzhin no/_/'dod par bya ba ma yin pa spyod pa la sogs pas yid mi bde ba la sogs pa'i mtshan nyid can gyi
[\[31a.5\]]'gyur ba skyed pa yin no/_/sbyor ba ni gang zhig gang 'gyur ba med par 'gyur ba thob par nus pa can de ni de'i tshe nye bar len pa'i rgyu can ma yin te/_dper na chu la sogs pa 'gyur ba med par me 'gyur ba skye ba can lta bu'o/_/yid kyi rnam par shes pa yang lus 'gyur ba med par 'gyur ba
[\[31a.6\]]skyed par nus pa can yin no zhes bya ba ni khyab par byed pa 'gal ba dmigs pa yin no/_/de ltar ni 'gyur na gang dag lhan cig gnas par nges pa de dag ni nye bar len pa dang nye bar len pa can yin te/_dper na sgron ma dang 'od lta bu'o/_/lus dang sems dag la yang lhan
[\[31a.7\]]cig gnas pa'i nges pa yod do zhes bya ba ni rang bzhin gyi gtan tshigs ltar 'chos pa ste/_tshad ma'i lan yin par sems so/_/de ni rgyu tha dad med lhan cig gnas zhes bya ba der/_dbang po bzhin dang gzugs dang ro bzhin no/_/'byung ba bzhin dang tshe bzhin du ma nges pa yang
[\[31b\]]
[\[31b.1\]]bshad zin to/_/'dir yang ma nges pa nyid yin te/_de rgyu can 'bras skyed pa ni lus kyi rgyu can nur nur po la sogs pa'i ming can phyi ma phyi ma'i lus kyi gnas skabs kyi mtshan nyid can gyi 'bras bu skyed pa'i yid kyi rnam par shes pa lhan cig byed pa yin no/_/de med par lus snga ma snga ma
[\[31b.2\]]dbang po dang bcas pa phyi ma phyi ma de 'dra ba'i mtshams sbyor ba mi nus pa de ltar na/_lhan cig byed phyir lus dang yid kyi rnam pa shes pa dag lhan cig gnas pa yin te/_yid kyi rnam par shes pa'i lus nye bar len pa ma yin pa'i phyir ro/_/ci dang 'dra bar zhe na/_me dang zangs ma'i zhu nyid
[\[31b.3\]]bzhin/_/dper na zangs ma zhu ba nyid kyi zangs ma nyid nye bar len pa yin pa de lta na yang zhu ba'i gnas skabs na me lhan cig byed pa nyid yin pas na ma nges pa yin no/_/gal te lhan cig gnas pa'i nges pa thams cad du yod pa ma yin pa'i phyir me ni nye bar len pa nyid ma yin no zhe na/_lus dang sems
[\[31b.4\]]dag la yang de skad du sngar bshad zin to/_/de de ltar na lus dang sems dag la rten dang brten pa can gyi ngo bo yod pa ma yin no/_/'dis kyang sems nyid dam yon tan dang spyi la sogs pa gzhan gyi rten nyid yod pa ma yin te/_yod med dag rten med phyir ro/_/yod pa'am med pa 'ga'
[\[31b.5\]]zhig rten du 'gyur grang na/_re zhig yod pa'i rten du 'gyur ba ma yin te/_rang gi ngo bo grub pa'i phyir 'ga' zhig gi rang bzhin de ni rten du mngon par 'dod pas bya ba nyid ma yin pas na cung zad kyang mi byed pa ni rten ma yin no/_/sbyor ba ni gang zhig gang la cung zad kyang mi byed pa de ni de'i rten
[\[31b.6\]]ma yin te/_'bigs byed kyis gangs can lta bu'o/_/rten du mngon par 'dod pa'i dngos po yang /_bdag nyid thams cad grub pa'i ngo bo la cung zad kyang mi byed do zhes bya ba ni khyab par byed pa 'gal ba dmigs pa'o/_/med pa'i yang rten ma yin te de yang rang gi rgyu las skye ba yin
[\[31b.7\]]gyi gzhan zhig rten du 'gyur ba ni ma yin no/_/sbyor ba ni gang med pa de la brten pa'i sgo nas gang zhig rten du 'gyur ba ma yin te dper na ri bong gi rwa lta bu'o/_/ngo bo ma grub pa yang med pa yin no zhes bya ba ni khyab par byed pa 'gal ba dmigs pa'o/_/gal te ma yin rten yod pa/_/
[\[32a\]]
[\[32a.1\]]gnas pa'i rgyu ni yin zhe na/_/rten du mngon par 'dod pa cung zad mi byed pa ni ma yin te/_/yod pa nyid du grub pa can gyi dngos po yod na yang de ni gnas pa byed pa'i phyir ro/_/de nas snga ma ma grub pa yin zhing gzhan ni grub pa sgrub par byed pa yin te/_khas ma blangs
[\[32a.2\]]pa'i phyir ro/_/de ni rten ma yin te/_gnas pa byed pa'i phyir ro/_/de ltar na re zhig gnas par byed pas gnas par bya ba'i ngo bo byas pa ma yin te/_grub pa'i phyir ro/_/gnas pa byed na de yang de las don gzhan nam/_don gzhan ma yin pa zhes bya ba'i rtog pa gang du 'gyur grang
[\[32a.3\]]na/_don gzhan nyid ma yin na ni gnas pa 'di'i/_gnas pa po las tha dad med pa yi/_/rgyu'i phyir gnas pa po'i bdag nyid gnas pa yin no/_/de yang byas pa ma yin pa de ltar na cung zad kyang mi byed pa'i phyir rten ma yin no/_/tha dad na yang gnas pa las gnas pa don tha dad pa'i ngo
[\[32a.4\]]bo yin na/_de rgyu min gnas pa de'i gnas par byed pa mngon par 'dod pa skyed par byed pa yin pa de ltar na/_gnas par byed pa des gnas pa po nyid du mngon par 'dod pa'i dngos po ci zhig byas te/_cung zad kyang byas pa med pa'i phyir/_rnam pa gnyi gas kyang cung zad kyang mi byed
[\[32a.5\]]pa nyid yin no/_/de'i 'brel ba can gyi gnas par byed pa yin no zhes bya ba dang /_des phan 'dogs par byed pa nyid du rtogs pa yang rigs pa ma yin te/_gnas par byed pa dang 'dra bar gnas pa'i rten nyid ma grub pa'i phyir ro/_/gzhan yang gal te gnas par byed pa las
[\[32a.6\]]dngos po'i gnas pa yin pa de'i tshe gnas pa po rtag pa yin te/_'jig pa med par thal bar 'gyur/_gnas par byed pa 'byung ba rnams yod pas sems nyid ldog pa med pa'i phyir ro/_/blo gzhan dang gzhan 'jug pa dang ldog pa'i phyir 'byung ba rnams gnas par byed pa
[\[32a.7\]]ma yin no/_/bye brag pa'i bum pa la sogs pa'i rdzas kyi yang gnas par byed pa yod pa'i phyir ro/_/sngo bsangs la sogs pa'i mtshan nyid can so btang ba las skyes pa'i yon tan phyi ma phyi ma ldog pa med par 'gyur ro/_/gal te de 'jig rgyu las 'dod/_/de ltar ni gyur
[\[32b\]]
[\[32b.1\]]na gnas par byed pas gnas par bya ba gnas par byed mod kyi/_'on kyang 'jig pa'i rgyu dang phrad nas 'jig pa yin no zhe na/_de'i tshe de la'ang thal ba mtshungs pa yin/_de ni 'jig pa'i rgyu la yang mtshungs pa yin te/_ci dngos po las 'jig pa don gzhan du gyur pa 'jig pa'i rgyus
[\[32b.2\]]byed dam/_'on te dngos po nyid yin dngos po byed pa ni ma yin te grub zin pa'i phyir ro/_/gzhan la byed na dngos po la cung zad kyang ma yin pa de ltar na/_de'i gnas skabs can nyid yin pa'i phyir gang las 'jig pa yin te/_'jig pa'i rgyu ni cung zad kyang mi byed pa nyid yin no/_/
[\[32b.3\]]gzhan yang gal te 'jig pa'i rgyus yod pa na dngos po 'jig par 'gyur gyi/_gzhan gyi tshe ma yin pa de'i tshe/_gnas pa'i rgyus kyang ci zhig bya/_gnas pa'i rgyur rtogs pa cir yang mi rung ngo /_/de ltar 'di ltar gal te 'jig pa'i rgyu'i nus pa 'joms par byed pa las 'di'i
[\[32b.4\]]gnas par byed pa'i nus par 'gyur ro/_/de ltar ma yin na 'jig pa'i rgyu med pa na/_de las 'jig pa'i chos can de bdag nyid 'jig par mi 'gyur ba de ltar na gnas pa'i rgyus ci zhig bya/_de ltar ni 'gyur na/_ji srid 'jig rgyu ma phrad par gnas yin no/_/ji srid 'jig pa'i
[\[32b.5\]]rgyu dang ma phrad pa de srid du ngo bo nyid kyis 'jig pa'i rang bzhin 'di gnas par byed pa med par mi gnas pa de ltar na/_dus de srid du gnas par byed pas yongs su bzung bas gnas pa po gnas pa yin no zhe na/_'jig pa dngos chos nyid 'gyur na/_/ngo bo nyid kyis 'jig pa'i bdag nyid
[\[32b.6\]]can de ni 'jig par byed pa med par gnas pa ma yin no/_/de'i tshe 'jig pa ni dngos po'i rang bzhin nyid du 'gyur ro/_/de lta yin na 'jig pa 'di la gnod med can/_'di la gnod pa yod pa ma yin no zhes bya bar tshig rnam par sbyar ro/_/dngos po'i rang bzhin rnam par gzhan du bya bar
[\[32b.7\]]mi nus pa de ltar na/_rang bzhin nyid kyis 'jig par 'gyur ro/_/rnam pa gzhan byed pa na yang gnas par byed pas bdag nyid 'jig pa'i chos can de 'jig par 'gyur zhing /_gzhan skyed pa de ltar na de de'i ji ltar na gnas par byed pa yin/_rang bzhin las gzhan nyid ma yin na yang /
[\[33a\]]
[\[33a.1\]]de ni 'jig pa'i bdag nyid can de'i rang bzhin yin na gnas pa med pa'i phyir na gnas rgyus ci zhig bya/_nus pa med pa brtags pas so/_/gal te dper na chu sogs kyi rten bzhin zhe na/_de ltar ni 'gyur na yod pa nyid du grub pa can gyi chu la sogs pa ni brten pa dang /_
[\[33a.2\]]snod la sogs pa ni rten gyi ming can yin te/_dper na 'di'i rten dang brten pa'i dngos po yin pa de bzhin du 'dir rten gyi dngos por 'gyur ro zhe na/_'di la'ang mtshungs pa 'di la'ang snod la sogs pa rten du mngon par 'dod pa ci zhig byed pa rten yin no zhes bya ba snga ma de thams cad 'dir yang bzla
[\[33a.3\]]bar bya ba yin no/_/gal te rten dang brten pa'i tha snyad mthong ba ji ltar na ston par nus she na/_gnas pa byed pa'i phyir snod la sogs pa'i rten ni ma yin no/_/'o na ci yin zhe na dngos po rnams skad cig re re la ngo bo nyid kyis 'jig par 'gyur ro/_/yul gzhan dang gzhan du 'byung ba'i
[\[33a.4\]]chos can gyi dngos rnams skad cig re rer 'jig pa yin na ni dngos rgyun de ltar skye ba'i rten dang mtshungs pa'i yul du skyes pa'i snod la sogs pa rgyu nyid yin pa'i gtan tshigs kyi phyir/_snod la sogs pa de rten yin/_/de lta min na rigs ma yin/_/gal te de lta bur 'gyur
[\[33a.5\]]ba'i rgyun skyes pa'i rgyu nyid du rten mi 'dod do/_/'o na ci yin zhe na/_gnas pa'i rgyu nyid du 'dod pa de'i tshe/_rten nyid yin pa mi rung ngo gzhan yang ngo bo nyid kyis 'gro ba'i chos can/_'bo ba yi ni gags byed phyir/_/snod la sogs pa chu sogs kyi ni rten gyur na yang /_'pho
[\[33a.6\]]ba med pa'i chos can/_'gro ba med can yon tan spyi/_/las rnams rten gyis ci zhig dgos/_/gang gis na de dag brten pa nyid du rtog par 'gyur/_rten dang brten pa'i dngos po dgag pa bshad ma thag pa des ni tha mi dad pa grub pa dag gi rten dang brten pa'i dngos po'i
[\[33a.7\]]mtshan nyid can 'phrod pa 'du ba dang /_bdag la sogs pa 'phrod pa 'du ba can rgyu dang /_'di ni 'di la yod kyi gzhan la ma yin no zhes/_rigs la sogs pa rnam gzhag nyid/_/sogs pa smos pa ni chos can 'di la chos 'di gnas pa dang /_'byung ba rnams la brten nas
[\[33b\]]
[\[33b.1\]]sems nyid gnas pa'am/_'byung ba las gyur pa'i gzugs zhes bya ba de lta bu la sogs pa gang cung zad rten gyi sgo nas gnas pa yin no zhes brjod pa gang yin pa de thams cad btsal ba yin par rig par bya'o/_/ci'i phyir zhe na/_rten med phyir na ste/_'ga' zhig gi
[\[33b.2\]]'ga' zhig rten yin pa mi rung ba'i phyir ro/_/tha snyad 'di dag ni rten gyi sgo nas yin pa'i phyir/_'ga' zhig kyang 'ga' zhig la brten nas gnas pa ma yin no/_/gal te zhes bya ba la sogs pas bshad zin pa'i don bsdus nas ston pa yin no/_/gal te gzhan las dngos
[\[33b.3\]]'jig na/_/de'i tshe ji srid 'jig pa'i rgyu nye bar mi gnas pa de srid du dngos po de bdag nyid rjes su 'jug pa de ltar na/_de'i cung zad kyang mi byed pa'i gnas rgyus ci zhig bya/_dngos po de gzhan med par 'jig na yang /_'jig pa'i rgyu thag nye ba med par dngos po rang nyid
[\[33b.4\]]'jig pa'i bdag nyid can yin pa de ltar na/_gnas pa'i rgyu rnams nus med yin/_/de gnas par bya ba'i phyir gnas par byed pa 'dod pa de'i tshe/_rang bzhin ldog pa med pa nyid kyi phyir gnas par byed pa yod na yang /_de nyid kyi 'jig par 'gyur ba yin pa de ltar na/_
[\[33b.5\]]gnas pa'i rgyu rnams nus pa med pa yin pa'i phyir gnas pa'i rgyus ci zhig bya/_gzhan yang dngos po 'ga' zhig rten bcas zhes bya ba ste/_thams cad gnas ldan dang skye ba can zhes bya ba dngos po 'ga' zhig skye ba dang ldan pa gang yin pa de ni kun rten bcas yin par 'dod pa des na/_re zhig
[\[33b.6\]]bdag la brten pa'i bde ba la sogs pa gang dag yin pa'i rten rtag pa de dag ni rtag tu gnas par byed pa dang ma bral ba'i phyir 'jig pa med pa nyid yin no/_/gang dag gi yang mi rtag pa nyid rten yin na de'i yang gzhan dang de'i yang gzhan ma yin pa de ltar na/_rdul phra rab rtag pa'i bar du
[\[33b.7\]]rten yin pa'i phyir rtag tu gnas pa nyid du 'gyur ro/_/gang gi phyir sems la sogs pa 'byung ba'i chos rnams kyang 'byung ba rnams kyi rang bzhin 'jig pa med pa'i phyir gnas pa de ltar na 'jig pa med pa nyid yin pa de'i phyir dngos po thams cad ni 'ga' zhig gi tshe na'ang 'jig pa min/
[\[34a\]]
[\[34a.1\]]dngos po 'ga' zhig gang yin pa de'i ngo bo nyid kyis 'jig pa'i ngang tshul can gyi rang bzhin nam/_ma yin pa yin grang /_gal te rang 'jig ngang tshul bdag yin na/_de'i tshe rang bzhin bzlog pa med pa nyid kyi phyir/_de nyid kyis 'jig par bya ba nyid yin
[\[34a.2\]]pa de ltar na/_de'i gnas byed gzhan gang yin/_/dngos po de gal te rang 'jig ngang tshul bdag min na de'i tshe bdag nyid gnas pa yin pa de ltar na/_de'i gnas byed gzhan gang yin/_/de ltar na rnam pa gnyi ga ltar na yang rten grub pa ma yin no/_/'dis kyang lus dang
[\[34a.3\]]sems dag nye bar len pa dang /_nye bar len pa can gyi dngos po ma yin te/_'di ltar lus kyi phul byung 'grib pa ste/_lus kyi yon tan 'phel ba dang 'grib pa med par yang blo'i byed pa'i khyad par gyis/_yid kyi rnam par shes pa'i byed pa'i khyad par gyis de'i yon tan
[\[34a.4\]]'phel ba dang 'grib pa dag gis/_shes rab la sogs phul byung dang /_/'grib pa dag tu 'ang 'gyur ba yin/_/sogs pa smos pas ni byams pa dang snying rje dang /_'dod chags dang bral ba dang /_skyo ba dang skyo ba med pa dang /_'dod chags dang /_zhe sdang dang /_gti
[\[34a.5\]]mug dang /_dran pa dang /_yid gzhungs pa la sogs pa dag kyang ngo /_/lus kyi byed pa'i khyad par gyis 'phel ba dang 'grib pa la ltos pa med par blo'i byed pa'i khyad par gyis 'phel ba dang 'grib pa'i sgo nas shes rab la sogs pa'i phul du byung ba dang 'grib pa nyams su myong
[\[34a.6\]]ba'i chos gang yin pa/_'di ni mar me'i 'od la sogs/_/brten pa rnams la yod pa ma yin no/_/'o na ci yin zhe na/_sgron ma la sogs pa'i byed pa 'phel ba dang 'grib pa dag nyid kyis sgron ma la sogs pa de dag gi nye bar len pa can 'od la sogs pa dag gi phul du byung
[\[34a.7\]]ba dang phul du byung ba ma yin pa nyams su myong bar 'gyur gyi/_de la ltos pa med pa'i don byed pas 'phel ba dang 'grib pa'i rjes su 'brang ba can ni ma yin no/_/sbyor ba ni gang zhig byed pa'i khyad par gyis 'phel ba dang 'grib pa dag gis ltos pa med pa'i byed pa'i khyad par gyi
[\[34b\]]
[\[34b.1\]]'phel ba dang /_'grib pa can de la ltos pa med par phul du byung ba dang 'grib pa nyams su myong ba gang yin pa de ni de'i nye bar len pa'i rgyu can dang /_de las gzhan pa'i nye bar len pa'i rgyu can du 'gyur ba ma yin te/_dper na sgron ma'i byed pa'i khyad par gyi 'phel pa dang 'grib
[\[34b.2\]]pa dag gis ltos pa med pa'i myu gu byed pa'i khyad par gyis 'phel ba dang 'grib pa de la ltos pa med par sgron ma'i 'od kyis phul du byung ba dang 'grib pa nyams su myong ba lta bu'o/_/blo'i byed pa'i khyad par gyis 'phel ba dang 'grib pa dag gi ltos pa med pa'i lus kyis byed pa'i khyad
[\[34b.3\]]par gyis 'phel ba dang 'grib pa de la ltos pa med par shes rab la sogs pa'i phul du byung ba dang 'grib pa nyams su myong bar 'gyur ro zhes bya ba ni rang bzhin gyi gtan tshigs so/_/bsgrub par bya ba gnyis pa la ltos nas 'gal bas khyab pa dmigs pa yin no/_/lus de las
[\[34b.4\]]kyang brgyud pas shes rab la sogs pa 'di'i phul du byung ba'i khyad par 'byung bar 'gyur gyi sems phan 'dogs byed min la min/_sems la phan 'dogs par byed pa nyid kyi sgo nas shes rab la sogs pa la lus phan 'dogs par byed par 'gyur ro/_/'dis ni blo'i byed
[\[34b.5\]]pa'i khyad par gyis 'phel ba dang 'grib pa'i phyir ro/_/ltos pa med pa'i lus kyi byed pa'i khyad par gyis 'phel ba dang 'grib pa de la ltos pa med pa nyid ni shes rab la sogs pa'i gtan tshigs kyi don du bsgrub pa yin no/_/gal te blo'i byed pa'i khyad par gyis 'phel ba
[\[34b.6\]]dang 'grib pa med par lus yan gar las kyang 'dod chags la sogs pa 'phel ba'i rgyu mtshan mthong ste/_'di ltar lus rgyas par 'gyur ba de'i tshe 'dod chags 'phel bar 'gyur zhing gdung ba las zhe sdang 'gyur ba de ltar na gtan tshigs ma nges pa kho na bzhin no zhe na/_de
[\[34b.7\]]ni ma yin te/_'di ltar rgyas sogs 'dod chags la sogs 'phel/_sogs pa dang po smos pas ni gdung ba las so/_/ci rigs par de ni 'ga' zhig tshe na bde sdug skye/_'dod chags 'phel ba ni bde ba las skye ba'o/_/zhe sdang 'phel ba ni sdug bsngal las skye
[\[35a\]]
[\[35a.1\]]pa'o/_/'ga' zhig tshe zhes bya ba smos pas lus la sogs pa rgyas pa las gdon mi za bar 'dod chags la sogs pa ma yin te/_'di ltar de yod du zin kyang skyes bu'i ngo bo nyid kyis 'dod chags la sogs pa chung ba'am/_so sor rtogs pa la sogs
[\[35a.2\]]pa'i ngang tshul can gyis 'dod chags la sogs pa phul du byung ba med pa de shes par byed do/_/gang gi tshe rgyas pa la sogs pa yod na zhes bya ba'i tha snyad du byed pa de'i tshe yang dngos su ma yin te/_'di ltar lus rgyas su zin kyang ji srid skyes bu yid bde bar mi 'gyur ba de srid du/_'dod
[\[35a.3\]]chags de dang rjes su 'brel bar mi 'gyur zhing /_de bzhin du zhe sdang yang ji srid yid mi bde ba med par yang ngo /_/yid bde ba dang yid mi bde ba de yang bde ba dang sdug bsngal gyi sgo nas yin no/_/bde ba dang sdug bsngal de dag kyang khams ni snyoms pa las byung ba yin no/_/
[\[35a.4\]]sogs pa smos pas ni khams mi snyoms pa la sogs pa las so/_/nang gi don reg bya'i khyad par gang yin pa nye ba de'i phyir ci rigs par bde ba dang sdug bsngal gyi khyad par yin no/_/'di skad du khams snyoms pa dang mi snyoms pa las nang gi reg bya'i khyad par rtogs par byed pa
[\[35a.5\]]pos ci rigs par rang gi yul gyis reg bya'i rnam par shes pa la phan 'dogs par byed pa dang gnod par byed pa gang yin pa des de ma thag pa'i rkyen gyis ngo bo phyis kyi rnam par rtog pa'i blo la phan 'dogs par byed pa dang gnod pa byed do zhes bstan par 'gyur ro/_/de las 'dod
[\[35a.6\]]chags dang zhe sdang nyid yin pa de ltar na brgyud pas lus las 'dod chags la sogs pa 'phel ba yin no/_/de bzhin du bcud kyis len pa dang yid gzhungs par byed pa la sogs pa'i nye bar sbyor ba la sogs pa las dran pa dang yid gzhungs pa la sogs pa'i yon tan yin
[\[35a.7\]]par rtogs par bya'o/_/des na yul lam dbang po shes pa'i rten gyi dbang po las de'i shes pa phan 'dogs pa dang gnod pa byed pa'i sgo nas kyang de 'dra ba'i 'dod chags la sogs pa'i gnas pa thob pa de ltar na/_de tsam gyis de dag gi yul nye bar len pa ma yin zhing /_de
[\[35b\]]
[\[35b.1\]]bzhin du dbang po dang lus ma yin pa'i phyir ma nges pa ma yin no/_/bshad ma thag pa des ni 'dus pa la sogs pa smos pas ni sbyar ba'i dug la sogs pa'i nye bar sbyor ba las so/_/dran pa nyams pa sogs bshad pa yin/_dper na de dag gis lus dngos su 'gyur ba'i rgyu ma
[\[35b.2\]]yin pa lta bu'o/_/sogs pa smos pas ni rmongs pa dang dran pa rnam par g.yeng ba la sogs pa bzung ngo /_/ci'i phyir zhe na/_yid kyi blos ni 'gyur bar byed phyir ro/_/ni ni gang gi phyir ro/_/ci 'dra ba zhig ce na/_nang don khyad par las skyes pa'i/_/nang gi don reg bya'i
[\[35b.3\]]khyad par las skyes pa'i blo ni nye bar mtshon pa tsam yin te/_dbang po yang de'i rnam par shes pa'i rten yin par bzung ngo /_/rten des kyang reg bya'i rnam par shes pa 'gyur bar byed de/_de'i sgo nas yid kyi rnam par shes pa yang 'gyur bar byed do zhes bya ba'i don to/_/nges
[\[35b.4\]]par 'dus pa la sogs pa las gdon mi za bar 'byung ba yang ma yin no/_/brgyud pas kyang phan 'dogs par byed pa de tsam gyis phan gdags par bya ba de'i nye bar len pa ma yin te/_don gyi sgo nas kyang de ltar yid rnam par 'gyur ba'i phyir ro/_/ji ltar zhe na/_dper rgyud
[\[35b.5\]]la la'i phul byung las/_bsam pa med pa can gyi sems kyi rgyud la/_stag nyid dang ni khrag la sogs/_/thos pa dang ni mthong ba las/_/stag thos pa yi rgyu las so/_/sogs pa smos pas ni bu la sogs pa shi ba thos pa las so/_/rmongs pa la sogs 'byung 'gyur
[\[35b.6\]]bzhin/_/sogs pa'i sgra smos pas ni rnam par g.yeng ba dang shi ba la sogs pa bzung ngo /_/de ltar na rgyud kyi bye brag 'ga' zhig la khrag la sogs pa mthong ba las kyang ngo /_/sogs pa smos pas ni gzhan yang 'jigs su rung ba'i gnas la sogs pa mthong ba las
[\[35b.7\]]'jigs pa dang brgyal ba dang /_spu zing zhes bya ba la sogs pa 'byung ba bzhin no/_/de tsam gyis ni phyi rol gyi don nges par blo'i nye bar len pa ma yin te/_don gyi 'byung ba de lta bur 'gyur ba'i rjes su mi 'jug pas blo ni de'i rjes su mi byed pa'i phyir ro/_/ji ltar blo snga
[\[36a\]]
[\[36a.1\]]ma snga ma la blo phyi ma phyi ma nges par rjes su 'jug pa de ltar lus 'dus byas pa la ma yin no/_/de phyir rigs mthun pa'i rnam par rtog pa'i rnam par shes pa gang zhig 'dus byas par nges par rjes su 'jug pa yin/_sems ni de med min 'byung yin/_/
[\[36a.2\]]de med na mi 'byung ba nyid yin pa de'i phyir sems de ni sems la brten pa'o/_/rigs mthun pa'i sems nyid 'di'i nye bar len pa yin gyi/_lus nye bar len pa'am dngos su lhan cig byed pa'i rgyu ma yin no/_/nges par de 'dus byas pa'i yang rjes su 'jug pa ma yin te/_
[\[36a.3\]]dper na dbang po'i shes pa de nyid kyi yul gyi rjes su 'jug pa lta bu'o/_/sbyor ba ni gang zhig gang 'dus byas pa'i rjes su nges par 'jug pa de ni de med na mi 'byung ba'am/_de la brten pa yin te/_dper na 'od ni sgron ma legs par byas pa'i rjes su nges par 'jug pa
[\[36a.4\]]lta bu'o/_/de ma thag pa'i sems kyang sems snga ma legs par byas pa'i rjes su nges par 'jug pa yin no zhes bya ba ni rang bzhin gyi gtan tshigs so/_/gang zhig 'dus byas pa'i rjes su gang nges par mi 'jug pa de ni de'i dngos su nye bar len pa'i rgyu'am lhan cig byed
[\[36a.5\]]pa'i rgyu ma yin te/_dper na gangs can 'bigs byed legs par byas pa'i rjes su nges par mi 'jug pa lta bu'o/_/yid kyi rnam par shes pa yang lus 'dus byas pa'i rjes su nges par 'jug pa ma yin no zhes bya ba ni bsgrub par bya ba gnyis pa la ltos nas kyang 'gal bas
[\[36a.6\]]khyab par dmigs pa yin no/_/gang gi phyir dngos su lus nye bar len pa'i rgyu ma yin zhing lhan cig byed pa'i rgyu ma yin pa de'i phyir de log pas blo'i rgyud rgyun chad pa ma yin no/_/sbyor ba ni gang zhig gang gi rgyud gnas pa'i phyir dngos su nye ba'i rgyu'am/_lhan cig byed pa'i rgyu
[\[36a.7\]]ma yin pa de ni de log pa na nges par de log pa ma yin te/_dper na ba lang dang ba men lta bu'o/_/yid kyi rnam par shes pa'i rgyud kyi yang lus ni dngos su nye bar len pa'i rgyu'am/_lhan cig byed pa'i rgyu ma yin no zhes bya ba ni khyab par byed pa 'gal ba dmigs pa'o/_/gzhan
[\[36b\]]
[\[36b.1\]]yang ci sems nyid nus pa'am/_yon tan nam 'bras bu gang yin pa de lus las don gzhan du gyur pa'am/_'on te lus nyid yin grang na/_don gzhan nyid yin na ni lus la brten pa ma yin no zhes lan mang du bshad zin to/_/tha dad pa nyid ma yin na lus nyid yin pa de'i tshe/_ji ltar thos
[\[36b.2\]]sogs 'dus byas pa/_/sogs pa'i sgra smos pas ni bzo'i las kyi man ngag nan tan du byed pa 'dus byas pa la sogs pa bzung ngo /_/byas pas sems te dus gcig gi tshe sems la nges par ma bzung ba yang sems de nyid la dus su 'dus byas pa rkyen ji lta ba bzhin du mngon
[\[36b.3\]]par gsal bar 'gyur ro/_/thos pa la sogs pa 'dus byas pa las blo'i phul du 'byung ba dang /_'dus byas pa de nyid las dus gzhan du yon tan mngon par gsal ba de ltar lus la'ang yon tan 'gyur/_ci'i phyir zhe na/_tha dad pa med pa'i rgyu'i phyir ro/_/sbyor ba ni gang
[\[36b.4\]]zhig gang gi rang bzhin du 'gyur ba de 'dus byas pas na/_de 'dus byas par 'gyur te/_dper na sems 'dus byas na sems de nyid 'dus byas pa lta bu'o/_/lus sems kyi rang bzhin du 'gyur ba yin no zhes bya ba ni rang bzhin gyi gtan tshigs so/_/'gyur ba yang ma yin
[\[36b.5\]]pa de bas na 'dus byas pa na yang 'dus byas pa skye ba med pa'i phyir de ni de'i rang bzhin du gyur pa ni ma yin no/_/bzlog pa ni gang zhig 'dus byas pa na yang gang 'dus byas par 'gyur ba ma yin pa de ni de'i rang bzhin du gyur pa ma yin te/_dper na snam bu 'dus byas pas bum pa 'dus
[\[36b.6\]]byas pa ma yin pa ni snam bu'i bdag nyid ma yin pa lta bu'o/_/thos pa la sogs pa'i 'dus byas pas yid kyi rnam par shes pa 'dus byas pa na yang lus kyi 'dus byas pa'i yon tan ma yin no zhes bya ba ni khyab par byed pa mi dmigs pa'o/_/ma grub pa yang ma yin te lus kyi
[\[36b.7\]]yon tan snang ba nyid las 'dus pa byed pa dang mngon par gsal ba'i dus dag gi thos pa la sogs pa 'dus byas pa lus kyi yon tan nye bar mtshon pa med pa'i phyir ro/_/gang gi phyir de lta ma yin pa de'i phyir/_sems can gzhan gyis bkri min pa/_dbang phyug la sogs pa la
[\[37a\]]
[\[37a.1\]]rag las pa med pa'i srog chags gang yin pa 'di ni/_dman pa'i gnas ni yongs su len/_/mngal gyi gnas yongs su len pa ste/_mngon par chags pa sngon du song ba'i zhen pas zhes bya ba'i don to/_/'dis ni yongs su len pa dang bcas pa'i rgyu bstan to/_/
[\[37a.2\]]bdag la chags pa dang ldan pa'i srog chags rnams kyi bde ba thob par 'dod pa dang /_sdug bsngal dor bar 'dod pa zhes bya ba ni tshad ma'i 'bras bu'o//_//tshad ma rnam 'grel gyi 'grel pa/_bam po bco lnga pa/_sbyor ba yang gang zhig sems can gzhan gyis bkri bar bya
[\[37a.3\]]ba ma yin pa dman pa'i gnas yongs su len pa de ni bdag la chags pa dang ldan pas sdug bsngal dang bde ba dor ba thob par 'dod pa sngon du song ba can yin te/_dper na sbrang bu dag mi gtsang ba'i gnas yongs su len pa'am/_'dod chags can dag bud med kyi ro'i lus la sogs
[\[37a.4\]]pa yongs su len pa lta bu'o/_/sems can gzhan gyis bkri ba ma yin pa yang dman pa'i gnas yongs su len pa ste/_srog chags rnams mngal la sogs pa'i gnas yongs su lan to zhes bya ba ni 'bras bu'i gtan tshigs so/_/skyes bu gnyid log pa las ltung ba'am/_bag
[\[37a.5\]]med pa mi gtsang ba dang g.yang sa la sogs pa'i gnas su ltung ba de bdag nyid 'dod pa dang gnas de len pa dang mngon par dga' bas ma yin pa de ltar na 'dis ma nges pa yin par dgos par ma gyur cig snyam pa de nyid kyi phyir/_yongs su len pa'i sgras mngon par chags pa
[\[37a.6\]]bstan pa yin no/_/ma grub pa yang ma yin te/_sngar dbang phyug gsal ba'i phyir/_ci'i phyir gzhan gyis bkri ba nyid yin/_gang gi phyir sman pa'i gnas la mngon par chags pa ni sdug bsngal la bde ba blo'i mtshan nyid can yin pa de ltar na/_sdug bsngal des mngal la
[\[37a.7\]]sogs pa'i gnas la/_phyin ci ldog blo dang /_de'i bde ba yin no zhes bya ba de'i rgyun can te/_sdug bsngal dang bde ba dor ba dang thob pa'i mtshan nyid can no/_/sred pa ni skye ba'i kun nas 'chi ba'i rgyu srid pa'i sgo nas bdag tu chags pa yang phangs pa nyid yin no/_/de ni lung
[\[37b\]]
[\[37b.1\]]gi don ston par byed pa yin te/_srog chags gis yang yang sred pa dang phyin ci log pa blo med pa yin te/_bdag tu mngon par zhen pa spang pa'i phyir ro/_/rgyu med pa'i phyir de'i skye ba mi 'thob po/_/de'i tshe 'khor ba las grol bar 'gyur ro/_/de ltar ni 'gyur mod kyi/_gal te
[\[37b.2\]]'gro 'ong ma mthong na/_sems can skye ba yongs su len par byed pa'i ngang tshul can du mngon par 'dod pa 'di'i 'di nas ma 'ongs par 'gro ba mi mthong ba dang /_snga ma'i gnas las mngal gyi gnas su 'gro ba mi mthong ba de ltar na/_ji ltar na 'di 'ga' zhig las 'ongs
[\[37b.3\]]nas mngal gyi gnas yongs su len pa yin te/_sbyor ba ni 'ga' zhig gi 'gro ba dang 'ong ba mi mthong ba de ni 'ga' zhig las 'ongs nas 'ga' zhig du gnas pa ma yin te/_dper na 'gro ba dang 'ong ba ma mthong ba can gyi mo gsham gyi bu lta bu'o/_/srog chags 'di'i
[\[37b.4\]]mngal la sogs par 'gro ba dang 'ong ba ma mthong ngo zhes bya ba ni khyab par byed pa mi dmigs pa yin par sems so/_/khyod kyis dbang po mi gsal ba'i rgyu'i phyir ma mthong ba yin no/_/ci dang 'dra bar zhe na/_dper na mig mi gsal ba can gyi skyes bus du ba chung ngu mi
[\[37b.5\]]dmigs bzhin/_dper na mig nyams pa can gyis du ba cha phra ba nges par mi 'dzin pa de dang 'dra ba de ltar na 'dis ni spang bar bya ba dmigs pa'i mtshan nyid kyir gyur pa ma yin pa ma mthong du zin kyang /_med par ma grub pa'i phyir ma nges par bstan pa yin no/_/ci ste
[\[37b.6\]]gzhan dag gis kyang ma mthong ba de ltar na gtan tshigs kyi don de ni ma grub pa yin te/_de ltar na 'ga' zhig gis mthong ba nyid du 'gyur ro/_/'ga' zhig gis phra ba dang dri la sogs pa nye bar mtshon pa med pa rnams grog sbur la sogs pa sna'i dbang po gsal ba can rnams
[\[37b.7\]]kyis dmigs pa de ltar na rang gi mthong ba ldog pa tsam gnod pa can ma yin pa'i phyir spang bar bya ba ma yin no/_/yod pa'i tha snyad la rjes su dpag pa yang bshad zin to/_/de ltar ni 'gyur na/_srog chags lus dang ldan par 'jug pa la lus kyi rnam pa dang ldan pa
[\[38a\]]
[\[38a.1\]]ji ltar na sgrib par byed pa ma yin no/_/sbyor ba ni gang dang gang lus dang ldan pa nyid du khas len pa de ni lus gzhan la sgrib par byed pa nyid du 'dod par bya ste/_dper na snam bu dang bum pa lta bu'o/_/khyod kyis sngar gyi lus kyang lus can nyid du 'dod pa yin no zhes bya
[\[38a.2\]]ba ni rang bzhin gyi gtan tshigs yin par sems so/_/'dir gtan tshigs 'dis ni ma nges pa yin no/_/de ltar na rdzas 'ga' lus can dag yin yang /_srab pa nyid de dang ba nyid kyi rgyu'i phyir/_gzugs can gzhan la lar thogs can min par mthong ngo /_/ci dang 'dra bar
[\[38a.3\]]zhe na/_chu bzhin te bum pa la sogs pa lus can la chu lus can yin du zin kyang 'dzag pa nyid yin no/_/gser dang dngul chu bzhin/_dngul chu lus can yin du zin kyang gser gyi rjes su 'jug pa lta bu'o/_/nyi ma'i zer gyis kyang shel phigs nas shing la 'jug par byed pa de ltar na
[\[38a.4\]]ma nges pa yin no/_/ma mthong phyir yang med nyid min/_/de ltar ma mthong ba zhes bya ba mi snang ba tsam las kyang med pa nyid du 'gyur ba ma yin pa de ltar na spang bar bya ba ma yin no/_/gzhan yang lus sems kyi nye bar len par 'dod pa gang yin pa de ni gcig gam du mar 'gyur grang na/_
[\[38a.5\]]re zhig gcig ma yin no/_/de ci'i phyir zhe na/_lag sogs g.yon thams cad dag_/lus kyang g.yo ba thob phyir te/_tha dad pa med pa'i phyir ro/_/de'i gcig g.yo ba dang mi g.yo ba mi rigs te/_gcig pa nyid nyams pa'i phyir ro/_/sbyor ba ni gang zhig gang las tha
[\[38a.6\]]dad pa med pa de ni g.yo ba na g.yo ba yin te dper na rang gi ngo bo nyid lta bu'o/_/rkang pa la sogs pa yang lag pa dang tha dad pa med pa'i bdag nyid can yin no zhes bya ba ni rang bzhin gyi gtan tshigs so/_/de ltar yang ma yin te/_de las bzlog pa ni gang zhig gang g.yo ba na
[\[38a.7\]]mi g.yo ba de ni de las tha mi dad pa ma yin te/_dper na lha sbyin 'gro ba na mchod sbyin 'dug pa lta bu'o/_/rkang pa la sogs pa yang lag pa g.yo ba na mi g.yo ba zhes bya ba ni khyad par byed pa mi dmigs pa'o/_/'gal ba can gyi las ni gcig la mi rung phyir gcig la
[\[38b\]]
[\[38b.1\]]'gal ba'i las ni mi rigs so zhes bya ba'i don to/_/dper na g.yas dang g.yon gyi lag pa gnyis po dag ni yul tha dad par 'gro bar rung ba ma yin pa lta bu ste/_/lag pa g.yas pa lho phyogs su 'gro ba na/_g.yon pa yang de bzhin du 'gyur ro zhes bya ba'i don to/_/de ltar
[\[38b.2\]]yang ma yin te gang gi phyir tha dad par 'gro ba de'i phyir gcig nyid yin par mi rigs so/_/de ltar ni 'gyur na/_yan lag g.yo ba yin gyi yan lag can ma yin pa de ltar na/_thal ba'i gtan tshigs ma grub cing bzlog pa ni grub pa la sgrub pa yin no zhe na/_gzhan du tha dad
[\[38b.3\]]grub par 'gyur/_de ltar na yan lag dang yan lag can tha dad pa nyid du 'gyur ro/_/sbyor ba ni gang zhig gang g.yo ba ni bdag nyid mi g.yo ba de ni de las tha dad par 'gyur te/_dper na chu g.yo ba na snod mi g.yo ba lta bu'o/_/yan lag can yang yan lag rnams g.yo ba na mi g.yo
[\[38b.4\]]ba yin no zhes bya ba ni rang bzhin gyi gtan tshigs so/_/'di nyid bzlog pa ni gang zhig gang las ldan pa can gyi yul tha dad pa can ma yin pa de ni de g.yo ba na yang mi g.yo ba yod pa ma yin te/_dper na lag pa de nyid kyi rang gi ngo bo lta bu'o/_/lus kyang lag pa las ldan pa can gyi
[\[38b.5\]]yul tha dad pa can ma yin no zhes bya ba ni khyab par byed pa mi dmigs pa'o gcig bsgribs pa na ste phyogs gcig bsgribs pa na/_lhag ma thams cad dag bsgribs par 'gyur te tha dad pa med pa'i phyir ro/_/sbyor ba ni gang zhig gang kho na yin pa de ni de bsgribs pas na bsgribs
[\[38b.6\]]pa ste/_dper na de nyid kyi rang gi ngo bo lta bu'o/_/ma bsgribs pa yang bsgribs pa nyid yin no zhes bya ba ni rang bzhin gyi gtan tshigs so/_/bsgribs pa yang ma yin pa de bas na tha dad pa yin no/_/bzlog pa ni gang zhig gang bsgribs pa na ma bsgribs pa de ni de nyid ma yin te/_dper na ba lang
[\[38b.7\]]bsgribs pa na rta ma bsgribs pa lta bu'o/_/rkang pa yang lag pa bsgribs pa na ma bsgribs pa yin no zhes bya ba ni khyab par byed pa mi dmigs pa'o de ltar ni 'gyur mod kyi yan lag bsgribs pa na yan lag can ma yin no zhe na/_de'i tshe ma bsgribs na ji ltar sngar de mthong ba de ltar phyogs
[\[39a\]]
[\[39a.1\]]gcig bsgribs su zin kyang mthong bar 'gyur ro/_/sbyor ba ni gang dang gang rgyu tshogs pa gags byed pa med pa can yin pa de'i skye ba yod pa yin te/_dper na rgyu tshogs pa gags byed pa med pa can gyi myu gu la sogs pa lta bu'o/_/yan lag can gyi yul can gyi
[\[39a.2\]]mthong ba la yang rgyu tshogs pa gags byed pa med pa can yod do zhes bya ba ni rang bzhin gyi gtan tshigs so/_/gal te rang gi yan lag 'dzin pa'i thabs mthong ba can de la bsgribs pa na mthong ba med pa'i phyir ma grub pa yin no zhe na/_ma yin te yan lag thams can mthong ba mi srid
[\[39a.3\]]pas na/_'phrod pa 'du ba mthong ba med pa can de nyid mthong bar khas len pa'i phyir ro/_/gzhan yang phyogs gcig tshon gyis bsgyur ba na phyogs thams cad bsgyur ba thob par 'gyur ro/_/de la tha dad pa yod pa ni ma yin na/_gang gis na cung zhig bsgyur ba dang cung zhig ma yin/_sbyor ba
[\[39a.4\]]ni gang zhig gang kho na yin pas de ni de bsgyur ba na bsgyur ba nyid yin te/_dper na mtshon gyis bsgyur ba'i rang gi ngo bo lta bu'o/_/ma bsgyur ba yang bsgyur ba nyid yin no zhes bya ba ni rang bzhin gyi gtan tshigs so/_/bsgyur ba yang ma yin pa de bas na bzlog pa ni gang zhig gang bsgyur
[\[39a.5\]]ba na ma bsgyur ba de ni de las tha dad pa yin te dper na la ba bsgyur ba na snam bu ma bsgyur ba lta bu'o/_/phyogs gnyis pa yang phyogs gcig bsgyur ba na bsgyur ba ma yin no zhes bya ba ni khyab par byed pa mi dmigs pa'o/_/gzhan yang bsgyur ba mi rtogs 'gyur/_bsgyur ba'i phyogs dang
[\[39a.6\]]ma bsgyur ba'i phyogs dang 'dra bar mthong bar 'gyur te tha dad pa med pa'i phyir ro/_/sbyor ba ni gang zhig gang kho na yin pa de ni de ma bsgyur ba na ma bsgyur ba yin te/_dper na ma bsgyur ba'i rang gi ngo bo lta bu'o/_/bsgyur bar mngon par 'dod pa yang ma bsgyur ba kho na yin no zhes bya ba ni rang
[\[39a.7\]]bzhin gyi gtan tshigs so/_/lus dang bum pa la sogs pa'i/_/de phyir tshogs pa gcig yod min/_/bshad ma thag pa'i rgyu'i phyir ro zhes bya ba ni mjug bsdu ba'o/_/gal te rdul gnyis pa la sogs pa'i rim gyis brtsams pa'i yan lag can gcig yod pa ma yin
[\[39b\]]
[\[39b.1\]]pa de'i tshe/_du ma nyid yin na khas len na yang ji ltar rdul phra rab rnams kyi gnas skabs de sngar dbang po la sogs pa yin na/_phyis kyang de nyid yin pa de ltar na/_sngar bzhin khyad par med pa'i phyir/_/dbang po las 'das pa nyid du 'gyur ro/_/phra phyir de rdul phra mo gang yin pa de dang
[\[39b.2\]]de dag ji ltar sngar yin pa de ltar tshogs su zin kyang /_dbang po las 'das pa nyid yin no/_/de ltar na mi rtogs pa ste 'ga' zhig shes kyang mthong ba thob par mi 'gyur ro/_/sbyor ba ni gang zhig dbang po las 'das pa'i ngo bor khyad par med pa de ni dbang po las 'das pa yin te/_
[\[39b.3\]]dper na rdul phran rnams kyis sngar gyi gnas skabs lta bu'o/_/phyis 'byung ba'i gnas skabs mthong bar mngon par 'dod pa yang dbang po las 'das pa'i ngo bor khyad par med pa yin no zhes bya ba ni rang bzhin gyi gtan tshigs so/_/rdul phran gang yin pa de dag ni dbang po las 'das pa yin
[\[39b.4\]]te gnas skabs snga ma rdul phran dag lta bu'o/_/phyis kyang rdul phran yin no zhes bya ba ni rang bzhin gyi gtan tshigs nyid yin no/_/gang dang gang dbyer mi nus shing snga ma'i ngo bo las 'pho ba med pa can yin pa de ni lhan cig pa yin du zin kyang mi nus pa nyid yin te/_dper na long bas nyi ma
[\[39b.5\]]mthong ba la dbyer mi nus shing lhan cig tu zin kyang mi nus pa yin pa lta bu'o/_/phyis kyi rdul phra rab rnams kyang dbang po'i rnam par shes pa tha dad pa skyed par mi nus shing /_sngar gyi ngo bo las 'phos pa med pa can yin no zhes bya ba ni rang bzhin gyi gtan tshigs so/_/khyad med mi
[\[39b.6\]]'grub ces bya ba 'dis ni gtan tshigs snga ma dang phyi ma ma grub pa ston par byed do/_/de ltar na de'i gnas skabs de ni snang ba dang nus pa skye ba gzhan nyid yin te/_gang la 'jig rten bum pa la sogs pa'i tha snyad 'jug par 'gyur ba'o/_/rdul phra rab dbang po las 'das pa gang yin pa de
[\[39b.7\]]dag nyid kyang phyis ma yin gyi/_'on kyang de dag la brten nas khyad par can gzhan nyid skye bar 'gyur ro/_/khyad par can de rnams/_dbang pos gzung yin de phyir te/_/dbang pos gzung bar bya ba nyid yin pa'i phyir/_rdul phran min te gtan tshigs gnyis pa yang ma grub pa yin no/_/
[\[40a\]]
[\[40a.1\]]de'i tshe rdul phran de dag tha snyad kyi yul ma yin no/_/'o na ci yin zhe na/_lus la sogs pa'i tha snyad du bya ba de dag yin te ji ltar snam bu'i gnas skabs can gyi snal ma rnams la snal ma zhes mi brjod kyi/_'on kyang snam bu zhes bya ba yin pa de ltar na/_lus la sogs pa'i
[\[40a.2\]]gnas skabs can gyi rdul phran rnams la yang rdul phran gyi tha snyad du mi byed pa yin no/_/bshad ma thag pa mi snang ba nyid spong ba/_des ni sgrib byed la sogs rnams/_/sogs pas ni thogs pa la sogs pa bzung ngo /_/med pa rnams kyang 'di ltar gal te rdzas gcig mi 'dod pa de'i tshe ji ltar de
[\[40a.3\]]dag gi snga ma'i gnas skabs kyi rdul phra rab kyi ngo bo sgrib par byed pa dang thob par mi byed pa de ltar phyis kyi yang khyad par med pa'i phyir sgrib par byed pa ma yin pa dang /_thogs par byed par mi 'gyur ba de ltar na bsal ba yin no/_/de ltar na snga ma las mtshan nyid mi 'dra bar skyes pa gzhan gang
[\[40a.4\]]yin pa de nyid ni de ltar byed pa'i phyir/_rdzas su rtogs pa rigs pa ma yin no/_/gzhan yang gal te rdzas med par ma mthong ba de lta na ni/_gser dang dngul chu la sogs 'dres par gyur pa na rdul phra rab kyis chod pa'i phyir ji ltar snang bar 'gyur/_de la rigs mi mthun pa'i rdul phra rab
[\[40a.5\]]phrad pa nyid yin pa de ltar na/_rdzas rtsom pa nyid ma yin te/_rigs mthun pa phrad de tshogs pa'i rdul phra rab rnams kyi rdzas rtsom pa'i phyir ro/_/de med pa'i phyir 'dres pa de ji ltar snang bar 'gyur rdzas med par yang snang ba de ltar na rtogs pa de don med pa can yin no/_/sogs pa smos
[\[40a.6\]]pas ni 'o ma dang chu la sogs pa gzhan 'dres pa yang gzung ngo /_/rdo tshan la sogs ji ltar snang /_/ji ltar me'i rdul phra rab rnams dang /_shing dang rdo la sogs pa'i rdul phra rab rnams phan tshun 'dres par gyur pa de ltar na rigs mi mthun pa la rdzas rtsom pa med pa'i phyir rdzas
[\[40a.7\]]med pas ma mthong ba nyid du 'gyur ro/_/gang dbyer mi nus pa zhes bya ba'i sbyor ba la yang /_khyed kyi 'dod pas ma nges pa yin te/_gang dbyer mi nus shing ngo bo las 'pho ba med pa can yin pa de ni lhan cig pa yin du zin kyang /_nus pa med par 'dod pa de'i tshe/_/dbang po la sogs
[\[40b\]]
[\[40b.1\]]so sor nus med rnams/_/mig dang gzugs dang snang ba dang /_yid la byed pa bdag nyid kyi ngo bo las 'pho ba med pa de dag rnams kyi phyis kyang rtogs pa de dag ste/_shes pa bskyed pa 'jig rten ltar yin no/_/de ltar grub pa yang ma yin na 'dod do/_/bden te lhan cig pa yin du zin kyang de
[\[40b.2\]]dag nyid yin mod kyi/_'on kyang de dag gis ldan pa skyed par byed do/_/de bas na gal te de dag lhan cig las shes pa de yin gyi de dag las ma yin no zhe na re zhig ldan pa la yin pa yang bla ste/_de ltar na yang dbang po la sogs pa yang de'i tshe byed pa po nyid du 'dod pa yin no/_/de rnams
[\[40b.3\]]kyi byed pa po nyid sngar yod pa ma yin pa nyid yin na de gang las yin par 'dod na yang ma nges pa nyid yin no/_/gzhan yang 'dir thal mtshungs/_ji ltar de dag shes pa skyed pa'i phyir sngar nus pa med pa de ltar phyis kyang ma yin pa de ltar na/_ldan pa skyed na yang de dag ji ltar na byed pa po
[\[40b.4\]]yin 'dod pas yang yin pa de ltar na len nyid ma yin no/_/kho bo yi ni tshogs pa mchod pa la sogs pa dang ldan pa can gzhan nyid yin pa gang yin pa de ni nus pa yin pa de ltar na kho na mtho ba med do/_/gal te gser dang dngul chu yi/_/ldan pa snang ba yin zhe na/_gser dang dngul chu la sogs
[\[40b.5\]]pa 'dres par snang ba yin pa'i rdzas ni yod pa ma yin mod kyi/_'on kyang rigs mi mthun pa'i rdul phran la brten pa'i ldan pa snang ba 'di ltar na mi snang ba ma yin no zhe na/_gang las ma mthong can rten rtogs/_rdul phra rab de dag rang gi ngo bor mi snang ba yin na/_ma mthong ba de dag la
[\[40b.6\]]brten pa'i ldan pa gang yin pa de ni rten ma mthong ba can dbang po las 'das pa nyid kyang yin pa de ltar na/_ji ltar de mthong ba yin ji ltar na/_ro gzugs la sogs ldan pa 'gal/_/ji ltar btung ba la sogs pa rdzas sna tshogs dang ldan pa'i mtshan nyid can gyi ldan pa ni btung ba la
[\[40b.7\]]sogs pa'i ming can gyi yon tan yin na/_yon tan rnams kyang yon tan la med pa yin pa'i phyir ji ltar na de'i ro dang gzugs la sogs pa ldan pa yin/_sogs pa'i sgra smos pas ni dri dang reg bya la sogs pa gzung ngo /_/rdul phran rnams kyi gzugs la sogs pa gang yin pa de rnams
[\[41a\]]
[\[41a.1\]]rigs mi 'dra bas chod pa'i phyir/_'bras bu rtsom pa can ma yin pa'i phyir bdag nyid kyang dbang po las 'das pa yin pa de ltar na/_gzugs la sogs pa 'dzin pa ma yin na/_'jig rten na btung ba gzugs bzang pa dang btung ba zhim po zhes bya ba'i tha snyad kyang mthong ngo /_/de
[\[41a.2\]]ltar ni 'gyur mod kyi/_gal te nyer btags las 'dod na/_/rdul phran rnams tshogs pa 'dus pa gang yin pa de dag nyid la ldan pa yang 'du ba yin pa de ltar na don gcig la 'phrod pa 'du ba'i phyir ldan pa nye bar btags nas ro la sogs pa rdul phra rab kyi chos rnams bstan pa yin te/_
[\[41a.3\]]dper na btung ba rnams bzang po zhes bya ba lta bu'o/_/de la dngos su gzugs la sogs pa'i ldan pa yang yod pa ma yin no/_/gal te de ltar yin na de'i tshe/_blo yi tha dad yod blo ste/_/ji ltar 'o ma la sogs pa la rigs mi mthun pa dang 'dres pa med par dngos kyis ro la sogs
[\[41a.4\]]pa rtogs pa de ltar btung ba la sogs pa zhim po la sogs pa'i blor mi 'gyur te/_nye bar btags pa tsam las dngos po de lta bu'i ngo bo can du mi 'gyur ro/_/sbyor ba ni gang dag dngos dang nye bar btags pa de'i chos can yin pa de dag ni de'i rgyu mtshan can gyi shes pa mtshungs pa'i
[\[41a.5\]]yul dag ma yin te/_khra mo dang yur bu ba dag ni ba lang gi shes pa mtshungs pa'i yul dag ma yin pa lta bu'o/_/'o ma dang btung ba la yang dngos po dang nye bar btags pa ro la sogs pa dang ldan pa can yin no zhes bya ba ni khyab par byed pa 'gal ba dmigs pa'o/_/de ltar yang ma
[\[41a.6\]]yin te/_srog chags thams cad la ro la sogs pa'i ngo bo yang dag par rig pa'i ngo bo can gyi rtogs pa yod par 'gyur ba de ltar na/_'dir bshad pa 'dis ci zhig bya ste/_gang de ni cir yang mi rung ngo /_/gzhan yang gal te don gcig la 'phrod pa 'du ba las de'i chos nye bar
[\[41a.7\]]btags nas/_tha snyad byed pa yin no/_ji ltar mngar ba'i ring zhes bya ba'i tha snyad ji ltar yin khyed la ring ba nyid ma yin te/_'di ltar bya rnams la brgyus pa ldan pa'i mtshan nyid can nam/_grangs kyi mtshan nyid can gyi 'du ba gang yin pa de ni bdag nyid yon tan nyid yin pa'i phyir
[\[41b\]]
[\[41b.1\]]ring po'i tshad kyi ming can gyi yon tan yod pa ma yin zhing /_gang la 'du ba dang ldan pa nyid bya rnams la yang ma yin/_ji ltar na mngar ba'i ring po zhes bya bas nye bar btags pas kyang ston par 'gyur/_de bas na don gcig la 'phrod pa 'du ba la de'i chos nye bar btags pas kyang tha snyad
[\[41b.2\]]du bya ba'i rtogs pa legs pa ma yin no/_/gang la rdzas med pa de la yang gal te ldan pa las snang ba la sogs par rtogs pa de'i tshe/_de nyid gzhan la yang yod pa de ltar na/_gzhan yan lag can rtogs pas ci zhig bya/_gzhan yang /_de ldan rang gi ngo bo nyid/_/rdzas kyi ngo bo tha
[\[41b.3\]]dad pa dang /_brjod pa dag las tha dad pa grangs ldan las la sogs pa pa'i snang bar gyur pa'i ngo bo dang blo la snang ngo /_/sogs pa smos pas ni rnam par phye ba dang /_gzhan nyid dang gzhan ma yin pa dang spyi la sogs pa gzung ngo /_/de ltar grangs dang ldan pa rdzas dang sgra las tha dad pa ma
[\[41b.4\]]yin no/_/rdzas nyid yod pa ma yin mod kyi/_'on kyang re zhig khas blangs nas de skad du bshad do de bas na gzugs la sogs pa nyid dang sgra 'ba' zhig yin gyi grangs la sogs pa cung zad kyang yod pa ma yin no/_/sbyor ba ni gang zhig gang med par rang gi ngo bo'i blo la mi snang ba
[\[41b.5\]]de ni de las tha dad pa med pa'am/_don gzhan du 'gyur ba ma yin te/_dper na gzugs med par mo gsham gyi bu'i ngo bo'i gzugs sam/_gzugs de nyid kyi bdag nyid mi snang ba lta bu'o/_/grangs dang ldan pa dang rnam par phye ba dang /_gzhan nyid dang gzhan ma yin pa nyid dang /_spyi dang las
[\[41b.6\]]dang rdzas la sogs pa yang gzugs la sogs pa med par blo la mi snang ngo zhes bya ba ni rang bzhin gyi gtan tshigs so/_/bsgrub par bya ba gnyis pa la ltos nas ni khyab par byed pa 'gal ba dmigs pa'o/_/gal te de ltar na gzugs la sogs pa med par brjod pa las gzhan du
[\[41b.7\]]grangs la sogs pa yod pa ma yin pa de'i tshe/_bum pa dang gcig dang yang dag par ldan pa dang /_chen po dang 'gro ba zhes bya ba de lta bu la sogs pa'i tha snyad rnam grangs su 'gyur zhing shes pa yang gcig gi yul can du gyur pa yin pa de yang mi 'gyur ro/_/de'i phyir shes pa la sogs pa de
[\[42a\]]
[\[42a.1\]]dag ni don tha dad pa'i yul can yin pa de dag ltar na bum pa la sogs pa dag las grangs la sogs pa don gzhan nyid yin no/_/sbyor ba ni gang zhig gang las shes pa khyad par can gyi yul du gyur pa de ni de las don gzhan yin te/_dper na ba lang dang rta lta bu'o/_/grangs
[\[42a.2\]]dang ldan pa la sogs pa yang rdzas las shes pa khyad par can gyi yul du gyur pa yin no zhes bya ba ni rang bzhin gyi gtan tshigs yin par sems so/_/dngos po tha dad ces bya ba la sogs pas ma nges par ston par byed do/_/grangs la sogs pa'i yul can gyi sgra dang shes pa brtags don can
[\[42a.3\]]te/_sgro btags pa'i spyod yul can dag yin no zhes bya ba'i don to/_/gang gis brtags pa'i don can yin zhe na/_rnam par rtog pas te/_rnam par rtog pa'i rnam par shes pas so/_/ci 'dra bas she na/_dngos po tha dad rjes 'brang ba'i sdud pa la sogs pa'i yul can gyis so/_/des
[\[42a.4\]]ni de ltar kun du rtog pa'i rgyu mtshan bstan to/_/ci dang 'dra bar zhe na/_dper na yon tan la sogs bzhin te/_dper na gzugs la sogs pa dag la gcig dang yang dag par ldan pa zhes bya ba la sogs pa'i shes pa dang sgra 'jug pa lta bu'o/_/de la yon tan du bgrang ba'i grangs
[\[42a.5\]]la sogs pa ma yin te/_yon tan rnams las yon tan nyid med pa'i phyir ro/_/'jig dang ma skyes bzhin/_dper na 'jig pa gcig dang gnyis dang mang po dag ces skabs 'gar brjod pa lta bu'o/_/ma skyes pa rnams la yang dper na gcig dang gnyis dang du ma dag tu 'gyur ro zhes
[\[42a.6\]]bya ba lta bu'o/_/de ltar na 'jig pa dang ma skyes pa cung zad kyang yod pa ma yin pa'i phyir ma nges pa yin no/_/gal te nyer btags 'dir 'dod na/_gal te yon tan dag la gcig la sogs pa'i tha snyad nye bar btags pa las 'jug pa yin no zhe na/_de'i tshe yon tan rnams la nye bar
[\[42a.7\]]btags pa/_de rgyu can 'dod gang yin pa/_nye bar btags pa yang rgyu med pa can du 'gyur ba ma yin no/_/de ltar nye bar btags pa'i rgyu ni shes pa dang brjod pa dag gi 'jug pa'i rten yin par 'dod pa gang yin pa'i nye bar btags pa'i rten de nyid dngos rnams thams cad la/_sgra
[\[42b\]]
[\[42b.1\]]dang shes pa de dag gi rgyu cis mi 'dod/_gang gis na grangs la sogs pa rtogs par 'gyur/_de ltar ni 'gyur mod kyi/_gal te kun la nyer btags min/_/gtso bo yod na nye bar btags par 'gyur gyi/_thams cad la nye bar btags pa ma yin no/_/de lta ma yin na gtso bo med
[\[42b.2\]]pa'i phyir nye bar btags pa yang mi 'gyur ro/_/sbyor ba ni nye bar btags pa gang yin pa de ni gtso bo la brten pa yin te/_dper na khur bu ba la ba lang nyid nye bar btags pa lta bu'o/_/yon tan rnams la yang grangs la sogs pa'i tha snyad 'jug pa yang nye bar btags pa
[\[42b.3\]]yin no zhes bya ba ni rang bzhin gyi gtan tshigs so/_/gang dang chos mthun pa nyid can la sogs pas yon tan rnams la nye bar btags pa las grangs la sogs pa'i tha snyad 'jug pa'i gtso bo mtshan nyid ci zhig yin zhes dris pa la yang nye bar smras pa gtso bo tha dad khyad par can/_
[\[42b.4\]]dngos po gang la tha dad pa'i chos grangs la sogs pa yod pa de ni tha dad pa'i khyad par can te/_gtso bo yin na gzhan ni gtso bo ma yin no/_/gal te de 'dra ba gtso bo'i mtshan nyid yin pa de'i tshe tha dad pa'i khyad par can gtso bo yin no zhes bya ba nyid kyang gang las yin de 'dra ba'i gtso bo rang
[\[42b.5\]]gi rnam par rtogs pas sbyar ba 'dod par bya ba ma yin no/_/'o na ci yin zhe na/_dper na 'jig rten la grags pa'i klog shal la sogs pa dang ldan pa'i ba lang nyid kyi ril po la 'jug pa can gyi shes pa'i yul 'di ni gtso bo yin la/_cung zad chos mthun pa las khur bu ba la nye bar
[\[42b.6\]]btags pa yin no/_/yon tan rnams la grangs la sogs pa'i tha snyad 'jug pa ni de 'dra ba'i nye bar btags pa ma yin pa de ltar na gtan tshigs ma grub pa nyid yin no/_/gzugs gcig dang bum pa gcig ces bya ba shes pa la 'jig rten gyi rtogs pa tha dad pa yod pa ma yin no/_/
[\[42b.7\]]de ltar ni 'gyur mod kyi/_gal te tha dad med pa la tha dad med don can zhe na/_gal te grangs la sogs pa tha dad pa'i chos dang ldan pa can gyi sgra la sogs pa mi 'dod kyi 'on kyang tha dad pa med pa de'i tshe tha dad pa med pa de la grangs la sogs pa brjod pa'i sgra 'jug pa gang yin pa de
[\[43a\]]
[\[43a.1\]]rnams don tha dad pa med pa can te/_rnam grangs nyid thob par 'gyur ro/_/de ltar na ji ltar ba lang zhes brjod pa na shes pa 'gyur pa de ltar gcig dang chen po dang 'gro ba zhes bya ba de lta bu la sogs pa'i sgra rnams la yang shes par 'gyur ba yin na de yang mi
[\[43a.2\]]'gyur ro/_/de bas na don tha dad pa'i rgyu can yin no/_/sbyor ba ni sgra gang dag don gcig gi yul can yin pa'am/_don tha dad pa'i rgyu mtshan can du mi 'gyur ba de dag ni rnam grangs yin pa'am/_don tha dad pa'i yul can ma yin te/_dper na dbang bo dang brgya byin dang su ran d+ha ra zhes bya
[\[43a.3\]]ba lta bu'o/_/gcig dang chen po dang yang dag par ldan pa dang 'gro ba dang /_ba lang zhes bya ba'i sgra yang don gcig pa can yin pa'am/_don tha dad pa'i rgyu mtshan can du mi 'gyur ro zhes bya ba ni rang bzhin gyi gtan tshigs dang /_bsgrub par bya ba gnyis pa la ltos nas khyad par byed pa mi
[\[43a.4\]]dmigs pa yin par sems so/_/rnam grangs kyang ma yin pa de bas na/_rnam grangs nyid ma yin pa'i phyir sgra de dag ni don tha dad pa'i yul can yin te/_bum pa dang snam bu la sogs pa'i sgra bzhin no zhes bya ba ni thal ba bzlog par 'gyur ba yin no/_/gtan tshigs ma nges pa
[\[43a.5\]]yin te/_de ltar na don gzhan min rgyu can yin yang yon tan dkar la sogs la grangs la sogs/_ldan pa can sgra rnam grangs min/_/dper na gcig dang dkar po dang yang dag par ldan pa dang /_rnam par phye ba la sogs pa zhes bya ba'i sgra rnam grangs ma yin par 'dod pa lta
[\[43a.6\]]bu'o/_/yon tan dag la yang brjod par bya ba grangs la sogs pa yon tan de tha dad pa yod pa ma yin te de ltar na thal ba dang thal ba bzlog pa la ma nges pa yin no/_/gal te de la'ang don gzhan na/_de ltar ni 'gyur na/_yon tan dag la yang grangs la sogs pa dang ldan pa can gyi sgra
[\[43a.7\]]rnams kyi grangs la sogs pa'i don gzhan gyi rgyu mtshan yod pa de ltar na/_ma nges pa ma yin no zhe na/_de'i tshe yon tan rdzas ni khyad med 'gyur/_las dang ldan pa dang yon tan dang ldan pa dang /_'phrod pa 'du ba can gyi rgyu zhes bya ba'i rdzas kyi mtshan nyid 'chol bar 'gyur ro/_/
[\[43b\]]
[\[43b.1\]]gang gi tshe yon tan dag la yang ldan pa la sogs pa'i yon tan dang las yod cing yon tan dag la yon tan dang las 'phrod pa 'du ba'i phyir/_'phrod pa 'du ba can gyi rgyu nyid yod pa de ltar na rdzas dang yon tan dag gi mtshan nyid 'chol bar 'gyur na de ni mi 'dod do/_/gzhan
[\[43b.2\]]yang ba lang la sogs pa grangs la sogs pa brjod pa'i sgra tha dad pa ni/_tha dad pa'i yul can nyid do/_/ci'i phyir zhe na/_ldog pa'i khyad par phyir te/_sdud pa la sogs pa rnam par gcod pa'i khyad par gyi phyir ro/_/de ltar na thal bar bsgrub pa yang ma grub pa nyid dang /_
[\[43b.3\]]bzlog pa ni grub pa la sgrub pa yin no/_/grangs la sogs pa yang ldan pa can gyi sgra rnam grangs ma yin pa nyid yin par 'gyur te/_don gzhan min don can/_yin yang las rdzas min sgra bzhin/_dper na las ma yin pa'i sgra dang rdzas ma yin pa'i sgra ldog pa'i sgo
[\[43b.4\]]nas 'di las nyid ma yin zhing /_rdzas nyid ma yin no zhes tha dad du byed mod kyi/_de dag don gzhan du 'gyur ba ma yin pa de ltar gzhan dag la yang yin pa lta bu'o/_/'dis ni ldog pa tha dad pa'i phyir tha dad pa'i don can nyid kyis ma grub pa la sogs pa dang ma nges pa nyid kyi
[\[43b.5\]]gzhung btsugs pa yin no/_/gal te ldan pa la sogs pa don gzhan ma yin pa de'i tshe/_tha dad par rjod par byed pa'i drug pas tha snyad du byed par mi 'gyur te/_dper na 'di'i gcig nyid ces bya ba la sogs pa lta bu yin na yang 'gyur ba de'i phyir don gzhan yin no/_/sbyor ba
[\[43b.6\]]ni gang zhig gang las tha dad par bstan pa de ni de las don gzhan yin te/_dper na lha sbyin gyi spyi blugs lta bu'o/_/ldan pa la sogs pa yang bum pa la sogs las tha dad par bstan pa yin no zhes bya ba ni rang bzhin gyi gtan tshigs yin par sems so/_/khyad par med pa'i phyir
[\[43b.7\]]gtan tshigs 'di ni ma nges pa nyid yin no/_/de ltar ni 'gyur mod kyi khyab pa nyid yin te/_'bras bu tha dad pa mthong ba'i phyir ro/_/sbyor ba ni gang la 'bras bu tha dad pa yod pa de la rgyu tha dad pas 'gyur ba yang yin te/_dper na bum pa dang snam bu la sogs pa 'bras bu
[\[44a\]]
[\[44a.1\]]tha dad pa ni rgyu tha dad pa yin pa lta bu'o/_/bum pa dang yang dag par ldan pa dang /_bum pa'i ldan pa zhes bya ba sgra tha dad pa'i mtshan nyid can gyi 'bras bu tha dad pa yang mthong ngo zhes bya ba ni rang bzhin gyi gtan tshigs yin par sems so/_/gcig kyang 'bras bu du ma can nyid
[\[44a.2\]]yin pa'i phyir/_'bras bu tha dad las rgyu tha dad pa zhes bya ba yang ma nges pa yin no/_/gzhan yang de ldan ni bum pa la sogs pa'i rdzas so/_/grangs sogs ni chos so/_/dngos po brjod pa'i sgra rnams kyis chos rjod par byed pa'i sgra rnams kyis/_tha dad bzhin/_brjod pa gang yin de
[\[44a.3\]]dag kyang /_/chos gzhan khyad par byed pa yin/_/chos gzhan rnam par gcod par byed pa yin no/_/de bas na de tsam shes par 'dod pa la/_chos tsam zhig shes par 'dod pa las/_gzhan ma lus spong ba can thos pa/_sgra gang la chos gzhan gyi khyad par spong ba yod pa zhes
[\[44a.4\]]bya bar tshig rnam par sbyar ro/_/khyad par gzhan spong ba can zhes bya ba'i don to/_/chos rjod par byed pa'i thos pa de/_tha dad chos bzhin rjod byed de/_/de tsam gyis kyang dngos su tha dad pa nyid ni ma yin no/_/dper na la lar sor mo'i ldan bzhin te/_sar mo'i ldan pa zhes bya ba'i chos
[\[44a.5\]]la lar de tsam zhes par 'dod pa la khyad par gzhan spong ba'i sgra'i sgo nas ston par byed pa lta bu'o/_/sgra ni chos can brjod par grags pa yin/_dper na sor mo ldan bzhin no/_/khyad par thams cad ni spong min phyir/_sor mo'i khyad par mi spong ba can ston par byed do/_/de ltar na rtogs
[\[44a.6\]]pa po'i rjes su byed pas chos gzhan spong ba dang mi spong pa'i rgyu mtshan 'ba' zhig yin pa de ltar na/_don gcig brjod kyang don dam par rnam pa gnyi ga dag gis tha dad par rtogs pa'i phyir/_/sgra 'di la don gyi khyad par yod pa ma yin no/_/don gyi khyad par med na yang ci'i phyir tha
[\[44a.7\]]dad pa bzhin du ston par byed ce na/_'di ltar de ltar brda ni byas can yin/_de ltar brda byas pa can nyid yin pa'i phyir zhes bya ba'i don to/_/brda'i rgyu mtshan can chos gzhan spong ba dang mi spong ba dag yin no zhes bya ba ni sngar dpyad pa zin pa nyid kyi phyir rgyas par ma bshad do/_/de ltar re
[\[44b\]]
[\[44b.1\]]zhig chos tsam shes par 'dod pa las gnas skabs kyi khyad par byed pa chos gzhan spong ba can gyi sgra 'jug par 'gyur ro/_/tshogs brjod par byed pa yang /_gzugs sogs nus pa'i khyad par rnams/_spong ba'i sgo nas 'jug par 'gyur ro/_/gzugs la sogs pa'i nus pa ni rnam
[\[44b.2\]]pa gnyis te/_spyi'i ni dper na bum pa'i dbyibs can dag chu la sogs pa 'dzin pa la sogs pa'i 'bras bu byed pa'i nus pa lta bu'o/_/so sor nges pa'i ni dper na mig gi rnam par shes pa la sogs pa'i 'bras bu byed pa'i nus pa lta bu'o/_/bum pa la sogs pa'i dbyibs can rnams la so
[\[44b.3\]]sor nges pa de'i nus pa spangs na/_bum pa'i sgra ni 'jug par 'gyur ro/_/gang du zhe na/_de 'bras mtshungs pa'i/_rgyu min pa ni rnam gcod la/_/rdzas du ma yod na yang gzugs la sogs de dag gis chu la sogs pa 'dzin pa la sogs pa'i 'bras bu gcig gang yin pa de'i rgyu
[\[44b.4\]]ma yin pa shing la sogs pa gang yin pa de bzlog pa'i phyir 'jug par 'gyur ro/_/ci'i phyir zhe na/_'bras bu gcig byed par nus par bstan pa'i phyir/_de ltar brdar byas pa nyid kyi phyir ro/_/gzugs la sogs pa mang po dag la yang /_nus pa gcig yod pa de
[\[44b.5\]]brjod par 'dod pa la/_brda'i rjes su byed pas bum pa zhes bya ba'i tshig gcig la 'gal ba yod pa ma yin no/_/gang gi phyir tshogs brjod par byed par gzugs la sogs pa so sor nges pa'i nus pa'i khyad par can spong ba can 'di yin pa'i rgyu de'i phyir bum pa gzugs
[\[44b.6\]]shes pa/_gzhi gcig pa can sgra ma yin/_/don spong ba brjod pa can dang gzhi mthun pa med pa'i phyir ro/_/shing zhes bya ba'i rigs brjod pa'i sgra yang de'i khyad par mi spong ba'i sgo nas 'jug par 'gyur ba de ltar na shing sha pa shing yin no zhes bya bar 'gyur ro/_/rigs
[\[44b.7\]]dang tshogs pa rjod byed pa'i/_/khyad par 'di yang 'dod pa yin/_/spong pa dang mi spong ba'i mtshan nyid can gyi khyad par 'di yang 'dod pa yin na/_/rigs dang tshogs pa rjod byed pa'i/_/zhes bya ba la/_gzugs la sogs pa'i tshogs pa can la ltos nas bum pa zhes bya ba la tshogs
[\[45a\]]
[\[45a.1\]]pa rjod par byed pa yin no/_/des gzugs la sogs pa'i so sor nges pa'i nus pa spong ba'i phyir de rjod par byed pa'i sgra rnams dang lhan cig gzhi mthun pa med do/_/bum pa brjod pa de yang tshogs pa'i khyad par la ltos nas rigs brjod pa yin no/_/des
[\[45a.2\]]tshogs pa'i khyad par rnams mi spong bas de dag dang lhan cig mthun pa nyid du 'gyur te/_gser ram dngul gyi bum pa lta bu'o/_/tshogs pa'i sgra ni rnams pa gnyis te/_tshogs pa du ma la 'jug pa can dang /_gcig la 'jug pa can no/_/du ma la 'jug pa can ni bum pa dang shing la
[\[45a.3\]]sogs pa'i sgra'o/_/gcig la 'jug pa can ni 'bigs byed la sogs pa'i sgra'o/_/rang gi tshogs pa can la ltos nas tshogs pa'i sgra des ni spong ba yin no/_/tshogs pa'i khyad par de nyid la ltos nas rigs kyi sgra yin pa des ni tshogs pa'i khyad par des spong bar mi byed pa de ltar na/_
[\[45a.4\]]de rjod par byed pa rnams dang /_lhan cig gzhi mthun pa nyid yin no/_/rigs dang tshogs pa'i sgra nyid ni rnam pa de lta bu dag yin no/_/'ga' zhig ni rigs kyi sgra kho na yin te/_dper na tshogs pa'i bdag nyid can ma yin pa'i rdzas la 'jug pa can gzugs dang bde ba la sogs pa'i sgra
[\[45a.5\]]dag lta bu'o/_/de bzhin du grangs la sogs pa'i sgra ni gzugs la sogs pa'i tshogs pa la 'jug pa can dag yin no/_/'ga' zhig ni yul gyi khyad par la ltos nas gnyi ga'i ngo bo'i khyad par yin no/_/gal te 'di ltar bum pa la sogs pa'i sgras rjod par byed pa
[\[45a.6\]]gzugs la sogs pa 'ba' zhig yin pa de'i tshe rdzas med pa'i phyir bum pa'am snam bu'i gzugs la sogs pa'i zhes bya bar tha dad pas brjod pa'i tha snyad med par 'gyur ro zhe na/_ma yin te/_de ltar brdar byas pa nyid kyi phyir ro/_/de ltar sgra nges par sbyor
[\[45a.7\]]ba gang yin pa de dag de ltar rjod par byed pa yin pa de ltar na/_tha dad pa med du zin kyang de bzhin du tha snyad du byed par 'gyur ro/_/'on kyang dgos pa la ltos pa med par mi 'gyur ro zhe na/_de yang yod pa nyid yin te/_bum pa yi ni gzugs sogs shes/_/tha snyad byed
[\[45b\]]
[\[45b.1\]]pa na/_de'i spyi nye bar byas pa can yin/_bum pa'i spyi nye bar byas pa'i bye brag de'i nus pa'i khyad par gang la yod pa zhes bya bar tshig rnam par sbyar ro/_/de'i nus pa'i khyad par te/_gzugs la sogs pa de dag gi so sor nges pa'i nus pa'i khyad par ci 'dra ba de 'dra ba ston par byed do/_/
[\[45b.2\]]bum pa la sogs pa gsal ba'i khyad par la yod pa can gzugs la sogs pa mig gi rnam par shes pa la sogs pa 'bras bu so sor nges pa can gyi bdag nyid bum pa'i khyad par gyi sgras rnams par gcod par byed de/_chu 'dzin pa la sogs pa'i khyad par can gyi rang bzhin ston
[\[45b.3\]]par byed ces bya ba'i don to/_/phyogs 'dis gzhan la'ang brjod par bya/_/dper na tsan+dan gyi dri zhes bya ba 'di la yang /_tsan+dan zhes bya ba'i rdzas cung zad kyang dri la sogs pa las tha dad pa ma yin pa lta bu'o/_/'o na ci yin zhe na/_dri du ma'i bdag nyid can las tsan+dan gyi rang bzhin
[\[45b.4\]]gyi dri gang yin pa des de ltar ston par 'gyur ro/_/de dag ni rgyas par sngar spyi dpyod pa'i skabs su dpyad zin pa de ltar na 'dir ma brjod do/_/zhar la 'ongs pa rdzogs so//_//de ltar na lus gcig yod pa ni ma yin zhes bya ba 'dir gnas so/_/rdul phra mos du mar 'gyur na/_'di
[\[45b.5\]]la yang rdul phran rnams tshogs pa rnams sems nyid la nus pa nyid yin nam/_gang yang re re yin par 'gyur grang na/_gal te re zhig lus kyi yan lag ma lus pa rnams rgyu nyid yin pa de'i tshe/_ma lus rgyu nyid yin na yang /_lus yan lag gcig dang bral ba na yang /_sna
[\[45b.6\]]bcad pa la sogs pas sems nyid min zhes bya ba ni thal bar 'gyur ba'o/_/sbyor ba ni gang zhig ma lus pa gang dag gi 'bras bu yin pa de ni/_de dag las gcig med pas mi 'gyur te dper na gzugs dang mig gi 'bras bu mig gi rnam par shes pa dang /_sa bon dang
[\[45b.7\]]sa la sogs pa'i 'bras bu myu gu'i rdzas lta bu'o/_/yid kyi rnam par shes pa yang lus kyi rdul phra rab rnams tshogs pa'i 'bras bu yin no zhes bya ba ni khyab par byed pa 'gal ba dmigs pa'o/_/de dag las gcig med na yang de 'gyur bas na de'i phyir ma lus pa de dag gi
[\[46a\]]
[\[46a.1\]]'bras bu ma yin no/_/thal ba bzlog pa ni gang dang du ma dag las gcig med na yang 'gyur ba de ni de dag ma lus pa'i 'bras bu ma yin te/_dper na 'khor lo la sogs pa med na yang snam bu 'gyur ba ni 'khor lo dang rdza mkhan la sogs pa ma lus pa'i 'bras
[\[46a.2\]]bu ma yin pa de lta bu'o/_/yid kyi rnam par shes pa yang lus kyi rdul phra rab dag gi nang nas gcig med na yang skye bar 'gyur ro zhes bya ba ni khyab par byed pa 'gal ba dmigs pa'o/_/ci ste rdul phra rab re re nus pa nyid yin na de'i tshe/_re re'ang nus pa nyid yin na/_/cig car mang po 'byung
[\[46a.3\]]bar 'gyur/_/dus gcig la rdul phra rab re res rnam par shes pa mang po dag bskyed par 'gyur ro/_/sbyor ba ni gang dag 'bras bu gang la re re nus pa yod pa de dag ni 'bras bu de byed par 'gyur te/_dper na sa bon mang po dag so sor ljang bu la nus pa yod pa lta bu'o/_/lus kyi
[\[46a.4\]]rdul phra rab re re la yang yid kyi rnam par shes pa'i nus pa yod pa yin no zhes bya ba ni rang bzhin gyi gtan tshigs so/_/de ltar ni mi 'gyur te gal te yang rdul phra rab re re nus pa nyid yin pa de ltar na yang rnam par shes pa gcig nyid la nus pa yod pa yin gyi mang po dag la yang ma
[\[46a.5\]]yin no zhe na/_de ni ma yin te mang po dag la yang rim gyis nus pa nyid khas len pa'i phyir ro/_/rim gyis ma yin par de byed pa'am/_phyis kyang ma yin te/_khyad par med pa'i phyir ro/_/de ltar go rims bzhin du 'gyur ba can gnas skabs gzhan dag kyang ngo /_/de ltar ni
[\[46a.6\]]'gyur mod kyi dbugs 'byung ba dang rngub pa dag nges par byed pa yin te/_dbugs 'byung ba'am rngub pa gcig gis sems gcig nyid mngon par gsal bar byed pa de ltar na/_cig car rnam par shes pa mang po 'gyur ba ma yin no zhe na/_de ni 'byung rngub dag ni nges byed
[\[46a.7\]]min/_/ci'i phyir zhe na/_dbugs 'byung ba dang rngub pa dag kyang /_du ma nyid du mtshungs nyid phyir/_/ji ltar lus yan lag du ma can nyid yin pas rnam par shes pa mang po gcig car skyed par 'gyur ba de ltar dbugs 'byung ba dang rngub pa dag kyang tha dad par 'gyur ba'i phyir nges
[\[46b\]]
[\[46b.1\]]pa nyid med do/_/ci ste nyes pa der ma gyur cig snyam pas dbugs 'byung ba la sogs pa rdzas gcig yin par rtogs par byed na/_de yang yod pa ma yin te/_/lus kyi rnam par shes pas cha 'dzin pa la sogs pa'i phyir ro/_/de ltar dbugs 'byung rngub dag gam/_/lus kyang gcig
[\[46b.2\]]nyid yin par khas len na yang mang gsal 'gyur/_cig car de las 'byung ba can gyi yid kyi rnam par shes pa skye bar 'gyur ro/_/ci'i phyir zhe na/_de rgyu yid kyi rnam par shes pa'i rgyus lus dang dbugs 'byung ba la sogs pa rtag tu nye phyir ro/_/rgyu ma tshang ba med pa thag nye ba can
[\[46b.3\]]gang yin pa de ni 'gyur ba nyid yin pa de ltar na/_lus dang dbugs 'byung rngub kyi 'bras bu nyid kyis yid kyi rnam pa ni rgyu ma tshang ba med pa nye ba can yin pa'i phyir/_cig car skye bar 'gyur bas na/_de'i gnas skabs can gyi nyes pa ma yin no/_/gal te du ma rgyu min zhes de ltar ni
[\[46b.4\]]mi 'gyur mod kyi/_dbugs 'byung ba dang rngub pa dang lus ni du ma nyid na yang shes pa gcig nyid la nus pa nyid yin gyi mang po dag la ma yin no zhe na/_de ni khyad med phyir rim las kyang min/_dgos pa ni dbugs 'byung ba dang rngub pa de dag dang /_lus kyi bdag nyid phyis rnam
[\[46b.5\]]par shes pa'i rgyu gang yin pa sngar yang de nyid yin pa de ltar na khyad par med pa'i phyir rgyu rim gyis bdag nyid can ma yin pa las 'bras bu rnam par shes pa rim pa can ma yin te/_sngar nyid cig car rnam par shes pa thams cad bskyed par 'gyur ro zhes bya ba 'di yin no/_/spyor
[\[46b.6\]]ba ni gang zhig gang skyed par byed pa'i rang bzhin las khyad par med pa'i ngo bo can yin pa de ni de'i skyed par byed pa yin te/_dper na gnas skabs phyi ma'i khyad par ni/_mngon par 'dod pa'i 'bras bu skyed par byed pa'i rang bzhin las khyad par med pa'i ngo bo can yin pa de'i
[\[46b.7\]]'bras bu skyed par byed pa lta bu'o/_/snga ma'i gnas skabs kyi khyad par yang de'i 'bras bu'i khyad par skyed par byed pa nyid du mngon par 'dod pa'i gnas skabs phyi ma'i khyad par gyi dngos po las khyad par med pa'i rang bzhin can yin no zhes bya ba ni rang bzhin gyi gtan tshigs so/_/
[\[47a\]]
[\[47a.1\]]rgyu go rims med pa las kyang go rims dang ldan par gyur pa la ltos nas 'bras bu go rims dang ldan pa zhes bya ba yang rigs pa ma yin no/_/de ltar na 'byung ba rnams kyis gyur pa'i rgyu mtshan gyi bdag nyid go rims med pa can nyid yin pa de ltar na/_gyur pa dag
[\[47a.2\]]kyang go rims dang ldan par mi 'gyur ro/_/sbyor ba ni gang zhig gang gi go rims med pa can gyi rgyu yin pa de ni rim bzhin du 'byung ba ma yin te/_/dper na gyur pa'i gnas skabs kyi khyad par gcig gi 'bras bu'o/_/de las gzhan pa'i gyur pa'i gnas skabs kyi khyad par
[\[47a.3\]]rnams kyi yang go rims med pa can gyi rgyu 'byung ba rnams kyi rang bzhin no zhes bya ba ni khyab par byed pa 'gal ba dmigs pa'o/_/rgyu'i chos thams cad la 'bras bu'i chos rjes su byed pa ma yin pa de ltar na/_rgyu go rims med pa can las 'bras bu go rims dang ldan pa zhes
[\[47a.4\]]bya ba yang gtam las 'byung ba yin no/_/de ltar na 'bras bu ni chos thams cad kyi rjes su byed par ni mi smra'i/_'on kyang re zhig 'bras bu thams cad rgyu yod pa dang med pa'i rjes su byed pa ni bya ba ma yin no/_/de lta ma yin na 'bras bu'i chos las 'das pa'i phyir te/_'bras bu nyid
[\[47a.5\]]du mi 'gyur ro/_/de ltar yang ma yin pa de bas na gal te sems kyi rgyu lus la sogs pa sngar yang nus pa nyid yin na de'i tshe rgyu la sogs pa gags byed pa med pa can de las 'byung ba'i ngang tshul can dag tu rnam par shes par 'gyur ba can nyid yin te/_sbyor ba ni gang zhig gang gi
[\[47a.6\]]tshe/_rgyu ma lus pa'i nus pa thag nye ba can yin pa de ni de'i tshe 'gyur te/_dper na myu gu rgyu ma lus pa'i nus pa thag nye ba can yin pa lta bu'o/_/rim bzhin du 'byung ba'i ngang tshul can du 'dod pas gyur pa'i gnas skabs kyi khyad par dang /_yid kyi rnam par shes pa la sogs
[\[47a.7\]]pa yang /_sngar yang rgyu ma lus pa'i nus pa nye ba can yin no zhes bya ba ni rang bzhin gyi gtan tshigs so/_/ci ste de la nus pa ma yin pa yod na yang 'bras bu de mi 'gyur pa de'i tshe/_de ni de'i 'bras bu nyid du 'gyur ba ma yin no/_/sbyor ba ni gang zhig gang la nus pa ma lus pa yod na
[\[47b\]]
[\[47b.1\]]yang mi 'gyur ba de ni/_de'i 'bras bu ma yin te/_/dper na ba lang ni rta'i lta bu'o/_/phyis skyed par byed par khyad par med pa 'byung ba'i bdag nyid kyi rgyu'i nus pa ma lus pa sngar yod na yang /_phyis 'byung ba can gyi rnam par shes pa la sogs pa'i 'bras bu mi 'gyur ro zhes bya ba ni khyab par
[\[47b.2\]]byed pa mi dmigs pa'o/_/dbugs 'byung ba'am/_rngub pa gcig gis sems gcig nyid mngon par gsal bar byed par smras pa gang yin pa de yang yod pa nyid ma yin no/_/de ltar na dbugs 'byung ba gcig gi dus na'ang /_don du ma 'dzin phyir blo du ma 'byung ba dang ldog par
[\[47b.3\]]'gyur ro/_/dbugs 'byung ba dang rngub pa dang de las nges pa yin no/_/de ltar ni 'gyur na de'i tshe blo go rims dang ldan pa mang po ni med kyi/_'on kyang de ltar go rims dang ldan pa'i byed pa can gcig yin no zhe na/_de ltar na ni blo gcig gis don du ma shes pa khas len pa
[\[47b.4\]]yin na yang /_blo'i byed pa thams cad cig car 'gyur gyi rim gyis ni ma yin no/_/de ltar na 'gal ba med phyir te/_ji ltar gcig gi rgyu mtshan blo yin pa de ltar de las phyis kyi yang de nyid yin pa'i phyir/_cig car byed par 'gyur ro/_/gal te ma yin no zhe na/_rim
[\[47b.5\]]gyis kyang byed par mi 'gyur/_de la khyad par med pa'i phyir ro/_/snga ma'i rang bzhin la khyad par med pa'i phyir nges pa yin no/_/ji skad du bshad pa'i skyon gyis dbugs 'byung ba gcig ni rnam par shes pa du ma'i rgyu ma yin gyi/_'on kyang /_gal te 'byung ba mang skad cig rang
[\[47b.6\]]rigs mun pa'i dus can dag_/gang gi tshe dbugs 'byung ba gcig yin pa de'i tshe gzhan ma yin no/_/de 'dra ba de rnams kyis rim bzhin du 'byung ba can mang po skad cig ma/_sems de 'dra ba bdag nyid kyi/_/rgyu nyid yin par rtogs pa na/_de'i tshe go rims ldan pa'i rgyu med pa
[\[47b.7\]]dbugs 'byung ba dang /_de dag rim ldan ji ltar 'gyur/_/dbugs 'byung ba de dag gi lus go rims med pa can rgyur 'dod do/_/de bas na go rims med pa can las dbugs 'byung ba go rims dang ldan pa ma yin na/_ci'i phyir de dag las kyang rnam par shes pa go rims
[\[48a\]]
[\[48a.1\]]dang ldan pa 'byung bar 'gyur/_de ltar na 'di rtog pa nyid ma yin no/_/ci ste nyes pa de 'chab pa'i phyir dbugs 'byung ba la sogs pa ni lus kyi rgyu can du mi 'dod do/_/'o na ci yin zhe na/_dbugs 'byung ba snga ma snga ma'i rgyu can yin no/_/de lta yin pa de'i tshe
[\[48a.2\]]yang /_rang rigs snga ma'i rgyu can yin/_dbugs 'byung ba la sogs pa dag yin par rtog na/_mngal la sogs par dbugs 'byung ba gang yin pa de/_dang po 'byung bar mi 'gyur ro/_/de ci'i phyir zhe na/_'di ltar/_de rgyu de 'dra yod ma yin/_/dang po gang yin pa de'i
[\[48a.3\]]rgyur gyur pa dbugs 'byung ba rigs mthun pa gzhan yod pa ma yin no zhes bya ba'i don to/_/khas blangs nas kyang brjod par bya ste de'i rgyu yod na yang dbugs 'byung ba rigs mthun pa/_du ma nyid du des skad cig ma gcig la gdon mi za bar mang po nyid du 'gyur ro/_/ci'i phyir
[\[48a.4\]]zhe na/_tha dad yul can phyir te/_yul tha dad pa gzhan dang ldan pa'i phyir ro/_/dbugs 'byung ba ni yan lag du ma'i bdag nyid can yin te/_khyu la sogs pa dang 'dra'o zhes bya bar dgongs so/_/de bas na yul sna tshogs pa dang ldan pa can nyid ni tha dad pa yin no/_/gang dang gang
[\[48a.5\]]yul sna tshogs pa dang ldan pa can de ni sna tshogs pa ma yin te dper na til mang po lta bu'o/_/dbugs 'byung ba skad cig ma yang yul sna tshogs pa dang ldan pa can yin no zhes bya ba ni rang bzhin gyi gtan tshigs so/_/de bas na dbugs 'byung ba yan lag re re nus pa sna tshogs pa
[\[48a.6\]]nyid yin na/_de dag las/_de phyir blo ni cig car skye/_/gsal bar byed pa sna tshogs pa nyid kyi phyir ro/_/gal te dbugs 'byung ba du ma'ang gcig dus can/_yin la sems gcig rgyu yin na/_/cig car mang por 'byung bar 'gyur ba ma yin no/_/de'i tshe ma lus pa shes pa
[\[48a.7\]]gcig la nus pa nyid yin pa'i phyir ro/_/dbugs 'byung ba'i yan lag gcig ma tshang na'ang /_rnam par shes pa mi 'gyur ro/_/gang la zhe na dal bar ni/_'byung ba can sogs la'o/_/sogs pa smos pas ni dbugs 'byung ba chad pa can dang /_dbugs mi 'byung ba
[\[48b\]]
[\[48b.1\]]can gzung ngo /_/dbugs 'byung ba'i yan lag dang /_lus kyi rdul phra rab de dang de dag ni 'bras bu rnam par shes pa gcig la nye bar sbyor ba tha dad par brjod par bya ste/_dper na mig la sogs pa du ma'i 'bras bu gcig nyid yin du zin kyang /_rnam par shes pa'i yid la byed pa
[\[48b.2\]]las nyams su myong ba'i bdag nyid dang yul las der snang ba dang dbang po las yul so sor nges par thob pa lta bu'o/_/de lta ma yin na gcig kho na nye bar sbyor bar byed na ni gzhan don med par 'gyur ro/_/nye bar sbyor ba nyid yod du zin kyang phan gdags par bya ba'i rang bzhin gyi khyad
[\[48b.3\]]par bstan par bya ba yin te/_dper na kho bos bstan pa lta bu'o/_/de lta ma yin na rgyu tha dad pas 'bras bu tha dad par mi 'gyur ro//_//tshad ma rnam 'grel gyi 'grel pa/_bam po bcu drug pa/_ci ste ji ltar yod rgyu yin/_/de ltar ni 'gyur mod kyi/_dbugs 'byung ba ring ba
[\[48b.4\]]can la sogs pa dag la dbugs 'byung ba ji srid 'gyur ba gang yin pa de dag rgyu yin pa de'i tshe/_shes pa la yang khyad par 'gyur/_/gang gi tshe skyes bu'i dbugs lhag par 'byung ba de'i tshe/_rnam par shes pa gsal bar 'gyur zhing dbugs mi 'byung ba can gyir mi 'gyur ro/_/
[\[48b.5\]]de ltar ma yin na/_gang zhig gang gi tha dad las/_/tha dad min te de 'bras min/_/gal te dbugs 'byung ba'i 'bras bu sems nyid yin pa de'i tshe 'di dbugs 'byung ba gsal ba dang mi gsal ba'i rjes su byed par 'gyur na/_rjes su mi byed pa de bas na de ni 'bras bu ma yin no/_/
[\[48b.6\]]sbyor ba ni gang gis gsal ba dang mi gsal ba la sogs pa'i khyad par gyis/_gang zhig gsal ba dang mi gsal ba la sogs pa'i khyad par du mi 'gyur ba de ni de'i 'bras bu ma yin te dper na me gsal ba dang mi gsal ba la sogs pa'i khyad par dag gis khyad par nyams
[\[48b.7\]]su myong ba can gyi mo gsham gyi bu ni me'i 'bras bu ma yin pa lta bu'o/_/yid kyi rnam par shes pa yang dbugs 'byung ba dang rngub pa dag gsal ba dang mi gsal ba'i khyad par gyis gsal ba dang mi gsal ba la sogs pa ma yin no zhes bya ba ni khyab par byed pa mi dmigs
[\[49a\]]
[\[49a.1\]]pa'o/_/de ltar ni 'gyur na rnam par shes pa snga ma mi gsal du zin kyang yul gsal ba las phyis kyi shes pa gsal bar 'gyur ba des na sngar gyi rnam par shes pa'i rjes su byed pa med pa de'i phyir ma nges pa yin no zhe na/_de ni ma yin te sngar gyi shes pa dang yul gsal
[\[49a.2\]]bar 'gyur ba ci 'dra ba de 'dra ba med pa'i phyir cha de tsam nyid kyis rjes su byed par byas pa yin no/_/gal te khyed cag gi yang ci'i phyir cig car shes pa mi 'byung zhe na/_de ni ma yin te/_kho bo'i lus sam dbugs 'byung ba dag ni yid kyi nye bar len pa'i rgyu ma yin na gang gis na de ltar 'gyur/_
[\[49a.3\]]'on kyang rigs mthun pa'i sems snga ma snga ma yin no/_/des na rnam shes nus pa nges pa'i phyir/_sems gcig ni sems gcig gi rgyu yin pa de ltar na rigs mtshungs pa'i rnam par shes pa cig car ma yin pa'i phyir mtshungs pa ma yin no/_/sems snga ma snga ma rgyu yin pa de nyid kyang gang
[\[49a.4\]]las she na/_don gzhan chags bral sems yod na/_/zhes bya ba smos te/_sngon po la sogs pa'i don gang yin pa dang mi mthun pa'i phyir bzung ba ma yin no zhes 'dod pa de las don gzhan bzung bar gyur pa ni ser po la sogs pa'i yul yin no/_/de la chags pa ni yul de nyid
[\[49a.5\]]la yang dang yang skye ba'o/_/de dang bral ba ni yul gzhan la shes pa skye ba'i rgyu'i ngo bo dang bral ba'i gnas skabs so/_/yid la byed pa'i ming can snga ma de 'dra ba'i rnam par shes pa de yod na de las phyis 'byung nas/_don gzhan 'dzin pa med phyir ro/_/yul gzhan rtogs pa med
[\[49a.6\]]phyir ro/_/de ni nye bar mtshon pa tsam yin te/_sems snga ma snga ma rnyog pa dang dang ba la sogs pa dang ldan pa dag yin na/_phyis kyi yang rjes su mthun pas de bzhin du 'gyur ba de ltar na/_blo ni gzhan sngon du song ba can nyid yin no/_/sbyor ba ni gang zhig gang dang rjes su mi mthun pa yod na mi
[\[49a.7\]]'byung ba dang /_yang rjes su mthun pa yod na 'byung ba de ni de'i rgyu dang 'bras bu yin te/_dper na sa bon la sogs pa mi mthun pa dang mthun pa nyid yod na skye ba dang mi skye ba'i myu gu dag ni sa bon la sogs pa'i 'bras bu yin pa lta bu'o/_/phyis kyi shes pa yang snga ma'i shes pa mi
[\[49b\]]
[\[49b.1\]]mthun pa dang mthun pa dag las skye ba dang mi skye bar 'gyur ro zhes bya ba ni rang bzhin gyi gtan tshigs so/_/mngal la sogs par gal te lus las lan cig blo skye zhing ste/_blo cig car skye ba ma yin no/_/phyis ni ste de las 'og tu rang rigs las nges par 'gyur na'o/_/gal te blo
[\[49b.2\]]snga ma snga ma re res blo phyi ma phyi ma nyid skyed par byed par de ltar na lus las cig car sems mang po nyid ma yin no zhe na/_de ni ma yin te/_'di ltar lus kyis nus pa ni blo skyed par byed pa las ci'i phyir na ldog pa yin rang bzhin gang gis lus ni blo snga ma gcig gis skyed par byed pa'i rang bzhin de
[\[49b.3\]]dang /_de ni phyis kyang ma bral ba nyid yin pa de ltar na blo gzhan dang gzhan skyed par 'gyur ba'i phyir ci'i phyir blo skyed pa de'i byed pa ldog pa can yin/_sbyor ba ni gang zhig gang skyed par byed pa'i rang bzhin dang ma bral bar gnas pa de ni de skyed par byed pa nyid yin te/_dper na myu gu'i rgyu
[\[49b.4\]]tshogs pa'i gnas skabs tha ma ni myu gu'i skyed par byed pa nyid yin pa lta bu'o/_/lus bdag nyid gcig pa can phyis kyang yid kyi rnam par shes pa skyed par byed pa'i rang bzhin dang ma bral ba yin no zhes bya ba ni rang bzhin gyi gtan tshigs so/_/phyis kyang skyed par byed pa ma yin pa de'i phyir
[\[49b.5\]]phyi ma bzhin du bdag nyid des sngar yang skyed par byed pa ma yin te/_khyad par med pa'i phyir ro/_/sbyor ba ni gang dang gang skyed par byed pa ma yin pa'i gnas skabs kyi rang bzhin du khyad par med pa de ni skyed par byed pa ma yin te/_dper na phyis skyed par byed pa ma yin pa'i lus de nyid ni yid
[\[49b.6\]]kyi rnam par shes pa'i skyed par byed pa nyid ma yin pa lta bu'o/_/skyed par byed par mngon par 'dod pa'i gnas skabs kyi lus kyang skyed par mi byed pa'i tha ma'i gnas skabs kyi rang bzhin las khyad par med pa yin no zhes bya ba ni rang bzhin gyi gtan tshigs nyid yin no/_/gal te lus
[\[49b.7\]]ni sems kyi rten ma yin te/_dbang po dang bcas pa'i lus ni shi ba'i gnas skabs su ldog pa na/_rten med phyir na phyis kyang sems 'ba' zhig/_lus la ltos pa med pa gnas 'gyur zhe na/_gal te de'i rgyu 'jug thob phyir lus tha ma'i nying mtshams sbyor ba'i lus skyed pa'i phyir ro/_/
[\[50a\]]
[\[50a.1\]]sems rgyud gnas pa'i rgyu gang yin pa de ni blo phyi ma phyi ma nying mtshams sbyor bar nus pa blo snga ma snga ma'i ngo bo'i las yin no/_/yan lag ste lhan cig byed pa'i rgyur mi 'gyur na/_de'i tshe sems 'ba' zhig gnas par 'gyur te/_dper na gzugs med pa'i khams
[\[50a.2\]]su skyed pa'i srog chags lta bu'o/_/gang gi tshe lus tha ma lus phyi ma dang nying mtshams sbyor ba'i phyir blo lhan cig byed pa'i rgyu nyid du yang 'gyur ba de'i tshe lhan cig byed pa yin pa'i phyir lhan cig gnas pa de ltar na 'gal ba med do/_/yang 'jig rten pha rol gyi lus kyi rgyu
[\[50a.3\]]gang gang yin/_gang gi 'jug pa thob pa'i phyir/_sems gnas pa'i rgyu lhan cig byed pa'i rkyen nyid du bstan ce na/_tshe 'di nyid kyi skye mched lnga tshe 'di nyid kyi dbang po lnga'i ngo bo can te lus kyi tha ma ni lus gzhan skye ba'i rgyu yin no/_/ci ste yang de'i yan lag dang lus
[\[50a.4\]]kyi rgyu nyid ni bkag pa la ni sems gnas pa'i rgyu las de'i lus kyi 'jug pa thob pa'i phyir/_lhan cig byed pa'i rgyu'i ngo bo bkag pa dang /_tshe 'di nyid kyi skye mched lnga lus phyi ma'i rgyu nyid yin pa bkag pa la de ma mthong ngo zhes bya ba'i mi dmigs pa gtan tshigs nyid du brjod pa de
[\[50a.5\]]dang de'i yan lag gi ngo bo dang de'i rgyu nyid dmigs pa'i mtshan nyid kyir ma gyur pa nyid kyi phyir ma mthong ba tsam gyi mi dmigs pa ni nges byed min par rab tu bshad/_/mtshan nyid dpyad pa'i skabs su ma nges par brjod pa de lta na go bar byed pa ma yin no/_/dbang sogs kyang ni
[\[50a.6\]]lhag ldan yin/_/de'i yan lag dang rgyu'i ngo bo bkag pa nyid ni mig gi dbang po nyid yin pa'i phyir mig gi dbang po tha ma dbang po phyi ma'i nying mtshams sbyor ba ma yin te/_mig gi dbang po snga ma snga ma bzhin no/_/de bzhin du sems nyid yin pa'i phyir tha ma'i sems ni lus
[\[50a.7\]]phyi ma skyed pa la lhan cig byed pa'i rgyu ma yin te sems snga ma bzhin no/_/sogs pa smos pas ni de lta bu'i rigs can lag pa dang ldan pa nyid la sogs pa gzung ngo /_/mi mthun pa'i phyogs la ma mthong ba tsam gyis khyab pa med pa'i phyir sgrub par byed pa lhag ma dang ldan pa ni ma
[\[50b\]]
[\[50b.1\]]nges pa yin no zhes bya ba'i tha tshig go/_/de ltar na re zhig yod pa 'gal ba med do/_/'di las tha ma'i skye mched lnga rgyu 'ba' zhig nyid du lus gzhan skyed pa yod pas bshad pa ma yin gyi 'di ltar 'di nyid kyi dbang po snga ma'i rang rigs la/_dbang po phyi ma dag la yang nus pa dag ni
[\[50b.2\]]mthong ba yin no/_/sbyor ba ni gang skye mched lnga yin pa de ni phyis kyi skye mched lnga nying mtshams sbyor ba can du yod pa yin te/_dper na snga ma'i skye mched lnga'i skad cig ma lta bu'o/_/tha ma'i skyed mched lnga yin no zhes bya ba'i rang bzhin gyi gtan tshigs so/_/'ba' zhig gi tshe nying
[\[50b.3\]]mtshams sbyor ba yod pa de ltar na/_sgrub par byed pa la ma khyab pa ma yin te/_gcig tu nying mtshams sbyor ba med pa spangs pa'i phyir ro/_/de ltar ni 'gyur na skye mched lnga'i rang bzhin tha dad pa med pas na dbang po snga ma dag ni dbang po phyi ma dag gi rgyu nyid ma yin pa de ltar na dpe
[\[50b.4\]]la chos can ma grub pa yin no zhe na/_de ni yod pa ma yin te/_'di ltar gzhan gzhan gyi skye ba dag kyang grub pa yin/_dbang po rnams kyi dang ba dang rnyog pa la sogs pa'i 'gyur ba mthong ba'i phyir ro/_/skad cig ma re rer 'jig pa sgrub par byed pa'i 'thad pa gnas gzhan du
[\[50b.5\]]bshad pa dag gis kyang gzhan dang gzhan gyi skye ba ste/_dbang po gzhan dang gzhan gyi skye ba grub pa yin no/_/de las gzhan pa'i dngos po yang yin pa de ltar na/_rang bzhin rnam pa gzhan nyid la rgyu bstan pa ni ma spros so/_/sbyor ba yang gang rang bzhin du gyur pa tha dad pa'i gnas
[\[50b.6\]]skabs kyi khyad par can yin pa de ni dngos su phan tshun shin tu tha dad pa yin te sa dang chu la sogs pa'i 'byung ba dag lta bu'o/_/gyur pa re re la snga phyir gyur pa'i gnas skabs tha dad pa can gyi skye mched lnga yang rang bzhin du gyur pa'i tha dad pa'i gnas skabs kyi khyad par yin no zhes
[\[50b.7\]]bya ba ni rang bzhin gyi gtan tshigs so/_/de bas na dpe la chos can ma grub pa ma yin no/_/gal te lus las de skye na/_rigs mthun pa'i dbang po dag las phyis kyi dbang po rnams skye ba ma yin no/_/'o na ci yin zhe na/_lus las dbang po de dag skye bar 'dod do/_/dbang
[\[51a\]]
[\[51a.1\]]po dag gi rgyu mtshan dbang po las tha dad pa'i lus gang yin pa de yang yod pa ma yin gyi/_'on kyang dbang po can ma yin par 'gyur grang na/_de ltar na yang shi ba'i lus las kyang dbang po skye ba bzlog pa med pa nyid du 'gyur ro/_/snga ma bzhin du thal par 'gyur/_/
[\[51a.2\]]dbang po du ma cig car thal bar 'gyur zhing /_snga ma bzhin te lus sems skyed par byed pa yin na/_mang gsal 'gyur/_rtag tu de rgyu nye phyir ro/_/zhes bshad pa'i skyon gang yin pa de dbang po skyed pa la yang 'gyur ro/_/gzhan dag la yang ci rigs par skyon brjod par bya'o/_/gal
[\[51a.3\]]te sems las kyang lus nyid du rgyu mi rung ba'i phyir lhag mar gyur pa sems las dbang po skye ba yin no zhes 'dod pa de'i tshe/_sems de las skye mched lnga'i bdag nyid can gyi lus gzhan dag kyang skye bar 'gyur/_ji ltar tshe 'di nyid kyi skye mched lnga rgyu yin no zhes bya ba'i kho bo cag
[\[51a.4\]]gi 'ching bas ci zhig bya/_gang gi phyir lus sems kyi nye bar len par gyur pa ma yin par bsgrubs pa/_de'i phyir lus kyi 'byung ba'i rgyu dang bral ba'i phyir/_so so'i skye bo dang dgra bcom par 'dod pa'i skyes bu dang 'brel pa can gyi/_sems tha ma nyid thams cad kyi/_mtshams
[\[51a.5\]]mi sbyor min zhes bya ba la/_rgyu dang bral phyir bya ba 'dis gtan tshigs ma grub pa bstan to/_/des de dang 'dra ba'i 'chi ba'i sems nyid yin pa'i phyir zhes bya ba la sogs pa lhag mar gyur pa/_sgrub byed lhag ldan yin par 'dod/_/sems gzhan nying mtshams sbyor ba la gnod
[\[51a.6\]]pa can nyid yod pa ma yin no/_/ji ltar lus tha dad pa la gnas pa nyid kyi phyir/_'jig rten gzhan du mngon par 'dod pa'i lus la gnas pa can gyi sems ni sems gzhan dang nying mtshams sbyor ba ma yin te/_skyes bu gzhan gyi sems bzhin no zhes brjod pa gang yin pa de
[\[51a.7\]]yang de 'dra ba'i nying mtshams sbyor ba dang /_lus tha dad pa la gnas pa 'gal ba med pa'i phyir lhag ma dang ldan pa yin par 'dod do/_/lus dag ni rang bzhin tha dad pa tsam gyis nying mtshams mi sbyor ba ma yin te/_sa bon dang myu gu dag rang bzhin tha dad kyang mtshams sbyor ba'i
[\[51b\]]
[\[51b.1\]]phyir ro/_/de bas na rgyud tha dad pa'i lus la gnas pa can nying mtshams sbyor bar mi 'gyur ba de yang grub pa ma yin te/_skye ba thams cad la skye mched lnga'i khyad par rnams ni sems can du btags pa gcig gi rten nyid yin pas du ma la mi 'jug pa'i phyir ro/_/gnas skabs so so
[\[51b.2\]]tha dad pas tha dad pa'i lus la gnas pa nying mtshams sbyor ba'i phyir ma nges pa ma yin no/_/lus la gnas pa bkag pa'i phyir ma grub pa yin no/_/dbang po'i rnam par shes pa de'i rten gyis bskyed pa yang skyon yod pa ma yin no/_/'di ltar de dag ni rten pa'i ngo bo ma yin te/_sems dang sems las
[\[51b.3\]]'byung ba dag ni yul la mi gnas pa'i phyir ro/_/de las skye ba yang gnas pa yin na skyes bu gzhan gyi lus yul du 'gyur ba las kyang skye ba'i phyir/_de la gnas pa'i sems ni gzhan la mtshams sbyor ba'i phyir ma nges pa yin no/_/gal te dbang po 'gyur ba na 'gyur ba'i phyir dbang po dang 'dra bar lus la
[\[51b.4\]]gnas pa ma yin no zhe na ma yin te/_yul gyi 'gyur bas kyang snang ba tha dad pa'i phyir 'di gtan tshigs ma yin no sgrub par byed pa yang lus rten yin pa la gsal ba la sogs pas bshad zin pa de ltar na/_skye ba dang 'chi ba'i rgyun grub pa de ltar na snying rje la sogs pa'i yid kyi yon
[\[51b.5\]]tan rnams goms pa yod pa dang /_shin tu goms pa yod pa na de'i bdag nyid du gyur pa 'gal ba yod pa ma yin no/_/sbyor ba ni yid kyi yon tan gang yin pa de dag ni shin tu goms pa yod na/_skyes bu shin tu de'i bdag nyid du gyur pa thob par 'gyur te/_dper na gtsang sbra can thod
[\[51b.6\]]pa can du gyur pa na yid 'byung ba med pa lta bu'o/_/snying rje chen pos ji skad du bshad pa'i mtshan nyid can yang yid kyi yon tan yin no zhes bya ba ni rang bzhin gyi gtan tshigs so/_/gang dang gang yid kyi yon tan goms pa las khyad par can du 'gyur ba de ni rim bzhin du shin tu goms pa
[\[51b.7\]]las skyes bu de'i bdag nyid du 'gyur te/_dper na gtsang sbras spyod pa thod pa can de nyid yid 'byung ba med pa lta bu'o/_/skyes bu rnams kyi snying rje chen po yang goms pa las khyad par can du 'gyur ro zhes bya ba ni rang bzhin gyi gtan tshigs so/_/gal te goms pas zhes bya ba la sogs
[\[52a\]]
[\[52a.1\]]pas ma nges pa'i dogs pa bsu ba yin te/_goms pas khyad par yod pa yin na yang rang bzhin las 'das te/_rigs mi mthun las 'das pa rang gi ngang gis 'jug pa'i mtshan nyid can snying rje la sogs pa'i bdag nyid du 'gyur ba min no/_/ci dang 'dra bar
[\[52a.2\]]zhen mchongs bzhin te/_dper na shin tu legs par goms par byas pa can gyi skyes bu mchongs pa na/_yul cung zad cig gnon par byed kyi/_dpag tshad dam rgyang grags phyed dam/_rgyang grags sam lhag pa ma yin pa lta bu'o/_/chu'i dro bzhin du ste chu'i dro ba ches shin tu gyur
[\[52a.3\]]pa na yang dus yun ring po nas kyang 'bar ba nyid du mi 'gyur ba lta bu'o/_/de ltar na rang bzhin las ma 'das pa'i phyir ma nges pa yin no zhe na/_gal te des byas pa na yang zhes bya ba la sogs pas khyad par dang bcas pa'i gtan tshigs bstan pa'i sgo nas ma nges pa'i lan 'debs
[\[52a.4\]]par byed do/_/gal te goms pa gang yin pa 'ga' zhig gis gang 'ga' zhig la khyad par gang yin pa de byas pa na yang yang bya ba'i phyir/_'bad rtsol la yang ltos yin te/_/dper na mchongs pa nyid sngar 'bad rtsol las thob pa yang 'bad rtsol la ltos pa med par skyes bu
[\[52a.5\]]rang gi ngang gis mi 'gyur ba lta bu'o/_/dper na chu'i dro ba nyid mes skyed par byed pa de la ltos pa med pa ma yin pa lta bu'o/_/gal te khyad par te brtan min rten can 'gyur dper na chu'i dro ba nyid thob par gyur pa'i rang bzhin zad pa nyid lta bu'o/_/de'i tshe phyi ma'i khyad par nyid ni mi
[\[52a.6\]]'phel na/_rnam par gnas pa nyid 'phel bar 'gyur ro zhes bya ba'i don to/_/rang bzhin dag ni de 'dra min/_/gang rang gi ngang gis 'jug pa ma yin te/_dper na 'dod chags la sogs pa lta bu'o/_/gang zhig yang bya ba'i phyir 'bad rtsol la ltos pa ji ltar du bshad pa'i
[\[52a.7\]]phul du 'byung ba rnam par gnas pa 'phel ba can/_de sbyor nus can te/_sngar byas pa'i phul du byung ba skyed pa nyid la nus pa zad pa can gyi/_sgrub byed rnams nus pa med pa nyid phyir ro/_/gang la zhe na/_khyad par phyi ma dag la ni ste khyad par phyi ma phul du byung ba byed pa la nus pa med pa nyid
[\[52b\]]
[\[52b.1\]]kyi phyir ro/_/rtag tu rten rnams med phyir ro/_/mi brtan pa'i rgyu nyid kyi phyir ro/_/sngar 'byung ba de'i khyad par 'phel ba yin na'ang cung zhig tsam 'phel ba yin na yang rang bzhin min phyir te de nyid rang gi ngang gis 'jug pa med pa nyid kyi phyir de yang 'bad rtsol gyis bsgrub par bya ba yin te/_dper
[\[52b.2\]]na mchongs pa dang chu dro ba nyid ces bya ba de 'dra ba'i phul du byung ba shin tu 'phel ba med pa lta bu'o/_/gang gi tshe/_'ga' zhig byas pa yin na ste/_/phul du byung ba byas pa yin na 'jug pa'i phyir yang 'bad rtsol la ltos mi 'gyur/_de'i tshe yang phul du byung ba bsgrubs pa de las phyis kyi gang
[\[52b.3\]]yin pa de ni/_rtsol gzhan khyad par byed par 'gyur/_/phyi ma la nus pa mi byed pa can du 'gyur ro/_/rten brtan pa nyid du gyur pa na khyad par phyi ma byed par 'gyur ro/_/de lta ma yin na 'phags pa nyan thos rgyud rgyun chad par can rnams de'i bdag nyid du gyur pa gang yin/_'jig rten la
[\[52b.4\]]phan par bshad pa rnams ni rgyud rgyun bcad pas kyang rten mi brtan pa nyid ma yin no/_/dus gcig gi tshe 'ga' zhig brtse ba la sogs pa'i khyad par gyi sbyor ba thob nas yang sbyor ba la ltos pa dang bcas pas 'jug pa ma yin gyi/_'on kyang khyad par thob pa gang yin pa de ni 'bad rtsol med
[\[52b.5\]]par 'jug pa yin no/_/dper na/_sems la brtse sogs goms skyes pa/_/rang gi ngang gis 'jug 'gyur ro/_/sogs pa smos pas ni dga' ba dang btang snyoms la sogs pa bzung ngo /_/ci dang 'dra bar zhe na/_me la sogs pa shing dag dang /_/dngul chu dang ni gser sogs
[\[52b.6\]]bzhin/_/dper na mes shing la byas pa'i tshos pa las byung ba'i yon tan ji tsam pa can gang yin pa de dang de yang de'i ngo bo'i phyir me la ltos pa med pa de lta bu de ni gags byed pa med na/_thams cad thal bar gyur gyi bar du phyi ma phyi ma lhag par byed pa yin no/_/yang dper na kha sbyar
[\[52b.7\]]du bzhu ba la sogs pas gser rnam par dag pa'i mtshan nyid can gyi byang ba'i yon tan de ni kha sbyar gnyis pa bzhu ba la ltos pa med pa lta bu'o/_/dper na kha sbyar du bzhu ba phyi ma phyi ma ni gzhan dang gzhan gyi byed pa yin pas na/_rim bzhin du sbyor bar byed do zhes bya ba ni rnam par sbyang ba'i
[\[53a\]]
[\[53a.1\]]mthar phyin pa'o/_/de bzhin du dngul chu'i yang sbyor ba dang spyod pa la sogs pa'i bar du 'dzin pa zhes bya ba ni mthar phyin pa'o/_/sogs pa smos pas ni de lta bu'i rigs can zangs ma la sogs pa gzhan dag la yang rtogs par bya'o/_/'dis ni dpe bstan pa yin
[\[53a.2\]]no/_/gang gi phyir brtse ba la sogs pa goms pa las skyes shing 'byung ba yon tan yang sbyor ba la ltos pa can ma yin pa dang /_rten brtan pa can yin pa de'i phyir de'i rnams skyes yon tan de ni rang bzhin nyid du 'gyur te/_'bad rtsol la ltos pa med par rang gi ngang gis 'jug pa
[\[53a.3\]]de'i tshe yang /_de las 'bad rtsol phyi ma dang /_/phyi ma khyad par byed pa yin/_/'bad rtsol snga ma snga ma las 'bad rtsol phyi ma phyi ma'i sbyor ba gang yin pa de ni/_khyad par phyi ma phyi ma mthar phyin pa'i bar du byed pa ma yin no/_/sbyor ba ni gang zhig brtan pa'i rten can gyi chos yin pa
[\[53a.4\]]dang /_gang la ji lta ba bzhin du skyes pa yang 'bad rtsol la ltos pa med pa ni goms pa las shin tu mthar thug par 'gro ba yin te/_dper na shing la sogs pa la tshos pa las skyes pa'i gzugs la sogs pa lta bu'o/_/skyes bu rnams kyi snying rje chen po shin tu goms pa yod pa
[\[53a.5\]]can yang brtan pa'i rten can yin pa dang /_khyad par skyes pa la yang 'bad rtsol la ltos pa med par yod pa bzhin no zhes bya ba ni rang bzhin gyi gtan tshigs so/_/de ltar khyad par dang bcas pa nyid yin pa'i phyir gtan tshigs ma nges pa yin no/_/gang phyir brtse ba la sogs blo/_/rigs
[\[53a.6\]]mtshungs sa bon snga ma las 'phel ba can te/_brtse ba la sogs pa gang la rigs mtshungs pa'i rgyu las 'phel zhing khyad par du gyur pa yod pa ni zhes bya bar tshig rnam par sbyar ro/_/gang gi phyir rigs mtshungs pa'i sa bon snga ma snga ma goms pa'i nye bar len pa'i rgyu la ltos
[\[53a.7\]]nas brtse ba la sogs pa'i blo rgyu tshogs pa yod na 'thob par 'gyur ro zhes bya ba ni rang bzhin gyi gtan tshigs so/_/ji ltar de 'dra ba'i brtse ba la sogs pa'i blo de dag ni/_goms yod yin na gnas gang las/_/khyad par du rnam par gnas pa can te/_shin tu 'phel ba nyid ces
[\[53b\]]
[\[53b.1\]]bya ba'i don to/_/des ni tshad ma'i 'bras bu bstan to/_/sbyor ba yang gang dang gang rigs mtshungs pa'i sa bon snga ma las 'phel ba can yin pa de dag ni gegs byed pa'i mtshan nyid can nam rgyu ma tshang ba'i bar chad med na shin tu 'phel ba'i chos can nam 'phel ba tshad nges pa can ma yin te/_
[\[53b.2\]]dper na 'bru la sogs pa lta bu'o/_/brtse ba la sogs pa yang rigs mtshungs pa'i sa bon las 'phel ba can yin no zhes bya ba ni rang bzhin gyi gtan tshigs so/_/bsgrub par bya ba gnyis pa la ltos nas khyab par byed pa 'gal ba dmigs so/_/de ltar zhes bya ba la sogs pa
[\[53b.3\]]bshad pa las rnam par bzlog pas ni mchongs pa la sogs pa'i phul du byung ba'i 'phel ba med pa'i rgyun 'chad pa yin no/_/ji ltar brtse ba la sogs pa snga ma snga ma la brten nas brtse ba la sogs pa phyi ma phyi ma 'gyur ba/_de ltar mchongs nyid las mchongs min no/_/'o na ci
[\[53b.4\]]yin zhe na/_lus kyi stobs dang /_'bad rtsol dag las yin zhing /_de dag kyang nus pa nges pa can yin la/_de rgyu stobs dang 'bad rtsol gyi/_de dag gi nus pa nges pa nyid kyi phyir 'bras bu mchongs pa nges pa'i bdag nyid yin gyi 'phel ba ma yin no/_/gal te stobs dang 'bad
[\[53b.5\]]rtsol dag las mchongs pa yin gyi/_rang gi rigs las 'jug pa can ni ma yin te/_'di ltar goms pa'i dus phyis skyes bu'i sa ji tsam chod pa can gyi mchongs pa yin pa de ltar sngar yang ci'i phyir mi 'gyur zhe na/_de ni skyes bu'o/_/dang por ni goms pa las sngar ro/_/phyis bzhin
[\[53b.6\]]du mchongs min te bad kan la sogs pa lus mi mthun phyir te/_lci ba nyid kyi rgyu'i phyir ro/_/phyis kyang rtsol bas rim gyis mi mthun pa bsal na lus lci ba med pa na lus kyi rang stobs nges pa yin/_ji srid bgrod par bya ba nyid yin par phyin pa yin gyi/_lhag par ma yin pa de ltar na/_
[\[53b.7\]]'di las ring du song ba ma yin pa zhes bya ba la kha na ma tho ba yod pa ma yin no/_/yid kyi yon tan goms pa yod na de'i bdag nyid du yod par bsgrub par bya ba yin no/_/skyes bu thams cad brtse ba la sogs pa goms pa la sbyor ba yang ma yin no/_/'o na ci yin zhe na/_brtse rang sa
[\[54a\]]
[\[54a.1\]]bon las byung can/_/gal te mi mthun phyogs kyis te brtse ba la sogs pa dang 'gal ba'i chos can dag gis so/_/ci 'dra ba zhig ce na/_rang sa bon 'byung can no/_/gang la rang gi sa bon gyis rab tu phye ba'i skye ba yod pa zhes bya bar tshig rnam par sbyar ro/_/de dag
[\[54a.2\]]gis snying rje la gnod pa med pa de'i tshe de yang dang yang goms pa na sems la de bdag nyid thob 'gyur ro/_/ci'i phyir de ltar 'gyur zhe na/_de ltar snying rje la sogs pa goms pa snga ma dang /_snga ma rtsa ba yin te rgyu yin no/_/gang gi zhe na brtse ba dang chags bral blo sogs gzhan dag gi
[\[54a.3\]]ste/_khyad par can gzhan gyi'o/_/sogs pa smos pas ni yid kyi yon tan gzhan yang bzung ngo /_/brtse ba la sogs pa ci 'dra ba zhig gi zhe na/_sems chos kyi'o/_/de la yang yid kyi chos snga ma snga ma goms pas byas pa 'bad rtsol la ltos pa med pa can phyis kyi brtse ba la sogs pa
[\[54a.4\]]skye ba tsam gyi rgyu ni ma yin gyi 'on kyang bsal ba'i rtsa ba yin te/_khyad par phyi ma phyi ma byed pa'i rgyu yin no zhes bya ba'i don to/_/sbyor ba yang sngar thob pa'i khyad par 'bad rtsol med par 'jug pa yod pa de'i gnas skabs can gyi yid kyi chos goms pa gang yin pa de yang de las khyad par lhag
[\[54a.5\]]par byed pa can yin te/_dper na sngar byas pa'i yid kyi chos kyi khyad par goms pa lta bu'o/_/brtse ba la gzhan dag kyang ji lta ba bzhin du thob pa'i khyad par 'bad rtsol med par 'jug pa yod pa de'i gnas skabs can gyi yid kyi chos de goms pa yin no zhes bya ba ni rang bzhin gyi gtan
[\[54a.6\]]tshigs so/_/de de ltar na ji lta bu bshad pa'i/_goms las brtse ba'i bdag nyid de shin tu sems can sdug bsngal las yongs su bskyab bar byed pa bzhed pa ste/_rgyu'i gnas skabs brnyes pa yin no zhes bya ba'i don to/_/ci dang 'dra bar zhe na/_chags bral chags dang mi gtsang
[\[54a.7\]]bzhin/_/dper na grol ba rnams kyi bde ba dang sdug bsngal dag la skyo ba dang skyo ba med pa'i mtshan nyid can gyi chags pa dang bral ba'i bdag nyid thob pa lta bu'o/_/dper na 'dod chags la sogs pa ches shin tu goms pa can gyi 'dod chags la sogs par rang gi ngang gis 'jug pa de
[\[54b\]]
[\[54b.1\]]bzhin no/_/dper na mi gtsang ba la smod pa'i mtshan nyid can mi gtsang ba de goms pa can la rang gi ngang gis 'jug pa de dang 'dra bar brtse bas yang goms pa las rang gi ngang gis 'jug pa'i ngang tshul can du 'gyur ro/_/sgrub byed thugs rje goms pa zhes bya ba nas brtsams te/_
[\[54b.2\]]chags bral chags dang mi gtsang bzhin/_/zhes bya ba'i bar 'dis ni 'gro la phan par bzhed pa nyid bshad pa yin no/_/brtse ldan zhes bya ba la sogs pa ston pa nyid 'chad par byed de brtse ldan te/_rgyu'i gnas skabs na yod pa'i ngang tshul can gyi brtse bas byang chub sems
[\[54b.3\]]dpa' sems can gzhan gyi sdug bsngal gyis sdug bsngal bar gyur pa brtse ba la goms par gyur pas de dag gi sdug bsngal nye bar zhi bar don du gnyer ba can nyid kyi sdug bsngal spang phyir de rab tu zhi ba'i thabs rnams la ni mngon sbyor mdzad/_nyid nyid kyi sdug bsngal rab tu zhi ba
[\[54b.4\]]dang rjes su mthun pa'i lam rtogs par byed pa zhes bya ba'i don to/_/gal te brtse ba dang ldan pa sems can gyi sdug bsngal rab tu zhi ba'i thabs nyid/_sems can rnams la ston par mdzad pa nyid yin na/_ci'i phyir skabs su ma bab pa ston ce na/_de ni skabs su ma bab pa ston
[\[54b.5\]]pa ma yin te/_nyid nyid kyi sdug bsngal rab tu zhi ba'i thabs rtsom pa gang yin pa 'di nyid gzhan gyi don dang rjes su mthun pa yin no/_/de lta yin na thabs kyi don gang yin pa de'i rgyu gang yin pa nan tan du byas pa las de'i thabs las byung ba'i don de gdul bya de dag gis
[\[54b.6\]]thob par 'gyur ro/_/gzhan gyi don la 'jug pa'i skyes bu gang la thabs las byung ba dang de'i rgyu de dang de lkog tu gyur pa de ni/_thabs byung de rgyu lkog gyur can no/_/sems can bstan par bya ba la de 'chad pa ste/_thabs las byung ba dang de'i rgyu phyin ci ma log par
[\[54b.7\]]bstan par mdzad pa dka' ba yin te lam mi shes pas phyin ci ma log pa'i lam ston pa'i skabs med pa'i phyir re zhig rtog pa dang ldan pa nyid sems can rnams la de nyid dang de'i rgyu ji ltar gnas pa bzhin du 'chad par bzhed pas mngon sum du mdzad pa yin no/_/sbyor ba ni gang
[\[55a\]]
[\[55a.1\]]rtog pa sngon du gtong ba can gzhan la gang thob par byed pa'i thabs phyin ci log pa ston par bzhed pa de ni thob par bya ba dang /_de'i thabs nyid mngon sum du mdzad par bzhed pa yin te dper na 'bab stegs kyi phyir skyes bu chu bo rgal ba la phyin ci ma log par ston par
[\[55a.2\]]'dod pa lta bu'o/_/thugs rje'i bdag nyid can rtog pa sngon du gtong ba can yang /_sems can rnams la sdug bsngal log pa thob par byed pa dang de'i thabs phyin ci ma log par ston par bzhed pa yin no zhes bya ba ni rang bzhin gyi gtan tshigs so/_/brtse ba dang ldan pa de'i sdug
[\[55a.3\]]bsngal bcom pa'i phyir sbyor ba gang yin zhe na/_lung dang rigs pas zhes bya ba la sogs pa smos te/_re zhig lus mang po de la dmigs nas des bstan pa'am/_sgrub pa rnam par dpyod pa yin gyi rig pa nyid kyis 'ga' zhig gi tshe 'jug par 'gyur ba de ltar na lung smos pa yin
[\[55a.4\]]no/_/de ltar ma yin na gang las 'di rnam par dpyod pa nye bar mkho ba can nyid yin/_rigs pas rnam par dpyod pa ste/_rnam par tshol bas spang bar bya ba sdug bsngal de'i rgyu de rtog par mdzad do/_/skye ba'i mtshan nyid can gyi sdug bsngal 'di'i rgyu ni gang yin/_gang nye bar bcom pa
[\[55a.5\]]las 'di bsal bar bya ba yin zhe na/_de de ltar na rgyu tsam yongs su dpyad pa las 'di rgyu med pa can du mi 'gyur bar mkhyen nas rgyu bkag pas de'i 'bras bu bcom par nus so zhes bya bar thugs su chud pa yin no/_/de ltar ma yin na rgyu med pa can gyi rang dbang can bcom pa gang yin sdug
[\[55a.6\]]bsngal gyi rgyu'i ngo bo shes par bya la/_de ni mi rtag sogs ngo bo yang de las dus phyis ci 'di rtag pa yin nam 'on te ma yin rtag pa nyid yin na rtag pa nyid la byed pa po nyid med pa de ltar na/_rgyu med pa can nyid yin pa'i phyir sdug bsngal gcad par mi nus pa can nyid du 'gyur ro/_/
[\[55a.7\]]brtag par byed pa po nyid yin na yang ma tshang ba med pa can de'i 'bras bu rgyun chad pa med pa'i chos can yin pa de ltar na bsal bar nus pa ma yin no zhes brtag par mdzad do/_/sogs pa smos pas ni rgyu de'i mtshan nyid dang 'phel ba'i rgyu brtags pa mdzad pa yin te/_de yang
[\[55b\]]
[\[55b.1\]]'gal ba bsgrub pas de bsal ba'i phyir ro/_/gang gis brtag pa mdzad ce na/_/sdug bsngal nyid kyi khyad par gyis/_/sdug bsngal de'i chos des 'ga' 'byung ba la sogs pa gang yin pa de dag gis rgyu'i rang bzhin ji ltar sdug bsngal cung zad 'di ni res 'ga' 'jug
[\[55b.2\]]pa yin pa de ltar na rgyu med pa can ma yin te/_rtag tu yod pa dang med par thal ba'i phyir ro/_/res 'ga' bar 'gyur ba de'i phyir/_rgyu res 'ga' ba yin no zhes rtog par mdzad do/_/sbyor ba ni gang zhig res 'ga' ba yin pa de ni rgyu res 'ga' ba can yin te/_dper na
[\[55b.3\]]myu gu la sogs pa lta bu'o/_/sdug bsngal gyi khyad par 'di yang res 'ga' ba yin no zhes bya ba ni rang bzhin gyi gtan tshigs so/_/rtag pa nyid kyang 'di'i rgyur mi 'gyur ro zhes bya ba'i sbyor ba 'di brjod par bya ste/_rgyu rtag pa nyid la yang res 'ga' nyid 'byung ba nyid la
[\[55b.4\]]sogs pa mi rung ba'i phyir ro/_/de bzhin du rnam pa gzhan dag gis kyang rgyu yod pa dang /_de'i rang bzhin yongs su brtag pa mdzad do/_/ci'i phyir rgyu dang de'i rang bzhin la brtag pa mdzad ce na/_gang phyir de ltar sdug bsngal gyi rgyu gnas pa/_'bras ldog gzigs pa
[\[55b.5\]]med phyir ro/_/sdug bsngal bzlog par mdzad par bzhed pas so/_/gang ldog pa ma gzigs pa yin zhe na/_'bras bu'i'o/_/gang gis gang bsal bar 'dod pa de'i rgyu dang de'i rang bzhin shes pa med pas de med par ma byas par de bsal bar mi nus te/_dper na 'od kyi rgyu sgron ma med
[\[55b.6\]]par ma byas pa'i 'od lta bu'o/_/sdug bsngal bzlog par 'dod pas de'i rgyu ji lta ba bzhin du rtogs par bya'o/_/sbyor ba ni rgyu bzlog pa med pa can gang yin pa de ni bzlog par bya bar nus pa ma yin te/_dper na rgyu ldog pa med pa can gyi nad lta bu'o/_/sdug bsngal yang rgyu
[\[55b.7\]]ldog pa med pa can yin no zhes bya ba ni khyab par byed pa 'gal ba dmigs pa'o/_/gzhan yang gang gis gang bzlog pa 'dod pa des de'i rgyu dang rang bzhin shes nas de bzlog pa la 'bad rtsol byed pa yin te/_dper na skyes bus nad bzlog par bya ba 'dod pa lta bu'o/_/
[\[56a\]]
[\[56a.1\]]grol bar 'dod pa 'di yang sdug bsngal zlog par byed par 'dod pa yin no zhes pa ni rang bzhin gyi gtan tshigs so/_/gang gi phyir sdug bsngal bzlog par 'dod pas de'i rgyu ldog par bya ba yin no/_/de lta ma yin na sdug bsngal bzlog par mi nus pa de'i
[\[56a.2\]]phyir/_sdug bsngal de rgyu bcom phyir de yi ni/_/mi mthun phyogs la ste sdug bsngal gyi rgyu dang 'ga' ba'ang gang goms pa las sdug bsngal gyi rgyu ldog pa yin no zhes brtag par mdzad pa'o/_/de lta ma yin na gzhan gang gi rgyu de med par byed pa yin zhes dpyad par bya ba
[\[56a.3\]]yin no/_/sbyor ba ni gang gis gang spang bar 'dod pa des de'i gnod pa can dpyad par bya ba yin te/_dper na nyes pa rnams 'khrugs pa spong bar 'dod pas nyes pa'i gnyen po'i phyogs su gyur pa'i sman dpyad par bya ba yin pa lta bu'o/_/grol bar 'dod pa 'di yang
[\[56a.4\]]sdug bsngal gyi rgyu spong bar 'dod pa yin no zhes bya ba ni rang bzhin gyi gtan tshigs so/_/sdug bsngal gyi rgyu dang 'gal ba'i chos gang yin pa de yang gang las shes shing /_gang nan tan du byas pa las sdug bsngal gyi rgyu ldog pa yin zhe na/_de'i mi mthun phyogs kyang nges par
[\[56a.5\]]'gyur zhes bya ba smos te/_sdug bsngal gyi rgyu dang 'gal ba'i chos kyang shes par 'gyur te/_sdug bsngal gyi rgyu'i ngo bo rtogs phyir ro/_/gang gis tshe 'di'i dmigs pa dang rnam pa de 'dra ba can yin no zhes sdug bsngal gyi rgyu'i rang bzhin shes par 'gyur ba de'i tshe/_de
[\[56a.6\]]dang 'gal ba'i rnam par gnas pa'i ngang tshul can gang yin pa de ni de'i mi mthun pa'i phyogs yin no zhes bde blag du rtogs par 'gyur ro/_/skye ba'i mtshan nyid can gyi sdug bsngal gyi rgyu 'di dang /_de dang 'gal ba'i chos kyang gang zhe na/_bdag dang bdag gir 'dzin byas
[\[56a.7\]]pa'i/_/zhes bya ba la sogs pa smos te/_chags pa ste sred pa ni rgyu yin par sngar bshad zin to/_/ci 'dra ba zhig ce na/_bdag dang bdag gis 'dzin byas pa'i/_/zhes bya ba smos te/_bdag dang bdag gir mngon par zhen pa sngon du song ba can no/_/de nyid kyi phyir
[\[56b\]]
[\[56b.1\]]'dus byas spyod yul can yin te/_sdug bsngal du 'gyur ba'i 'dus byas bdag dang bdag gi dang bral ba la bdag gi'i rnam par mngon par zhen pas 'jug pa zhes bya ba'i don to/_/sdug bsngal gyi de'i rgyu gnod pa can nyid ni/_bdag med mthong ba 'gal ba yin/_/dmigs
[\[56b.2\]]pa dang rnam pa phyin ci log pa nyid yin pa'i phyir ro/_/sbyor ba ni gang zhig gang las rang bzhin phyin ci log pa gang yin pa de ni de'i mi mthun pa'i phyogs yin te/_til rlung gi rang bzhin las phyin ci log pa yin pa lta bu'o/_/bdag med pa mthong ba yang skye ba'i sdug
[\[56b.3\]]bsngal gyi rgyu las rang bzhin phyin ci log pa can yin no zhes bya ba ni rang bzhin gyi gtan tshigs so/_/ma grub pa yang ma yin te sngar bstan zin pa de nyid kyi phyir dang /_da yang 'chad par 'gyur ro/_/gzhan yang sdug bsngal gyi rgyu 'dus byas kyi yul can nyid dang /_
[\[56b.4\]]bdag med pa nyid 'gal ba yin te/_dmigs pa dang rnam pa phyin ci log pa nyid du bstan pa'i phyir ro/_/sbyor ba yang gang zhig gang las dmigs pa dang rnam pa phyin ci log pa nyid yin pa ni de'i gnod pa can yin te/_dper na thag pa la sbrul gyi shes pa la rtogs par
[\[56b.5\]]byed pa po'i yang brtags nas sbrul ma yin pa'i shes pa lta bu'o/_/bdag med pa nyid mthong ba yang bdag dang bdag gir mthong ba'i chags pa las dmigs pa dang rnam pa phyin ci log pa yin no zhes bya ba ni rang bzhin gyi gtan tshigs so/_/ji skad du bshad pa'i
[\[56b.6\]]chags pa'i yang sdug bsngal gyi rgyu nyid du sdug bsngal gyi rgyu phyin ci log blo ni zhes bya ba'i bar der bstan zin to/_/bdag med pa mthong ba de yang gzhan gyi don la 'jug par mdzad pa 'di'i dus ring por yang rnam pa mang pos rnam pa du mar thabs goms pa/_rnam pa sna tshogs
[\[56b.7\]]par goms par mdzad pa bdag med pa nyid mthong ba dang de mi mthun pa'i phyogs de la skyon dang yon tan dag ma lus pa/_rab tu gsal ba nyid 'gyur te/_ji srid du ma lus par thugs su chud pa med pa de srid du ston pa nyid phun sum tshogs pa rdzogs pa dang ldan pa ma
[\[57a\]]
[\[57a.1\]]yin pa de ltar na skyes bu chen po dag gis dus ring por goms par mdzad pa 'bras bu med pa ma yin no/_/sbyor ba ni gang zhig gang la shes rab dus ring por rnam pa mang pos rnam pa du mar goms par byed pa de ni de dang de'i mi mthun pa'i phyogs la
[\[57a.2\]]yon tan dang skyon gsal bar 'gyur te dper na bzo dang las kyi gnas la mngon par sbyor ba'i skyes bu shes rab can 'ga' zhig gi lta bu'o/_/grol bar bzhed pa 'dis kyang bdag med pa mthong ba dus ring por rnam pa mang pos rnam pa du mar goms par byed pa yin no zhes bya ba
[\[57a.3\]]ni rang bzhin gyi gtan tshigs so/_/de ltar goms pa las thugs kyang gsal ba'i rgyu'i phyir sdug bsngal gyi rgyu'i bag chags nyon mongs pas byas pa'i lus dang ngag dang yid las su mi rung ba'i mtshan nyid can spangs pa ni'o/_/'di ni bcom ldan 'das thub chen gzhan don
[\[57a.4\]]'jug can gyi/_bse ru sogs las khyad 'di yin/_/nyan thos dang rang sangs rgyas de dag gis kyang nyon mongs pa spangs pa yin mod kyi/_'on kyang de dag gi bag chags mnga' ba yin la/_sangs rgyas bcom ldan 'das rnams kyis de yang lus par ma mdzad pa de ltar na
[\[57a.5\]]nyon mongs pa dang bral ba la nyan thos dang /_rang sangs rgyas dag las sangs rgyas bcom ldan 'das kyi khyad par ni 'di yin te/_de yang gzhan gyi don la 'jug par mdzad pa kho na nyid kyi phyir ro/_/mi mthun pa'i phyogs dang gnyen po'i phyogs kyi skyon dang yon tan
[\[57a.6\]]rnam par ma phye ba can ni gzhan dag la de dag yang dag par ston pa'i nus pa med pa'i phyir/_/gdon mi za bar 'dis ni de dag rnam par phye ba'i phyir/_dus ring por rnam pa mang pos du mar goms pa khyad par du mdzad pa yin no/_/de yang bag chags spong ba'i rgyu yin no zhes
[\[57a.7\]]bstan pa'i phyir ro/_/gzhan don 'jug can gyi/_khyad par 'di yin zhes bya ba smos so/_/thabs goms pa 'di nyid gang yin pa de ni ston pa yin par 'dod/_phyag 'tshal ba'i tshigs su bcad par ro/_/ci'i phyir zhe na/_de don phyir na ste/_de'i rgyu nyid yin pa'i phyir
[\[57b\]]
[\[57b.1\]]ro/_/rgyu la 'bras bu nye bar btags pa zhes bya ba'i don to/_/nye bar btags pa'i sgo nas yang bstan pa'i dgos pa ni sems can rnams la ston par rung ba'i thabs su gyur pa nyid kyis de las gzhan pa'i thabs las khyad pa can du bstan pa yin no/_/gnyis po 'di yi rgyu ru
[\[57b.2\]]bshad/_/bcom ldan 'das kyi thugs rje dang thabs goms pa rgyu yin no zhes rgyu phun sum tshogs pa gsungs pa yin no/_/ci'i phyir zhe na/_grub pa dang po yod phyir ro/_/bde bar gshegs pa zhes bya ba'i 'bras bu'i ngo bo grub pa ni rang gi don phun sum tshogs pa yin te/_grub pa de'i
[\[57b.3\]]'di nyid rgyur gyur pa'i phyir ro/_/rgyu zhes bya ba la sogs pas bde gshegs bya ba 'chad par byed do/_/de ltar na goms pa'i khyad par gyis bdag dang bdag gi la chags pa'i mtshan nyid can gyi sdug bsngal gyi rgyu snga ma rang gi ngang gis 'gog pa na bdag med pa nyid mthong ba
[\[57b.4\]]goms pa'i bdag nyid la gnas pa'i sdug bsngal phyi ma'i rgyu mi skye ba'i mtshan nyid can gyi khyad par ni spangs pa'o/_/yon tan gsum ni khyab par gsum mo/_/de ni bde bar gshegs pa nyid yin no/_/de bas na su'i sgra 'di legs par byed pa zhes bya ba la sogs pa'i tha snyad kyis
[\[57b.5\]]tshegs chung ba'i don la sogs pa la 'jug pa yin na yang /_'dir don rnam pa gsum gsal bar bya ba'i phyir brjod pa yin no/_/don rnam pa gsum yang gang zhe na/_bsngags pa nyid dang /_slar mi ldog pa nyid dang /_ma lus pa nyid do/_/bde bar gshegs pa nyid du
[\[57b.6\]]mngon par 'dod pa bsngags pa nyid la sogs pa'i sgra'i brjod par bya ba'i don yang gang yin/_gang gis na de bsngags pa nyid dang slar mi ldog pa nyid dang /_ma lus par gshegs pa nyid ces bstan pa yin zhe na/_bshad pa re zhig sdug bsngal rten min phyir bsngags pa yin
[\[57b.7\]]'jig rten na yang bde ba dang de'i rgyu la bsngags pa yin la/_de las bzlog pa sdug bsngal du gyur pa ni zag pa dang bcas pa yin te/_de brten pa gang yin pa de ni bsngags par 'gro ba can du 'gyur ba ma yin no/_/sdug bsngal gyi rten ma yin pa de ni bdag med pa mthong
[\[58a\]]
[\[58a.1\]]ba'i rgyu'i phyir ro/_/bdag dang bdag gir mngon par zhen pa spangs pa can ni sred pa'i dbang gis zag pa dang bcas pa'i mtshan nyid can gyi sdug bsngal gyi rten du 'gyur ba ma yin no/_/bdag tu lta ba ma spangs pa can gyis ni cung zad spangs su zin kyang /_bdag
[\[58a.2\]]tu chags pas bdag tu yongs su bzung nas de mi 'dod pa nyid kyis rtogs pa cung zad cig spong bar byed kyi/_cig shos ni ma yin te/_bdag nyid du yang yongs su bzung ba med pa nyid kyi phyir ro/_/sbyor ba yang gang gis bdag dang bdag gir lta ba dang /_chags pa med pa
[\[58a.3\]]gang yin pa de ni sdug bsngal du gyur pa zag pa dang bcas pa'i chos 'ga' zhig gi sred pa'i dbang gis rten pa ma yin te/_dper na nam mkha' lta bu'o/_/bdag med pa mthong ba lhun gyis grub pa'i skyes bu'i yang bdag dang bdag gir lta ba dang /_chags pa med pa yin no zhes
[\[58a.4\]]bya ba ni rgyu mi dmigs pa'o/_/rigs pa nyid phyir ro/_/rigs pas yongs su mthong ba'i thabs bshad ma thag pas gshegs pa'i phyir bsngags par gshegs pa ste/_bde bar gshegs pa'o/_/de de ltar na rnam pa gnyis kyis bsngags par gshegs pa bshad pa yin no/_/slar
[\[58a.5\]]mi ldog par gshegs pa'i phyir bde bar gshegs pa yin na/_slar log pa yang gang yin/_gang bzlog pa las slar mi ldog pa zhes bya zhe na/_skye dang skyon ni kun 'byung dag_/slar yang ldog ces bshad pa yin/_/skye ba yang 'byung ba dang /_'dod chags la sogs
[\[58a.6\]]pa'i skyon rnams yang 'byung ba ni slar ldog pa yin no/_/gang gis skye ba dang skyon yang 'byung ba med pa de ni 'khor ba las grol ba'am nyes pa zad pa yin no/_/de 'jug pa na 'khor ba dang so so'i skye bo nyid slar yang ldog par 'gyur na/_de dag yod pa ma yin no/_/ci'i phyir
[\[58a.7\]]zhe na/_bdag lta ba'i sa bon spangs pa'i phyir/_slar mi gshegs pa nyid yin te/_/skye ba dang skyon mi 'byung ba yin no/_/de ltar na bdag tu mngon par zhen pa yod na bdag gir chags pa la sogs pa'i skyon gyi tshogs 'jug par 'gyur zhing /_bdag tu chags pas kyang gnas
[\[58b\]]
[\[58b.1\]]yongs su len par byed do/_/bdag tu lta ba'i chags pa de dag med pa gang yin pa de gang las nyon mongs pa dang yang srid pa len pa yin sbyor ba ni gang zhig bdag tu lta ba'i chags pa med pa de'i skye ba yongs su len pa med cing 'dod chags la sogs pa'i skyon 'byung ba med
[\[58b.2\]]de/_dper na nam mkha' lta bu'o/_/bdag med pa nyid mthong ba lhun gyis grub pa'i skyes bu'i yang bdag gir mngon par zhen pa'i lta ba dang chags pa yang yod pa ma yin no zhes bya ba ni rgyu mi dmigs pa'o/_/bdag tu lta ba'i sa bon spangs pa/_de bden tha dad bdag nyid
[\[58b.3\]]kyis/_/bden pa nyid du bdag tu lta bas sgro btags pa bden pa ma yin pa'i rnam par bzlog par 'dzin pa can yin pa'i phyir ro/_/bdag med pa nyid mthong ba ni bdag dang bdag gir lta ba'i gnyen po dang /_phyin ci ma log pa dang tshad ma'i grogs can yin no zhes bstan to/_/tha dad pa
[\[58b.4\]]nyid kyis ni bdag tu lta ba dang 'gal ba nyid du bstan to/_/bdag nyid kyis ni 'di'i rang bzhin nyid bshad pa yin no/_/gang gi phyir phyin ci ma log pa nyid kyi phyir de'i 'gal ba dang 'gal ba nyid yin pa'i phyir bdag med pa nyid mthong ba ni bdag dang bdag gir lta ba
[\[58b.5\]]'joms par byed pa yin no/_/gang gi phyir bden pa dang tshad ma'i grogs can nyid yin pa de'i phyir de dor bar bya ba'i phyir rtsol bar mi byed do/_/rang bzhin nyid kyis ni 'bad rtsol gyis bzlog par bya ba nyid yin par bstan to/_/gang zhig gang gi rang bzhin yin pa de ni 'bad rtsol
[\[58b.6\]]med par bzlog par mi nus te dper na gtsang sbra can thod pa can du gyur pa'i skye ba la sogs pa lta bu'o/_/bden pa nyid yin pa'i phyir 'bad rtsol gyi rtsom pa mi byed pa de ltar na yongs su nyams pa med do/_/de yang sngar dpyad zin to/_/'dis ni yang slar mi ldog pa bshad pa
[\[58b.7\]]yin no/_/da ni ma lus pa'i don lus ngag ces bya ba la sogs pas 'chad par byed pa la lhag ma de yang gang yin/_gang spangs pas shes par bya ba ji srid par gshegs pa'i phyir bde bar gshegs pa zhes bya zhe na/_lus ngag sems kyi gnas ngan len/_/lus yin
[\[59a\]]
[\[59a.1\]]zhes bya ba smos so/_/ci 'dra ba zhig ce na nyon mongs med dang nad med dang /_nyon mongs pa med pa nyid kyi phyir nad med cing gdung ba med pa ste/_yang 'khor ba'i sdug bsngal gyis gdung bar mi sbyor ba'i phyir ro/_/de la nyon mongs pa can ma yin pa'i lus
[\[59a.2\]]kyi gnas ngan len ni ma brtags par yang goms pa las mchongs shing 'gro ba la sogs pa'o/_/ngag gi gnas ngan len ni nga'o snyam pa'i nga rgyal med par yang dmangs rigs brjod pa la sogs pa'i kun du spyod pa'o/_/sems kyi gnas ngan len ni rtag tu mnyam par ma bzhag
[\[59a.3\]]pas lung du ma bstan pa'i sems kyi gnas skabs de gnas ngan len rnam pa gsum po de dag ni lus pa yin no/_/dus ring por rnam pa mang pos rnam pa du mar lam goms par ma byas pas lam de dang de'i mi mthun pa'i phyogs kyi yon tan dang skyon rnams khyad par du rtogs pa med
[\[59a.4\]]pa'i phyir ro/_/yang na ji lta ba bzhin du rtogs pa'i lam yang rnam par phye ba dang /_bshad pa la mi gsal ba ni lus pa yin no/_/ji skad du brjod pa'i lus pa de dang de gzhan gyi don la 'jug pa can gyis dus ring por rnam pa mang pos/_rnam pa du mar lam/_goms
[\[59a.5\]]phyir ma lus spangs pa yin/_/de mi mnga' ba'i phyir 'phags pa nyan thos la sogs pa la mi mnga' zhing /_grol ba na yang phyis lus spangs pa mi mnga' ste lus pa ni skye ba du mas tshar gcad par bya ba nyid yin pa'i phyir dang /_'phags pa nyan thos la sogs pa la ni
[\[59a.6\]]yang skye ba'i rgyun mi mnga' ba'i phyir ro/_/rgyal dpogs pa la sogs pa kha cig smra sogs phyir na/_smra ba po nyid la sogs pa'i gtan tshigs kyis 'ga' zhig gi skyon zad min na/_gang las ma lus pa spangs pa'am gzhan du 'gyur zhe na/_smra ba po nyid la sogs
[\[59a.7\]]pa'i sgrub par byed pa ni nyes pa zad pa 'gog pa nus pa yod pa ma yin no/_/ci'i phyir zhe na/_gang gi phyir 'gal ba med par grub pas smra ba po la sogs pa 'di ldog la/_the tshom za ba de'i phyir 'khrul pa ldog pa la the tshom za ba nyid yin pa'i phyir ma nges pa nyid yin
[\[59b\]]
[\[59b.1\]]pa de ltar na lan mang du dpyad zin pa nyid kyi phyir 'dir ma spros so/_/smra ba nyid kyi phyir nyes pa zad pa ma yin no zhes bya ba de dang de ni shin tu rigs pa nyid ma yin gyi/_'on kyang sems dang ldan pa 'ga' zhig 'di ltar/_skyon rnams mi zad rtog 'gyur te/_/'di lta ste/_
[\[59b.2\]]rtag nyid phyir te ther zug tu gnas pa nyid kyi phyir ro/_/rtag pa gang yin pa de dag ji ltar zad par 'gyur/_rtag pa nyid ni ma yin te/_/mi rtag pa nyid yin mod kyi/_/'on kyang de dag zad pa'i thabs sred pa ma yin na gang gis na zad par 'gyur te/_de ltar na thabs med
[\[59b.3\]]phyir/_nyes pa rnams zad pa nyid ma yin no/_/nyes pa de rnams zad pa'i thabs yod pa ni bla ste/_de ltar na yang thabs de rigs par byed pa 'ga' zhig kyang yod pa ma yin na/_gang las de nan tan du byas pa las zad par 'gyur/_de ltar na yang na thabs ni mi
[\[59b.4\]]shes phyir mi zad pa nyid du rtogs par 'gyur ro/_/sbyor ba ni rtag pa gang yin pa de dag ni zad pa ma yin te/_dper na nam mkha' lta bu'o/_/nyes pa yang rtag pa yin no/_/zhes bya ba ni 'gal ba dmigs pa'o/_/gang zad pa'i thabs yod pa ma yin pas de ni zad pa
[\[59b.5\]]ma yin te/_dper na nam mkha' de nyid lta bu'o/_/nyes pa rnams la yang zad pa'i thabs yod pa ma yin no zhes bya ba ni khyab par byed pa mi dmigs pa'o/_/gang zhig gang zad pa'i thabs rigs pa ma yin pa de ni de zad par byed pa ma yin te/_dper na nad zad pa'i thabs
[\[59b.6\]]mi rigs pa'i sman pa ngan pa lta bu'o/_/skyes bu 'di yang nyon mongs pa zad pa'i thabs mi rigs pa yin no zhes bya ba ni rgyu mi dmigs pa'o/_/gtan tshigs gsum po de dag kyang ma grub pa yin no/_/rgyu ldan nyid phyir te/_nyon mongs pa rnams mi rtag pa nyid kyi phyir
[\[59b.7\]]rtag pa nyid ma grub pa yin no/_/gang dang gang du rgyu dang ldan pa gang yin pa de ni rtag pa ma yin te/_dper na sgron ma lta bu'o/_/skyon yang rgyu dang ldan pa nyid yin no zhes bya ba na khyab par byed pa 'gal ba dmigs pa'o/_/ma grub pa yang ma yin te glo bur ba ma yin na
[\[60a\]]
[\[60a.1\]]thams cad dus thams cad du bdag nyid thams cad kyis mngon du phyogs par thal bar 'gyur ba'i phyir ro/_/rtag pa nyid spong ba la res 'ga' 'byung ba dmigs pa la sogs pa gtan tshigs nyid du brjod par bya ba yin no/_/de la nyon mongs pa ni 'dod
[\[60a.2\]]chags dang /_zhe sdang dang gti mug rnams so/_/bdag dang bdag gir lta ba ni gti mug go/_/de sngon du song ba can gyi bdag dang bdag gir zhen pa ni chags pa'o/_/de sngon du song ba can rjes su chags pa'i yul la gnod par byed pa la mnar sems pa ni zhe sdang ngo /_/de
[\[60a.3\]]ltar na bdag tu lta ba sngon du song ba can gyi nyon mongs pa dang /_nye ba'i nyon mongs pa gzhan dag kyang rab tu 'jug par 'gyur ro/_/thams cad kyi yang bdag tu nga rgyal ba'i mngon par chags pa rtsa ba yin pa ltar na/_bdag tu lta ba nyes pa'i rgyu yin te/_de mngon du gyur
[\[60a.4\]]pa na gzhan dag kyang mngon du 'gyur ba'i phyir ro//_//tshad ma rnam 'grel gyi 'grel pa/_bam po bcu bdun pa/_sbyor ba ni gang zhig gang mngon du gyur pa na mngon du 'gyur zhing de las gzhan pa'i rgyu lhag ma rnams mngon du 'gyur na yang de mngon du mi 'gyur
[\[60a.5\]]na/_mngon du mi 'gyur ba de ni de de las 'gyur ba yin te/_dper na sa bon mngon du phyogs pa na myu gu mngon du phyogs pa lta bu'o/_/skyes bu stong pa nyid sgom pa'i gnas skabs sam/_lung du ma bstan pa'i gnas skabs na yang ngar 'dzin pa dang nga yir 'dzin pa mngon
[\[60a.6\]]du 'gyur ba na bdag la chags pa la sogs pa'i skyon mngon du 'gyur zhing /_dbang po la sogs pa de las gzhan pa yod na yang de mngon du mi 'gyur na mngon du 'gyur ro zhes bya ba ni rang bzhin gyi gtan tshigs so/_/de bas na bdag tu lta ba ni nyes pa rnams kyi rgyu
[\[60a.7\]]yin no/_/rgyu 'di dang 'gal ba ni bdag med pa nyid mthong ba yin la de goms pas nyes pa rnams kyi rgyu ni zad phyir ro/_/de ltar na nyes pa zad pa'i thabs yod pa yin pa'i phyir gtan tshigs gnyis pa yang ma grub pa yin no/_/sbyor ba ni rgyu 'gal ba'i rang bzhin
[\[60b\]]
[\[60b.1\]]goms pa yin pa can gang yin pa de ni rgyud rgyun chad pa yod pa yin te/_dper na 'bru la sogs pa lta bu'o/_/'dod chags la sogs pa yang rgyu 'gal ba goms pa yod pa can yin no zhes bya ba ni rang bzhin gyi gtan tshigs so/_/sbyor ba nyid ni de lta bur gyur pa ma yin
[\[60b.2\]]pa'i chos rnams la de lta bu'i ngo bor sgro btags nas 'jug pa gang yin pa de ni 'gal ba'i rkyen yod pa yin te/_dper na thag pa la sbrul gyi shes pa lta bu'o/_/mi rtag pa dang /_sdug bsngal ba dang stong pa dang bdag med pa'i phung po rnams la rtag pa dang /_
[\[60b.3\]]bde ba dang bdag dang bdag gir sgro btags nas 'jug pa 'dod chags la sogs pa de dag gi rgyu log pa'i shes pa yang de lta bur gyur pa ma yin pa'i phyir chos rnams la de lta bu'i ngo bor sgro btags nas 'jug pa yin no zhes bya ba ni rang bzhin gyi gtan tshigs so/_/
[\[60b.4\]]gtan tshigs snga ma ma grub pa ma yin la 'di yang ma yin te skabs ji lta ba bzhin du la lar 'ga' zhig bstan zin pa nyid kyi phyir dang ston par 'gyur ba nyid kyi phyir ro/_/'bru la sogs pa'i rgyun nus pa'i ngo bo gnas skabs kyis rgyun chad pa'i phyir/_snga ma
[\[60b.5\]]bsgrub par bya ba dang bral ba yang ma yin te/_sbyor ba ni gang zhig gang la dmigs pa'i mtshan nyid kyir gyur pa mi dmigs pa de ni de las shin tu yod pa ma yin te/_dper na sdug bsngal gyi bdag nyid la bde ba dang /_me la chu lta bu'o/_/'bru la sogs pa'i
[\[60b.6\]]rgyun tshig pa can la yang dmigs pa'i mtshan nyid kyir gyur pa yod pa la phyis shin tu mi dmigs so zhes bya ba ni rang bzhin mi dmigs pa'o/_/rgyu'i rang bzhin shes pa yis/_/nyes pa rnams kyi rgyu'i mtshan nyid rtogs pas/_de shes pa yang nges par 'gyur/_/
[\[60b.7\]]nyes pa'i rgyu rnams kyi gnyen po'i shes pa yang shes par 'gyur ro/_/gang dang gang rgyu'i rang bzhin rigs pa'i mtshan nyid can yin pa de ni de'i mtshan nyid shes pa'i sgo nas bzlog pa'i ngo bo can yin te/_dper na rlung la sogs pa lta bu'o/_/'dod chags
[\[61a\]]
[\[61a.1\]]la sogs pa'i yang rgyu'i rang bzhin rigs pa'i mtshan nyid can yin no/_/de ltar na thabs yongs su shes pa grub pa nyid kyi phyir gtan tshigs gsum pa yang ma grub pa yin no/_/skyob pa zhes bya ba la sogs pas tshig bzhi pa 'chad par byed pa
[\[61a.2\]]la skyob pa yang gang yin/_gang dang ldan pas na bde gshegs skyob pa zhes bya zhe na/_bshad pa/_skyobs pa nyid gzigs lam gsung pa/_/ji lta ba bzhin du thugs su chud pa'i lam 'chad par mdzad pa ste/_kun ston par mdzad ces bya ba'i don to/_/de nyid ni rjes su
[\[61a.3\]]ston pa'i cho 'phrul zhes grags pa nyid yin no/_/gang gis sems can rnams skyob par mdzad pa ste/_sdug bsngal zad pa'i thabs yang dag par ston pa'i sgo nas phan pa la 'jug pa mdzad pa'i phyir ro/_/bde bar gshegs pa de yang 'bras med phyir te/_log par
[\[61a.4\]]gsung ba la dgos pa med pa'i phyir ro brdzun mi gsung /_lam phyin ci log par ston par mi mdzad de/_de skad du ston pa la rgyu med pa'i phyir ro/_/de ltar na lam log par ston pa'i rgyu skyon nam lam gyi yul mi shes pa yin par 'gyur grang na/_de ni des spangs pa
[\[61a.5\]]yin no zhes bshad zin to/_/de nyid kyi phyir nyid kyi bde ba mngon par bzhed pa la sogs pas rnam pa gzhan du ston pa la dgos pa med pa de ltar na/_ji ltar na de las slu ba yin/_shes su zin kyang brtse ba med pas slu bar 'gyur ro snyam na/_de yang bde bar gshegs pa
[\[61a.6\]]la mi mnga' ste/_thugs brtse ldan phyir gzhan don yang /_/rtsom pa thams cad sbyor phyir ro/_/bcom ldan 'das nyon mongs pa zad pa'i thabs rtsom pa thams cad la mngon par sbyor ba mdzad pa gang yin pa de ni sems can la phan par mdzad pa'i phyir yin na gzhan gyi don
[\[61a.7\]]gyi thabs kyis lam mngon sum du mdzad pa brtse ba'i bdag nyid du gyur pa de nyid la bzhugs pa ji ltar na brdzun gsung bar 'gyur/_sbyor ba ni gang zhig gang gi tshe brdzun gyi tshig gi rgyu med pa'am dgos pa med pa de ni de'i tshe brdzun smra ba ma yin te/_gzhan bden pa smras
[\[61b\]]
[\[61b.1\]]ba'i dus kyi lta bu'o/_/'di'i bde bar gshegs pa'i gnas skabs na yang bden pa ma yin pa gsung ba'i rgyu mi mnga' ba'am/_dgos pa yod pa ma yin no zhes bya ba ni rgyu mi dmigs pa'o/_/gang zhig gang gi don bya ba'i phyir gang gi brtse bas don gang sgrub par byed pa de
[\[61b.2\]]de'i don grub pa la de'i yul can gyi brtse ba yongs su mi 'dor ba de ni de la slu bar mi byed de/_dper na bu'i bza' ba'i phyir zas sgrub par byed pa can gyi ma lta bu'o/_/brjod par 'dod pa'i skyes bu'i khyad par yang sems can gyi don mdzad pa'i phyir/_sems can la
[\[61b.3\]]brtse bas nyon mongs pa zad pa'i thabs bsgrubs par gyur pa de ni yul can gyi brtse ba yongs su dor bar mi mdzad do zhes bya ba ni khyab par byed pa 'gal ba dmigs pa'o/_/de phyir tshad yin/_gang gi phyir ji ltar sku nyams su bstar ba phyin ci ma log pa de don du gnyer ba la ston
[\[61b.4\]]par mdzad pa de'i phyir de'i de la de tshad ma yin no zhes bya ba ni rigs pa yin no/_/sbyor ba ni gang zhig gang don du gnyer ba la don gang phyin ci ma log par ston pa de ni de'i tshe de la tshad mar gyur pa yin par shes par bya ste/_dper na nad pa nad med pa don du gnyer ba la nad med
[\[61b.5\]]pa'i thabs phyin ci ma log pa ston par byed pa'i sman pa lta bu'o/_/brjod par 'dod pa'i skyes bu'i khyad par yang sdug bsngal zad pa don du gnyer ba la ji ltar bstar ba bzhin du sdug bsngal zad pa'i thabs phyin ci ma log pa'i lam ston par mdzad pa yin no zhes bya ba
[\[61b.6\]]ni rang bzhin gyi gtan tshigs so/_/de de ltar na lugs las 'byung ba 'gro ba la phan par mdzad par bzhed pa nyid la sogs pa rgyu snga ma snga mas phyi ma phyi ma thams cad la srid pa'i rjes su dpag pas/_tshad ma shin tu mi srid pa med pa rab tu bsgrubs nas/_da ni lugs
[\[61b.7\]]las bzlog pa 'bras bu phyi ma phyi ma rtogs pa'i sgo nas rgyu phyi ma phyi ma grub pa yang dag par ston pa bstan pa'i ngo bo can gyi bcom ldan 'das tshad ma nyid bsgrub par 'dod pas/_yang na skyob/_bden pa bzhi ni ston mdzad yin/_/zhes bya ba smos te/_bcom ldan
[\[62a\]]
[\[62a.1\]]'das ni sems can rnams la 'khor ba'i sdug bsngal rab tu zhi ba'i rgyur gyur pa 'phags pa'i bden pa bzhi ston par mdzad pa yin pa de ltar na sdug bsngal rab tu zhi ba don du gnyer ba de rnams kyi de la tshad ma yin no/_/gal te gzhan dag gi sdug
[\[62a.2\]]bsngal la sogs pa 'di dag bstan mod kyi/_'on kyang rnam pa phyin ci log pas bstan pa de'i phyir de'i bstan pa las grol ba ma yin pa de ltar na de dag skyob pa ma yin no/_/bcom ldan 'das kyang phyin ci ma log par ston par mdzad pa de'i phyir/_de'i rjes su 'brang
[\[62a.3\]]ba can nyid grol ba de ltar na/_grol ba don du gnyer ba rnams kyi skyob pa de nyid tshad ma yin no/_/de la bden pa re re la rnam pa bzhi bzhi dag gis ston par 'gyur te/_sdug bsngal ni mi rtag pa nyid dang sdug bsngal ba nyid dang stong pa nyid dang bdag med pa nyid do/_/kun 'byung ni kun 'byung
[\[62a.4\]]ba nyid dang rgyu nyid dang /_rkyen nyid dang rab tu skye ba nyid do/_/'gog pa ni 'gog pa nyid dang zhi ba nyid dang gya nom pa nyid dang /_nges par 'byung ba nyid do/_/lam ni lam nyid dang rigs pa nyid dang /_sgrub pa nyid dang /_nges par 'byin pa nyid ces bya ba rnam pa bcu
[\[62a.5\]]drug yin no/_/sdug bsngal ba dang /_kun 'byung gi bden pa dag ni bsgrub par bya ba dang /_sgrub par byed pa'i ngo bor rab tu bsgrubs pa nyid kyis de'i rgyu can gyi dngos pos khyad par dang /_lhag ma kun 'byung gis rnam par bsgrubs par 'gyur ba de ltar na so sor
[\[62a.6\]]ma brjod do/_/de bzhin du 'gog pa sdug bsngal 'gog pa'i rnam par grub pa na/_lhag ma dang lam yang sdug bsngal 'gog pa'i thabs nyid du bstan pa na/_de'i rab tu dbye ba'i ngo bo rig pa'i rnam pa la sogs pa yang grub par 'gyur ba de ltar na so sor
[\[62a.7\]]ma brjod do/_/de la bcom ldan 'das ni 'phags pa'i bden pa sdug bsngal log pa'i thabs su gyur pa/_de don du gnyer ba la ston par mdzad pa'i phyir de la tshad ma nyid yin no/_/sbyor ba ni gang zhig gang sdug bsngal rab tu zhi ba don du gnyer ba gang yin pa la sdug bsngal
[\[62b\]]
[\[62b.1\]]de'i rang bzhin dang /_sdug bsngal de'i rgyu dang sdug bsngal de'i rab tu zhi ba dang /_sdug bsngal de rab tu zhi ba'i thabs de lta bur gyur pa ston par byed pa de ni/_de'i dngos po de la tshad mar gyur pa yin te nad pa nad rab tu zhi ba don du gnyer ba la nad kyi sdug bsngal gyi rgyu
[\[62b.2\]]la sogs pa ji lta bur gyur pa ston par byed pa'i sman pa lta bu'o/_/sangs rgyas bcom ldan 'das kyang skyes bu 'khor ba'i sdug bsngal rab tu zhi ba don du gnyer ba la/_'khor ba'i sdug bsngal dang /_rgyu dang rab tu zhi ba dang /_thabs phyin ci ma log par ston par mdzad
[\[62b.3\]]do zhes bya ba ni rang bzhin gyi gtan tshigs so/_/ma grub pa yang ma yin te/_gtan tshigs kyi don ni phyis ston par byed pa nyid kyi phyir ro/_/sdug bsngal yang gang zhe na/_sdug bsngal 'khor ba can phung po zhes bya ba smos te/_'khor bar 'khor bas na 'khor ba ste/_skye ba
[\[62b.4\]]dang 'chi ba'i rgyun no/_/de phung po gang dag la yod pa de dag ni 'khor ba can gyi phung po ste gzugs la sogs pa'o/_/sdug bsngal rnam pa gsum gyis dngos sam/_brgyud pas sdug bsngal ba ma yin no/_/gal te sems can snga ma 'ga' zhig las 'di lta bu'i rnam pa nyid
[\[62b.5\]]du 'ongs pa ma yin zhing byung ba yang yang 'khor ba gzhan len pa ma yin pa de ltar na gang las 'khor ba yin zhe na de ni ma yin te/_goms las sngon byas pa goms pa las yid kyi chos 'di rab tu 'jug par 'gyur ro/_/ci'i phyir zhe na/_'dod chags la sogs gsal bar
[\[62b.6\]]mthong phyir te/_/skye ba 'di la skyes bu sngar 'dod chags kyi shas chung ba rkyen ji lta ba bzhin du goms pa las/_'dod chags la sogs pa shas che ba 'byung bar 'gyur ro/_/de dag gi 'dod chags la sogs pa gsal ba de ni goms pa sngon du song ba can nyid yin no/_/de
[\[62b.7\]]la dang por yang ngo bo nyid kyis sems can rnams kyi 'dod chags la sogs pa gsal ba ni goms pa sngon du song ba can yin no zhes khong du chud par 'gyur ro/_/sbyor ba ni 'dod chags dang zhe sdang dang gti mug dang /_nga rgyal dang /_khengs pa dang /_phrag dog dang /_ser sna dang /_khro
[\[63a\]]
[\[63a.1\]]ba la sogs pa dang /_shes rab dang /_snying rje dang /_byams pa dang /_ma chags pa la sogs pa dang /_bzo'i gnas dang sems can la sogs pa 'dod pa gsal ba gang yin pa de ni goms pa sngon du song ba can yin te/_dper na skye ba 'di nyid la
[\[63a.2\]]sngar ji skad du bshad pa'i yon tan mi gsal ba can goms pa'i dbang gis phyis gsal ba lta bu'o/_/yon tan de dag goms pa ma mthong ba can gyi skyes bu 'ga' zhig gi yang skye ba 'di la dang por chos de dag gsal ba yod pa yin no zhes bya ba ni 'bras bu'i gtan tshigs
[\[63a.3\]]so/_/de dang 'dra bar 'jig rten snga mar goms pa sngon du song ba can ma mthong du zin kyang sgrub par byed pa de ltar na 'gal ba'i dogs par yang mi 'gyur te/_mi 'gal bar grub pa ni ma nges pa nyid yin pa'i phyir ro/_/'dod chags la sogs pa gsal ba ni goms pa sngon du
[\[63a.4\]]song ba can yin na'ang /_'jig rten pha rol gyi goms pa sngon du song ba can nyid med par dang po gsal ba goms pa sngon du song ba can nyid mthong bar 'dod par 'gyur na de yang 'gal ba yin no/_/'dod chags la sogs pa mi gsal ba phyis goms pa la sogs
[\[63a.5\]]pa 'phel pa gang yin pa de yang de sngon rang bzhin mtshungs pas byas pa nyid yin mod kyi/_'on kyang goms pas gsal bar 'gyur ba de ltar na/_bsgrubs par byas pas stong pa nyid kyang ma yin pa'i phyir 'gal ba nyid ma yin no/_/de ltar yin na yang 'jig rten pha rol
[\[63a.6\]]gyi goms pa sngon du song ba can nyid bsgrub par bya ba nyid yin pa'i phyir dpe bsgrub byas stong pa ma yin nam ma yin te thog ma med pa can nyid bsgrub par bya ba nyid yin pa'i phyir ro/_/'di ni 'jig rten 'di yin na/_'di ni 'jig rten pha rol yin no zhes bya ba'i
[\[63a.7\]]gnas skabs tha dad par byas pa de ni byis pa dang gzhon nu la sogs pa dang /_'dra bar rnam par gzhag pa tsam yin te/_'di la mngon par zhen par bya ba ma yin no/_/rnam pa 'dis ni sems can thog ma med pa can nyid du bsgrub par bya ba de ltar na skyon yod pa
[\[63b\]]
[\[63b.1\]]nyid ma yin no/_/gsal ba goms pa sngon du song ba can yin pa grub na de yod na yod pa'i phyir gtan tshigs 'di khyab pa med pa ma yin no/_/gzhan yang goms pa la 'dod chags la sogs pa gsal bar mi 'dod pa gang yin pa des de glo bur bar brjod par bya ba la
[\[63b.2\]]rgyu gzhan brtag par bya ba yin grang na/_re zhig 'dod rgyal nyid ma yin/_/rgyu med par 'dod chags la sogs pa'i gsal ba skye ba ma yin no/_/ci'i phyir zhe na/_rgyu med can skye 'gal phyir ro/_/rtag tu yod pa la sogs pa'i skyon yang ldan pa'i phyir ro/_/kha
[\[63b.3\]]cig na re ji skad du rlung dang /_mkhris pa dang /_bad kan dag gi chos yin no zhes smra ste/_bad kan dag gi rang bzhin ni 'dod chags la sogs pa yin zhing /_mkhris pa'i rang bzhin ni zhe sdang la sogs pa yin la rlung gi rang bzhin ni gti mug la sogs pa yin
[\[63b.4\]]pas/_de gsal ba las kyang gsal ba yin no zhe na/_'dod chags la sogs pa de ni rlung sogs chos ma yin no/_/ci'i phyir zhe na/_'khrul phyir te/_bad kan la sogs pa so so la 'dod chags la sogs pa'i gsal ba 'khrul par mthong ngo /_/de ltar na bad kan gyi
[\[63b.5\]]rang bzhin can yang 'dod chags la sogs pa shas chung ba dang mkhris pa'i rang bzhin can yang zhe sdang la sogs pa'i shas che ba ma yin pa dang /_rlung gi rang bzhin can yang gti mug la sogs pa gsal ba ma yin pa de ltar na yid kyi yon tan rnams phan tshun
[\[63b.6\]]'chol bar 'gyur ro/_/gang med par yang yod pa gang yin pa de'i de rgyur rigs pa ma yin no/_/sbyor ba ni gang zhig gang la 'khrul pa de ni de'i rgyu ma yin te/_dper na chu la du ba 'khrul pa lta bu'o/_/bad kan la sogs pa'i rang bzhin so so la yang 'dod chags la
[\[63b.7\]]sogs pa gsal ba 'khrul pa yin no zhes bya ba ni khyab par byed pa 'gal ba dmigs pa'o/_/gal te rang bzhin 'dres pa'i phyir ro/_/skyon med yin na/_de ltar ni 'gyur mod kyi/_bad kan la sogs pa'i rang bzhin dang ldan pa yin yang shes rab la sogs
[\[64a\]]
[\[64a.1\]]pa'i yon tan can gang yin pa de la/_de'i bad kan 'ba' zhig ni ma yin na/_gang gis na de'i rang bzhin nges pa'i yon tan la brten pa yin no/_/'on kyang mkhris pa'i rang bzhin can yang rgyu 'di yin pa de ltar na rang bzhin 'dres pa yin pa'i
[\[64a.2\]]phyir shes rab la sogs pa'i yon tan can ni mkhris pa'i rang bzhin du 'gyur ba'i ngang tshul can yin no zhe na/_gal te de ltar yin pa de tshe ji ltar skyes bu de'i shes rab mkhris pa'i rang bzhin can gyi ngang tshul can du 'gyur ba de ltar na/_de las gzhan te rang bzhin de gcig tu
[\[64a.3\]]nges par 'gyur ba can dri nga ba dang /_rdul dang skal ba ngan pa nyid la sogs pa'i chos kyang ci'i phyir de'i mi mthong skyes bu mkhris pa'i yon tan can de'i ste mi snang ngo zhes bya ba'i don to/_/sbyor ba ni gang zhig gang gi rang bzhin gyi yon tan yin pa de ni/_yon tan de yod na
[\[64a.4\]]de'i 'gyur te/_dper na mkhris pa'i rang bzhin dang ldan pa'i shes rab la sogs pa'i yon tan lta bu'o/_/khro ba la sogs pa yang mkhris pa'i rang bzhin gyi yon tan yin no zhes bya ba ni rang bzhin gyi gtan tshigs so/_/mkhris pa'i rang bzhin 'phel ba na yang de tsam du 'gyur ba'i
[\[64a.5\]]ngang tshul can du de las gzhan pa'i chos 'dod pa yin na/_mi 'gyur ba de bas na mkhris pa'i rang bzhin dang rjes su 'brel ba'i phyir de'i shes rab ma yin no/_/gal te yon tan 'ga' zhig rang bzhin gcig la so sor nges pa ma yin gyi/_'on kyang mkhris pa'i yon tan gang yin
[\[64a.6\]]pa de dag ni bad kan dang rlung gi yang yin zhing de bzhin du rlung la sogs pa'i gang yin pa de dag mkhris pa'i yang yin pa de ltar na thams cad kyi chos thams cad yin no/_/gang rang bzhin gang yang rung ba cig skyes pa de'i chos de nyid yin pa de ltar na rang bzhin thams cad kyi yin
[\[64a.7\]]par 'gyur ro zhe na/_de ni 'dod chags la sogs pa chos kun ma yin no/_/ci'i phyir zhe na/_skyes bu thams cad kyi/_'dod chags mtshungs par thal phyir ro/_/gang gi tshe gang rang bzhin 'ga' zhig gi chos de yin pa de'i tshe/_ji ltar skyes bu gcig gi rang bzhin gcig
[\[64b\]]
[\[64b.1\]]la 'dod chags ci 'dra bar 'gyur ba de ltar na/_skyes bu'i rang bzhin gzhan la gnas pa'i 'dod chags kyang de 'dra bar 'gyur ba de ltar na/_thams cad 'dod chags mtshungs pa can du 'gyur zhing /_de bzhin du zhe sdang dang /_gti mug dang /_nga rgyal dang /_khengs
[\[64b.2\]]pa dang /_phrag dog dang /_ser sna dang /_shes rab la sogs pa'i yon tan dang ldan par mtshungs par 'gyur te/_rgyu mtshungs pa nyid kyi phyir ro/_/sbyor ba ni rgyu mtshungs pa can gang yin pa de ni mtshungs par 'gyur te/_dper na rgyu mtshungs
[\[64b.3\]]pa can gyi myu gu la sogs pa lta bu'o/_/skyes bu la 'dod chags la sogs pa la yang rgyu rang bzhin mtshungs pa can yin no zhes bya ba ni rang bzhin gyi gtan tshigs so/_/mtshungs pa yang ma yin pa de'i phyir bzlog pa yin te/_mtshungs su zin kyang
[\[64b.4\]]mtshungs pa ma yin pa'i phyir ro/_/sbyor ba gang gis gang mtshungs su zin kyang mi mtshungs pa de ni de tsam gyi rgyu can ma yin te/_dper na chu cha mnyam du zin kyang me lce'i tshogs 'phel ba dang 'grib par 'gyur ba chu'i rgyu can ma yin pa lta bu'o/_/'dod chags la sogs pa
[\[64b.5\]]yang skyon gyi rang bzhin mtshungs su zin kyang 'phel ba dang 'grib par 'gyur ro zhes bya ba ni/_khyab par byed pa 'gal ba dmigs pa'o/_/gal te gzugs sogs bzhin skyon med/_/de ltar na 'di 'gyur na/_'byung ba rnams mtshungs kyang gzugs la sogs pa 'phel ba
[\[64b.6\]]dang 'grib pa dang ldan pa yin pa de ltar na yang /_'byung ba'i 'bras bur mthong ba'i phyir thal ba dang thal ba bzlog pa dag ma nges pa yin no zhe na/_de la'ang brtsad pa mtshungs pa yin/_/gal te 'byung ba khyad par med pa dag yin na/_de'i 'bras bu gzugs la sogs pa yang
[\[64b.7\]]'phel ba dang 'grib pa dang ldan par mi 'gyur ro/_/de ltar na 'di la yang de bzhin du brtsad pa nyid yod pa de lta na/_de lta bu'i rigs can thams cad phyogs su byas pa nyid kyi phyir/_thal ba dang thal ba bzlog pa ma nges pa ma yin no/_/de tsam rgyu nyid yin pa bsam pa'i phyir ro/_/
[\[65a\]]
[\[65a.1\]]gzugs la sogs pa ni 'byung ba tsam gyi rgyu can ma yin te/_rgyu ma mthong ba yang khas blangs pa'i phyir ro/_/gal te thal ba la byung ba rnams kyang phyogs su byas pa'i phyir khas blangs pa las nyams pa yin no zhe na/_de ltar ni 'gyur na/_gal te de
[\[65a.2\]]la 'byung ba dag las gzugs la sogs pa skye ba la yang khyad par can/_las rnams bdag po med 'gyur na/_/'di ltar sems can rnams la phan pa dang /_gnod pa sgrub par byed pa'i las sna tshogs pa gzhan dang gzhan dag gis/_'byung ba'i rdul phra rab re re dang /_
[\[65a.3\]]skad cig ma re re gzhan dang gzhan dag ni gzugs la sogs pa gzhan dang gzhan gyi rgyu yin no/_/de ltar ma yin na 'byung ba mtshungs kyang ci'i phyir/_gzugs la sogs pa mtshungs pa ma yin zhes brtsad pa mtshungs pa yin no/_/'byung ba'i rang bzhin
[\[65a.4\]]gyi khyad par las kyang gzugs la sogs pa'i khyad par ma yin te tha dad pa med pa'i rang bzhin can de dag nyid kyi 'gyur ba'i khyad par mi rung ba'i phyir dang rgyu mtshan med par rang bzhin nyid las gyur pa yin na nges pa mi rung ba'i phyir dang /_snga ma bzhin du phyis kyang
[\[65a.5\]]gyur pa med par thal ba'i phyir ro/_/gzugs sna tshogs pa'i rgyur gyur pa ni 'byung ba sna tshogs pa nyid yin no zhes gzhan gyis brtags pa yang rigs pa yin no/_/de ltar na de dag gis khyad par yin pa na/_thal ba dang thal ba bzlog pa ma nges par brjod
[\[65a.6\]]par bya ba ma yin no/_/gzhan yang rlung dang /_bad kan dang /_mkhris pa'i skyon rnams khyad par yod na yang /_'dod chags la sogs pa khyad par med phyir rlung la sogs pa'i chos 'dod chags la sogs pa ma yin no/_/gang gis chos gang yin pa de ni/_de'i
[\[65a.7\]]khyad par yod na gdon mi za bar khyad par thob par 'gyur ro/_/sbyor ba ni gang zhig gang gi yon tan yin pa de ni de'i khyad par yod na khyad par du 'gyur te/_dper na rlung gi khyad par yod na grang ba dang 'dar ba la sogs pa lta bu'o/_/'dod chags la sogs pa'i chos kyang
[\[65b\]]
[\[65b.1\]]rlung la sogs pa'i skyon gyi yon tan yin no zhes bya ba ni rang bzhin gyi gtan tshigs so/_/khyad par du 'gyur ba yang ma yin pa de'i tshe de'i chos ma yin no zhes bya ba ni bzlog pa yin te/_gang zhig gang gi khyad par yod na khyad par du mi 'gyur ba de ni de'i yon tan ma yin te/_
[\[65b.2\]]dper na me'i khyad par yod na grang ba nyid khyad par du mi 'gyur ba lta bu'o/_/'dod chags la sogs pa yang rlung la sogs pa'i khyad par yod na yang khyad par du mi 'gyur ro zhes bya ba ni khyab par byed pa mi dmigs pa'o/_/de ltar ni 'gyur na nyes pa'i rgyu can yin na yang
[\[65b.3\]]'dod chags la sogs pa'i nyes pa'i gnas skabs thams cad kyi rgyu can ma yin no/_/'o na ci yin zhe na/_nyes par gyur pa'i khyad par gyi rgyu can dag yin te nad kyi khyad par bzhin no des na rang gi rgyur gyur pa'i khyad par med pa'i phyir ro/_/skyon de'i gyur pa gzhan na yod na
[\[65b.4\]]yang de las gzhan pa'i nyes pa de'i chos med pa yin no zhe na/_de ltar na yang gcig ni khro ba can dang /_shes rab can dang /_rdul la sogs pa dang ldan par mi 'gyur ro/_/gal te de dang de'i gyur pa'i khyad par 'gyur ro zhe na/_yon tan thams cad kyi rgyur gyur pa'i khyad par tha
[\[65b.5\]]dad pa yod pa'i phyir cig car shes rab dang khro ba la sogs pa mngon du gsal bar thal bar 'gyur te/_de dag ni de tsam gyi rgyu can nyid yin pa'i phyir dang /_ltos par bya ba gzhan med pa'i phyir ro/_/gal te mkhris pa 'khrugs pa yod na sdug bsngal gyis gnod pa'i mkhris pa'i
[\[65b.6\]]yon tan zhe sdang 'byung bar 'gyur ba de ltar na/_gtan tshigs ma grub pa yin no zhe na/_de ma grub pa ma yin te/_ci'i phyir zhe na/_thams cad 'gyur ba yis 'gyur ba'i phyir ro/_/ji ltar mkhris pa'i 'gyur bas gdungs pa'i skyes bu'i zhe sdang dang /_de bzhin du rlung dang bad
[\[65b.7\]]kan gyi yang 'gyur bas 'gyur ba las zhe sdang 'byung bar 'gyur na/_rlung la sogs pa'i yon tan du yang 'dod pa ma yin no/_/gal te thams cad thams cad kyi chos yin pa de ltar na/_bad kan la sogs pa 'gyur ba na yang zhe sdang la sogs pa yod pas 'gal ba med do zhe na/
[\[66a\]]
[\[66a.1\]]de ni ma yin te/_kun las skye ba'ang min te/_'dod chags la sogs pa 'di dag kyang thams cad kyi chos ma yin no/_/ci'i phyir zhe na thams cad kyi 'dod chags mtshungs par thal ba'i phyir ro zhes bya bas nyes pa bshad zin pa'i phyir ro/_/gzhan yang
[\[66a.2\]]rlung la sogs pa/_rgyu ni 'phel bar 'gyur ba na/_/'bras bu 'grib par mi rung ste/_/rlung la sogs pa'i 'bras bu gti mug la sogs pa khyad par du mi 'gyur ba mi rigs so/_/ci dang 'dra ba zhe na/_tsha ba la sogs bzhin te/_ji ltar mkhris pa la sogs pa 'phel ba
[\[66a.3\]]na/_tsha ba la sogs pa 'phel ba de ltar yid kyi yon tan yang 'phel bar 'gyur ro/_/'di ni skyon rnams khyad par yod na yang /_/zhes bya ba'i gzhung btsugs pa yin na/_gal te skyon rnams cha snyoms na yang 'dod chags la sogs pas 'gyur ba nyid srid pa'i phyir dang /_
[\[66a.4\]]cha mi snyoms pa la yang zhe sdang gi 'gyur ba srid pa'i phyir dang /_rlung la sogs pa'i khyad par yod na yang /_'dod chags la sogs pa khyad par du gyur pa de ltar na/_gtan tshigs ma grub pa nyid yin no zhe na/_ma grub pa ma yin te/_'di ltar 'dod chags la
[\[66a.5\]]sogs/_'gyur ba na yang bde sogs skyed/_/khams cha mnyam pa la sogs pa las nang gi reg bya'i khyad par gyi don phan 'dogs par byed pa dang de las gzhan pa'i rjes su byed pas bde ba'am/_sdug bsngal lam 'dod chags la sogs pa skye ba dang rjes su mthun pa
[\[66a.6\]]yin pa de ltar na 'dod chags la sogs pa ni bde ba las skyes pa la yin gyi/_nyes pa las skye ba ma yin pa de ltar na grub pa nyid yin no/_/gal te bad kan la sogs pa 'phel ba na yang 'dod chags la sogs pa 'phel bar mi 'gyur ba gang yin pa de ni/_de'i rgyu
[\[66a.7\]]can nyid yin na yang /_nyes pa cha mi mnyam pa las skyes pa ni sdug bsngal yin la cha mi mnyam pa las skye ba'i sdug bsngal gyi 'dod chags skyed pa ma yin no zhe na/_de ni cha mi mnyam skyes sdug bsngal gyis/_/gal te 'dod chags mi skyed na/_/'o na de ltar yin na rgyu
[\[66b\]]
[\[66b.1\]]cis 'dod chags de skyed pa smros shig_/gzhan gyis cha mnyam zhes bya ba la sogs pa smos te/_nyes pa cha mnyam pa'i rgyu las khu ba 'phel zhing khu ba de las 'dod chags 'phel bar 'gyur ro zhes bya ba ni go rims yin no/_/nyes pa mi mnyam zhes bya ba la sogs pas
[\[66b.2\]]'khrul par ston par byed do/_/nyes mi mnyam la'ang ches shin tu/_/chags pa can 'ga' zhig mthong ngo /_/des na khams cha mnyam pa las 'dod chags ma yin no/_/nyes pa rnams cha mnyam pa la yang gzhan pa mthong /_ngo bo nyid kyis chags pa chung ba can gang yin pa
[\[66b.3\]]chags pa can du'o/_/shin tu yul brten pas khu ba zad pa'i rgyu las phyir skyes bu shin tu chags pa can gzhan la khrag 'dzag pa yang mthong ngo /_/gzhan khu ba shin tu mang ba can yang chags pa can ma yin pa de ltar na 'dod chags la sogs pa'i rgyu mtshan khams cha
[\[66b.4\]]mnyam pa la sogs pa ma yin te/_de yod na yod pa'i rjes su mi byed pa'i phyir ro/_/sbyor ba ni gang yod kyang gang mi 'gyur zhing gang med kyang 'gyur ba de ni de'i rgyu can ma yin te/_dper na chu yod kyang mi 'gyur zhing med na yang 'gyur ba'i sgron ma 'di ni chu'i rgyu can ma yin
[\[66b.5\]]pa lta bu'o/_/'ga' zhig gi 'dod chags kyang khams snyoms pa dang /_khu ba 'phel ba yod na yang mi 'gyur zhing med na yang 'gyur ro zhes bya ba ni khyab par byed pa 'gal ba dmigs pa'o/_/gzhan yang bud med gcig la khu nges med/_bud med la la la de'i
[\[66b.6\]]khu ba so sor nges par mi 'gyur ro/_/de'i phyir bud med gcig la so sor nges pa med pa'i phyir bud med gcig la chags pa drag mi 'gyur na yang 'ga' zhig la nges par yang 'gyur ro/_/de bas na 'dod chags kyi rgyu khu ba ma yin no/_/sbyor ba ni gang zhig gang nges pa med
[\[66b.7\]]na yang nges par 'gyur ba de ni de tsam gyi rgyu can du 'gyur ba ma yin te/_chu nges pa med par sA lu'i sa bon la nges pa'i sA lu'i myu gu lta bu'o/_/'dod chags kyang khu ba nges pa med na yang nges pa yin no zhes bya ba ni khyab par byed pa 'gal ba dmigs pa'o/_/de ltar
[\[67a\]]
[\[67a.1\]]ni 'gyur mod kyi gal te gzugs sogs kyang yan lag/_/khu ba nges pa med na yang nges par 'dod chags skye ba yin te/_gzugs dang nye bar spyod pa la sogs pa lhan cig byed pa'i rgyu yin pa'i phyir ro zhe na/_min te kun la nges phyir ro/_/skyes bu khu
[\[67a.2\]]ba mtshungs pa can dag gi nang nas gcig cig gzugs la sogs pa'i yon tan dang ldan pa'i bud med la 'dod pa spyod pa na gzhan de nyid la rnam par sdang ba yin no/_/gal te gzugs la sogs pa nges par byed par 'gyur ba de'i tshe/_nges pa med par yang mi
[\[67a.3\]]'gyur/_/gal te gzugs la sogs pa'i rgyu mtshan gyis 'dod chags 'gyur ba ma yin te/_'dod chags can dag gi 'ga' zhig gi tshe bud med kyi yul nges pa med pa can gyi 'dod chags kyang spyir 'byung bar mthong ngo /_/gang gis bud med 'ga' zhig gi gzugs la
[\[67a.4\]]sogs pa la kun du rtog par byed cing 'dod chags kyis gdungs pa de ni ma bsams par phrad pa gzugs ngan pa can dang lhan cig spyod par mi 'gyur ba zhig na 'gyur ba yang ma yin pa de'i phyir rgyu thams cad 'khrul par 'gyur ro/_/gal te khu ba'i gzugs tsam gyis
[\[67a.5\]]lhan cig byed pas kyang 'dod chags 'gyur ba de'i tshe yon tan mi 'dzin can gyi'ang 'gyur/_skyes bu gtsang ma'i 'du shes dang bral ba so sor btags pa la sogs pa'i stobs dang ldan du zin kyang bud med gzugs dang ldan pa la yang 'dod chags skye bar 'gyur ro/_/'di
[\[67a.6\]]ltar gzugs dang khu ba yod du zin kyang gtsang ma la sogs pa'i 'du shes dang bral ba mi skye ba de ltar na/_'dod chags ni de tsam gyi rgyu can ma yin no/_/sbyor ba ni gang zhig gang yod na yang mi 'gyur ba de ni de tsam gyi rgyu can du 'gyur ba ma yin te/_dper na sa yod du zin kyang
[\[67a.7\]]myu gu med pa lta bu'o/_/'dod chags la sogs pa yang gzugs dang khu ba la sogs pa dag yod du zin kyang /_mi gtsang ba la sogs pa'i 'du shes can mi 'gyur ro zhes bya ba ni khyab par byed pa 'gal ba dmigs pa'o/_/gal te yon tan 'dzin de yang /_/yan lag
[\[67b\]]
[\[67b.1\]]yin na/_gal te de ltar ni 'gyur mod kyi/_yon tan 'dzin pa yang 'dod chags skye ba'i lhan cig byed pa'i rgyur 'dod pa nyid yin pa de ltar na grub pa la sgrub pa nyid yin no zhe na/_de'i tshe skyes bu thams cad dag_/yon tan 'dzin pa can 'gyur ro/_/ci'i phyir zhe na/_rgyu la khyad
[\[67b.2\]]par med phyir ro/_/gzugs sam khu ba'am gzhan 'dod chags kyi rgyu nyid du bstan pa zhes bya ba gang yin pa de nyid yon tan 'dzin pa'i rgyu nyid du khyad par med pa yin pa de ltar na thams cad yon tan 'dzin pa can nyid du 'gyur na/_'gyur ba yang ma yin pa de'i phyir ji skad du bshad
[\[67b.3\]]pa'i 'dod chags la sogs pa 'byung ba can nam/_yon tan 'dzin pa ma yin no/_/ci ste mi gtsang ba la sogs pa'i 'du shes skal ba mi mnyam pa'i gnas skabs yin pa'i phyir thams cad yon tan 'dzin pa can ma yin no zhes 'dod na/_'o na de'i tshe skal ba mnyam pa'i
[\[67b.4\]]yang bdag dang bdag gir lta ba'i rjes su 'brel ba'i sems la ltos nas 'dod chags la sogs pa 'gyur ba de ltar na rigs mthun sngon du song ba'i 'jug pa can nyid yin pa'i phyir mi 'dod pa cung zad kyang med do/_/gal te nyes pa'i rang bzhin las 'dod chags la sogs
[\[67b.5\]]pa skye ba yin pa de'i tshe/_gnas skabs can gang chags can 'dod/_/bad kan gyi rang bzhin can gyi skyes bu de 'dra ste/_khro ba las bzlog pa 'dod chags kyi rang bzhin nyid la gnas pa zhe sdang can mi 'gyur ro/_/ci'i phyir zhe na/_'dod chags dang zhe sdang dang /_de'i
[\[67b.6\]]ngo bo mtshungs pa med phyir ro/_/'gal ba'i phyir ro/_/gang gi phyir 'gal ba de'i phyir zhe sdang dang /_'gal ba dang /_'dod chags kyi rang bzhin bad kan gyi ming can yang yin pa de la gnas pa'i zhe sdang mi 'gyur ro/_/sbyor ba ni gang zhig gang skye ba dang 'gal ba'i rang
[\[67b.7\]]bzhin la gnas pa de ni de'i skyed par byed par mi 'gyur te/_dper na me grang ba'i skyed par byed pa ma yin pa lta bu'o/_/skyes bu 'di yang zhe sdang dang 'gal ba 'dod chags kyi rang bzhin la gnas pa yin no zhes bya ba ni khyad par byed pa 'gal ba dmigs pa'o/_/
[\[68a\]]
[\[68a.1\]]de la gnas pa'i zhe sdang 'gyur ba de ni/_'di la nges pa mthong mi 'gyur te/_rtog par mi 'gyur ro/_/gang zhig gi tshe de'i rang bzhin la gnas pa'i 'dod chags dang zhe sdang dang /_yang phrag dog dang ser sna la sogs pa yin no/_/rang bzhin
[\[68a.2\]]gnyis ka 'dus pa las gnyi ga 'jug par rtog pa yang 'jug pa mtshungs par thal bas gsal ba yin no/_/gal te ji ltar mkhris pa'i rang bzhin las byung ba can gyi rdul la sogs pa'i chos 'ga' zhig gi tshe 'jug pa dang ldog pa de dag dang 'dra bar 'di la
[\[68a.3\]]yang yin no zhe na/_de ni ma yin te mtshungs pa med pa nyid kyi phyir ro/_/tsha ba dang grang ba la sogs pa'i rgyu mtshan gzhan 'ga' zhig la ltos nas/_rdul la sogs pa dag gi yod pa dang med pa ni rgyu mtshan ji lta ba bzhin du yin pa de ltar na/_de dag gi 'jug pa dang ldog par
[\[68a.4\]]'gyur ba ni rigs pa yin no/_/'dir yang yid las byung ba dag gi rgyu ji skad du bstan pa med par gzhan yod pa ma yin pa de ltar na gags byed pa gang yin/_ci ste 'di la yang kun du rtog pa yang yan lag nyid du rtog par 'gyur ba de'i tshe kun du rtog pa yang bdag dang
[\[68a.5\]]bdag gi dang /_gtsang ba dang bde ba la sogs pa'i ming can gyi mtshan nyid kyi sa bon yin no/_/nyes pa tsam las 'jug pa can 'dod chags la sogs pa ma yin pa de ltar na de dag gi chos ma yin no/_/gal te gang yang de skad du smra ba de'i yang nyes pa 'dir thal bar mi 'gyur
[\[68a.6\]]ram zhe na/_de ni ma yin te/_mtshungs pa med pa nyid kyi phyir ro/_/gang gis 'dod chags la sogs pa dag ni nyes pa'i rgyu can ma yin no/_/'o na ci yin zhe na/_rigs mthun bag chags khyad par la/_/rags las pas ni 'jug pa can/_/'dod chags la sogs pa gang dag
[\[68a.7\]]la bdag dang bdag gir lta ba rigs mthun pa dang rgyu'i khyad par de la ltos nas 'jug cing skye ba yod pa de dag ni rnam par shes pa sna tshogs pa gzhan dang gzhan bag chags rab tu sad par byed pa dag gis rab tu sad par 'gyur ro/_/gang gi tshe rkyen thag nye ba de'i tshe 'gyur ba
[\[68b\]]
[\[68b.1\]]gang yin de'i de skad du smra ba'i ji skad du bshad pa'i skyon de dag du thal ba med do/_/'dod chags la sogs pa rlung la sogs pa'i chos yin pa bsal ma thag pa/_des ni 'byung ba'i chos nyid bkag par rig par bya ste/_rlung la sogs pa'i nyes pa rnams ni 'byung ba'i rang
[\[68b.2\]]bzhin nyid yin pa'i phyir ro/_/dper na rlung dang me dang /_chu dag gi chos 'dod chags la sogs pa ma yin pa lta bu'o/_/rten yang bkag pa nyid phyir ro/_/yod med rten yang min phyir ro/_/zhes bya ba la sogs pas sems kyi rten bsal zin pa'i phyir/_'dod chags
[\[68b.3\]]la sogs pa'i 'byung ba'i rten nyid yin pa bsal ba nyid yin par shes par bya ste/_yang mi brjod do/_/de dag kyang 'di ltar gzugs la sogs pa las tha dad pa'i 'byung ba dngos por gyur pa khas blangs nas rten ma yin no zhes brjod pa yin no/_/de lta ma yin na gzugs
[\[68b.4\]]dang sgra dang dri dang ro dang reg bya dag las 'byung ba'i rdzas gzhan nam gzhan ma yin pa cung zad kyang med pa de ltar na/_gang las de rten yin/_'byung ba tsam yang gzugs la sogs pa'i skye mched lnga'i rjes su 'jug pa'i rigs pa ma yin te/_de kho na nyid mang po nyid du
[\[68b.5\]]thal ba'i phyir ro/_/de ltar khas len na yang rnam par shes pa de tsam dag rten par 'gyur ro/_/'di ltar mang po dag shes pa dag gcig gi bdag nyid kyi chos yin no zhes bya ba'i rtog pa yang 'thad pa ma yin no/_/de ltar na sems de nyid don gzhan nam don gzhan ma
[\[68b.6\]]yin par 'gyur grang na/_don gzhan nyid ma yin na ni/_ji ltar sems gzugs gcig gi bdag nyid du gyur pa yin pa de nyid sgra la sogs pa'i yang yin pa de ltar na/_chos gcig las tha dad pa med pa'i phyir gzugs la sogs pa gcig nyid du 'gyur na de yang
[\[68b.7\]]yod pa ma yin te/_dbang po gcig gis gzugs la sogs pa'i skyon yod pa'i phyir ro/_/don gzhan nyid yin na yang gzugs la sogs pa ji snyed pa de'i 'bras bu'i rnam par shes pa yang de snyed yin pa de ltar na/_nan gyis de kho na nyid mang po nyid du 'gyur te/_zhar
[\[69a\]]
[\[69a.1\]]la 'ongs pas chog go/_/gal te 'byung ba dag la brten nas 'byung ba las gyur pa'i gzugs gnas pa yin no zhes 'dod pa'i phyir rten bkag na ji ltar khas blangs pa la gnod pa ma yin zhe na/_de ni khas blangs pa la gnod pa ma yin te/_'di ltar kho
[\[69a.2\]]bo cag ni/_dkar po la sogs sa sogs la/_/brten pa dag ni ma yin no/_/'byung ba reg bya'i bdag nyid dag las gzugs la sogs pa skye bar 'dod pa gang yin pa de ni gdon mi za bar rgyu dang 'bras bu dus tha dad pa de ltar na 'byung ba bzhir gyur pa la brten nas gzugs
[\[69a.3\]]la sogs pa rten la gnas pa ma yin gyi/_'on kyang de dag las 'gyur pa de ltar ni skyon yod pa ma yin no/_/'o na ji ltar na 'byung ba chen po rgyur byas pa zhes tha snyad du byed ce na de rgyur byas pa'i sgra dag kyang /_rgyu'i don yin zhes bya ba smos te/_rten gyi don ma yin no/_/'byung ba bzhi po
[\[69a.4\]]rang rten dang /_/gzugs sogs tha dad med par ni/_/gnas can phyir ro/_/rgyu'i phyir gzugs la sogs pa rten pa'i 'byung ba rnams rten yin par 'dod par 'gyur ro/_/de bzhin rten nyid kyang yin par rtog pa la gal te/_'byung ba dang rgyur byas ba'i gzugs de dag gi rang
[\[69a.5\]]bzhin gang yin pa de dag ni rten dang brten pa'i ngo bor nges pa'i rang bzhin 'di yin pa de'i tshe/_de dag gi rang bzhin nges pa med na rten dang brten pa'i ngo bo med pas rgyur byas pa'i gzugs nyid kyi sems mi rung ba'i phyir ro/_/de la yang de ltar rtog na ni 'dod chags la sogs pa dag gi
[\[69a.6\]]lus rten ma yin no/_/de ltar na gal te brten par 'gyur ba de'i tshe brtan pa'i ngo bor lus kyi bdag nyid can gyi rten yod na de dag kyang de bzhin du tha dad pa med par 'jug par gyur te/_de dag ni rten dang brten pa'i ngo bor nges pa'i rang bzhin nyid yin pa'i phyir ro/_/rnam pa gzhan du
[\[69a.7\]]'gyur ba na/_/de'i rten nyid kyi rang bzhin med pas 'jig par thal ba'i phyir ro/_/'jig pa med na ni sngar yang 'di'i rten nyid ma yin par thal ba'i phyir ro/_/de ltar yang ma yin te/_'ga' zhig 'ga' zhig gi tshe skye ba de ltar na brten pa ma yin no/_/sbyor ba ni gang zhig gang dang lhan
[\[69b\]]
[\[69b.1\]]cig tha dad par gnas pa de ni/_de la rten dang brten pa'i ngo bor so sor nges pa ma yin te/_dper na ba lang dang rta lta bu'o/_/'dod chags la sogs pa yang 'byung ba rnams dang tha dad pa yin no zhes bya ba ni khyab par byed pa 'gal ba dmigs pa'o/_/de ltar ni 'gyur mod kyi/_gal
[\[69b.2\]]te myos sogs nus pa bzhin/_/tha dad pa yin/_chang tshar gyur pa la rdzas ldog pa med du zin kyang myos pa'i nus pa ldog par 'gyur ro/_/de ltar na nus pa chang la brten pa yin pa'i phyir ma nges pa yin no zhe na/_ma nges pa ma yin te/_'di ltar dngos las nus pa don gzhan dag ma yin/_
[\[69b.3\]]chang la myos pa'i 'bras bu skyed par byed pa'i nus pa nyid yod pa gzhan nyid ma yin no/_/'o na ci yin zhe na/_chang nyid yin te de'i 'bras bu byed pa nus pa nyid bstan pa'i phyir de skad du brjod pa yin no/_/gang zhig gang kho na yin pa de la de brten par 'gyur ba ma yin te/_don dam pa'i rten dang brten
[\[69b.4\]]pa'i dngos po ni gzhi tha dad pa can nyid yin pa'i phyir ro/_/sbyor ba ni gang zhig gang kho na yin pa de ni de dang lhan cig don dam par rten dang rten pa'i dngos pos ma yin te/_dper na rang gi bdag nyid dang myos pa'i nus pa de nyid lta bu'o/_/myos pa'i nus pa yang chang nyid yin no zhes
[\[69b.5\]]bya ba ni khyab par byed pa 'gal ba dmigs pa'o/_/de ltar ni 'gyur mod kyi chang gnas pa nyid ni myos pa'i nus pa ldog par 'gyur te/_gang gnas pa na ldog pa gang yin pa de ni de nyid yin par mi 'gyur ba'i phyir gtan tshigs ma grub pa yin no/_/sbyor ba yang gang zhig gang
[\[69b.6\]]gnas pa na ldog pa de ni de nyid ma yin te/_dper na ba lang gnas pa na rta ldog pa lta bu'o/_/chang gnas pa na yang myos pa'i nus pa ldog pa yin no zhes bya ba ni khyab par byed pa 'gal ba dmigs pa'o/_/dngos 'jig 'gyur gyi chang zhes bya ba myos pa'i 'bras bu'i rgyu'i bdag nyid
[\[69b.7\]]tsha ba'i gnas skabs na med par 'gyur gyi rten gnas pa yang ma yin no/_/ci 'dra ba zhig ce na tshang na ste myos pa'i nus pa yod par rung ba na/_brten pa de 'jig par mi 'gyur ro/_/de dag ni rten dang brten pa'i dngos po nges pa'i bdag nyid can gyi ngo bo yin pa'i phyir ro/_/gtan tshigs
[\[70a\]]
[\[70a.1\]]ma grub pa yin no/_/de bas na gal te nus pa ldog pa yin zhes 'dod pa de'i tshe chang las nus pa de gzhan ma yin pa de ltar na/_chang de nyid ldog pa yin no/_/ci ste yang rten du gyur pa chang gnas pa nyid yin la nus pa ldog pa de ni rigs pa ma yin no/_/myos pa'i
[\[70a.2\]]nus pa dang 'brel par rung ba'i chang gnas pa na nus pa 'ga' zhig kyang ldog pa ma yin no/_/sbyor ba ni gang zhig gang 'brel par rung ba ma tshang ba med pa'i ngo bor gnas shing /_de lta bur gyur pa de gnas pa na de la brten pa ldog pa ma yin te/_dper na snga ma'i gnas skabs la
[\[70a.3\]]myos pa'i nus pa de nyid lta bu'o/_/phyis kyi chang yang myos pa'i nus pa dang ldan par rung ba ma tshang ba med par gnas pa'i ngang tshul can yin no zhes bya ba ni khyab par byed pa 'gal ba dmigs pa'o/_/gtan tshigs ma grub pa 'dod pa nyid yin te/_'di ltar gang zhig gang yod na ldog pa de ni de
[\[70a.4\]]nyid ma yin te zhes bya ba la sogs pa nus pa'i khyad par sgrub par byed par mi 'gyur ro/_/gang zhig kho na yin pa de ni de dang zhes bya ba la sogs pa'i sbyor ba las gtan tshigs grub pa nyid yin no/_/de ltar ni 'gyur mod kyi/_gal te de mtshungs she na/_ji ltar chang las myos pa'i nus pa
[\[70a.5\]]don gzhan ma yin pa de bzhin du 'byung ba dag las kyang 'dod chags la sogs pa sems las 'byung ba yang don gzhan ma yin no zhe na de ni de ltar min te/_'byung sems tha dad nyid phyir ro/_/'byung ba dag las sems mtshan nyid tha dad pa kho na yin no/_/ci'i phyir zhe na/_snang ba tha
[\[70a.6\]]dad can rtogs phyir/_/lus dang sems dag ni rnam pa tha dad pa can gyi shes pa'i yul nyid yin no/_/de ltar na gang gi tshe lus yul du mi byed pa na yul gzhan 'dzin pa can gyi rang gi rnam par shes pa 'ga' zhig yang dag par rig par byed pa de'i tshe/_rang gi yul kha dog dang dbyibs
[\[70a.7\]]la sogs pa'i khyad par gyi rnam par mi snang ngo /_/yang gang gi tshe lus yul du byed pa de'i tshe lus zlum pa dang ring ba'i rnam par snang ste/_de'i tshe lus dang yid kyi rnam par shes pa'i rnam pa tha dad pa nyid nyams su myong ba yin no/_/lhan cig dmigs pa yang yul dang yul can nyid du
[\[70b\]]
[\[70b.1\]]'gyur na de ni gzhan gyi lus la yang yod pa yin na/_de yang dmigs par byed pa'i sems kyi rten ma yin no/_/de bas na rang gi lus dang rnam par shes pa dag ni snang ba tha dad pa can gyi rnam par shes pas gzung bar bya ba nyid yin pa'i phyir tha dad pa nyid yin no/_/sbyor ba ni gang dang gang
[\[70b.2\]]snang ba tha dad pa can gyi rnam par shes pas bzung ba de dag ni dngos su tha dad pa yin te/_dper na me'i gzugs dang rlung gi reg bya lta bu'o/_/lus dang sems dang 'dod chags la sogs pa'i tshogs kyang snang ba tha dad pa can gyi rnam par shes pas gzung bar bya ba dag yin no zhes bya ba ni
[\[70b.3\]]rang bzhin gyi gtan tshigs so/_/yang rnam pa gzhan du na 'dis yul snang bar byed cing gsal bar byed pas na snang ba ste dbang po'o/_/tha dad pa yang de yin la snang ba yang yin pas na snang ba tha dad pa'o/_/dbang po tha dad pas rtogs pa'i phyir te/_dbang po tha dad pas gzung bar bya ba
[\[70b.4\]]nyid yin pa'i phyir ro zhes bya ba'i don to/_/lus kyang dbang bo gzhan gyis yul du byas pa yin la/_rnam par shes pa'ang gzhan nyid kyis yin pa de ltar na tha dad pa nyid yin no/_/sbyor ba ni gang dang gang gis dbang po tha dad pas gzung bar bya ba yin pa de dang de ni dngos su bdag nyid tha
[\[70b.5\]]dad pa yin te/_dper na me'i gzugs dang rlung gi reg bya lta bu'o/_/lus dang sems dang 'dod chags la sogs pa'i tshogs kyang dbang po tha dad pas gzung bar bya ba yin no zhes bya ba ni rang bzhin gyi gtan tshigs so/_/mthong ba dang reg pa dag gis gzung bar bya ba'i rdzas gcig med
[\[70b.6\]]pa'i phyir gtan tshigs snga ma ma nges pa nyid ma yin no/_/gal te yang dbang po drug pa mi 'dod pa de ltar na yang gdon mi za bar rnam par shes pa'i sgrub par byed pa 'ga' zhig brjod par bya'o/_/de yang shes pa sgrub par byed pa tha dad pa can nyid yin pa'i phyir/_gtan tshigs kyi
[\[70b.7\]]don du 'gyur ba yin na zhen pas ci zhig bya/_gnyis pa yang ma grub pa yin par bsam par bya'o/_/yang na snang ba tha dad can rtogs phyir zhes bya ba ni skyes bu gang la snang ba tha dad pa des rtogs pa'i phyir te/_bdag nyid dang gzhan dag gi mngon sum nyid yin pa'i phyir ro zhes
[\[71a\]]
[\[71a.1\]]bya ba'i don to/_/'di skad du bstan par 'gyur te/_sems ni bdag nyid kyi mngon sum yin zhing /_lus ni bdag nyid dang skyes bu'i khyad par gzhan gyi yang mngon sum yin no/_/gal te yang sems lus las tha dad par mi 'gyur ba
[\[71a.2\]]de'i tshe/_gzhan gyis gzhan gyi lus bzung ba na lus bzhin du de dang 'brel ba can gyi sems kyang bzung bar 'gyur ba'am/_sems bzhin du lus kyang ma bzung bar 'gyur te/_de dag gcig nyid yin pa'i phyir ro/_/sems nyid ni gzung bar bya ba ma yin pa'i rang bzhin nyid kyang ma yin te/_
[\[71a.3\]]bdag nyid kyis de 'dzin pa'i phyir ro/_/gzung bar bya ba nyid yin du zin kyang gzhan nyid kyi yin pa'i phyir rtog pa ma yin no zhes 'dod na gzhan dang 'brel pa can gyi lus kyang ma bzung bar 'gyur ro/_/de bas na tha dad pa nyid yin no/_/sbyor ba ni gang zhig bdag nyid kyi mngon sum yin pa dang /_gang
[\[71a.4\]]zhig bdag dang gzhan gyi mngon sum gang yin pa de dag ni phan tshun tha dad pa yin te/_dper na rang nyid kyis mkhal ma'i zug gzer nyams su myong ba dang /_zlos gar mkhan lta bu'o/_/bdag nyid kyi sems kyang bdag nyid kyi mngon sum yin zhing /_bdag nyid kyi lus kyang bdag
[\[71a.5\]]dang gzhan gyi mngon sum yin no zhes bya ba ni rang bzhin gyi gtan tshigs so/_/gzhan yang gal te sems lus la brten par 'gyur ba de'i tshe/_lus 'gyur ba'i bar du yang /_ji srid du ji ltar mthong ba bzhin du rgyu mtshungs pa'i gnas skabs gcig la lus gnas pa gnas skabs
[\[71a.6\]]gzhan yongs su 'dzin pa ma yin pa de srid du/_yid ngo bo mtshungs 'gyur te/_/de la brten pa'i gzugs sogs bzhin du/_yid kyi rnam par shes pa rnam pa gcig nyid du 'gyur te/_rgyu mtshungs pa can nyid yin pa'i phyir ro/_/'di ltar skad cig mar yul gzhan pa can nyid du 'jug par
[\[71a.7\]]'gyur ro/_/de ltar ni 'gyur mod kyi de'i tshe rten tha dad pa med na yang don gzhan dang gzhan yan lag tu 'gyur ro/_/de'i phyir shes pa ni rnam pa gcig pa can nyid ma yin no zhe na/_de yang yod pa ma yin te/_'di ltar rnam par rtog pa ni/_don gyi gzhan dbang can nyid gang rnam par
[\[71b\]]
[\[71b.1\]]rtog pa phyi rol gyi don thag nye ba la ltos pa med pa can nye bar len pa'i dbang gis 'jug pa yin no/_/ji ltar na de dag gi lhan cig byed pa don yin zhing de so sor nges pa la sogs pa yang yin yang gang tshe lus la ltos med par shes pa skye ba/_la la'i shes 'ga' bag chags
[\[71b.2\]]dag_/sad pa yi ni rgyur 'gyur pa/_/de'i tshe rgyu des na 'ga' zhig las 'ga' 'gyur/_shes pa 'ga' zhig las de ma thag tu shes pa 'ga' zhig 'byung bar 'gyur pa de ltar na 'gal ba med do/_/bshad ma thag pa'i tshul gyis sems can thog ma med pa can nyid yin pa 'ba' zhig
[\[71b.3\]]tu ma zad kyi/_snga na med pa'i sems can mi skye ba yang grub pa yin te/_de ni rnam shes min pa'ang rnam shes kyi/_/nyer len min phyir grub pa yin/_/sbyor ba ni gang zhig gang dang mi mthun pas mi skye zhing mthun pas kyang skye ba de ni de'i rgyu yin te/_dper na sa bon la sogs pa mthun pa dang
[\[71b.4\]]mi mthun pa'i rdzas su byed pa'i myu gu la sogs pa lta bu'o/_/phyis kyi shes pa yang sngar gyi shes pa mthun pa dang mi mthun pa dag gis skye ba dang mi skye bar 'gyur ro zhes bya ba ni rang bzhin gyi gtan tshigs so/_/rnam par shes pa nyid rnam par shes pa'i nye bar len pa yin gyi/_
[\[71b.5\]]rnam par shes pa ma yin pa'i ma yin zhing /_rnam par shes pa ma yin pa'i ngo bo lus la sogs pa nye bar len pa ma yin no/_/rnam par shes pa ma yin pa ni rnam par shes pa'i nye bar len pa'i ngo bor mi 'gyur ba'i phyir/_sems can thog ma med pa yin pa de ltar na snga na med
[\[71b.6\]]pa'i sems can rab tu skye ba ma yin no/_/'ang zhes bya ba'i sgras ni lus la sogs pa'i rgyu can nyid yin na/_'dod chags la sogs pa cig car thal ba'i phyir yang sems can thog ma med pa nyid du 'grub pa yin no/_/gal te yang sems mngon par gsal ba can ma yin
[\[71b.7\]]pa'i 'byung ba'am/_rtswa la sogs pa glang po che'i bdag nyid du ma gyur pa de ltar na yang /_gal te dngos po thams cad ni rnam par shes pa'i nus pa dang ldan pa yod pa yin no/_/rnam par shes nus ldan phyir te/_/rgyu'i phyir rnam par shes pa ma yin pa las rnam par shes pa mi
[\[72a\]]
[\[72a.1\]]'byung ba zhes bshad pa gang yin pa de 'dod pa nyid yin no zhe na/_de ni grub pa la sgrub pa ma yin no/_/de ltar na sems mngon par gsal ba ma yin pa can gyi 'byung ba rnams la/_nus pa'i ngo bor gnas par 'dod pa'i sems gang yin pa de ci mngon par gsal ba'i
[\[72a.2\]]gnas skabs kyi sems gang yin pa de de nyid yin nam 'on te gzhan nyid yin/_rtswa mchog gi rtse mo la glang po che mngon par gsal ba rnams kyi ngo bo gang yin pa de nyid nus pa'i gnas skabs na yin nam/_'on te gzhan nyid yin grang na gal te gzhan nyid yin pa de'i tshe gzhan yod na de
[\[72a.3\]]yod do zhes rigs pa ma yin no/_/ci ste mthong ba'i bdag nyid kyi gnas skabs kyi sems dang glang po che'i ngo bo gang yin pa sems mngon par gsal ba can ma yin par mngon par 'dod 'dod pa'i 'byung ba rnams sam rtswa mchog gi rtse mo la de nyid yod pa yin no zhes 'dod pa de dang de shin tu srid pa
[\[72a.4\]]ma yin te blun pa nyid kyi phyir/_grangs can phyugs las gzhan/_ngo tsha bcas pa su brjod rtsol te 'bad par byed do/_/'di ltar rtswa mchog rtse la glang chen brgya/_/sngon chad ma mthong ba mngon par gsal ba ma yin pa'i gnas skabs de'i tshe na rang gi ngo bo ma dmigs par yod do
[\[72a.5\]]zhe'o/_/gal te de la yod par 'gyur ba de'i tshe rang gi ngo bo nyid dmigs par 'gyur ro/_/sbyor ba ni gang zhig gang gi tshe gang la yod pa de ni de'i tshe de la rang gi ngo bor 'gyur te/_dper na mngon par gsal ba'i gnas skabs kyi sems dang /_glang po che brgya de nyid lta bu'o/_/glang po
[\[72a.6\]]che brgya dang sems kyang rtswa mchog gi rtse mo dang /_sems mngon par gsal ba can ma yin par mngon par 'dod pa'i 'byung ba'i khyad par rnams la yod do zhes bya ba ni rang bzhin gyi gtan tshigs so/_/ngo bo gang zhig snang gyur pa/_/ngo bo de ni sngar mi snang /_'byung ba'i bdag
[\[72a.7\]]nyid kyi/_rgyu ni lan brgyar rnam phye yang /_/gson pa'i lus bzhin du sems dmigs pa sgrub par byed pa g.yo ba la sogs pa med pa'i phyir ro/_/rtsa ba'i bdag nyid can mngon par gsal ba ma yin pa'i gnas skabs kyi ngo bo gang yin pa de ni gzhan nyid yin te/_gzhan yod pa na
[\[72b\]]
[\[72b.1\]]de yod do zhes brjod par mi bya'o/_/sbyor ba ni rnam grangs med par gang zhig gang gi ngo bor mi 'gyur ba de ni dngos su der 'gyur ba ma yin te/_dper na bde ba'i ngo bo ma yin pa can gyi sdug bsngal lam/_me'i gzugs dang chu lta bu'o/_/nus par mngon par 'dod pa'i dngos po
[\[72b.2\]]yang sems mngon par gsal ba'i ngo bo dang glang po brgya'i ngo bor mi 'gyur ro zhes bya ba ni khyab par byed par 'gal ba dmigs pa'o//_//tshad ma rnam 'grel gyi 'grel pa/_bam po bco brgyad pa/_de nyid yin pa snang ba'i gnas skabs bzhin du dmigs par 'gyur ba
[\[72b.3\]]de ltar na ma grub pa ma yin no/_/de bas na thams cad rnam par shes pa'i bdag nyid ma yin pa'i phyir rnam par shes pa ma yin pa rnam par shes pa'i nye bar len pa nyid ma yin par bsgrub par bya ba la/_grub pa la sgrub pa ma yin no zhes bya bar gnas so/_/gzhan yang gal te
[\[72b.4\]]sems can thog ma med pa ni mi 'dod do/_/'o na ci yin zhe na/_snga na med par rab tu skye ba de'i tshe snga na med pa 'byung ba la sems can khas len na/_rigs mthun pa la rag las pas 'jug pa can dag ni 'dod chags la sogs pa ma yin gyi 'on kyang lus kyi chos yin no/_/de
[\[72b.5\]]bas na ji ltar lus ni lag pa la sogs pa 'ga' zhig dang ldan pa dang /_mi ldan pa dang /_chen po dang /_chung ngu dang /_sngo bsangs la sogs pa'i kha dog dang /_de ma yin pa'i kha dog dang mig la sogs pa ma tshang ba med pa'am/_gzhan yin pas chos de dag skye ba
[\[72b.6\]]nges pa med pa can yin pa de ltar na/_chags sogs nges med thal bar 'gyur/_/'dod chags can dang ches 'dod chags can dang /_ches shin tu 'dod chags can 'ba' zhig gi 'dod chags nyid kyi bar du mi 'gyur ro/_/de ltar na bde ba dang sdug bsngal dang /_yid
[\[72b.7\]]bde ba dang /_yid mi bde ba dang /_zas la sogs pa 'dod pa dang /_zhe sdang dang /_phrag dog dang ser sna la sogs pa dang /_shes rab la sogs pa brjod par bya'o/_/sbyor ba ni gang ma byung ba las snga na med pa 'byung bar 'gyur zhing /_gang snga na med pa'i chos rnams dang /
[\[73a\]]
[\[73a.1\]]sbyor ba de ni chos de dag dang ldan par nges par yod pa ma yin te/_lus de nyid la dbang po dang /_yan lag dang /_nying lag dang /_kha dog dang /_dbyibs kyi khyad par nges pa med pa dang ldan pa lta bu'o/_/snga na med pa'i skyes bu 'di yang mngal du snga na
[\[73a.2\]]med par 'byung ba dang /_snga na med pa'i 'dod chags la sogs pa dag dang ldan pa zhes bya ba ni khyab par byed pa 'gal ba dmigs pa'o/_/yang na gang dang gang lus kyi chos yin pa de dang de ni skye bar 'gyur ba nges par skye ba dang 'brel par 'gyur ba ma yin te/_dper na
[\[73a.3\]]dbang po dang /_kha dog dang /_dbyibs dang /_yan lag dang nying lag la sogs pa lta bu'o/_/yid bde ba dang /_yid mi bde ba dang /_'dod chags dang /_zhe sdang dang /_zas la sogs pa 'dod pa dang /_shes rab la sogs pa yang lus kyi chos yin no zhes bya ba ni khyab par
[\[73a.4\]]byed pa 'gal ba dmigs pa'o/_/'dod chags la sogs pa'i rgyu 'byung ba'i bdag nyid yin la/_'dod chags la sogs pa'i rgyur gyur pa 'byung ba'i bdag nyid de las kyang skyes bu 'ga' zhig 'das pa ma yin te/_'byung ba'i bdag nyid ma 'das phyir te/_rgyu'i
[\[73a.5\]]phyir des skyed pa'i 'dod chags la sogs pa dang ldan pas/_'ga' zhig 'dod chags dang bral ba la sogs pa med pa nyid yin pa de ltar na/_gal te skyes bu thams cad 'dod chags la sogs pa dang ldan par 'dod na zhes bya ba'i phyogs snga ma'o/_/sbyor ba yang gang zhig
[\[73a.6\]]rgyu'i rang bzhin las ma 'das pa gang yin pa de ni de'i 'bras bur rigs par 'gyur te/_dper na myu gu'i rgyu'i tshogs ni myu gu rgyu las ma 'das pa yin pa de lta bu'o/_/skyes bu 'di yang 'dod chags la sogs pa'i rgyu'i rang bzhin 'byung ba'i bdag nyid las ma 'das pa yin
[\[73a.7\]]no zhes bya ba ni rang bzhin gyi gtan tshigs so/_/skyes bu 'byung ba'i bdag nyid las ma 'das pa de ltar na yang /_'di'i kha dog dang dbyibs dang dbang po la sogs pa lus kyi chos 'ga' zhig gi tshe med pa can nyid yin pas ma nges pa yin no/_/de ltar na yang khas blangs
[\[73b\]]
[\[73b.1\]]nas brjod par bya ste/_gal te 'byung ba'i bdag nyid las ma 'das pa kun chags sogs ldan pa/_de'i phyir thams cad 'dod chags mtshungs par 'gyur 'dod chags la sogs pa thams cad 'byung ba'i bdag nyid yin pa'i phyir ro/_/sbyor ba ni gang zhig gang las rgyu khyad par can ma
[\[73b.2\]]yin pa de ni de las khyad par ma yin par 'gyur te/_dper na rgyu khyad par can ma yin pa'i myu gu la sogs pa lta bu'o/_/skyes bu gzhan rnams la 'dod chags la sogs pa yang rgyu khyad par can ma yin no zhes bya ba ni rang bzhin gyi gtan tshigs so/_/de ltar ni 'gyur mod kyi/_gal te 'byung phul
[\[73b.3\]]'byung phyir min/_/'dod chags la sogs pa mtshungs pa can nyid du ni 'gyur mod kyi/_gal te 'byung ba phul du byung ba'i phyir 'dod chags la sogs pa'i khyad par du 'gyur te/_'di ltar skyes bu gzhan du 'gyur ba can gyi 'byung ba rnams kyi 'phel ba dang 'grib pa dang ldan
[\[73b.4\]]pa'i phul du byung ba 'ga' zhig 'dod chags la sogs pa'i rgyu mtshan yod pa de ltar na skyes bu gzhan rnams la 'dod chags la sogs pa yang rgyu khyad par can ma yin no zhes bya ba'i gtan tshigs ma grub pa yin no zhe na/_gal te de ltar yin pa de'i tshe srog chags gang
[\[73b.5\]]yin pa de la srog dang ldan pa dang /_ches srog dang ldan pa dang /_ches shin tu srog dang ldan pa zhes bya ba'i khyad par 'di yod pa ma yin pa de ltar na/_'byung rnams srog chags khyad par med na'ang /_khyad par 'di rten can gang yin/_/'byung ba phul du byung ba la brten nas 'di
[\[73b.6\]]chags pa can dang /_ches chags pa can dang /_ches shin tu chags pa can du 'gyur ba gang yin pa/_khyad par gyi rgyu mtshan/_des ni phul byung 'grib pa can/_'byung ba de nyams 'gyur te/_'jig par 'gyur ro/_/gang las nyams par 'gyur zhe na/_de yod pa las te/_
[\[73b.7\]]'dod chags la sogs pa dang ldan pa nyid las so/_/de ltar na 'ga' zhig skye bzhin pa nyid ni/_sdug bsngal dang bde ba la sogs pa med pa dang ldan pa dang /_'dod chags dang bral ba dang /_zhe sdang dang /_phrag dog dang ser sna dang bral ba skye bar 'gyur ro/_/de ltar na
[\[74a\]]
[\[74a.1\]]gang zhig gang la 'phel ba dang 'grib pa dang ldan pa de ni rgyun chad pa'i chos yod pa can rang gi 'bras bu yang nyams par byed de/_dper na 'byung ba rnams la dkar po dang /_nag po dang /_sngon bsangs la sogs pa'i kha dog rnams 'phel ba dang 'grib pa dang ldan
[\[74a.2\]]pa'i rgyu yin pa lta bu'o/_/de ltar 'byung ba rnams la 'byung ba'i phul du byung ba 'dod chags la sogs pa'i khyad bar gyi 'bras bu can 'phel ba dang 'grib pa dang ldan pa rgyun chad pa'i chos srid pa can 'byung ba rnams bdag nyid med par 'gyur ba na 'dod chags nyid nyams par
[\[74a.3\]]'gyur ba'i phyir 'dod chags dang bral ba 'ba' zhig kyang skye bar 'gyur ro/_/sbyor ba ni gang zhig gang la phul du byung ba dang 'grib pa dang ldan pa de ni de la srid pa med pa can yin te/_dper na 'byung ba de dag nyid la dkar po nyid la sogs pa'i rgyu lta bu'o/_/skyes bu'i 'dod
[\[74a.4\]]chags la sogs pa'i rgyu yang phul du byung ba dang 'grib pa yin no zhes bya ba ni rang bzhin gyi gtan tshigs so/_/de ltar ni 'gyur mod kyi/_gal te tha dad kyang chags sogs/_/rgyu mtshungs bdag nyid mi zad phyir min na/_gal te 'dod chags la sogs pa ches shin tu
[\[74a.5\]]ba'i rgyu 'phel ba dang 'grib pa yod na'ang 'dod chags la sogs pa'i rgyu'i spyi zad par 'gyur na/_'dod chags la sogs pa dang bral ba 'ba' zhig kyang skye bar 'gyur na/_gang gi phyir 'dod chags la sogs pa'i rgyu mtshungs pa mi zad pa de'i phyir 'dod chags dang bral ba
[\[74a.6\]]'ga' zhig kyang srid pa ma yin no zhe na/_gal te de ltar yin na skyes bu kun la 'dod chags 'dra bar 'gyur ro/_/ci'i phyir zhe na/_bdag nyid 'dra 'byung phyir/_rgyu mtshungs pa dag las 'dod chags la sogs pa 'byung ba'i phyir te/_rgyu 'dra ba nyid kyi phyir zhes bya ba'i don
[\[74a.7\]]to/_/khra mo la sogs pa la la lar ba lang shes pa ches shin tu ba lang dang /_shin tu ba lang dang /_ches shin tu ba lang zhes bya ba med do/_/ci 'dra ba zhig ce na/_bdag nyid mtshungs las 'byung /_ba lang gi rigs gcig las skye ba can no/_/de ni gzhan gyi gzhung gi sgo
[\[74b\]]
[\[74b.1\]]nas bstan pa yin no/_/'di yang tshu rol mdzes pa rang gi sgrub pa'i mtha' la yang ngo /_/sa la sogs pa'i 'byung ba chen po dag la srog chags la sogs pa ches shin tu ba ste/_srog chags dang shin tu srog chags dang ches shin tu srog chags zhes bya ba yod pa ma yin
[\[74b.2\]]no/_/de bzhin du 'dod chags can dang /_shin tu 'dod chags can dang ches shin tu 'dod chags can zhes bya bar mi 'gyur te/_rgyu mtshungs pa las 'byung ba'i phyir ro/_/de bzhin du zhe sdang la sogs pa la yang brjod par bya'o/_/bdag nyid mtshungs pa dang /_ches shin tu ba dang
[\[74b.3\]]ldan pa ma gtogs par de'i rgyur brtags pa can yod pa ma yin te/_bdag nyid mtshungs pa yod na 'dod chags la sogs pa mtshungs pa dang /_ches shin tu ba yod na chad par yang 'gyur ro/_/gcig la gnyi ga yod pa ma yin te 'gal ba'i phyir ro/_/yon tan nam chos dro ba'i
[\[74b.4\]]ches shin tu pa yang 'phel ba dang /_'grib pa yod na yang /_gang tshe me dro ma yin min/_/chos can nam yon tan can 'ga' zhig gi tshe ma mthong ngo /_/gal te de ltar 'di yin zhe na/_'byung ba phul du byung ba 'dod chags la sogs pa'i rgyu 'phel ba dang 'grib pa dang ldan pa nyid
[\[74b.5\]]yod na yang 'dod chags can nyid ma yin pa la sogs pa thob pa med pa de ltar na/_gang zhig gang las phul du byung ba dang 'grib pa zhes bya ba la sogs pa'i sbyor ba la ma nges pa yin no zhe na/_min te dro ba nyid las ni zhes bya ba la sogs pas lan 'debs par byed de/_
[\[74b.6\]]dro ba nyid las me zhes bya ba chos can nam/_yon tan tha dad pa 'ga' zhig kyang yod pa ma yin na/_gang gis na dro ba yon tan nam/_chos te me zhes bya ba'i rdzas la 'phel ba dang /_'grib pa dang ldan pa yang med pa can ma yin/_me'i rdzas tha dad pa bkag pa yang rdzas
[\[74b.7\]]'gog pa'i gtan tshigs gzhan du bsan pa dag las rtogs par bya'o/_/gang gi phyir de ltar na gang la yang dro ba nyid 'phel ba dang /_'grib pa dang ldan pa me zhes bya ba'i chos can yod pa ma yin no/_/'o na ci yin zhe na/_dro ba nyid me yin la/_de yang sa phyogs la
[\[75a\]]
[\[75a.1\]]sogs pa'i chos can gang la phul du byung ba dang /_'grib pa dang ldan pa de yod pa med pa can yang yin no/_de bas na 'di ltar yon tan las gzhan gang la yon tan can gyi yod pa'i yon tan rnams gang yin pa'i chos can la lar ches shin tu ba ldan pa
[\[75a.2\]]can tha dad pa dang ldan pa'i yon tan de dag las tha dad na'ang /_chos can gang la tha dad pa dang ldan pa de rigs tha dad pa na/_chos can la la chad 'gyur te/_chos rgyun chad pa can du 'gyur ro/_/ci dang 'dra bar zhe na/_dkar sogs bzhin te/_snam bu la yod pa tsam gyi
[\[75a.3\]]ngang tshul can gyi dkar po nyid la sogs pa bzhin no/_/sbyor ba ni gang zhig chos can gyi rigs sam/_yon tan can gyi rigs gang la chos sam yon tan gyis ches shin tu ba dang ldan pa de ni/_de tha dad pa la lar chos rgyun chad pa can yang yin te/_dper na bum pa dang snam bu dag la
[\[75a.4\]]dkar po nyid la sogs pa lta bu'o/_/'dod chags la sogs pa'i chos sam yon tan yang chos can srog chags sam/_yon tan can dag gi ches shin tu ba dang ldan pa yin no zhes bya ba ni rang bzhin gyi gtan tshigs so/_/gang gi phyir 'di ltar khyad par dang bcas
[\[75a.5\]]pa'i gtan tshigs brjod pa de'i phyir ma nges pa yin no/_/de ltar yin na yang chos can me lce'am yon tan can de la dro ba nyid gang yin pa dro ba nyid phul du 'byung ba dang ldan pa ma yin nam/_me lce yod na rgyun chad pa nyid ma yin pa de ltar na ma nges pa nyid yin no zhe na/_ma yin
[\[75a.6\]]te de la yang dro ba'i khyad par chos can nyid yin pa'i phyir ro/_/de la dro ba nyid ni 'byung ba yin la/_de las 'byung ba las gyur pa'i gzugs skye zhing dro ba nyid chad pa na de'i 'bras bu gzugs rnam par chad pa yin no/_/reg bya dang gzugs la ma gtogs pa'i rdzas gzhan
[\[75a.7\]]yang yod pa ma yin no/_/de ltar na dkar po la sogs pa dang /_bde ba la sogs pa'i ba lang dang /_lus ni chos sam yon tan ma yin gyi/_'on kyang ba lang dang /_lus ni chos can nyid yin zhing /_gzhan ni de'i chos yin pa'i phyir chos can gnas pa na chos rnams
[\[75b\]]
[\[75b.1\]]'chad cing chos gnas pa na chos can 'chad pa ma yin no/_/gal te lus la gzugs dang dri dang ro dang /_reg bya la sogs pa ma byung ba las snga na med pa 'byung ba dang /_nges par 'brel ba can yin pa de dang 'dra bar lus kyi chos su gyur pa yid bde ba dang /_yid mi bde ba dang /_
[\[75b.2\]]'dod chags dang zhe sdang dang zas la sogs pa 'dod pa dang shes rab la sogs pa 'gyur ba de ltar na/_gang la byung ba las snga na med pa 'byung bar 'gyur zhing zhes bya ba la sogs pa'i sbyor ba las ma nges pa yin no zhe na/_gzugs sogs bzhin nges med/_yid bde ba la sogs
[\[75b.3\]]pa dag go ci'i phyir zhe na/_gzugs la sogs pa khyad par med pa de dag 'byung ba las tha dad med phyir ro/_/gzugs la sogs pa'i spyi nges pa gang yin pa de 'byung ba la tha dad pa med par gnas pa yin te/_lhan cig gnas pa'i nges pas 'jug pa yin no zhes bya ba'i don
[\[75b.4\]]to/_/yang na 'byung ba dag las gzugs la sogs pa tha dad pa ma yin pa de ltar na/_khyod kyi gzhung gi 'byung ba nyid gzugs la sogs pa yin no/_/de'i phyir 'byung ba'i bdag nyid kyi ngo bo nyid can yin pa'i phyir 'byung ba yod na gzugs la sogs pa yod par 'gyur
[\[75b.5\]]ba nyid yin no/_/'dir yang 'dod chags la sogs pa 'byung ba rnams dang lhan cig gnas par nges pa'i mtshan nyid can nam/_de yod na yod pa'i mtshan nyid can gyi tha dad pa med pa yod pa ma yin pa de ltar na gang zhig gang la tha dad par gnas pa yod na ma byung ba las
[\[75b.6\]]snga na med pa 'byung bar 'gyur ro zhes bya ba khyad par dang bcas pa'i gtan tshigs yin pa'i phyir ma nges pa ma yin no/_/sbyor ba yang gang zhig gang la lhan cig gnas pa'i nges pa yod pa med na ma byung ba las 'byung ba de ni de las nges par skye ba dang 'brel ba can du 'gyur ba ma
[\[75b.7\]]yin te/_dper na lus de nyid la mig dang /_rna ba dang /_lag pa la sogs pa lta bu'o/_/'dod chags la sogs pa yang lus dang lhan cig gnas pa'i nges pa yod pa med na/_snga na med pa 'byung bar 'gyur ro zhes bya ba ni khyad par byed pa 'gal ba dmigs pa'o/_/de
[\[76a\]]
[\[76a.1\]]ltar ni 'gyur mod kyi/_gal te de mtshungs she na/_de la yang de lta bu'i mtshan nyid can gyi bde ba la sogs pa tha dad pa med pa de ltar na gtan tshigs ma grub pa yin no zhe na de ni len de nyid ma yin te/_sngar 'dod chags la sogs pa tha dad par sgrub pas
[\[76a.2\]]lhan cig mi 'jug pa'i phyir dang /_nus pa'i ngo bo yod na yang de nyid la yod pa ma yin no zhes bstan zin pa'i phyir ro/_/khas blangs nas kyang brjod par bya ste skyon 'di nyid yin no/_/ci'i phyir zhe na/_chags sogs cig car skye thal phyir/_/gzugs la sogs
[\[76a.3\]]pa dang 'dra bar 'dod chags dang /_zhe sdang dang /_phrag dog la sogs pa cig car 'jug par thal bar 'gyur te/_'byung ba'i rang bzhin nyid yin pa'i phyir dang /_de'i rang bzhin nyams pa med pa'i phyir ro/_/nus pa'i rang bzhin yod na yang 'dod chags la sogs pa'i rang
[\[76a.4\]]gi ngo bo 'jug pa can srid pa gsal bas 'dod pa ma grub pa dang /_'byung ba'i rang bzhin du khyad par med pa yin na yang /_de'i rang bzhin 'dod chags la sogs pa'i nus pa dang /_gsal ba'i khyad par mi rung ba'i phyir ro de ltar ni 'gyur mod kyi/_'dod chags la
[\[76a.5\]]la sogs pa 'jug pa la/_phyi rol gyi yul ni lhan cig byed pa yin la/_de ma thag nye ba gang yin pa de de'i tshe 'jug par 'gyur ba yin pa de ltar na yul nges par byed pa nyid yin pa'i phyir cig car skye bar thal ba med do zhe na de ni ma yin te 'di ltar/_yul ni nges byed ma
[\[76a.6\]]yin no/_/ci'i phyir zhe na/_'dod chags la sogs pa ni rnam rtog yul nyid yin phyir ro/_/'dod chags la sogs pa phyi rol gyi don thag nye ba la ltos pas 'jug pa can ma yin na/_gang gis na nges par skye bar 'gyur/_'o na ci yin zhe na/_rnam par rtog pas sgro
[\[76a.7\]]btags pa'i yul can yin pa'i phyir yul nges par byed pa ma yin no/_/gzhan yang kho bo cag ni 'dod chags la sogs pa skye ba la rigs mthun pa'i rgyu yod do zhes smra na/_de yang khyed cag mi 'dod de gang gi tshe skye ba la skal ba mnyam pa'i rgyu med pa de'i tshe/_skal ba mnyam
[\[76b\]]
[\[76b.1\]]rgyu med pa'i phyir/_rnam par shes pa ma yin pa yang de ma thag tu rgyu nyid yin pa bkag pa'i phyir/_'dod chags la sogs pa rgyu med pa can nyid yin pa de ltar na/_chags sogs nges pa med pa'am/_gang 'ga' zhig la'ang 'dod chags la sogs pa 'byung bar
[\[76b.2\]]mthong ba de nyid mi 'gyur ro zhes bya ba'i don to/_/sbyor ba yang gang la rgyu med pa de ni mi 'gyur te/_dper na de kho na nyid lnga pa lta bu'o/_/'dod chags la sogs pa la yang rgyu yod pa ma yin no zhes bya ba ni khyad par byed pa mi dmigs pa'o/_/gal te 'dod chags la
[\[76b.3\]]sogs pa'i 'byung ba rgyu nyid yin pa'i phyir/_gtan tshigs ma grub pa yin no zhe na/_gal te de ltar yin pa de'i tshe 'byung ba dag rtag tu ma tshang ba med pa'i phyir 'dod chags la sogs pa'i rgyu rtag tu nye ba yin te/_rgyu ni nye phyir te/_rgyu'i phyir 'dod chags la sogs
[\[76b.4\]]pa'i blo rnams dag thams cad thams cad tshe na skye ba thob par 'gyur ro/_/sbyor ba ni gang zhig gang gi tshe rgyu ma tshang ba med pa thag nye ba can yin pa de ni de'i tshe 'gyur te/_dper na lus de nyid la gzugs la sogs pa lta bu'o/_/'dod chags la sogs pa'i blo yang rgyu ma tshang
[\[76b.5\]]ba med pa thag nye ba can yin no zhes bya ba ni rang bzhin gyi gtan tshigs so/_/nus pa yod na yang 'dod chags la sogs pa'i rang gi ngo bo yod pa ma yin no zhes bshad pas 'dod pa sgrub pa ma yin no/_/gyur pa'i khyad par 'jug pa med pas ma grub pa yang ma yin te rang
[\[76b.6\]]bzhin 'pho ba med pa can gyi gyur pa'am/_de'i khyad par 'ga' zhig kyang spong ba ma yin no/_/yongs su gyur pa'i khyad par gcig la gnas pa'i skyes bu 'dod chags la sogs pa'i blo rgyu thag nye ba can rigs mtshungs pa thams cad ci'i phyir 'jug par mi 'gyur/_
[\[76b.7\]]skad cig ma re re gyur pa yang rgyu med pa can yin pa de ltar na/_gyur pa'i rgyu mtshan byung ba tsam cung zad gang yin pa de'i gzhung btsugs pa'i phyir gyur pa skad cig ma rim bzhin du 'gyur ba can ma yin pa'am/_de'i rgyu mtshan med pa can yin na yang ltos par bya ba med pa'i phyir
[\[77a\]]
[\[77a.1\]]rtag tu gyur pa'am/_'ga' zhig gi tshe yang ma yin no zhes lan du mar bshad zin to/_/de'i phyir/_goms las 'dod chags sogs bsal ba/_/mthong phyir zhes bya ba la sogs pa sngar bshad pa'i gtan tshigs thams cad kyi 'khor ba can gyi nye bar len
[\[77a.2\]]pa'i phung po lnga sdug bsngal du grub pa yin no/_/sdug bsngal gsum mam/_skye ba la sogs pa dang /_'brel pa'i phyir nye bar len pa'i phung po lnga'i mtshan nyid can gyi sdug bsngal de dang 'di'i mi rtag pa nyid la sogs pa rnam pa bzhi/_'ga' zhig tshe na zhes bya ba la
[\[77a.3\]]sogs pas ston par byed do/_/sdug bsngal de mi rtag pa yin no/_/ci'i phyir zhe na/_'ga' zhig tshe na dmigs pa'i phyir/_sdug bsngal gyi rgyun zhes bya ba ni gcig yod pa ma yin no/_/'o na ci yin zhe na/_sdug bsngal gyi khyad par nyid gzhan dang gzhan 'jug pa yin gyi
[\[77a.4\]]rtag pa ni ma yin no/_/mi rtag pa nyid kyang bstan bcos mdzad pa rang nyid kyis rnam pa du mas bstan zin pa'i phyir yang brjod na mi mdzes par 'gyur ba de ltar na ma spros so/_/de ltar na mi rtag pa nyid yin no/_/phung po rnams kyi sdug bsngal nyid kyang nyes brten phyir/_phung po
[\[77a.5\]]rnams la nyes pa rnams rjes su 'brel ba'i phyir te zag pa dang bcas pa nyid kyi phyir ro zhes bya ba'i don to/_/nyes pa yang bdag dang bdag gir mngon par chags pa la sogs pa'o/_/de bas na skye ba'i dus na bdag gi ngo bo gdung ba'i rgyu nyid yin pa'i phyir dang skye ba la sogs
[\[77a.6\]]pa rnam par smin pa'i sdug bsngal dang /_kun nas sbyor ba'i phyir sdug bsngal du 'dod do/_/rgyu'i dbang nyid phyir/_gzhan gyi dbang gi sdug bsngal yin no/_/phung po rnams kyi skad cig ma re re la rgyus gzhan gyi dbang yin pa de ltar na/_de sdug bsngal yin no/_/bdag min te
[\[77a.7\]]gang gi phyir 'di ltar phung po mi rtag pa dang gzhan gyi dbang dag tu 'jug pa de'i phyir/_de dag ni bdag nyid bdag gi ngo bor mi 'gyur ro/_/bya ba dang longs spyod pa'i rten gyi mtshan nyid can yin pa'i phyir dang /_rang dbang gi mtshan nyid can yin pa'i phyir bdag yin pa de ltar
[\[77b\]]
[\[77b.1\]]na bdag med pa'o/_/sdug bsngal de phung po dang tha mi dad pa'am/_brjod par bya ba ma yin pa bdag gis byin gyis brlabs pas 'jug pa'ang min te/_des na bdag gi ma yin no zhes bya ba'i don to/_/des ni stong pa nyid bshad pa yin no/_/bdag ni rang gi rkyen la rag
[\[77b.2\]]las pa'i phung po rnams kyi rnam pa 'ga' zhig ltar yang /_phan 'dogs par byed pa ma yin pa de ltar na/_de ji ltar na byin gyis rlob pa po nyid yin na/_gang gis na stong pa nyid du mi 'gyur/_sbyor ba ni gang zhig gang gi rang bzhin la phan 'dogs par byed pa'i ngang
[\[77b.3\]]tshul can du mi 'gyur ba de ni de'i byin gyis rlob pa po nyid ma yin te/_dper na bum pa la mo gsham gyi bu lta bu'o/_/bdag tu mngon par 'dod pa'i dngos po yang phung po rnams kyi rang bzhin la phan 'dogs par byed pa'i ngang tshul can ma yin no zhes bya ba ni khyab par byed
[\[77b.4\]]pa mi dmigs pa'o/_/de nyid ni/_rgyu min byin gyis rlob pa min/_/zhes bya ba smos so/_/gtan tshigs ma grub pa yang ma yin te/_'di ltar yang na rtag nyid ji ltar rgyu yin te ma yin pa kho na'o/_/de yang skabs gzhan du mang du bshad zin to/_/sbyor ba ni gang zhig gang gi rgyur
[\[77b.5\]]mi 'gyur ba de ni de'i rang bzhin la phan 'dogs par byed pa'i ngang tshul can ma yin te bum pa la mo gsham gyi bu lta bu'o/_/bdag tu mngon par 'dod pa'i dngos po yang phung po rnams kyi rgyu ma yin no zhes bya ba ni khyab par byed pa mi dmigs pa nyid yin no/_/gang gi phyir rtag
[\[77b.6\]]pa nyid rgyu ma yin pa'i phyir du ma gcig las ni/_'pho ba med pa'i rang bzhin las/_dus tha dad par skye mi 'gyur/_/cig car kho nar skye bar 'gyur te/_rgyu ma tshang ba med pa'i phyir ro/_/yang na 'ga' zhig gi tshe yang ma yin te khyad par med pa'i phyir ro zhes bya ba
[\[77b.7\]]ni nges pa yin no/_/gang zhig gang yod na 'gyur ba 'di'i rgyu dang 'bras bu yin no zhes bya ba de ltar 'gyur te/_de'i rgyu de las gzhan pa thag ni nye ba na 'ang /_de med pa na de'i 'bras bu skye bar mi 'gyur ba de'i tshe/_'bras bu dag ni mi skye phyir/_/rgyu gzhan rjes su dpog
[\[78a\]]
[\[78a.1\]]'gyur na/_/dper na gang med pa'i phyir de'i 'bras bu mi skye ba de'i rgyu gzhan dag kyang lta bu'o/_/de ni rtag rnams la yod min/_/rtag pa rnams ldog pa med pa'i phyir ro/_/ji skad du bshad pa'i ldog pa nyid yod pa ma yin na/_gang gis na de'i nus pa
[\[78a.2\]]rtog par byed de thal ches pa'i phyir ro/_/de bas na gang dag yod na gang nyid 'gyur/_/de ni de tsam gyis rgyu can nyid yin par blta bar bya'o/_/sbyor ba ni gang zhig gang yod na 'gyur ba de nyid ni de tsam las 'gyur ba'i ngang tshul can dang /_de las tha dad pa'i rgyu gzhan la
[\[78a.3\]]ltos pa med pa khas blang bar bya ste/_dper na mngon par 'dod pa'i tshogs pa yod na 'bras bu'i khyad par nges par 'gyur ba khas blangs pa de tsam gyi rgyu can dang gzhan la ltos pa med pa khas blangs pa yin pa lta bu'o/_/mig gi rnam par shes pa yang mig dang gzugs
[\[78a.4\]]dang snang ba dang yid la byed pa dag yod na 'gyur ba yin no zhes bya ba ni rang bzhin gyi gtan tshigs so/_/de bzhin du rna ba dang sna dang lce dang lus kyi rnam par shes pa yang rna ba la sogs pa dang /_/sgra la sogs pa dang yid la byed pa dag yod na 'gyur ba dang /_yid kyi rnam
[\[78a.5\]]par shes pa yang 'bad rtsol gyi mtshan nyid can rnam par shes pa yang snga ma'i khyad par yod na 'gyur ba dang /_dbugs 'byung ba dang /_rngub pa dang /_mig 'byed pa dang 'dzums pa la sogs pa yang 'bad rtsol dang /_lus rjes su mthun pa yod na 'gyur ro/_/de ltar
[\[78a.6\]]sdug bsngal gyi rnam pa bzhi bshad pa yin no/_/'di'i kun 'byung ni/_res 'ga' 'byung ba nyid kyis ni/_/zhes bya ba la sogs pas 'chad par byed do/_/re zhig sdug bsngal de rgyu med pa can du mi 'gyur ro/_/ci'i phyir zhe na/_res 'ga' 'byung ba nyid kyis ni/_/gang res 'ga'
[\[78a.7\]]'byung ba de ni rgyu dang bcas pa nyid yin pa de bas na ji skad du bshad pa'i sdug bsngal 'di rgyu bcas pa nyid grub pa yin no/_/de ltar ma yin na/_rgyu med de 'di la rgyu yod pa ma yin pas na rgyu med pa de ni rtag tu yod pa 'am med par 'gyur/_ci'i phyir zhe na/_gzhan la mi ltos phyir
[\[78b\]]
[\[78b.1\]]te/_/don rgyu med pa can rang dbang du skye ba la gang thag nye ba las res 'ga' 'gyur ba dang thag nye ba med pa las dus gzhan du mi 'gyur ba ste/_ltos par bya ba cung zad kyang yod par 'gyur ba ma yin no/_/de bas na khyad par med pa'i phyir 'byung bar 'dod pa'i dus na'ang mi
[\[78b.2\]]'gyur ro/_/'byung ba'i dus ma yin par khyad par med pa'i phyir rtag tu yod par 'gyur ro/_/ji ltar tsher ma la sogs pa la zhes bya ba la sogs pas de nyid kyi phyogs snga ma 'god par byed do/_/sogs pa smos pas ni pad+ma'i sdong bu dang /_'dab ma dang /_
[\[78b.3\]]ge sar dang /_lte ba la sogs pa bzung ngo /_/rno ba nyid sogs kyi sogs pa smos pas ni dbyibs dang kha dog dang /_rtsub pa dang /_'jam pa la sogs pa bzung ste/_ji ltar/_rno ba nyid sogs rgyu med pa/_/de ltar sdug bsngal de dag rgyu med 'gyur/_/zhes ni kha cig rab tu brjod/_
[\[78b.4\]]rang bzhin du smra ba'o/_/de dag la 'di skad ces brjod par bya ste/_rgyu zhes bya ba gzhan cung zad kyang yod pa ma yin te/_'on kyang gang yod na ni gang skye ba'am/_'gyur ba yod na 'gyur ba yang /_gang zhig 'gyur ba na 'gyur pa ste/_dngos po 'gyur ba'i rjes su byed pa can
[\[78b.5\]]gang yin pa/_de ni de rgyur rab bstan pa/_/rgyur smra ba sangs rgyas pa la sogs pas so/_/de dang de dag de rnams la yang yod/_sa bon gyi yul la sogs pa so sor nges pa gang dag la rno ba nyid la sogs par 'gyur ba de dag ni sa bon gyi yul la sogs pa yod pa dang med pa'i
[\[78b.6\]]rjes su byed pa de ltar na/_de'i rgyu can de dag gsal bar rtogs par 'gyur ba yin pa'i phyir 'dir 'bad rtsol gyis ci zhig bya/_gal te reg bya yod na mig gi rnam par shes pa 'gyur zhing /_med na mi 'gyur ba de ltar na yang mig gi rnam par shes pa'i rgyu ma yin pa de ltar na rgyu dang 'bras
[\[78b.7\]]bu'i dngos po'i mtshan nyid can de 'khrul pa yin no zhe na/_de ni 'khrul pa ma yin te/_'di ltar reg bya zhes bya ba ni 'byung ba dag yin no/_/de dag rgyur byas nas rgyur byas pa'i gzugs rab tu 'jug pa de ltar na/_gzugs rgyu nyid phyir reg bya ni/_/brgyud pas mthong ba la ni
[\[79a\]]
[\[79a.1\]]rgyu mtshan yod pa'i phyir 'khrul pa med do/_/de yang ldog pa tsam yid la byas nas lan du bstan pa yin no/_/de ltar ma yin na bshad pa'i mtshan nyid can gyi ldog pa la 'brel pa yod pa nyid ma yin no/_/de ltar na gzugs thag nye ba rab tu bstan nas reg bya'i
[\[79a.2\]]ldog pa bstan par mi nus so/_/de de ltar na sdug bsngal rgyu med pa can nyid ma yin gyi 'on kyang rgyu dang bcas pa nyid yin no/_/rgyu dang ldan pa nyid yin na yang sdug bsngal 'di ni/_dbang phyug sogs las 'byung min no/_/sogs pa smos pas ni gtso bo dang skyes bu la
[\[79a.3\]]sogs pa bzung ngo /_/rgyu yang gang gis she na/_rtag pa rnams ni bkag pa dang /_/zhes smos te/_rtag pa ni cung zad kyang yod pa ma yin te skabs gzhan du bkag pa'i phyir ro/_/dang gi sgras ni 'di nyid dang gzhan du bkag pa ste dbang phyug sogs ma yin khyad par med
[\[79a.4\]]phyir ro zhes rtag pa nyid cung zad kyang yod pa ma yin no zhes bkag pa'i phyir ro/_/re zhig dbang phyug la sogs pa las sdug bsngal 'di 'byung ba ma yin zhing /_yod na yang rtag pa rnams ni 'bras bu la nus med phyir/_de dag las sdug bsngal ba yin no/_/de ltar
[\[79a.5\]]na rtag pa nyid ni dus thams cad na nus pa yod pa nyid yin pa'i phyir/_lhan cig byed pa la ltos pa med par cig car thams cad byed pa'am/_mi byed na phyis kyang khyad par med pa'i phyir/_'ga' zhig gi tshe yang nus pa med pa yin no zhes mang du bshad zin to/_/
[\[79a.6\]]gang gi phyir sdug bsngal 'di rgyu med pa can ma yin zhing /_rgyu rtag pa can yang ma yin pa de bas na mi rtag pa'i rgyu can yin no/_/de la yang mi rtag pa'i rgyu gang yin pa 'ga' zhig gis de dang ldan pa ma yin gyi/_'on kyang mthun pa'i sgo nas yin no/_/spyad par
[\[79a.7\]]gyur pa de yang skye ba'i sred pa ma gtogs par gzhan ma yin pa de'i phyir sdug bsngal 'di yid srid pa 'dod pa rgyu yin no/_/skye ba'i gnas dang gnas skabs dang /_nye bar mkho ba dang /_sems can la sogs pa la mngon par 'dod pa'o/_/ci'i phyir zhe na/_gang
[\[79b\]]
[\[79b.1\]]phyir bde ba'i rgyu nyid dang /_bgrod par bya ba nyid kyis yul du byas pa mngal la sogs pa'i yul gyi khyad par yongs su len pa ste/_mngon par 'dod pa sngon du song ba can gyi nye bar len pa'o/_/sngar yod pa gzhan gyis bkri bar bya ba ma yin pa sems dang bcas pa'i mi
[\[79b.2\]]rnams de thob bsam pas byas/_yul gyi khyad par mngon par 'dod pa mngon du song ba can yin no/_/yul smos pa ni nye bar mtshon pa can yin te/_dus der 'byung ba'i ngang tshul can gyi gnas skabs dang /_de'i rjes su mthun pa'i phyir phan 'dogs par byed pa rnams dang /_
[\[79b.3\]]sems can rnams yongs su len pa yang rtogs par bya'o/_/rgyas par ni sbyor ba'i don dang sbyor ba ni/_bdag la chags pa dang ldan pa/_/sems can gzhan gyis bkri min pa/_/zhes bya ba la sogs pa'i skabs su bshad zin to/_/de la sdug bsngal kun 'byung 'phags
[\[79b.4\]]pa'i bden pa gang zhe na/_gang sred pa 'di ni yang srid par 'byung ba can dga' ba'i 'dod chags dang bcas pa de dang de la mngon par dga' ba'i ngang tshul can/_'di lta ste 'dod pa'i srid pa dang /_srid pa'i sred pa dang 'jig pa'i sred pa yin no zhes gsungs so/_/
[\[79b.5\]]de ni srid 'dod ces bya ba la sogs pas ston par byed do/_/bshad ma thag pa'i skye ba'i gnas su nye bar 'gro ba'i srid pa gang yin pa de ni srid pa'i sred pa zhes bya ba'i ming can yin no/_/gang phyir yang gzhan gyis bkri ba ma yin pa sems dang bcas pa snga nas rnam par shes pa la
[\[79b.6\]]gnas pa'i srog chags bde sdug thob pa dang /_dor 'dod bde ba thob pa dang /_sdug bsngal yongs su dor ba tshol ba'i ngang tshul can gyi 'jug pa gang yin pa 'ga' zhig ste/_gnas dang rten dang nye bar len pa yongs su len pa'i don can no/_/de las kyang srid pa
[\[79b.7\]]nyid kyi rgyu mtshan gyis mngal gyi gnas la sogs pa yongs su len pa yin no zhes rtogs par 'gyur ro/_/de dag ni 'dod dang 'jig la sred yin 'dod/_bde ba'i srid pa 'jug pa'i rgyu mtshan gang yin pa de ni 'dod pa'i sred pa zhes bya bar 'dod do/_/sdug bsngal dang 'bral
[\[80a\]]
[\[80a.1\]]bar 'dod pa gang yin pa de ni 'jug pa'i sred pa yin par 'dod do/_/sbyor ba yang gang dag gzhan gyi dbang ma yin pa sems la gnas pa gnas la sogs pa thob pa dang /_dor ba yongs su len pa de dag ni bde ba dang sdug bsngal thob pa dang /_dor ba sngon du
[\[80a.2\]]song ba can yin te/_dper na lha sbyin gyi grong gzhan la sogs pa thob pa dang /_dor ba yongs su len pa lta bu'o/_/srog chags rnams dang gzhan gyi dbang ma yin pa sems la gnas pa gnas la sogs pa thob pa dang /_dor ba yongs su len pa mngal la sogs pa thob pa dang /_dor
[\[80a.3\]]ba yongs su len pa yin no zhes bya ba ni 'bras bu'i gtan tshigs so/_/bde min ni rtag pa dang bde ba dang /_bdag dang bdag gi dang bral ba dngos po dman pa la'o/_/rtag pa la sogs par sgro 'dogs pa can/_bder 'du shes pa ste/_'di las 'di bde ba yin no
[\[80a.4\]]zhes mngon par 'dod pa'i skyes bu'i'o/_/la lar 'jug pa'i bdag tu chags pa nyid rgyu yin te/_bdag la chags pa rgyu nyid phyir ro/_/yul gang la zhe na kun la rab tu 'jug pa la yul du gyur pa thams cad la gnas su 'gro ba la sogs pa'i 'bad rtsol gyi mtshan nyid
[\[80a.5\]]can gyi 'jug pa dang ldog pa la bdag tu chags pa rgyu yin no/_/de ltar na brtse ba dang ldan pa las gzhan du gzhan la rag lus pa med pa snga na yod pa'i srog chags blo phyin ci log pa can kho bo'i sdug bsngal lam/_nga'i 'di zhes sdug bsngal yongs su spangs nas
[\[80a.6\]]kyang bde ba de thob par bya'o zhes 'jug pa'i ngar 'dzin pa dang /_nga yir 'dzin pas kun nas bslangs pa'i bdag tu chags pa nyid la thams cad du 'jug par 'gyur ro/_/mngal na gnas pa'i 'jug pa yang srog chags ji skad du bshad pa dag tu chags pa sngon du
[\[80a.7\]]song ba can nyid yin no/_/sbyor ba ni gang dang gang srog chags gzhan gyi dbang ma yin pa sems la gnas pa rtag pa dang bde ba dang /_bdag dang /_bdag gi dang bral ba la der sgro 'dogs nas 'jug pa dang /_gnas la sogs pa 'dod pa yongs su len pa gang yin pa de
[\[80b\]]
[\[80b.1\]]thams cad kyi phyin ci log pa'i blo ni bdag tu chags pas byas pa yin te/_dper na 'di nyid kyi tha snyad kyi dus su 'gyur ba'i ngang tshul can gyi 'jug pa lta bu'o/_/srog chags rnams kyang gzhan gyi dbang ma yin pa/_sems la gnas pa rtag pa dang /_bde ba dang /_bdag
[\[80b.2\]]dang bdag gi dang bral ba la der sgro 'dogs pas 'jug pa la sogs pa dang mngal la sogs pa'i gnas la 'jug pa la sogs pa yin no zhes bya ba ni 'bras bu'i gtan tshigs yin no/_/gang gi phyir de ltar yin pa/_de phyir srid pa sred rten yin/_/srid pa nyid skye ba'i
[\[80b.3\]]kun du 'ching ba'i rgyu yin no zhes bya ba ni mjug bsdu ba'o/_/chags bral skye ba ma mthong phyir/_/zhes ni slob dpon rnams kyi gsungs/_/gang gi phyir 'dod chags la sogs pa dang bral ba skyes bu'i skye ba ma mthong ba de'i phyir/_skye ba ni 'dod chags kyi rgyu mtshan can
[\[80b.4\]]yin no zhes slob dpon dbyig gnyen la sogs pas 'di'i 'di rgyu yin par gsungs pa slob dpon gyis 'di ltar sred pa srid pa'i rten yin no zhes bshad do/_/de skad du bshad pa na tshu rol mdzes pa gang yin pas smras pa/_ji ltar 'dod chags dang bral ba'i skye pa mthong
[\[80b.5\]]ba'i phyir dang 'dod chags skye ba'i rgyu yin pa de ltar na lus med pa la yang 'dod chags ma mthong ste/_lus med 'dod chags ma mthong phyir/_/lus 'dod chags kyi rgyu yin pa de ltar na lus las kyang ni 'dod chags 'byung ba thob par 'gyur ro/_/de dang de ni 'dod pa
[\[80b.6\]]ste grub pa la sgrub pa nyid yin no/_/ci'i phyir zhe na/_dngos sam brgyud pa rnams 'ga' zhig gi yul la sogs pa dang 'dra bar lus kyang 'dod chags la sogs pa la phan 'dogs par byed pa'i phyir/_rgyu mtshan khas blangs phyir te/_phan 'dogs 'ga' zhig
[\[80b.7\]]'byung ba la lhan cig byed pa'i rgyu nyid du khas blangs pa'i phyir ro/_/nyer len dag ni bsal ba yin/_/'dod chags la sogs pa'i lus nye bar len pa'i rgyu yin no zhes 'ga' zhig bkag pa yin no/_/ni'i sgras ni lhan cig byed pa'i rkyen du 'gyur ba nyid yin no
[\[81a\]]
[\[81a.1\]]zhes bstan to/_/de dag skye ba'i rgyu dang gags byed pa la sogs pa nye bar sbyor ba nyid bkag pa de ltar na lus rgyu nyid du khas blangs pa dang /_bkag pa dag la yang 'gal ba yod pa ma yin no/_/'dod chags med par skye ba ma mthong phyir 'di'i 'dod chags
[\[81a.2\]]rgyu yin no zhes bya ba'i rigs 'di lus 'dod chags kyi rgyu nyid yin par 'dod pa na ste khas len na tshu rol mdzes pa bdag nyid 'di'i rang gzhung la ni gnod par 'gyur/_/de ltar na lus dang 'dod chags dag phan tshun rgyu nyid du khas len pas na/_'dod chags la sogs
[\[81a.3\]]pa'i tshogs las lus dang lus las yang 'dod chags la sogs pa'i tshogs yin pa de ltar na sems can gyi rgyun thog ma med pa can yin pas na de dag ni bdag nyid la 'gal ba byed pa yin no/_/de ltar ni 'gyur mod kyi/_gal te skyes las chags mthong phyir/_/skye dang lhan cig
[\[81a.4\]]'byung ba yin/_/gang gi phyir srog chags skyes par gyur pa dag la 'dod chags mthong gi sngar ma yin pa de'i phyir skyes pa dang lhan cig 'dod chags 'byung ba yin no/_/de bas na lus dang dus mtshungs par 'byung ba'i ngang tshul can gyi 'dod chags ni lus kyi rgyu ma yin te/_'bras bu
[\[81a.5\]]grub pa la cung zad kyang mi byed pa'i phyir ro zhe na/_gal te de lta yin pa de'i tshe rigs pa 'di nyid kyis lus la 'dod chags la sogs pa'i tshogs kyang rag lus pa med pa de ltar na de dag phan tshun rgyu nyid ma yin zhing /_rgyu med pa can yang ma yin no/_/de bas na sngar gyi skal ba
[\[81a.6\]]mnyam pa'i rgyu las 'di skyes pas na/_skal mnyam skyes phyir sngar grub yin/_/sngar grub pa'i phyir yang yon tan dang bcas pa'i rdzas skye ba yin no zhes rtog pa mi rung ngo /_/srog chags dag gnas la sogs pa yongs su len pa la rtag pa dang bde ba dang bdag dang bdag gi dang bral ba
[\[81a.7\]]la phyin ci log pa'i blo 'jug par byed pa yin no zhes bya ba de bor nas ci'i phyir sred pa nyid rgyu nyid yin par bstan ce na/_bshad pa/_srid la mi shes rgyu yin na'ang /_/'dir mi shes pa sdug bsngal gyi rgyu nyid du ma brjod sred pa nyid bshad pa ste/_'di ltar rgyu yin par bshad do/_/ci'i phyir zhe
[\[81b\]]
[\[81b.1\]]na/_srid par rgyu ni 'phen par byed phyir dang /_/srid pa'i rgyu mtshan te/_skye ba yongs su len pa'i phyir zhes bya ba'i don to/_/srid pa ni yul la sogs pa thob pa'i rgyu mtshan gyi rtsol ba kun nas slong bar byed pa yin la/_'bad rtsol las nye bar len pa'i phung po rgyu dang /_
[\[81b.2\]]'bras bur gyur pa'i rgyun skad cig ma gzhan dang /_skye ba'i mtshan nyid can du 'gyur ro/_/de'i phyir mngal gyi gnas la sogs pa yongs su len pa de ltar na/_rgyud 'phen par byed pa'i phyir srid pa'i sred pa nyid bshad pa yin no/_/de ma thag phyir ro/_/mi shes pa
[\[81b.3\]]yod du zin kyang 'dod pa med par 'jug pa de ltar na/_'dod pa las 'jug pa chod pa med pa yin pa 'di nyid rgyu ru bshad do/_/ji ltar mi shes pa rgyur ma brjod pa de ltar las kyang sdug bsngal gyi rgyur ma bshad do/_/ci'i phyir zhe na/_de yod na yod med phyir ro/_/
[\[81b.4\]]ji ltar rnam par grol ba'i sems la las sa bon du gyur pa yod du zin kyang ma rig pa'i sdug bsngal gyis khyad par du byas pa dang /_srid pa'i 'dod chags kyis yongs su brlan par ma gyur pa de srid du/_de dag 'bras bu 'byin par mi 'gyur ba de ltar na/_
[\[81b.5\]]las kyang rgyu nyid du ma bshad do/_/de ltar kun 'byung bshad pa yin no/_/ji skad du bshad pa'i rgyu dang rang bzhin gyi sdug bsngal de dang de ni rtag pa ma yin te/_rgyu 'chad par srid pa'i chos can yin no/_/ci'i phyir zhe na/_sdug bsngal gyi rgyu las gags
[\[81b.6\]]sogs srid phyir ro/_/sogs pa smos pas ni ma tshang ba srid pa'i phyir ro/_/gang gi phyir rgyu dang ldan pa ni rgyu gags byed pa dang /_ma tshang ba srid pa can yin pa de'i phyir/_rgyu dang ldan pa nyid kyi sdug bsngal ni rtag tu ma yin no zhes bya bar khong du chud par bya'o/_/
[\[81b.7\]]sbyor ba yang gang dag rgyu dang ldan pa yin pa de dag ni gags byed pa dang /_rgyu ma tshang ba srid pa can gyi rgyu can yin te/_dper na 'bru la sogs pa lta bu'o/_/sdug bsngal 'di yang rgyu dang ldan pa yin no zhes bya ba ni rang bzhin gyi gtan tshigs so/_/gang dag
[\[82a\]]
[\[82a.1\]]gags byed pa dang /_ma tshang ba srid pa can gyi rgyu can yin pa de dag ni gdon mi za bar rtag tu ba'i rgyun gyi rjes su byed par 'gyur ba ma yin te/_dper na 'bru la sogs pa de nyid lta bu'o/_/sdug bsngal yang gags byed pa dang ma tshang ba srid pa can
[\[82a.2\]]gyi rgyu can ma yin no zhes bya ba ni khyad par byed pa 'gal ba dmigs pa'o/_/'khor ba nyid phyir thar pa med/_/gang gi phyir srog chags 'di'i 'khor ba'i chos can yin na chos gang yin pa de gang gi yin pa de'i nyams par mi 'gyur ba de ltar na 'khor ba yin pa'i phyir
[\[82a.3\]]thar pa ma yin no zhes bya ba ni gzhan gyi'o/_/sbyor na ni gang zhig chos can gang yin pa de ni de las grol ba ma yin te/_dper na me dro ba'i chos can lta bu'o/_/skyes bu 'di yang 'khor ba'i chos can yin no zhes bya ba ni khyab par byed pa 'gal ba dmigs pa'o/_/skyon
[\[82a.4\]]de yod pa ma yin te/_ci'i phyir zhe na/_'dod pa nyid yin pa'i phyir te 'khor ba can 'ga' zhig kyang yod pa ma yin na/_gang 'khor ba las grol bar 'gyur/_/sdug bsngal tsam 'ba' zhig po 'di rgyu dang bcas pa can 'jug par 'gyur ba dang /_rgyu ma tshang ba las
[\[82a.5\]]res 'ga' mi 'byung ngo zhes kho bo smra'o/_/de bas na grub pa la sgrub pa yin pa'i phyir skyon yod pa ma yin no/_/'khor ba'i chos can 'ga' zhig kyang yod pa ma yin te/_'on kyang de dag rgyu dang 'bras bu 'ba' zhig yin no/_/ci ste gang skyed par byed pa'i rgyu gang yin pa des
[\[82a.6\]]de skyed par 'gyur ba nyid yin no zhes bya ba'i gtan tshigs kyi don de ni ma nges pa nyid yin te/_rgyu rnams la gags byed pa dang ma tshang ba dang srid pas 'bras bu rtsom pa'i nges pa med pa'i phyir ro/_/gal te 'khor ba 'ba' zhig bde ba can nam sdug bsngal can du mi 'gyur ba de'i tshe/_
[\[82a.7\]]bde ba dang sdug bsngal spang ba dang thob pa'i don du kho bo 'bad rtsol byed do zhes bya ba yang cung zhig mi snang zhing de ltar rtsol ba med par 'gyur ro/_/sbyor ba ni gang zhig gang sdug bsngal gang bzlog par bya ba'i phyir dang /_bde ba thob pa'i phyir kho bo 'bad rtsol byed do zhes bya ba ma
[\[82b\]]
[\[82b.1\]]mthong ba de ni 'khor ba'am/_thar pa 'ga' zhig la 'bad rtsol mi byed de/_dper na mo gsham gyi bu lta bu'o/_/skyes bu 'di la yang ji ltar du bshad pa'i rnam pas ji skad du bshad pa'i kho bo 'bad rtsol byed do zhes bya ba ma mthong ngo zhes bya ba ni rgyu mi dmigs pa'o/_/gal te gang
[\[82b.2\]]dag grol ba'i bdag nyid can de ltar mi mthong ba de mdun du byas nas de skad du brjod pa de'i tshe grub pa la sgrub pa yin no/_/ci ste kho bo cag la sogs pa la brtsams pa yin pa de'i tshe ma grub pa ma yin te/_thos pa las byung ba'i shes rab kyis mthong ba la mthong ba zhes mi bya'i/_'on
[\[82b.3\]]kyang ji srid du mngon sum gyi de ni chos tsam kho na yin no zhes mngon sum du ma byas par ro/_/bdag tu mngon par chags pas bdag tu chags pa'i rjes su zhugs pa can gyi yid/_ji srid bdag cag ma bcom pa/_/de srid bdag tu chags pa can/_/de ni yongs su gdung 'gyur
[\[82b.4\]]ba/_/'di sdug bsngal gyis gnas par 'gyur ro/_/ji srid du yongs su gdung bar 'gyur ba/_de srid sdug bsngal sgro btags nas/_/bdag nyid la'o/_/rang bzhin du ni gnas pa med/_/srog chags su mngon par 'dod pa'i phung po'i rgyun no/_/gang gi phyir de ltar rmongs
[\[82b.5\]]pa las bdag la sdug bsngal nyid du sgro btags nas/_bde ba med pa de bas na de ltar thos pa dang ldan pas grol ba po ni med na yang /_log pa sgro 'dogs/_de nyid bcom phyir brtson/_bdag la sogs pa 'ga' zhig go/_/sbyor ba ni gang zhig gang la gang gi rnam par sgro
[\[82b.6\]]'dogs pas chags pa dang ldan pa de ni de la sgro 'dogs pa'i chags pas byas pa'i 'jug pa dang ldan pa yin te/_srog chags su mngon par 'dod pa'i 'dus byas kyi rgyun de nyid dug dang bcas pa'i zas la dug med par sgro btags nas mngon par 'dod pa dang ldan pa
[\[82b.7\]]des byas pa'i 'jug pa dang ldan pa lta bu'o/_/'dus byas kyi rgyun 'di yang nye bar len pa'i phung po'i rgyun 'di la bdag dang bdag gir sgro btags nas chags pa dang ldan pa yin no zhes bya ba ni rang bzhin gyi gtan tshigs so/_/re zhig bdag tu 'dzin pa'i 'ching ba
[\[83a\]]
[\[83a.1\]]can dag gi 'jug pa ni bdag la rjes su phan 'dogs pa'i phyir rigs pa yin na gang yang 'dod chags dang bral ba bdag dang bdag gir lta ba spangs pa can de dag ni 'ga' zhig gi tshe nga'am nga'i zhes bya ba'i blo med pa yin la/_de dag ni bdag la
[\[83a.2\]]phan 'dogs pa cung zad la yang mi lta ba yin na ji ltar na de dag de'i don du 'jug par rigs pa yin/_sbyor ba ni gang zhig ji lta ba bzhin gyi ngo bo yin na/_bdag la phan 'dogs pa la lta ba ma yin pa de ni de lta bu'i ngo bo sgrub pa ma yin te/_dper na skyes bu 'ga' zhig
[\[83a.3\]]bdag la phan 'dogs pa la mi lta ba lta bu'o/_/'dod chags dang bral ba yang gnas par 'jug pa'i phyir bdag la phan 'dogs pa la mi lta ba yin no zhes bya ba ni rgyu mi dmigs pa'o/_/gtan tshigs de ni ma nges pa yin te/_'di ltar bdag la chags pa
[\[83a.4\]]nyid kyi gnas pa ma yin gyi/_'on kyang 'dod chags dang bral ba'i gnas pa gang yin pa de ni brtse ba'am gzhan la yang phan gdags pa'i phyir 'ching ba med pa can du cung zad cig bzhugs pa yin gyi/_gzhan la phan 'dogs pa bdag gi bde ba'i phyir ram
[\[83a.5\]]sems can la chags pa'i phyir ma yin gyi/_'on kyang 'du byed kyi sdug bsngal la dmigs pa can gyi brtse bas yin te/_rdo la chags pa'i sbal pa bton pa bzhin no/_/gzhan yang 'dod chags dang bral ba rnams kyi gnas pa ni/_yang na las
[\[83a.6\]]rnams sam zhes bya ba smos te/_sngon byas pa'i las kyis 'phangs pa'i sdug bsngal gyi rgyun rang gi ngang gis 'jug pa yin no/_/de 'ching bar byed pa ma yin zhing /_rgyun gcod par byed pa yang ma yin pa de ltar na gnyi ga la btang snyoms su byed pa yin no/_/
[\[83a.7\]]gal te yang bar ma dor gags byed pa de'i tshe yang mi mthun pa nyid yin pas ni ma yin no/_/'on kyang ci yin zhe na/_de ltar sems can la phan gdags par bya ba 'ga' zhig kyang ma mthong ba'i phyir na 'gal ba med pa yin no/_/sngon gyi las kyis 'phangs pa'i nus
[\[83b\]]
[\[83b.1\]]pa nyid kyis nyon mongs pa spangs pa rnams gnas pa yin no/_/de bzhin du sdug bsngal gyi rgyun 'phangs la ldog med 'dod phyir ro/_/ldog par smon pa ni ldog par 'dod pa'o/_/ldog par 'dod pa ma yin pa ni ldog pa med pa'i 'dod pa'o/_/ldog pa med pa'i 'dod
[\[83b.2\]]pa'i rgyu'i phyir ji ltar 'phangs pa bzhin du 'jug pa nyid yin no/_/de ltar na sdug bsngal gyi rgyun 'jug pa mi mthun pa'i ming can gyis rgyun gcad pa'i phyir 'bad rtsol rtsom pa ma yin gyi 'on kyang btang snyoms su byed pa yin te/_ji skad du/_'ching la dga'
[\[83b.3\]]bar mi bya zhing /_/gson pa la ni dga' mi bya/_/dper na gla ba'i gla bzhin du/_/kho bo dus la sdod pa yin/_/zhes bshad pa lta bu'o/_/gal te de ltar gzhan 'jug par byed pa srid pa gzhan du nying mtshams sbyor bar byed pa'i las kyis kyang srid pa gzhan du 'phen
[\[83b.4\]]par byed pa yin na'ang btang snyoms su byed pa de ltar na yang srid par nying mtshams sbyor bar 'gyur ro zhe na/_skyon de yod pa ma yin te 'di ltar srid pa'i sred pa las rnam par rgal ba'i ngang tshul can gang yin pa de dag ni/_srid pa'i sred las rnam rgal ba/_/'dod
[\[83b.5\]]chags dang bral ba rnams kyi las gzhan srid pa gzhan du 'phen nus yod min te/_shugs yod pa ma yin no/_/ci'i phyir zhe na/_lhan cig byed pa'i zad phyir ro/_/lhan cig byed pa'i rgyu ni mi rtag pa la sogs pa'i bdag nyid la phyin ci log gi shes pa dang srid
[\[83b.6\]]pa la sred pa yin te/_lhan cig byed pa'i rgyu de gnyi ga zad pa'i phyir 'phen pa ma yin no/_/brtse bas chags pa dang bral ba rnams kyi gnas pa rigs pa ma yin te/_'di ltar brtse ba ni sems can la lta ba sngon du song ba can yin na/_de yang sems rnam par grol ba
[\[83b.7\]]dag la yod pa ma yin pa des na/_gang gis na brtse bas gnas par 'gyur/_ci ste yod pa yin pa de'i tshe bdag tu lta ba spangs pa ma yin no/_/sbyor ba yang gang sems can la lta ba sngon du song ba can de ni sems can du lta ba spangs par 'gyur ba ma yin te/_dper na
[\[84a\]]
[\[84a.1\]]bdag la chags pa lta bu'o/_/snying rje yang sems can la lta ba sngon du song ba can yin no zhes bya ba ni khyab par byed pa 'gal ba dmigs pa'o/_/de ltar yang ma yin na snying rjes yang 'gyur ba yin pa de bas na/_bdag tu lta ba spangs pa can ma yin pa de
[\[84a.2\]]ltar na bzlog pa ni gang dang gang bdag tu lta ba sngon du song ba can gyi blo dang ldan pa de dag ni bdag tu lta ba spangs pa can yin par mi 'gyur te/_dper na bdag tu lta ba sngon du song ba can bdag tu chags pa dang ldan pa lta bu'o/_/skyes bu'i grol ba nyid du mngon par 'dod pa
[\[84a.3\]]yang bdag tu lta ba sngon du song ba can gyi snying rje'i sems dang ldan pa yin no zhes bya ba ni khyab par byed pa 'gal ba dmigs pa yin no zhes bya ba ni phyogs snga ma'o/_/sbyor ba snga ma la grub pa la sgrub pa dang gtan tshigs ma grub pa yin te/_sems can la dmigs pa can gyi
[\[84a.4\]]snying rje ni don dam pa can ma yin gyi 'on kyang chos la dmigs pa can yin no/_/de nyid kyi phyir gnyis pa la ma grub pa nyid yin no/_/de nyid bstan pa'i phyir/_sdug bsngal shes pa zhes bya ba smos te/_sdug bsngal shes pa la mi rtag pa dang /_sdug bsngal ba dang /_stong
[\[84a.5\]]pa dang bdag med pa shes pa yod na/_zhe sdang spangs pa can gyi rgyud 'gal ba med pa'i brtse ba skye ba gang yin pa de/_'du byed snga ma 'jug pa can de dag gis sngar yang snying rje goms par byas shing /_de goms pa las phyis kyang brtse ba skye ba yin no/_/de yang dngos chos
[\[84a.6\]]te/_rang bzhin yin te/_goms pa la sdug bsngal tsam mngon du byed pa'i sgo nas 'jug pa'i phyir ro/_/brtse ba skye ba de/_sems can rjes 'brel can ma yin/_sems can la lta ba sngon du song ba can ma yin pa de ltar na mi shes pa'i ngo bo ma yin no/_/'dod chags la sogs
[\[84a.7\]]pa'i rang bzhin du yang 'gyur ba ma yin te/_'di ltar de bdag med pa can te/_rtag pa dang /_bde ba dang /_bdag dang bdag gi dang bral ba'i yul du gyur pa'o/_/chos la ste phung po la sogs pa'i rang gi ngo bo la'o/_/bdag gzhan sgro btags phyir te/_rtag pa dang /_bde
[\[84b\]]
[\[84b.1\]]ba dang bdag dang bdag gi'i rang bzhin du sgro btags pa'i rgyu'i phyir mngon par zhen pa'i mtshan nyid kyi chags pa skye bar 'gyur ro/_/sdug bsngal rgyun gyi dus re tsam/_spyod yul thob par gyur pa tsam nyid las brtse ba skye ba yin/_brtse ba 'byung ba yang yin gyi/_rang bzhin
[\[84b.2\]]gzhan sgro btags pa las ma yin pa de ltar na 'dod chags kyi mtshan nyid las bzlog pa'i rang bzhin can yin pa'i phyir 'dod chags snying rje ma yin no/_/gti mug nyes pa'i rtsa ba yin/_thams cad kyi dang po'i rten yin te/_de dag de'i khyad par nyid yin pa'i phyir
[\[84b.3\]]ro/_/gti mug de yang sems can 'dzin pa yin/_bdag dang bdag gir lta ba yin no/_/de min te sems can du 'dzin pa med par ro/_/bdag dang bdag gi dang 'gal ba can gyi khro rgyu zhe sdang min no/_/des na bdag dang bdag gi rnam pa'i rjes su 'brel pa zhe sdang
[\[84b.4\]]yin te/_sdug bsngal gyi stobs las skye ba can gyi brtse ba ni de 'dra ba ma yin no/_/rgyu de'i phyir brtse ba nyes mi 'dod/_zhe sdang gi ngo bor yang mi 'gyur ro/_/de ltar na sred pa dang bral ba rnams kyi brtse ba ni phyin ci log gi rnam par sgro btags pa can dang /_nyon mongs pa'i rang
[\[84b.5\]]bzhin ma yin pa de ltar na thal ba grub pa la sgrub pa dang ma grub pa yin zhing /_bzlog pa la yang ma grub pa yin no/_/gal te de ltar yin na sngon gyi las kyis 'phangs pas gzhan gyi dbang nyid yin pa'i phyir/_de nyid kyi tshe mya ngan las 'das par mi 'gyur ba de'i tshe/_
[\[84b.6\]]'khor ba las grol ba nyid ma yin no zhe na/_de grol med ma yin sngon du byed/_zad pa yod na sdug bsngal gzhan gyi rgyu ma tshang bas nying mtshams sbyor ba med pa'i phyir/_gzhan mtshams sbyor mi byed pa'i gtan tshigs kyi phyir grol ba nyid yin no/_/yang gang 'du byed
[\[84b.7\]]nus zad med can/_yin pa de dag gi sngon gyi 'du byed zad pa ma yin pa de ltar na dus thams cad du gnas par 'gyur ro/_/de ni de ltar yin te/_gang dag gi las ni nus pa ma zad pa can yin te/_dper na byang chub sems dpa' rnams kyi lta bu'o/_/de gnas nyes med
[\[85a\]]
[\[85a.1\]]can skyon du gyur pa ma yin pa de ltar na mi 'dod pa ma yin no/_/gal te chags pa med pa dag snying rjes gnas pa de'i tshe/_snying rje la gnas nas sems can gyi don yid la byas nas de dag yun ring por ci'i phyir mi gnas/_sbyor ba ni snying rje la gnas pa de
[\[85a.2\]]ni sems can gyi don yid la byed pas gnas pa'am/_yongs su mya ngan las 'das pa ma yin te/_de nyid kyi sngon gyi gnas skabs lta bu'o/_/phyis kyang snying rje la gnas pa yin no zhes bya ba ni rang bzhin gyi gtan tshigs so/_/bsgrub par bya ba gnyis pa la ltos nas
[\[85a.3\]]khyab par byed pa 'gal ba dmigs pa'o/_/gang dag gis sems can mdun du byas nas sngar snying rje shin tu goms par ma byas pa yin te/_dper na nyan thos dang rang sangs rgyas dag lta bu'o/_/de dag snying rjes dman pa yin pas na/_snying rje dman pa nyid phyir yang /_
[\[85a.4\]]sngon gyi las kyis 'phangs pa'i phung po'i rgyun 'jug pa las gzhan gyis nying mtshams sbyor bas gnas pa'i 'bad rtsol chen po med/_de ltar na dus ring por gnas pa ma yin no/_/de ltar gnas par byed pa'i snying rje med pa'i phyir gtan tshigs ma grub pa ma yin no/_/gang
[\[85a.5\]]dag sems can chen po rgyu med par mchog tu mnyes gshin pa byang chub kyi sems sngon du song ba can gyi brtse ba goms pa'i stobs kyis rang gi ngang gis 'jug pa'i brtse ba chen po rgyun mi 'chad par gnas pa'i rgyu mnga' ba de dag gzhan gyi ngor ni bzhugs pa yin/_sems
[\[85a.6\]]can gyi don gyi phyir dus thams cad du bzhugs pa de ltar na grub pa la sgrub pa yin no/_/gang la bdag tu lta ba yod pa de ni sdug bsngal la bde ba'i 'du shes can yin te/_yang srid par mtshams sbyor bar 'gyur ro/_/de bas na gal te 'jig tshogs lta/_yang srid par
[\[85a.7\]]nying mtshams sbyor ba'i rgyur gyur pa dang bral ba'i phyir rgyun du zhugs pa la sogs pa lam dang bo ste/_mthong ba'i lam nyid kyis srid med grol ba nyid du 'gyur na/_de yang mi 'gyur ba de'i phyir bdag tu chags pa skye ba'i mtshams sbyor ba'i rgyu ma yin no zhe na/_de ni srid pa med
[\[85b\]]
[\[85b.1\]]pa nyid ma yin no/_/ci'i phyir zhe na/_lhan cig skyes spangs med phyir ram/_bdag tu lta ba'i rnam pa gnyis te/_kun brtags pa dang lhan cig skyes pa'o/_/kun du brtags pa de ni de dag gis shin tu kun du spyod pa'i chos ma yin pas na spangs pas/_de ni skye ba'i kun nas 'ching
[\[85b.2\]]ba'i rgyur mi 'gyur ro/_/'jig tshogs su lta ba lhan cig skyes pa yang srid pa'i rgyu gang yin pa de ni de dag nyid kyis spangs pa ma yin no/_/de ma spangs pa'i rgyu'i phyir bdag tu chags pa ma log pa nyid yin pa de ltar na yang srid pa yod pa yin no//_//tshad ma rnam
[\[85b.3\]]'grel gyi 'grel pa/_bam po bcu dgu pa/_ci ste 'jig tshogs su lta ba lhan cig skyes pa nyid spangs na'ang /_de'i tshe lta ba nyid spangs par khas len pa na/_srid pa gang las yin te/_thob pa nyid ma yin no/_/bdag tu lta ba lhan cig skyes pa gang yin pa de ma spangs pa yang gang
[\[85b.4\]]yin zhe na/_re zhig rgyun du zhugs pa gdon mi za ba kho bo bde bar gyur cig_/sdug bsngal bar ma gyur cig ces 'dod par 'gyur ro zhes 'dod pa yin te/_bde bar gyur pa'am sdug bsngal bar ma gyur cig ces 'dod pa'i srid pa'i gnas skabs/_'di la nga zhes blo gang de
[\[85b.5\]]sems can la lta ba lhan cig skyes pa yin par 'dod do/_/de yang srid pa'i rgyu yin no/_/gang gi phyir/_'ga' zhig nga zhes mthong med pa/_/bdag la chags par byed pa min/_/de'i phyir sdug bsngal la phyin ci log ba'i blo nyid bdag la chags pa yin no/_/bdag la chags
[\[85b.6\]]pa med pa yang bdag la chags pa ma gtogs par 'ga' zhig kyang /_bde bar 'dod pa mngon rgyug med/_de bas na rgyun du zhugs pa phyin ci log pa'i blo can gyis yongs su 'dzin pa gang yin pa des bdag la sred pa dang ldan pa yin no/_/de bas na sems can du lta ba lhan
[\[85b.7\]]cig skyes pa ma spangs pa yin no/_/sbyor ba ni gang sdug bsngal la bde ba'i 'du shes phyin ci log gi blo can yang srid pa nying mtshams sbyor bar byed pa de ni bdag la chags pa dang ldan pa yin te/_dper na so so'i skye bo lta bu'o/_/rgyun du zhugs pa la sogs pa la yang sdug bsngal la
[\[86a\]]
[\[86a.1\]]bde ba'i 'du shes kyi phyin ci log gi blo can yang srid par nying mtshams sbyor bar byed do zhes bya ba ni 'bras bu'i gtan tshigs so/_/gang bdag tu chags pa dang ldan pa gang yin pa des ni/_'jig tshogs su lta ba lhan cig skyes pa ma spangs pa yin te dper na so
[\[86a.2\]]so'i skye bo lta bu'o/_/rgyun du zhugs pa la sogs pa yang bdag tu chags pa dang ldan pa yin no zhes bya ba ni rang bzhin gyi gtan tshigs so/_/gal te bdag bcings pa dang grol ba 'ga' zhig kyang yod pa ma yin na/_ji ltar 'ching ba dang thar pa grub pa yin/_sbyor ba ni
[\[86a.3\]]'ching ba gang yin pa de ni bcings pa la brten pa can yin te/_dper na lha sbyin lcags sgrog gis bcings pa lta bu'o/_/'khor ba yang 'ching ba yin no zhes bya ba ni rang bzhin gyi gtan tshigs so/_/gang dang gang thar ba yin pa de ni grol ba la brten pa can yin te/_dper na lha sbyin
[\[86a.4\]]lcags sgrog las thar ba lta bu'o/_/mya ngan las 'das pa yang thar pa yin no zhes bya ba ni rang bzhin gyi gtan tshigs so/_/de bas na bcings pa dang grol ba 'ga' zhig yod pa nyid yin no zhes gzhan dag sems so/_/de la gtan tshigs de gnyis ni ma grub pa yin te/_'di
[\[86a.5\]]ltar bcings pa dang grol ba 'ba' zhig kyang yod pa ma yin te/_'on kyang ma rig pa yod na 'du byed nas 'khrul pa'i bar du 'jug par 'gyur ro/_/bdag dang bdag gi dang bral ba sdug bsngal gyi phung po 'ba' zhig po 'byung bar 'gyur ro zhes gsungs so/_/de bas na 'di ni
[\[86a.6\]]'khor ba yin no/_/ma rig pa 'gags pas 'du byed 'gag pa nas sdug bsngal gyi phung po 'ba' zhig po 'gag par 'gyur ro zhes bya ba'i bar ni thar pa yin no/_/gzhan yang bdag nyid kyi 'ching ba dang thar ba ni yod pa ma yin no/_/de ltar na sdug bsngal skye ba'i rgyu nyid ni
[\[86a.7\]]'ching ba yin par brjod do/_/rtag pa'i de ste/_sdug bsngal skye ba'i rgyu nyid 'ba' zhig la yang nus pa med pa'i phyir gang las yin sbyor ba ni gang sdug bsngal gyi rgyu nyid ma yin pa de ni 'ching ba ma yin te/_dper na mo gsham gyi bu lta bu'o/_/bdag kyang sdug bsngal
[\[86b\]]
[\[86b.1\]]skye ba'i rgyu ma yin no zhes bya ba ni khyab par byed pa 'gal ba dmigs pa'o/_/'di ma grub pa yin par bsam par mi bya'o/_/skabs gzhan dag tu rtag pa'i rnam par byed pa po nyid ma yin par bstan zin pa'i phyir ro/_/ji skad du bshad pa'i 'ching bas bcings par 'gyur na
[\[86b.2\]]yang /_sdug bsngal mi skye rgyu nyid ni/_/gang yin pa de thar pa yin no/_/rtag pa de ste sdug bsngal mi skye ba'i rgyu nyid 'ching bar ma grub pa'i phyir gang las yin te/_ma yin pa de ltar na log pa'i rtog pa yin no/_/rgyas par de dag ni rang gi sde pa bstan bcos mdzad pa gzhan
[\[86b.3\]]gyis mang du bshad zin pa'i phyir ma spros so/_/gal te rtag pa las 'ching ba dang thar pa yod pa ma yin pa de ltar ni 'dod pa nyid yin mod kyi/_rtag pa dang mi rtag pa nyid du brjod du med pa'i gang zag bcings pa dang thar par khas len pa'i phyir ro zhe na/_de ni ma yin te/_gnyi
[\[86b.4\]]ga'i rnam par ma yin pa'i dngos po med pa'i phyir ro/_/rtag pa dang mi rtag pa dag ni phan tshun spangs te/_gnas pa'i mtshan nyid can yin pa'i phyir ro/_/dngos po la gcig rnam par gcad pa dang /_yongs su gcod pa dag ni de las gzhan yongs su gcod pa dang /_rnam par
[\[86b.5\]]gcad pa med na mi 'byung ba nyid yin pa'i phyir ro/_/gang zag de yang skad cig ma'am/_skad cig ma ma yin par 'gyur grang na/_/re zhig gal te skad cig ma ma yin pa de'i tshe skad cig ma las phyi ma'i gnas skabs nyid yin pa'i phyir rtag pa yin no/_/de bas na rtag pa ni
[\[86b.6\]]rtag pa nyid du brjod par bya ba ma yin no zhes bya ba 'gal lo/_/mi rtag pa ste skad cig ma nyid du brjod bya min gang yin de ni med pa nyid yin no/_/de 'ga' zhig gi ste/_'bras bu'i rgyu ma yin no zhes bstan zin to/_/de bas na gang zag yod pa nyid ma yin pa des na 'di la sdug bsngal skye
[\[86b.7\]]ba'i rgyu mtshan nyid can gyi 'ching ba yod pa ma yin no/_/de'i tshe ma bcings pa ni sdug bsngal gyi rgyu nyid ma yin pa'i mtshan nyid can gyi thar pa ma yin pa de ltar na/_rnam pa ji ltar bcings thar pa/_/brjod bya min la'ang mi rung ngo /_/gal te rtag pa nyid du brjod par bya ba nyid ma yin pa'i
[\[87a\]]
[\[87a.1\]]phyir skyon med do zhe na/_de ltar brjod par bya ba nyid ma yin pa ni bla ste/_de ltar na yang re zhig de'i rang bzhin dus thams cad na yod pa'am/_yod pa ma yin zhes brjod par bya'o/_/de bas na gal te yod pa yin pa de'i tshe rtag pa nyid yin no/_/de ltar na rtag
[\[87a.2\]]pa zhes bya ba gzhan 'ga' zhig kyang yod pa ma yin te/_'di ltar gang gi rang bzhin 'jig med pa de la mkhas rnams rtag ces brjod do/_/gang gi tshe de lta yin pa de'i tshe rtag pa dang /_mi rtag pa med pa'i ngo bo can gyi gang zag tu sgro btags pa'i/_lta 'di ngo tsha med spangs pa/_/
[\[87a.3\]]mkhas pa'i tshogs la ngo tsha bar byed pa'o/_/rang bzhin 'jig pa med pa de phyir drang po'i rnam pas gang zag de ni rtag ces brjod/_byis pa'i rtsed mo'i rtog pa dang 'dra bar lung du ma bstan pa'i tshig la dmigs pas ci zhig bya/_'gog pa'i bden pa bshad zin to/_/da lam gyi
[\[87a.4\]]bden pa'i skabs su bab pas bshad zin lam zhes bya ba la sogs pas 'chad par byed de/_ston pa'i tshig bshad pa'i skabs su ji ltar bdag med pa nyid mthong ba goms pa'i mtshan nyid can 'di ni thabs goms pa nyid yin no zhes bya bas bshad zin to/_/lam de goms pa las
[\[87a.5\]]bdag med pa mthong ba'i mtshan nyid can gyi lam de'i sgom pa rdzogs pa na/_rten ni yongs su gyur par 'gyur/_/nyes pa dang bcas pa'i sems shin tu skye ba med pa'i chos can yod na/_lam de'i bdag nyid la sems gnas par 'gyur ro zhes bya ba'i don to/_/de ltar ni 'gyur
[\[87a.6\]]mod kyi/_gal te goms kyang lam bzhin du/_/nyes 'byung ji ltar nyes pa'i bdag nyid la gnas pa'i sems lam gyi rnam par 'byung ba de bzhin du lam goms pa la gnas pa'i yang nyes par 'byung ba'i phyir grol ba nyid med do zhe na/_skyon de ni yod pa ma yin no/_/
[\[87a.7\]]ci'i phyir zhe na/_nus med phyir/_lam goms pa la gnas pa'i sems la nyes pa rnams yang 'byung ba'i nus pa yod pa ma yin no/_/de ltar na sems kyi rang bzhin ni de kho na nyid mthong ba'i bdag nyid can yin gyi/_phyin ci log gi rnam pa dang rjes su 'brel ba'i nyes pa de'i
[\[87b\]]
[\[87b.1\]]bdag nyid can ni ma yin no/_/'di'i nye ba'i nyon mongs pa gang yin pa de yang glo bur ba'i rkyen gyi dbang gis yin no/_/de la gnod pa yod na rang gi rang bzhin la gnas pa'i sems ni yang nyes pa'i rten byed pa ma yin te/_dngos bo'i stobs kyis zhugs pa'i rang bzhin nyid yin
[\[87b.2\]]pa'i phyir ro/_/sbyor ba ni gang zhig rang bzhin gyis de'i bdag nyid du gyur pa gang yin pa rkyen gyi dbang gis rnam pa gzhan du 'jug pa de ni rkyen dang shin tu bral bar yod na rang gi de'i bdag nyid thob pa yang bdag nyid de'i rten du 'gyur ba ma yin te/_dper na gser rang bzhin gyis rnam
[\[87b.3\]]par dag pa 'dres pa'i rkyen gyi dbang gis 'dres par gyur pa rnam par sbyangs pas de shin tu med pa na rang gi bdag nyid la gnas pa yang bdag nyid ma dag par grol ba ma yin pa lta bu'am/_'di lta ste sems de nyid rang bzhin gyis thag pa la thag pa'i rnam par mthong ba'i
[\[87b.4\]]bdag nyid can gyi rkyen gyi dbang gis sbrul du snang ba/_de'i rkyen shin tu med pa na yang sbrul du 'dzin pa ma yin pa lta bu'o/_/sems kyang rang bzhin nyid kyi de kho na nyid mthong ba de'i bdag nyid can gyi rkyen gyi dbang gis rnam pa gzhan du 'jug pa yin no zhes bya ba ni khyab par byed
[\[87b.5\]]pa 'gal ba dmigs pa'o/_/ma grub pa ma yin te/_'di ltar rnam par shes pa'i chos kyang gang zhe na zhes dris pa na don dam par rnam par shes pa ni don 'dzin par 'dod pas/_rnam shes yul 'dzin pa'i chos zhes brjod par bya'o/_/gang gi tshe rnam par shes pa yul can du gyur pa
[\[87b.6\]]thams cad kyi chos yul 'dzin pa yin pa de'i tshe/_mi rtag pa la sogs pa'i rnam pa gang gis/_ji ltar de ni yod pa bzhin/_/yul yod pa de bzhin du 'dzin 'gyur gyi med pa'i rnam pas ni ma yin no/_/de de ltar na shes pa don ji lta ba bzhin du yul du byed par rigs pas thob pa
[\[87b.7\]]na/_de ltar na rtogs pa ma yin pa gang yin pa de ni phyi rol lam cig shos glo bur ba'i 'khrul pa'i rgyu mtshan gyis yin te/_dper na sbrul du 'dris pa'i phyogs mi gsal bar thag pa la sbrul gyi shes pa lta bu'o/_/de bas na yul gyi rnam pa yod pa 'dzin pa gang yin pa de ni sems
[\[88a\]]
[\[88a.1\]]kyi rang bzhin no/_/ci ste yang log par 'dzin pa nyid rang bzhin yin pa de'i tshe yul 'dzin pa'i chos ma yin no/_/de ltar na ji ltar shes pas yul du byed pa de ltar don de ma yin zhing ji ltar don de yin pa de ltar yul du byed pa ma yin pa'i phyir/_shes pa dag
[\[88a.2\]]yul med pa can du 'gyur bas/_gang gang gi yul lam yul can nyid yin/_de ltar na dngos po thams cad ma grub pa yin te/_shes pa yang phyin ci log gi rnam pa la dmigs pa nyid kyi phyir ro/_/de ni yul dang yul can gyi dngos po rnam par gzhag pa nyid kyi skabs yin
[\[88a.3\]]no/_/de bas na yul dang yul can gyi dngos po 'dod pa nyid kyis rnam par shes pa'i chos yul 'dzin pa yin par brjod par bya'o/_/de ltar na 'di'i rang bzhin ni yang dag pa'i yul gyi rnam pa 'dzin pa yin no/_/de rnam pa gzhan du 'gyur ba gang yin pa de ni glo bur gyi rkyen gyis byas
[\[88a.4\]]pa nyid yin no/_/sbyor ba ni gang zhig gang rnam pa yod pa ma yin pa de ni de la de'i rang bzhin 'dzin pa'i shes pas shes pa ma yin te/_dper na bde ba la sdug bsngal gyi rnam pa med pa bde ba rig pa'i shes pas shes pa ma yin pa lta bu'o/_/nye bar len pa'i phung po lnga la yang
[\[88a.5\]]rtag pa dang bde ba dang bdag dang bdag gi rnam pa yod pa ma yin no zhes bya ba ni khyab par byed pa mi dmigs pa'o/_/gang zhig gang la rnam pa med par 'dzin pa can gyi shes pa yin pa de ni de la glo bur ba'i 'khrul pa'i rgyu mtshan gyis 'khrul pa yin te/_dper na thag pa la
[\[88a.6\]]sbrul gyi shes pa lta bu'o/_/nye bar len pa'i phung po lnga la rtag pa la sogs pa'i rnam par 'dzin pa'i shes pa yang /_rnam pa med pa 'dzin pa can yin no zhes bya ba ni rang bzhin gyi gtan tshigs so/_/gang zhig gang gi rang bzhin yin pa de ni glo bur ba'i rkyen gyis byas pa'i rang
[\[88a.7\]]bzhin de las rnam pa gzhan du 'gyur ba can yin te/_dper na thag par 'dzin pa'i rang bzhin can gyi shes pa'i glo bur ba'i rkyen gyis byas pa'i rang bzhin las rnam par gzhan du 'gyur ba can yin pa lta bu'o/_/de'i yul can gyi rnam par shes pa yang yang dag pa'i
[\[88b\]]
[\[88b.1\]]yul gyi rnam par 'dzin pa'i rang bzhin can yin no zhes bya ba ni rang bzhin gyi gtan tshigs so/_/yang na gang zhig gang la rnam pa med pa de ni de la glo bur ba'i rkyen gyis byas pa'i 'khrul pa'i rnam par shes pa'i khyad par gyi sgro btags pa yin te/_dper na thag pa la sprul
[\[88b.2\]]gyi rnam pa lta bu'o/_/nye bar len pa'i phung po lnga la yang rtag pa'i rnam pa yod pa ma yin no zhes bya ba ni rang bzhin gyi gtan tshigs so/_/rtag pa la sogs pa'i rang bzhin sngar bkag pa nyid kyi phyir/_gtan tshigs thams cad la ma grub pa'i dgos pa yod pa ma
[\[88b.3\]]yin no/_/yod pa'i bdag nyid do/_/de'i skyed par byed pa'ang yin/_/yul de ni yul can gyi rnam par shes pa de'i skyed par byed pa yin par 'dod do/_/skyed par byed pa yod pa'i bdag nyid gang yin pa de ni skyed par byed par rigs pa yin pa de'i phyir mi rtag pa la
[\[88b.4\]]sogs pa'i rnam par yod pa'i yul gang yin pa'i rnam pa de nyid kyis rang gi rnam par shes pa skyed par byed pa yin no zhes bya ba de ni yul gyi rang bzhin yin no/_/'dir sbyor ba ni gang zhig gang gi skyed par byed par yin pa de ni ji ltar bdag nyid yod pa de ltar de skyed par byed
[\[88b.5\]]par 'gyur te dper na sa bon la sogs pa ji ltar bdag nyid yod pa de bzhin du/_myu gu la sogs pa skyed par byed pa yin pa lta bu'o/_/yul yang rang bzhin 'dzin par byed pa'i shes pa skyed par byed pa yin no zhes bya ba ni rang bzhin gyi gtan tshigs so/_/gang dag de'i rang
[\[88b.6\]]bzhin du 'gyur ba ma yin pa de dag ni rang bzhin des rang gi 'bras bu skyed par byed pa ma yin te/_dper na sA lu la sogs pa nas kyi sa bon ma yin pa dag ni nas kyi sa bon gyi bdag nyid can gyi rang gi 'bras bu skyed par byed par 'gyur ba ma yin pa lta bu'o/_/yul yang
[\[88b.7\]]rtag pa la sogs pa'i rang bzhin ma yin no zhes bya ba ni khyab par byed par 'gal ba dmigs pa'o/_/'di yang ma grub pa ma yin te/_sngar mi rtag pa nyid la sogs pa bsgrubs zin pa'i phyir ro/_/de de ltar na 'di ltar rang bzhin ji lta ba bzhin du rang 'dzin pa'i shes pa skyed par
[\[89a\]]
[\[89a.1\]]byed pa de ni yul gyi rang bzhin yin la yul can gyi yang yang dag pa'i yul gyi rnam par rtog pa gang yin pa de ni rang bzhin yin no/_/ji skad du bshad pa'i rang gi rang bzhin 'di las ni/_rgyu gzhan gyis ni glo bur ba'i 'khrul ba'i rgyu mtshan gyis rang gi
[\[89a.2\]]yul la sems/_de gzhan 'gyur te/_rtag pa la sogs pa'i rnam par sgro 'dogs pas 'jug pa ni gzhan du gyur pa'o/_/gzhan du gyur pa de las ldog pa la ni rang bzhin rnam pa gzhan du 'gyur ba'i ldog pa'i rgyu mtshan gyi rkyen la ltas pa yin te/_de ltar skyes bu'i 'khrul
[\[89a.3\]]pa gnod pa can gyi tshad ma la ltos pa dang bcas pa yin no/_/mi brtan pa ste glo bur ba'i 'khrul pa'i rkyen gyis rnam pa gzhan du 'gyur ba can du byas pa nyid kyi phyir dang /_dngos po ma yin pa'i stobs kyis zhugs pa nyid kyi phyir dang /_gnod pa can gyi tshad ma srid pa'i phyir te/_yul
[\[89a.4\]]la 'di rnam pa gzhan du rtogs pa yin gyi/_rang bzhin nyid ni ma yin no zhes bya ba'i don to/_/ci dang 'dra bar zhe na/_thag pa la sbrul gyi blo bzhin no/_/de thams cad kyis gang zhig rang bzhin gyis de'i bdag nyid du 'gyur ba zhes bya ba la sogs pa'i sbyor ba la gtan
[\[89a.5\]]tshigs grub par nye bar sbyor ba yin no/_/de'i phyir sems 'di'i rang bzhin 'od gsal te/_yang dag pa ji lta ba bzhin du 'dzin pa'i rang bzhin yin no/_/dri ma rnams ni bdag tu lta ba dang chags pa la sogs pa'o/_/rkyen gzhan gyi rgyu mtshan las 'ongs pa nyid yin pa'i
[\[89a.6\]]phyir/_glo bur ba yin gyi de'i rang bzhin ni ma yin no/_/de'i phyir de dag ni rang dang ris mthun pa'i nye bar len pa'i rgyu'i stobs kyis 'jug pa yin gyi de'i rang bzhin nyid yin pa'i phyir ni ma yin no/_/bdag med pa mthong ba'i mngon sum du byas pa'i rgyu/_de'i phyir sngar nus
[\[89a.7\]]med pa yang /_dri ma rnams kyi sems la sngar yang gnod pa byed par nus pa ma yin te/_sgro btags pa'i rnam pa'i sgo nas dngos po med pa'i stobs kyis zhugs pa'i phyir dang /_tshad ma'i grogs med pa nyid kyi phyir ro/_/yang gang las phyis te/_bdag med pa mthong ba
[\[89b\]]
[\[89b.1\]]goms pa grub pa na de'i rang bzhin lam de'i bdag nyid can gyi sems la nus pa med pa nyid yin no zhes bya ba ni mjug bsdu ba'o/_/gang gi phyir 'di ltar sems ni ngo bo nyid kyi de kho na nyid mthong ba'i bdag nyid can yin la dri ma rnams ni glo bur ba ma yin pa de ni nyid kyis phyir nyes pa'i
[\[89b.2\]]tshogs skyed pa'i nus pa yod na yang /_shin tu skyed nus med yin no/_/gang gis sems kyi de kho na nyid mthong ba de'i bdag nyid can bsal nas gang la skyed par mi nus pa nyid yin zhe na/_sems kyi rgyun zhes bya ba'i dngos po la'o/_/ci 'dra ba zhig ce na/_gnod pa can skyed nus snying
[\[89b.3\]]po can te bdag med pa nyid mthong ba'i mtshan nyid can gyi lam 'khrul pa la gnod pa can skyed pa de'i nus pa de nyid snying po ste mchog gang la yod pa zhes tshig rnam par sbyar ro/_/ci dang 'dra bar zhe na/_sa rlon la ni me bzhin no/_/zhes bya ba smos te/_ji ltar rtag tu chus bangs pa'i rang
[\[89b.4\]]bzhin gyi sa la/_shing stobs dang ldan pa can me ches shin tu 'bar bar gyur pa ma yin pa de dang 'dra'o/_/sbyor ba ni gang zhig gang la gnod pa can skyed nus pa'i/_snying po can yin pa de ni de la shin tu skye ba ma yin te/_dper na sa rlon pa la me lta bu'o/_/rnam par shes
[\[89b.5\]]pa'i rgyud kyang nyon mongs pa la gnod pa can de kho na nyid mthong ba skyed nus pa'i snying po can yin no zhes bya ba ni khyab par byed pa 'gal ba dmigs pa'o/_/ma grub pa yang ma yin te/_mngon sum dang rjes su dpag pa'i rkyen ji lta ba bzhin du gnod pa can gyi rgyu mtshan
[\[89b.6\]]khas blangs pa'i phyir ro/_/de ltar ni 'gyur mod kyi/_ji ltar nyes pa de'i bdag nyid du gyur pa la gnas pa de la gnod pa can gyi lam skye ba de ltar lam de'i bdag nyid du gyur pa'i skyes bu la yang ci'i phyir nyes pa skye bar mi 'gyur te/_'gal ba ni gnyi ga la yod pa nyid kyi phyir
[\[89b.7\]]ro/_/'dir ji ltar ngo bo nyid kyis lam gyi rang bzhin can gyi sems 'khrul ba'i rgyu mtshan gyis sbrul gyi blo bzhin du rnam pa gzhan du 'gyur ba yod pa goms pa'i dbang gis 'khrul pa'i rgyu mtshan shin tu gsal ba na/_nyes pa rnams kyi skabs yod pa ma yin no zhes bshad
[\[90a\]]
[\[90a.1\]]zin to/_/gzhan yang rang bzhin 'bad rtsol med par zlog par nus pa ma yin no/_/rang bzhin yang lhag mthong yin la 'bad rtsol yang nyes pa mthong ba'i sgo nas byed par gyur na/_de yang 'di la yod pa ma yin te/_lhag mthong ni yon tan yin pa'i
[\[90a.2\]]phyir dang /_nyes pa rnams ni phyin ci log yin pa'i phyir bskyed pa la 'bad rtsol yod pa ma yin no/_/blo ni rnam pa 'ga' zhig gis/_/nyes pa skyed pa'i phyir brtson dang ldan yang /_blo ni de phyogs 'dzin phyir ro/_/nyes pa'i gnyen po'i phyogs su gyur pa yon tan dang ldan pa'i
[\[90a.3\]]lam gyi phyogs 'dzin pa'i rgyu'i phyir/_nyes pa rnams kyis lam la gnod med do/_/ci 'dra ba zhig ce na/_'tshe ba med dang yang dag don/_rang bzhin la ni phyin ci log gis/_lam ni 'tshe ba med pa'i rang bzhin yin te/_rnam par 'tshe ba thams cad rab tu zhi ba dang bde ba'i
[\[90a.4\]]mtshan nyid can nyid yin pa'i phyir ro/_/yang dag pa'i don gyi rang bzhin yin te/_mi rtag pa la sogs pa'i rnam pa'i yul can nyid yin pa'i phyir ro/_/des ni tshad ma'i grogs can nyid yin par bshad do/_/ji skad du bshad pa'i rang bzhin las phyin ci log pa'i nyes pa nyes
[\[90a.5\]]dmigs dang bcas pa tshad ma ma yin pa'i grogs can de dag gis gnod par byed pa ma yin no/_/lhag ma ni gong du bshad pa bzhin du rtogs par bya'o/_/bdag tu chags pa la sogs pa'i gnyen por gyur pa bdag med pa nyid mthong ba bshad zin lam de goms pa
[\[90a.6\]]las/_rten ni yongs su gyur par 'gyur zhes bshad pa gang yin pa de la nges pa 'di yod pa ma yin te/_'di ltar 'dod chags dang zhe sdang dag phan tshun 'gal ba yin du zin kyang /_gcig shin tu goms pa las gzhan shin tu nyams pa ma yin no zhe na/_de ni/_'dod
[\[90a.7\]]chags khong khro phan tshun dag_/mtshan nyid tha dad na yang gnod pa med/_gang gis ni de dag shin tu 'gal ba yin ci'i phyir zhe na/_bdag 'dzin rgyu gcig nyid dang ste/_'dod chags dang zhe sdang dag rgyu gcig pa can nyid yin pa'i phyir ro/_/rgyu gcig ni bdag tu lta ba
[\[90b\]]
[\[90b.1\]]yin la/_rgyu gcig nyid kyis de dag gi nang nas ji ltar rgyu de yod na gcig 'byung bar 'gyur ba de ltar na/_rgyu des de skyed pa na gdon mi za bar thag nye bas 'gyur ba yin no/_/de nyid las kyang rkyen ji lta ba bzhin du gzhan dag kyang 'byung ba yin pa de ltar na ji ltar 'gal
[\[90b.2\]]ba yin/_cig car mi 'jug pa yang nye bar len pa'i sems kyis rigs mthun pa'i sems gnyis 'phen par mi nus pa'i phyir ro/_/rgyu dang 'bras bu ngo bo'i phyir phan tshun 'gal ba yod pa ma yin no gang la bdag tu chags pa de nyid la yang de la gnod pa byed pa la zhe sdang bar
[\[90b.3\]]'gyur ba de ltar na/_'dod chags zhe sdang gi rgyu yin te gang zhig gang gi rgyu mtshan yin pa de ni de dang 'gal ba ma yin no/_sbyor ba ni gang zhig rgyu gcig pa can yin pa ni de dang lhan cig gnod par bya ba dang /_gnod par byed pa'i ngo bo ma yin te/_shing gi khyad par gcig
[\[90b.4\]]las 'byung ba can gyi me dang du ba lta bu'o/_/'dod chags dang zhe sdang yang rgyu gcig pa can yin no zhes bya ba ni khyab par byed pa 'gal ba dmigs pa'o/_/gang dag rgyu dang 'bras bu ngo bor gyur pa de dag ni shin tu goms pa'i dbang gis phan tshun gnod pa ma yin te/_
[\[90b.5\]]dper na bdag tu lta ba dang bdag tu chags pa lta bu'o/_/'jig tshogs la chags pa dang /_zhe sdang yang rgyu dang 'bras bu'i ngo bor gyur pa yin no zhes bya ba ni khyab par byed pa 'gal ba dmigs pa'o/_/byams pa dang mi gtsang ba la sogs pa ni zhe sdang la sogs pa'i
[\[90b.6\]]gnyen por gyur pa yin na ci'i phyir nyes pa shin tu rgyun gcod par mi 'dod ce na bshad pa/_byams sogs rmongs dang 'gal med phyir/_/gti mug nyes pa rnams kyi rgyu dang sems can la dmigs pa'i byams pa la sogs pa dang 'gal ba yod pa ma yin no/_/de bas na
[\[90b.7\]]byams pa la sogs pas nyes pa shin tu tshar gcod med/_'on kyang ji srid rigs mi mthun pa'i sems goms pa gnas pa'i dus de srid du kun nas ldang bar mi 'gyur ro/_/nyes kun de yi rtsa ba can/_/gti mug de yang 'jig tshogs lta ba yin/_de ltar na
[\[91a\]]
[\[91a.1\]]nyes pa rnams kyi rgyu la gnod pa med pa'i phyir/_nyes pa rnams shin tu rtsa ba nas 'don pa ma yin pa'i phyir/_byams pa la sogs pa rab tu brtag pa ma yin no/_/sbyor ba ni gang zhig gang gi rgyu la gnod pa med pa de ni de la shin tu gnod par 'gyur
[\[91a.2\]]ba ma yin te/_dper na mngar zhing snum la bsil ba'i rdzas rnams bad kan gyi nad kyi rgyu la gnod pa med pa de nad la gnod pa med pa ma yin pa lta bu'o/_/sems can la dmigs pa'i byams pa la sogs pa'ang nyon mongs pa skye ba'i rgyu 'jig tshogs su lta ba la gnod
[\[91a.3\]]pa byed pa ma yin no zhes bya ba ni khyab par byed pa 'gal ba dmigs pa'o/_/rlung dang mkhris pa dang bad kan dag gi sman til mar la sogs pa'i chos mthun pa nyid can gyi zhe sdang la sogs pa'i byams pa la sogs pa gnyen por bshad pa gang yin pa de yang /_dus
[\[91a.4\]]de srid du mngon sum du rgyu ba la gnod pa nyid kyis gnyen po yin pa dgongs pas bshad pa'am/_chos la dmigs pa'i byams pa la sogs pa yin pa de ltar na 'gal ba med pa'i phyir nyes pa med do/_/de bzhin du gzhan dag la yang ci rigs par shes par bya'o/_/
[\[91a.5\]]'jig tshogs su lta ba ni don phyin ci log tu rtog pa'i ngo bo can yin zhing /_mi shes pa mi gsal pa'i ngo bo ni gzhan nyid yin na de ji ltar na gti mug de yang 'jig tshogs lta ba yin zhes tha snyad du bya bar rigs zhes rang gi sde pa 'ga' zhig sems te/_ma rig pa'i
[\[91a.6\]]mtshan nyid 'jog pa dpyod pa de dag gis kyang don phyin ci log pa rtogs pa'i ngo bo can nyid yin par khas blang bar bya'o/_/de la gti mug spyi ni log pa'i shes pa thams cad yin la/_de nyid kyi khyad par ni 'jig tshogs su lta ba yin te/_nyon mongs pa'i rgyu nyid yin
[\[91a.7\]]pa'i phyir gtso bo yin pa de ltar na de gti mug gang zhes bshad pa yin no/_/de la re zhig yang dag pa'i don mthong ba ni rig pa yin la/_ma rig pa zhes bya ba'i rtogs pa de las gzhan pa'am/_de dang 'gal ba'am/_de med pa'i chos yin grang na/_re zhig gzhan ni ma yin
[\[91b\]]
[\[91b.1\]]te/_gzugs la sogs pa yang de lta bur thal ba'i phyir ro/_/med pa'i yang ma yin te/_dngos po'i mtshan nyid kyi gnas skabs yin pa'i phyir ro/_/mi mthun pa'i phyogs su 'gyur grang na/_mi mthun pa'i phyogs nyid kyang 'gal ba'i rang bzhin nyid yin no/_/de ltar na rnam
[\[91b.2\]]pa gang rig pas gzung ba de las phyin ci log pa'i rnam pa 'dzin pa can ni ma rig pa zhes bya bar 'gyur ro/_/de ltar ni 'gyur mod kyi de ni mtshan nyid ma yin no/_/'o na ci yin zhe na/_yang dag par rtogs pas dben pa'i mtshan nyid can ni ma rig pa zhes bya'o zhe na/_yang dag
[\[91b.3\]]pa'i don mthong bas dben pa ni med pa tsam yin na/_ji ltar dngos po'i ngo bo can gyi ma rig pa'i mtshan nyid du rig pa ma yin pas dngos po la reg pa yin na yang /_/sems med pa rnams la yang thal bar 'gyur ba'i phyir/_'di ltar rtog pa pos ma rig pa'i rang bzhin ni
[\[91b.4\]]'di yin no zhes bya ba khyad par gyis rtogs par 'gyur ba'i mtshan nyid ma 'chol bar brjod par bya'o/_/gang yod na don gyi de kho na nyid mthong ba'i gags byed par 'gyur ba de ni ma rig pa yin no zhes bya ba yang mtshan nyid ma yin gyi 'on kyang de ni 'bras bu dang 'gal ba
[\[91b.5\]]yin te/_de'i mtshan nyid kyang gzhan du brjod par bya'o/_/de yang dpyad par bya na/_rig pa'i mi mthun phyogs nyid phyir/_/log par dmigs pa'i mi shes pa ni ma rig pa yin no/_/rig pas gzung bar bya ba'i rnam pa las phyin ci log tu rtogs pa'i ngo bo nyid ni ma
[\[91b.6\]]rig pa'o/_/sbyor ba ni gang zhig gang rtog pa dang 'gal ba'i rang bzhin can de ni des gzung ba'i rnam pa las phyin ci log tu rtogs pa'i ngo bor 'gyur te/_dper na bde ba'i 'du shes kyis gzung ba'i rnam pa las 'dus byas rnams la sdug bsngal gyi 'du shes ni phyin ci
[\[91b.7\]]log tu rtogs pa'i ngo bo yin pa lta bu'o/_/ma rig pa'ang rig pa'i rtog pa dang 'gal ba'i rang bzhin can yin no zhes bya ba ni rang bzhin gyi gtan tshigs so/_/sems byung nyid kyis dmigs pa'i phyir/_ma rig pa ni sems las byung ba'i chos yin no sems las byung
[\[92a\]]
[\[92a.1\]]ba yin pa'i rgyu nyid kyis dmigs pa ste/_dmigs pa dang rnam pa 'dzin pa yin te/_rtog pa med pa'i ngo bo ni ma yin no/_/de ltar rten dang dmigs pa dang rnam pa dang /_dus dang rdzas mtshungs pa dag gis mtshungs par ldan pa'i phyir mtshungs par
[\[92a.2\]]ldan pa yin par 'dod do/_/rtogs pa'i ngo bo yin du zin kyang bden pa'i rnam pa 'dzin pa can nam/_brdzun pa'i rnam pa 'dzin pa can du 'gyur grang na/_re zhig de ni bden pa'i rnam pa 'dzin pa 'dod pa ma yin te/_de ltar 'dzin pa ni shes rab kyi mtshan nyid yin pa'i
[\[92a.3\]]phyir ro/_/de'i phyir log par dmigs pa ni mi shes pa yin no/_/sbyor ba ni gang dmigs par 'dzin pa de ni dmigs par byed pa'i ngo bo yin te/_dper na rnam par shes pa lta bu'o/_/mi shes pa yang dmigs pa 'dzin pa yin no zhes bya ba ni rang bzhin gyi gtan
[\[92a.4\]]tshigs so/_/sems las byung ba gang zhig gang dang 'gal ba'i mtshan nyid can yin pa de ni des bzung ba'i rnam pa las phyin ci log tu 'dzin pa yin te/_dper na mi gtsang ba ni 'dod chags kyis bzung ba'i rnam pa las phyin ci log tu 'dzin pa yin pa lta bu'o/_/mi
[\[92a.5\]]shes pa yang bden pa'i rnam pa 'dzin pa'i shes rab dang 'gal ba'i mtshan nyid can yin no zhes bya ba ni rang bzhin gyi gtan tshigs nyid yin no/_/gsung phyir bcom ldan 'das kyis kyang mdo de dang de dag tu shes rab kyis bzung ba'i rnam pa las phyin ci log tu 'dzin pa'i
[\[92a.6\]]ngo bo nyid ni ma rig pa yin no zhes gsungs pa yin te/_'di lta ste 'phags pa zla ba sgron ma'i ting nge 'dzin las de la mi shes pa med pa gang zhe na/_gang yang dag pa ji lta ba bzhin gyi chos rnams la sgro 'dogs pa med pa yin no zhes gsungs pa lta bu'o/_/de'i phyir yang phyin
[\[92a.7\]]ci log tu mi shes pa de nyid yin no/_/de skad du sa bcu pa'i mdo las de 'jig rten gyi 'byung ba dang /_'jig pa la rnam par lta ba'i tshe 'di snyam du sems te/_'jig rten du 'dogs pa 'byung ba ji snyed pa de dag thams cad ni/_bdag tu mngon par zhen pa las 'byung
[\[92b\]]
[\[92b.1\]]ste/_bdag tu mngon par zhen pa dang bral na 'byung ba yang med par 'gyur ro snyam mo/_/de 'di snyam du sems te byis pa'i blo can bdag tu mngon par zhen pa mi shes pa'i rab rib kyis bsgribs pa yod pa dang med pa la mngon par 'dod pa can tshul bzhin ma yin pa yid la
[\[92b.2\]]byed pa las byung ba lam log par zhugs pa log pa'i rjes su 'brang ba de dag ni/_bsod nams dang bsod nams ma yin pa dang /_mi g.yo ba'i 'du byed rnams kyang sogs te/_'du byed de dag gis yongs su bsgos pa'i sems kyi sa bon zag pa dang bcas pa nye bar len
[\[92b.3\]]pa dang bcas pa ni phyi ma la skye ba dang rga shi'i rang bzhin yang srid pa mngon par grub pa 'byung ba nye bar 'gro ba yin te zhes gsungs so/_/'di nyid la yang ma rig pa'i yan lag bstan pas bdag tu lta ba bstan pa yin no/_/de bas na bden pa rnams la mi shes pa ma rig pa yin pa
[\[92b.4\]]de ltar na yang /_ji skad du bshad pa'i ngo bo nyid phyin ci log pa'i shes pa yin par blta bar bya'o/_/'dir yang ma rig pa dang mtshungs par ldan pa'i lta ba yin no zhes de'i sgo nas ma rig pa kho na bstan pa yin no zhe na/_de ltar rtogs par yang mi bya ste/_ma rig pa'i rang gi ngo
[\[92b.5\]]bo brjod par bya ba la gzhan bshad na 'chad pa po mi mkhas pa thob pa'i phyir dang /_de skad du brjod pa la nges par byed pa med pa'i phyir ro/_/ji skad du bshad pa'i don rtogs pa yang rigs pa dang rjes su mthun pa'i phyir ro/_/de bas na ji skad du bstan pa'i mi shes pa las mi
[\[92b.6\]]shes pa gzhan bstan pa rigs ldan ma yin no zhes blta bar bya'o/_/'gal ba gang yin 'dir bshad bya/_de nyid kyi phyir mi shes pa'i ngo bo rnam par gzhag pa na/_lung gi phyogs kyi khyad par la 'gal ba 'ga' zhig bzhin du mtshon par bya ba ji skad du bshad pa'i mtshan nyid
[\[92b.7\]]can gyi 'gal ba med pas rab tu bstan par bya'o/_/'di lta ste/_gal te 'jig tshogs su lta ba nyid ma rig pa yin pa de'i tshe lta ba dang mtshungs par ldan pa ma rig pa yin no zhes bya ba'i mtshungs par ldan pa'i don 'thad pa ma yin te/_bdag nyid bdag nyid dang mtshungs par
[\[93a\]]
[\[93a.1\]]ldan pa ma yin pa dang bden par blta ba ni don gzhan ma yin no zhe na de la 'dir mtshungs par ldan pa nyid pa ni spyir btang ba'i mtshan nyid ma yin gyi/_'on kyang phyogs dang /_phyogs can gyi dngos po kun du ston pa yin te/_dper na pa la sha la sogs pa dang
[\[93a.2\]]ldan pa'i nags dang /_lus lag pa la sogs pa dang ldan pa zhes bya ba lta bu'o/_/de la 'dir ldan pa nyid la mtshungs par ldan par zhes bya'o/_/lus zhes bya ba ni gzhan ma yin te/_gang lag pa la sogs pa dang ldan pa nyid yin no/_/'o na ci yin zhe na/_phyogs
[\[93a.3\]]gcig dang phyogs gcig pa can gyi dngos po bstan pa yin no/_/de bzhin du 'dir yang ma rig pa ni phyogs gcig pa can yin la/_de'i phyogs gcig pa'i ngo bo ni 'jig tshogs su lta ba yin no/_/de ltar bstan pa'i dgos pa ni phyogs gcig pa bstan pa yin pa de
[\[93a.4\]]ltar na 'gal ba med do/_/de bzhin du gzhan dag la yang ci rigs par brjod par bya'o/_/gang gi phyir de ltar bdag tu lta ba las byung ba'i skyon thams cad ni/_stong nyid lta dang de 'gal phyir/_/bdag med pa nyid mthong ba ni bdag tu lta ba dang 'gal ba'i phyir ro/_/
[\[93a.5\]]de'i rang bzhin te bdag tu lta ba'i rang bzhin gyi khyad par can dang bdag tu lta ba las byung ba'i 'dod chags la sogs pa'i nyes kun dang lhan cig don gyis/_'gal bar rab tu grub pa yin/_/sbyor ba ni gang zhig gang dang lhan cig 'gal ba de ni don gyis de'i rang bzhin
[\[93a.6\]]dang lhan cig 'gal bar 'gyur te/_dper na grang ba dang 'gal ba'i me ni grang ba'i khyad par ba mo'i reg pa la sogs pa dang /_grang ba'i 'bras bu spu long zhes byed pa'i khyad par la sogs pa de'i rang bzhin dang lhan cig 'gal ba lta bu'o/_/stong pa nyid du lta ba dang
[\[93a.7\]]yang bdag tu lta ba dang lhan cig 'gal ba yin no zhes bya ba ni rang bzhin gyi gtan tshigs so/_/yang na gang zhig gang gi rang bzhin yin pa de ni don gyis 'gal zla de dang lhan cig 'gal bar 'gyur te/_dper na sngar bshad pa'i grang ba'i rang bzhin gyi chos nyid ni don
[\[93b\]]
[\[93b.1\]]gyis grang ba dang 'gal zla me dang 'gal ba yin pa lta bu'o/_/'dod chags la sogs pa yang 'jig tshogs su lta ba'i rang bzhin yin no zhes bya ba ni rang bzhin gyi gtan tshigs so/_/ma grub pa yang ma yin te/_ngar 'dzin pa dang /_nga yir 'dzin pa dag la gnas pa'i 'dod
[\[93b.2\]]chags la sogs pa'i 'jug pa ni sngar bstan zin pa nyid kyi phyir dang ston par 'gyur ba nyid kyi phyir ro/_/de de ltar na bdag med par lta ba skyon gyi gnyen bo'i phyogs nyid yin pas na de goms pa las de'i bdag nyid du gyur pa yod na skyon rnams kyang 'jug pa med pa'i chos can
[\[93b.3\]]nyid yin no/_/de ltar ni 'gyur mod kyi gnyen po'i phyogs goms pa las nyon mongs pa rnams ldog tu zin kyang /_'di dag yang mi skye ba'i chos can ni ma yin te/_srog chags kyi chos nyid yin pa'i rgyu'i phyir gzugs la sogs pa bzhin no/_/dper na gzugs la
[\[93b.4\]]sogs pa'i gzugs dang ldan pa'i rdzas kyi chos 'jig pa med pa lta bu'o/_/sogs pa smos pas ni dper na me la sogs pa'i dro ba la sogs pa'i chos bzung ngo /_/sbyor ba ni gang zhig gang gi chos yin pa de ni de gnas na/_zad pa ma yin te/_dper na me'i dro ba lta bu'am
[\[93b.5\]]'di lta ste gzugs la sogs pa'i de dang ldan pa'i ngo bo zad pa ma yin pa lta bu'o/_/'dod chags la sogs pa yang srog chags kyi chos yin no zhes bya ba ni khyab par byed pa 'gal ba dmigs pa'o/_/de la nyes pa rnams shin tu/_/zad min srog chags chos nyid phyir/_/
[\[93b.6\]]gzugs sogs bzhin min/_'on kyang zad pa kho na yin no/_/ci'i phyir zhe na/_gtan tshigs 'di ma grub pa dang /_srog chags 'ga' zhig kyang yod pa ma yin na/_gang gi 'dod chags la sogs pa 'di chos yin/_'di thams cad ni rkyen nyid 'di ba tsam 'ba' zhig
[\[93b.7\]]yin no/_/de bas na rkyen ma tshang ba'i phyir de la rag las pa can gyi skye ba med pa de ltar na ma grub pa yin no/_/'di la yang srog chags kyis chos nyid du rang bzhin nam de las byung ba la brjod pa yin grang na/_re zhig rang bzhin ni ma yin te/_rang bzhin gyis 'od gsal
[\[94a\]]
[\[94a.1\]]ba nyid kyis glo bur bar bstan pa nyid kyi phyir ma grub pa nyid yin no/_/ci ste de las 'byung ba can/_/zhes bya ba ni rgyu'i don yin pa de'i tshe thag pa la sprul gyi shes pa 'byung ba dang mi 'byung ba de bas na ma nges pa nyid yin no/_/res 'ga' 'byung ba nyid yin pa'i
[\[94a.2\]]phyir gtan tshigs ma grub pa nyid yin te/_'ga' zhig gi tshe nyon mongs pa 'ga' zhig 'jug par 'gyur gyi thams cad du ni ma yin no/_/rang bzhin gang yin pa de yang res 'ga' 'byung bar 'gyur ba ma yin te/_dper na gzugs dang ldan pa'i dngos po'i gzugs
[\[94a.3\]]la sogs pa de nyid lta bu'o/_/rang bzhin nyid ma grub pa'i phyir gtan tshigs ma grub pa yin no/_/sbyor ba ni gang zhig gang la res 'ga' 'byung ba can yin pa de ni de'i rang bzhin du 'gyur ba ma yin te dper na rlung gi dri lta bu'o/_/'dod chags la sogs pa yang rnam
[\[94a.4\]]par shes pa'i rgyud la res 'ga' 'byung ba yin no zhes bya ba ni khyab par byed pa 'gal ba dmigs pa'o/_/bdag med pa mthong ba'i mtshan nyid can gyi/_gnyen po'i phyogs dang brel yod na/_mngon du gyur pa yod na/_ldog pa dag kyang mthong phyir ro/_/'dod
[\[94a.5\]]chags la sogs pa dus de srid du mngon du rgyu ba yang mthong ba med pa'i phyir ro/_/rang bzhin nyid ma yin pa de ltar na gtan tshigs ma grub pa nyid yin no/_/sbyor ba ni gang zhig gang la gnyen po'i phyogs mngon du gyur pa yod na/_spangs pa de ni de nges par mngon du gyur
[\[94a.6\]]pa'i chos can ma yin te/_dper na grang ba mngon du gyur pa yod na rdo ba la sogs pa'i dro ba'i reg pa med pa lta bu'o/_/'dod chags la sogs pa yang rnam par shes pa'i rgyu las gnyen po'i phyogs mngon du gyur pa yod na spangs pa yin no zhes bya ba ni khyab par byed pa 'gal
[\[94a.7\]]ba dmigs pa'o/_/de ltar ni 'gyur mod kyi ji ltar zangs ma la sogs pa'i sra ba'i mi mthun pa'i phyogs me mngon du gyur pa las zhu bar gyur pa na sra ba nyid med du zin kyang yang 'byung ba nyid yin pa de dang 'dra ba gnyen po'i phyogs mngon du gyur pa log pa na yang nyon mongs
[\[94b\]]
[\[94b.1\]]pa rnams yang 'byung ba'i chos nyid yin no/_/de bas na gang zhig gang gi gnyen po'i phyogs yin pa de goms pa las de dang shin tu bral ba la ma nges pa yin no zhe na/_sra ba bzhin du'ang skye min te/_nyon mongs pa rnams so/_/ci'i phyir zhe na/_nyes pa rnam par 'gags
[\[94b.2\]]pa yi/_/de'i bdag nyid ldog med phyir ro/_/zangs ma la sogs pa'i sra ba nyid dang 'gal ba'i me gang yin pa de res 'ga' thag nye ba nyid kyi phyir/_sra ba med pa dang bcas pa ni de mngon sum du gyur pa na/_sra ba la sogs pa mngon du gyur pa med pa nyid yin zhing /_de med pa na
[\[94b.3\]]yang log pa ni rigs pa yin no/_/de ltar 'dir yang gal te lam 'gyur na/_de ltar ni 'gyur mod kyi gang las de ltar ni ma yin no/_/'o na ci yin zhe na/_nyes pa 'gog par byed pa bdag med pa mthong ba shin tu goms pa las sems de de'i bdag nyid can du 'gyur ro/_/de
[\[94b.4\]]bas na de'i bdag nyid can du gyur pa'i rgyus ldog pa ma yin zhing /_'jig pa med pa'i phyir yang skyon rnams 'byung ba ma yin no/_/sbyor ba ni gang la gang gi gnyen po'i phyogs nyams pa med pa de la de'i skabs yod pa ma yin te/_dper na me la grang ba lta bu'o/_/
[\[94b.5\]]bdag med pa goms par gyur pa'i rnam par shes pa'i rgyud la yang bdag tu lta ba'i gnyen po'i phyogs nyams pa med pa'o zhes bya ba ni khyab par byed pa 'gal ba dmigs pa'o/_/ma nges phyir ro thal ba bzhin/_shing thal bar 'gyur ba yang shin tu mi 'gyur ba de bzhin
[\[94b.6\]]du gnyen po'i phyogs kyis nyes pa rgyun bcad pa yang 'byung ba zhes bya ba gang yin pa de yang ma nges pa yin no/_/gang zhig gang rang bzhin yin pa zhes bya ba la sogs pa'i sbyor ba la gang zhig gang zhes bya ba la sogs pas gtan tshigs grub par ston par byed do/_/srog
[\[94b.7\]]chags gang zhig nga zhes bdag mthong ba/_'khrul pa yin no/_/de'i bdag nyid can du nye bar 'gro ba'i bdag nyid kyis dngos po de la bdag nyid du lta ba 'di rtag pa nyid du ste/_'jig pa med pa nyid du'o/_/chags pa ni bdag tu mngon par chags pa'o/_/de la gnod
[\[95a\]]
[\[95a.1\]]par byed pa'ang bdag med pa nyid mthong ba yin no/_/gal te de mi 'dod pa de'i tshe gnod pa can med pa'i phyir rtag tu bdag la chags pa nyid yin pa de ltar na grol bar mi 'gyur ro/_/sbyor ba yang gang la shes pa gang skye ba'i gnod pa can yod pa ma yin pa de ni de
[\[95a.2\]]la shes pa ldog pa ma yin te/_dper na me la dro bar rtogs pa'i dus kyi dro ba'i shes pa lta bu'o/_/bdag tu lta ba'i chags pa'i shes pa la yang bdag la skye ba'i gnod pa can yod pa ma yin no zhes bya ba ni khyab par byed pa 'gal ba dmigs pa'o/_/ma grub pa yang ma
[\[95a.3\]]yin te/_bdag tu lta ba'i yul de sun phyung ba med pa'i phyir ro/_/sbyor ba ni gang zhig yul gang la nyes par mthong ba'i sgo nas sun 'byin par byed pa ma yin pa de ni de la chags pa skye ba ldog pa ma yin te/_dper na 'dod chags can yul gyi bzang mo la nyes par mthong ba'i sgo
[\[95a.4\]]nas sun 'byin pa ma yin pa lta bu'o/_/bdag tu lta ba can yang bdag la nyes par mthong ba'i sgo nas sun 'byin par byed pa ma yin no zhes bya ba ni khyab par byed pa mi dmigs pa'o/_/yang na gang zhig gang la nyes par mthong ba can ma yin pa dang /_der 'dod chags skye ba
[\[95a.5\]]de ni de la 'dod chags dang bral ba ma yin te/_dper na 'dod chags can yul gyi bzang mo la nyes par mthong ba med pa 'dod chags skye ba lta bu'o/_/bdag tu lta ba can yang nyes par mthong ba can ma yin pa dang /_der chags pa skye ba yin no zhes bya ba ni khyab par
[\[95a.6\]]byed pa mi dmigs pa'o/_/'di ma grub pa yang ma yin te bdag nyid mi 'dod pa'i phyir dang /_bstan zin pa nyid kyi phyir ro/_/de de ltar na bdag tu chags pas te/_rgyu'i phyir pa dag gi bde la sred 'gyur zhing /_sbyor ba ni gang zhig gang la chags pa bstan pa de ni
[\[95a.7\]]de'i bde ba la yongs su sred pa dang ldan par 'gyur te/_dper na so so'i skye bo'i gnas skabs can gyi skyes bu'i de nyid lta bu'o/_/skyes bu chags pa dang bral bar mngon par 'dod pa yang phyis kyang chags pa bstan pa yin no zhes bya ba ni rang bzhin gyi gtan tshigs so/_/de ltar
[\[95b\]]
[\[95b.1\]]na bdag gi bde ba la sred pas bde ba sgrub par byed pa nyid du nye bar 'gro ba zag pa dang bcas pa'i dngos po'i skyon rnams yod pa sel bar byed/_yon tan 'dzin par byed ces bya ba'i don to/_/sbyor ba yang gang zhig gang bdag gi bde ba la yongs su sred pa dang ldan pa de
[\[95b.2\]]ni bdag gi skyon mthong ba can ma yin pa'am/_de'i bde ba'i cha shin tu sgrub par byed pa yon tan du lta ba can yin te/_dper na so so'i skye bo'i gnas skabs kyi skyes bu de nyid lta bu'o/_/skyes bu 'dod chags dang bral bar mngon par 'dod pa yang bdag gi bde ba la
[\[95b.3\]]yongs su sred pa can yin no zhes bya ba ni khyab par byed pa 'gal ba dmigs pa'o/_/bsgrub par bya ba gnyis pa la ltos nas rang bzhin gyi gtan tshigs yin no/_/de ltar na bde ba sgrub par byed pa la/_yon tan mthong ba yongs su sred/_/nga'i zhes de yi sgrub byed
[\[95b.4\]]len/_/nga'i nyid du bde ba sgrub par byed pa brtan por yongs su len par byed do/_/sbyor ba ni gang zhig gang la yon tan du mthong ba can yongs su srid pa dang ldan pa de ni de la nga'i zhes bya ba'i sems kyi yongs su 'dzin pa brtan po can du 'gyur te/_dper na sngon gyi
[\[95b.5\]]gnas skabs kyi skyes bu de nyid lta bu'o/_/skyes bu chags pa dang bral bar 'dod pa'i yang bdag gi dngos po la phyis kyang yon tan du mthong ba can gyi yongs su sred pa dang ldan pa yin no zhes bya ba ni rang bzhin gyi gtan tshigs so/_/skyes bu bdag tu mthong bas bdag la
[\[95b.6\]]chags pa la sogs pa'i sred pas yon tan du mthong ba can gyi yongs su sred pa dang ldan pa bdag gir yongs su 'dzin pa rtsom pa la sogs pa'i mtshan nyid can gyi 'khor ba yongs su 'dzin pa gang yin pa/_des ni ji srid bdag mngon chags/_/de srid du 'khor bar
[\[95b.7\]]yongs su 'jug par 'gyur ro/_/bdag yod na ni gzhan du shes/_/ji srid du blo bdag ces mngon par zhen pa de srid du bdag tu 'du shes pa dang /_de yod na de ltar mi 'dzin pa gang yin pa/_de thams cad gzhan yin no zhes bya ba ni gzhan du 'du shes pa'o/_/de de lta
[\[96a\]]
[\[96a.1\]]bu'i blos/_bdag gzhan cha las 'dzin dang sdang /_/bdag nyid du bzung ba las yongs su 'dzin pa ni mngon par chags pa'o/_/gzhan nyid du rnam par phye ba las sdang ba yin te yongs su dor ba'o/_/yongs su 'dzin pa dang sdang ba dag ni 'dod chags dang zhe sdang
[\[96a.2\]]dag yin te/_'di dag dang ni kun 'brel las/_/ji srid du phrag dog dang ser sna la sogs pa'i nyes pa thams cad 'byung bar 'gyur/_ji srid du 'khor ba pa yin no/_/bdag tu lta ba med pa nyid kyi phyir/_de dag thams cad yod pa ma yin pa de ltar na bdag med par mthong
[\[96a.3\]]ba ni bdag tu lta ba dang /_de'i rang bzhin can gyi nyes pa rnams kyis gnod pa can nyid yin no/_/gal te ji ltar bdag tu chags pa dang ldan pa yin pa de ltar na yang bdag gi chags pa dang bral ba 'khor bar 'khor ba ma yin no zhe na/_de ni ma yin te/_'di ltar skyes bu bdag
[\[96a.4\]]la chags par 'gyur na ni/_de yi la nges chags bral min/_/longs spyod la rag lus pa'i sgrub par byed pa nyid kyis bdag gir byed pa la chags pa dang bral ba ma yin no/_/de ltar na bdag tu chags pa dang ldan pa'i bdag gi dang 'brel pa tsam gyis byas pa'i chags
[\[96a.5\]]pa yod pa ma yin no/_/gang zhig bdag la chags pa de ni nges par bdag dang 'brel pa can gyi dbang po la sogs pa la chags pa dang ldan pa yin te/_dper na snga ma'i gnas skabs can gyi skyes bu de nyid lta bu'o/_/skyes bu 'di yang phyis kyang bdag la chags
[\[96a.6\]]pa dang ldan pa yin no zhes bya ba ni rang bzhin gyi gtan tshigs so/_/ma grub pa yang ma yin te/_'di ltar/_nyes med bdag la chags pa dang /_/bral ba'i rgyu ni yod ma yin/_/skyes bu de ni sdug bsngal dang bral ba gcig tu rnam par 'tshe ba med pa'i bdag 'dod pa yin pa
[\[96a.7\]]de ltar na bdag la chags pa dang bral ba nyid ma yin no/_/sbyor ba ni gang zhig gang la sdug bsngal dang bral zhing rnam par 'tshe ba med par 'dod pa de ni/_de la 'dod chags dang bral ba'am/_/zhen pa med pa ma yin te/_dper na snga ma'i gnas skabs can gyi skyes bu de nyid
[\[96b\]]
[\[96b.1\]]bdag la chags pa dang ldan pa lta bu'o/_/bdag tu smra ba'ang 'dod chags dang bral ba'i gnas skabs na yang bdag sdug bsngal dang bral zhing rnam par 'tshe ba med par 'dod pa yin no zhes bya ba ni khyab par byed pa 'gal ba dmigs pa'o/_/gal te chags pa skyon
[\[96b.2\]]bcas shes/_/bdag ni nyes pa med pa nyid yin la/_de la chags pa gang yin pa de nyid nyes pa dang ldan pa yin no/_/nyes pa dang ldan pa nyid kyi phyir mkhas pa nyid kyis dor bar bya ba yin te/_sbrul gyis zin pa'i sor mo bzhin no zhes de ltar gzhan dag sems
[\[96b.3\]]so/_/'di nyid la mi mnyes pas gal te chags pas nyes pa dang bcas pa yin no/_/de las cir 'gyur zhes 'dri ba mdzad pa yin no/_/bdag tu chags pa skyon dang ldan pa nyid yin pa'i phyir/_de spangs yin zhes smras so/_/des na gtan tshigs ma grub pa
[\[96b.4\]]nyid yin no zhe na/_bdag tu chags pa 'di yi yul/_/bdag gang yin pa de yul med pa nyid du/_sun phyung med par ni/_de spangs par ni nus ma yin/_/de'i yul can gyi chags pa skye ba spangs par nus pa ma yin te/_de yod pa tsam du lta ba'i ngang tshul can nyid yin
[\[96b.5\]]pa'i phyir ro/_/sbyor ba ni gang zhig gang la chags pa skye ba'i yul gyi nyes pa mthong ba med pa des ni de la chags pa spong bar nus pa ma yin te/_dper na 'dod chags can yul gyi bzang mo la chags pa'i yul gyi nyes pa mthong ba ma yin pa lta bu'o/_/skyes bu 'dis
[\[96b.6\]]kyang bdag tu chags pa'i yul gyi nyes pa ma mthong ba yin no zhes bya ba ni rgyu mi dmigs pa'o/_/yon tan skyon dang zhes bya ba la sogs pas 'di nyid kyi gzhung 'dzugs par byed do/_/'dod sdang sogs ci 'dra ba zhig ce na yon tan skyon dang rjes 'brel pa'i 'dod pa
[\[96b.7\]]yul la/_la la yon tan mthong ba'i rjes su 'brel pas skye ba yin zhing zhe sdang yang nyes pa mthong ba'i rjes su 'brel pas yin no/_/sogs pa smos pas ni bdag nyid ji lta ba bzhin du rgyu mtshan mthong bas phrag dog la sogs pa skye ba bzung ngo /_/de ltar
[\[97a\]]
[\[97a.1\]]'jug pa'i 'dod pa dang zhe sdang la sogs pa de'i 'di spangs pa ni/_spong ba'i thabs ni 'dir spong bar mngon par 'dod pa nyid yin no/_/'di lta ste/_skyon dang yon tan de dag yul la mthong med pa/_yul gang la yon tan mthong bas 'dod pa skyes pa de ni yon
[\[97a.2\]]tan mthong ba med pas 'dod pa med par 'gyur ba dang /_zhe sdang yang nyes pa gang mthong bas skye ba de skyon mthong ba med pas kyang yin no/_/go rims gang yin phyi ltar med/_/de la tsher ma la sogs pa mngon par mi 'dod pa gang yin pa de phyung nas gzhan du 'dor bar byed
[\[97a.3\]]pa de ltar yid kyi yon tan rnams ni ma yin no/_/de bas na bdag yod pa nyid du lta ba'i sgo nas 'ongs pa'i bdag tu mngon par chags pa ni ji srid bdag tu mthong ba'i rgyu mtshan med par ma grub pa de srid du gang las spangs pa yin/_sbyor ba ni gang zhig mthong ba'i sgo nas gang la
[\[97a.4\]]skyes bu'i 'dod pa skye ba de ni/_de la de mthong ba yod na med pa ma yin te/_dper na bde ba sgrub par byed par mthong bas yul gyi bzang mo la skyes bu 'dod pa skye ba lta bu'o/_/'di'i bdag tu chags pa yang bdag yod pa nyid du lta ba'i sgo nas skye ba yin no zhes bya ba ni khyab
[\[97a.5\]]par byed pa 'gal ba dmigs pa'o/_/gal te bdag tu chags pa la yon tan du lta ba las chags pa skye bar 'gyur ba de'i tshe/_de nyes par mthong ba las de med par 'gyur na/_'di ltar chags sogs yon tan las chags pa min/_'on kyang don gyi yon tan mthong ba
[\[97a.6\]]las chags pa yin te yul gyi yon tan mthong ba las chags pa 'byung bar 'gyur ba yin no/_/bdag la chags pa'i yon tan mthong ba'i rgyu mtshan yang bdag yod pa mthong ba tsam nyid yin no/_/de ma tshang ba med pa yin no/_/bdag tu chags pa'i rgyu tshad med pa de la ni bdag tu
[\[97a.7\]]chags pa zhes bya ba de 'bras bu rgyu gang gis bzlog de ltar na rgyu ma tshang bar byas pas 'bras bu ldog pa yin na/_de ni bdag tu chags pa'i rgyu mtshan bdag yod pa nyid du mthong ba yod pa 'di la yod pa ma yin pa de ltar na/_bdag tu chags pa ma spangs pa kho na yin no/_/sbyor ba ni
[\[97b\]]
[\[97b.1\]]gang zhig gang gi rgyu can yin pa de ni de ma tshang ba med pa yod na med par mi 'gyur te/_dper na sa bon la sogs pa'i tshogs pa ma tshang ba med pa'i rgyu can gyi myu gu lta bu'o/_/bdag tu chags pa yang bdag tu lta ba'i rgyu can yin no zhes bya ba ni khyab par byed pa 'gal ba dmigs
[\[97b.2\]]pa'o/_/de ni 'di'i yul sun phyung med par ni zhes bya ba la sogs pa nyid kyi gzhung btsugs pa yin no/_/chags pa ni skyon dang bcas pa yin zhing /_nyes pa dang ldan pa gang yin pa de mkhas pa rnams kyis dor bar bya ba yin te/_dper na sbrul gyis zin pa'i sor mo lta bu'o/_/bdag
[\[97b.3\]]tu chags pa yang nyes pa dang ldan pa yin pa de bas na dor bar bya ba yin no zhes bshad pa gang yin pa de la bdag tu/_chags la skyon bcas can mthong gang /_gang gis 'di spangs pa yin zhe na/_sdug bsngal rten ni yin pas so/_/zhes bya ba 'dis ni gzhan gyis ma grub pa'i lan
[\[97b.4\]]'debs par byed de/_bdag tu chags pa las bde ba las yongs su sred pa dang ldan pa sdug bsngal du 'gyur ba'i 'khor ba len par 'gyur ro/_/de bas na chags pa'i nyes pa ni sdug bsngal gyi rgyu nyid yin pa de ltar na skyon dang ldan par grub pa nyid yin no/_/sbyor ba ni gang
[\[97b.5\]]sdug bsngal gyi rten yin na de ni skyon dang ldan pa yin pas dor bar bya ba yin te/_dper na sbrul gyis zin pa'i sor mo lta bu'o/_/bdag tu chags pa yang sdug bsngal gyi rten yin no zhes bya ba ni rang bzhin gyi gtan tshigs yin par sems so/_/gal te yang de sdug bsngal
[\[97b.6\]]gyi rten nyid yin pa'i phyir/_nyes pa ldan pa dor bar bya ba yin pa de ltar yang 'dir chags bral min/_bdag tu chags pa la'o/_/gang las sam ji ltar rang nyid mthong phyir dper bdag bzhin/_ji ltar bdag la rang gi blo rgyu yin pa'i phyir/_bdag sdug bsngal gyi rgyu yin na
[\[97b.7\]]yang 'dod chags dang bral ba ma yin pa de ltar bdag la chags pa yang rang nyid du bzung ba na sdug bsngal gyi rten nyid yin na yang 'dod chags dang bral bar 'gyur ba ma yin pa de ltar na ma nges pa yin par bstan to/_/sbyor ba yang gang la skyes bu'i rang gi blo gcig tu nges
[\[98a\]]
[\[98a.1\]]pa can yin pa de la skyon dang ldan pa yin du zin kyang de 'dod chags dang bral ba nyid ma yin te dper na bdag nyid lta bu'o/_/skyes bu yang bdag la chags pa la rang gi blo gcig tu nges pa can yod pa yin no zhes bya ba ni khyab par byed pa 'gal ba dmigs pa'o/_/
[\[98a.2\]]de ltar ni 'gyur mod kyi/_/gal te de min bdag sdug bsngal/_/rgyu min bdag gir chags pa'i blo dang dbang po la sogs pa dang ldan pa'i phyir/_bdag sdug bsngal gyi rgyu nyid yin gyi yan gar ba ni ma yin pa de ltar na bdag la chags pa la sogs pa nyid nyes pa dang ldan pa nyid
[\[98a.3\]]yin gyi bdag ni ma yin no/_/sbyor ba ni gang zhig gang dang ldan pa'i phyir sdug bsngal gyi rgyu nyid yin pa de ni de la nyes pa dang ldan pa yin gyi gzhan ma yin te/_dper na sor mo dug dang ldan pa'i phyir sdug bsngal gyi rgyu dang ldan pa yin pa la dus nyes pa dang ldan pa lta bu'o/_/bdag
[\[98a.4\]]kyang chags pa la sogs pa dang ldan pa'i phyir sdug bsngal gyi rgyu yin no zhes bya ba ni rang bzhin gyi gtan tshigs so/_/de yang de dang 'dra/_ji ltar bdag yan gar ba sdug bsngal gyi rgyu ma yin gyi/_'on kyang bdag tu chags pa la sogs pa dad ldan pa yin pa'i phyir de ltar na bdag
[\[98a.5\]]la chags pa yang yan gar ba ma yin gyi 'on kyang bdag dang ldan pa nyid kyi phyir bdag skyon dang ldan par 'dod pa ma yin pa de bas na gtan tshigs ma nges pa yin no/_/de ltar gnyis kyang skyon med pa yin no/_/ji ltar bdag yan gar ba sdug bsngal gyi rgyu ma yin pas nyes pa dang ldan pa
[\[98a.6\]]ma yin pa de ltar bdag med pa bdag tu chags pa la sogs pa yang sdug bsngal gyi rgyu ma yin pas na bdag tu chags pa la sogs pa yang nyes pa dang ldan pa ma yin no/_/gang gi phyir de ltar gnyi ga yang mtshungs pa nyid kyi bdag tu chags pa dang bral ba'i rgyu lhag pa
[\[98a.7\]]yod pa ma yin pa'i rgyu/_de phyir gnyi ga chags bral min/_/ji ltar bdag tu chags pa dang /_dbang po la sogs pa dang nyes pa mtshungs pa can gyi bdag gi chags pa dang bral ba ma yin pa de ltar bdag dang mtshungs pa'i nyes pa dag tu chags pa la sogs
[\[98b\]]
[\[98b.1\]]pa'i chags pa dang bral bar mi 'gyur ro//_//tshad ma rnam 'grel gyi 'grel pa/_bam po nyi shu pa/_sbyor ba ni gang zhig gang dang nyes pa mtshungs pa yin pa de ni de med pa'i ngang tshul can de tsam gyi rgyu mtshan can 'dod chags dang bral ba des yul du byas pa ma yin te/_
[\[98b.2\]]dper na skyes bu nyes pa mtshungs pa gnyis kyi nang nas gcig la med pa'i ngang tshul can de tsam gyi rgyu mtshan can gyi 'dod chags dang bral ba ni de las gzhan dag la'ang mi 'gyur ba lta bu'o/_/'dod chags la sogs pa yang bdag dang skyon mtshungs pa yin no zhes bya ba ni
[\[98b.3\]]khyab par byed pa 'gal ba dmigs pa'o/_/de ltar ni 'gyur mod kyi/_gal te sdug bsngal bsgom pa yis/_/sbrul gyi yan lag bzung bzhin 'gyur/_/skyes bu bdag tu chags pa la sogs pa sdug bsngal sgom par byed cing sdug bsngal bsgom pas kyang bdag tu chags
[\[98b.4\]]pa sogs pa la 'dod chags dang bral bar 'gyur te/_dper na sbrul gyis yan lag bzung ba bdag gi nyid du nyes par bzung ba de yang sdug bsngal sgom pa dang ldan pas spong bar byed pa de ltar na gtan tshigs ma grub pa yin no/_/sbyor ba ni gang zhig gang la sdug
[\[98b.5\]]bsngal bsgom pa dang ldan pa de ni de la chags pa dang bral ba yin te/_dper na skyes bu sbrul gyis yan lag bzung ba sgom pa yin pa lta bu'o/_/skyes bu grol bar 'dod pa yang bdag tu chags pa la sogs pa la sdug bsngal bsgom pa dang ldan pa yin no zhes bya ba ni rang
[\[98b.6\]]bzhin gyi gtan tshigs yin par sems so/_/bdag gi blo ni bcom pas 'dir/_/dor ba yin gyi bzlog la min/_/ji srid du sbrul gyis bzung ba'i yan lag la longs spyod pa'i rten gyi blo nyams pa med pa de srid du/_dor bar spro ba ma yin no/_/gang gi tshe rang bzhin
[\[98b.7\]]du/_gnas par ma gyur pa na man chad yan lag 'di longs spyod pa'i rten ma yin no zhes de la bdag gi blo 'dor bar byed pa de'i tshe yan lag de dor bar 'gyur ro/_/'dis ni ma nges pa nyid du bstan to/_/de bas na ji srid du bdag gi blo yod pa de srid du dor ba ma yin no/_/
[\[99a\]]
[\[99a.1\]]dbang po la sogs longs spyod pa'i/_/rten nyid du ni bzung ba la/_/longs spyod pa'i rten sgrub par byed pa nyid du bzung ba la'o/_/sogs pa smos pas ni lus kyi dbang po la sogs pa bzung ngo /_/rang nyid blo ni gang gis bzlog_/de la chags bral de gang las
[\[99a.2\]]yin te ma yin pa nyid do/_/de ltar na de ni skye bo thams cad kyi ni mngon sum yin/_dper na lus la skra sogs bog pa na/_yan lag dang nying lag khyad par med pa yon tan dang skyon dang ldan par mtshungs pa de 'dra ba 'ba' zhig la/_skyon bcas blo ni skye 'gyur ro/_/rang gi blo ni ma rtogs
[\[99a.3\]]te/_/nga'i longs spyod kyi rten sgrub par byed pa yin no zhes blo dang bral ba'i phyir ro/_/gzhan la chags bcas skye 'gyur ltar/_skra la sogs pa lus las tha dad par ma gyur pa bdag gi nyid du kun nas bzung ba yod na chags pa'i blo 'byung ba bzhin no/_/sbyor ba ni gang zhig gang
[\[99a.4\]]gis longs spyod kyi rten sgrub par byed pa nyid du bzung ba de la de'i rang gi blo nyid ldog pa ma yin te/_sngar gyi gnas skabs can gyi skyes bu de nyid kyi lus kyi dbang po la sogs pa la rang nyid kyi blo lta bu'o/_/skyes bu 'dod chags dang bral ba 'dod pas kyang phyis kyi lus kyi dbang
[\[99a.5\]]po la sogs pa yang longs spyod kyi rten sgrub par byed pa nyid du bzung ba yin no zhes bya ba ni rgyu 'gal ba dmigs pa yin no/_/gang zhig gis rang gi nyid du bzung ba de la ni chags pa dang bral ba ma yin te/_dper na sngar gyi gnas skabs can gyi skyes bu de nyid lta bu'o/_/skyes bu 'dis
[\[99a.6\]]kyang phyis kyi lus kyi dbang po la sogs pa rang gi nyid du bzung ba yin no zhes bya ba ni khyab par byed pa 'gal ba dmigs pa'o/_/gang zhig gang yod na 'gyur zhing /_de las gzhan pa yod na yang med par 'gyur ba yin pa de ni de las 'gyur te/_dper na sa bon las
[\[99a.7\]]'byung ba'i myu gu lta bu'o/_/bdag la gnas pa'i skra dang sen mo dang 'chil ma la sogs pa la chags pa dang bral ba med pa yang bdag gi blo yod na 'gyur zhing /_lus las 'bogs pa dag la de yod pa'i phyir khyad par med pa la yang mi 'gyur ro zhes bya ba ni rang bzhin
[\[99b\]]
[\[99b.1\]]gyi gtan tshigs so/_/de ltar ni 'gyur mod kyi/_sdug bsngal bsgoms pa goms pa las bdag nyid du chags pa la sogs pa spong ba yin pa de ltar na/_gang zhig gang gis rang gi nyid du bzung ba zhes bya ba'i sbyor ba la gtan tshigs ma grub pa yin no zhe na/_de ni de ltar ma
[\[99b.2\]]yin te/_'di ltar/_de la rang blo 'phrod 'du ba/_/la sogs 'brel pas skyed yin na/_/chags pa la sogs pa la rang gi blo bdag la 'phrod pa 'du ba'i 'brel pa las yin no/_/sogs pa smos pas ni lus longs spyod kyi rten nyid dang /_dbang po longs spyod kyis sgrub par byed
[\[99b.3\]]pa nyid 'brel pa las skye ba bzung ngo /_/'brel pa nyid kyang chags pa dang bral ba 'dod pa'i gnas skabs yin na yang /_de bzhin yin snga ma bzhin du ma tshang ba nyid med pa yin no/_/bdag la chags pa la sogs pa'i nyes pa de ltar mthong yang /_'phrod pa 'du ba la sogs
[\[99b.4\]]pa'i 'brel pa las skye ba'i bdag tu chags pa la sogs pa la rang nyid kyi blo bcom pa min/_sbyor ba ni gang zhig gang la gang gis shes pa skyed pa de ni yod na 'jig pa ma yin te/_dper na sa bon la sogs pa las skye zhing 'byung ba'i myu gu la de'i 'bras bu'i tha snyad
[\[99b.5\]]kyi shes pa lta bu'o/_/chags pa la sogs pa la rang gi nyid kyi shes pa yang 'phrod pa 'du ba la sogs pa'i 'brel bas skyed pa yin no zhes bya ba ni khyab par byed pa 'gal ba dmigs pa'o/_/gang yang grangs can 'phrod pa 'du ba la sogs pa'i 'brel bas bdag tu
[\[99b.6\]]chags pa la sogs pa rang gi blo skyed pa gang yin pa de ni de la chags pa dang bral ba ma yin pas grol bar mi 'gyur gyi/_kho bo cag gis ni ji srid du rang bzhin dang skyes bu dag la gcig nyid du nges pa can gyi blo yod pa de srid du 'khor ba yin zhing /_gang gi tshe rang bzhin
[\[99b.7\]]dang skyes bu gzhan nyid yin par shes pa de'i tshe rang bzhin dang skyes bu'i khyad par shes pa'i phyir grol ba yin no zhes sems na/_de dang de yang de la rang gi blo'i 'phrod pa 'du ba la sogs 'brel pas skyed yin na zhes bya ba der sogs pa smos pas bsal ba nyid yin no/_/de ltar yang
[\[100a\]]
[\[100a.1\]]brjod par bya ste/_rang bzhin dang skyes bu'i khyad par shes pa med pa'i phyir bdag tu chags pa la sogs pa la rang gi blo ma yin gyi/_'on kyang longs spyod kyi yan lag nyid kyis yin no/_/de ltar na phyi rol gyi dngos po tha dad pa dag ni blo gcig gi rgyu ma yin
[\[100a.2\]]na/_de dag la rang gi blor phan 'dogs par byed pa'i sgo nas 'gyur ba yang yin no/_/'phrod pa 'du sogs med na yang /_/'phrod pa 'du ba ma yin pa'i phyi rol gyi don/_thams cad la ni phan 'dogs yod/_/rang gi blo'i rgyu yin pa de ltar na rang bzhin dang skyes bu dag la
[\[100a.3\]]gcig nyid du nges par byas pa'i rang gi blo ni ma yin te/_de med na yang phan gdags par bya ba dang /_phan 'dogs par byed pa'i sgo nas yod pa'i phyir ro/_/sbyor ba ni gang zhig gang med na yang gang yod na yod pa de ni de la ltos pa med cing des byas pa yin te/_dper na nas kyi sa
[\[100a.4\]]bon med du zin kyang /_sA lu'i sa bon yod na yod pa'i sA lu'i myu gu lta bu'o/_/rang gi blo yang gcig nyid du shes pa med na yang phyi rol gyi don dag la phan gdags par bya ba dang phan 'dogs par byed pa'i dngos po'i shes pa yod pa yin no zhes bya ba ni rang bzhin gyi gtan
[\[100a.5\]]tshigs so/_/bdag ni gal te sdug bsngal rten yin phyir/_sdug bsngal nye bar 'jog par byed pa'i rgyu'i phyir lus kyi dbang po la sogs pa de la/_rang blo mi 'gyur/_rang nyid kyi blo nyid sbrul gyis zin pa'i sor mo bzhin/_sdug bsngal gyi rgyu nyid du 'gyur ba dor bar bya ba yin
[\[100a.6\]]no des na gtan tshigs ma grub pa yin no/_/sbyor ba ni gang zhig gang gi mi 'dod pa'i tshor ba'i rgyu yin pa de la ni rang gi blor mi 'gyur te/_dper na sbrul gyis bzung ba'i sor mo dor bar bya ba lta bu'o/_/bdag dang lus dang dbang po la sogs pa'i tshogs kyang mi 'dod pa'i
[\[100a.7\]]tshor ba'i rgyu yin no zhes bya ba ni khyab par byed pa 'gal ba dmigs pa'o/_/gcig tu de ni sdug bsngal min/_/lus dang dbang po la sogs pa de dang de ni nges par sdug bsngal gyi rgyu ma yin/_rnam grangs kyis bde ba'i rgyu nyid kyang 'di la yod pa yin no/_/des na sdug bsngal skyed par
[\[100b\]]
[\[100b.1\]]byed pa nyid yin du zin kyang /_rnam pa gang gis bdag tu chags pa la sogs pa'i bde ba nyid kyi rgyu yin pa'i cha de tsam gyis bde ba'i longs spyod kyi rten byed pa can yin pa de ltar na/_de chags pa dang bcas pa nyid yin pa'i phyir sdug bsngal gyi rgyu nyid du ma grub pa yin no/_/sbyor
[\[100b.2\]]ba ni gang bdag tu chags pa brten pa de ni sdug bsngal gyi rgyu nyid yin du zin kyang rnam grangs 'ga' zhig gis bdag gi bde ba'i rgyu yin pas de sdug bsngal gyi rgyu nyid yin par shes na yang sred pa dang bcas pa nyid dang bde ba nye bar byed pa'i blo can du 'gyur te/_dper na
[\[100b.3\]]so so'i skye bo tsha ba can chu bsil mo la lta bu'o/_/skyes bu 'dod chags dang bral bar 'dod pa 'di yang bdag tu chags pa brtan pa yin no zhes bya ba ni rang bzhin gyi gtan tshigs so/_/de ltar ni 'gyur mod kyi/_gal te yang gcig tu sdug bsngal gyi rgyu ma yin pa de ltar na yang phal cher/_
[\[100b.4\]]lus dang dbang po la sogs pa sdug bsngal gyi rgyu nyid yin pa'i phyir/_bde ba nye bar byed pa'i blo dang /_chags pa dang bcas pa'i blo nyid ma yin te/_dug bcas zas bzhin no/_/de ltar na gtan tshigs ma nges pa yin no zhe na/_de dang de ni yod pa ma yin no/_/'di ltar gal te yang dug dang
[\[100b.5\]]bcas pa'i zas la sogs pa srog 'phrog par byed pa yin mod kyi/_bde ba'i cha yod pa de ltar na yang de las gzhan pa'i srog la gnod pa mi byed pa shin tu khyad par can bde ba byed pa'i ngang tshul can dang /_bde ba sgrub par byed pa yod pa yin no/_/de'i phyir srog la sogs pa dang bde
[\[100b.6\]]ba'i longs spyod shin tu khyad par can de las thob par 'gyur ba de ltar na/_khyad par can gyi bde chags las rgyu'i phyir de 'gal ba ni/_bde ba khyad par can gyi gnod pa dug dang bcas pa'i zas la chags bral 'gyur rnam pa gzhan srid pa'i phyir ro/_/de las gzhan pa'i bde ba sgrub
[\[100b.7\]]par byed pa 'byung ba'i ngang tshul can ni/_khyad par de la sred pa yis/_phal cher bde ba sdug bsngal sgrub par byed pa srid pa can ni/_bde ba cung zad yongs su spong /_gang gis zas 'gal ba la sogs pa las gzhan zas 'gal ba med pa la sogs pa de ma rnyed par mthong zhing /_zas
[\[101a\]]
[\[101a.1\]]'gal ba yongs su longs ma spyad na bkres pa la sogs pa'i nad kyis bdag nyid 'chi bar mthong ba de'i tshe/_de las gzhan pa'i 'tsho ba'i rten med pa'i phyir/_bsam pa med pa bdag chags las/_/ji ltar rnyed pa bzhin la 'jug_/ji ltar rnyed pa'i zas
[\[101a.2\]]dug dang bcas pa yin du zin kyang /_phal cher sdug bsngal dang 'brel pa can gyi nyes pa bsal nas da ltar gyi bde ba la chags nas yongs su longs spyod pa yin no/_/de ltar na/_bud med dag ni ma rnyed pa/_/dud 'gro la 'dod spyod mthong bzhin/_/skyes bu 'dod ldan dag bud med dag dang
[\[101a.3\]]lhan cig 'dus pa ma rnyed pa/_dud 'gro'i 'gro ba dag la yang bdag gi bde ba la sred pas bdag tu chags pas 'dod pa spyod par byed cing bar ma la brten pa ma yin pa lta bu'o/_/des na 'khor ba'i nang na gnas pa can bde ba sgrub par byed pa dag la shin tu bde ba sgrub par byed pa
[\[101a.4\]]nyid yod pa ma yin no/_/gang sred pas skyes bu bdag tu chags pa dang ldan pa sdug bsngal gyi rgyu yongs su spong bar 'gyur ba de ltar na de gang gis 'ba' zhig la shin tu 'dod chags dang bral ba yin/_sbyor ba ni bdag tu chags pa dang ldan pa dang khyad par can gyi bde ba sgrub par byed
[\[101a.5\]]pa mthong ba can gang yin pa de ni phal cher sdug bsngal sgrub par byed pa la yang de bde ba'i sred pas 'jug par 'gyur te/_dper na tsha bas gdungs pa can de nyid chu bsil mo 'thung ba las nad shin tu 'phel ba rtogs bzhin du yang chu bsil mo 'thung ba'am/_bkres pa'i
[\[101a.6\]]sdug bsngal gyis shi bar rtogs pa dag kyang khyad par can gyi bde ba sgrub par byed pa gzhan med pa na zas dug dang bcas pa za ba lta bu'o/_/skyes bu 'dod chags dang bral bar 'dod pa'i gnas skabs 'di yang bdag tu chags pa dang ldan pa dang /_khyad par can gyi bde ba sgrub par
[\[101a.7\]]byed pa mthong ba can yin no zhes bya ba ni rang bzhin gyi gtan tshigs so/_/longs spyod la sogs pa'i rten thams cad ma tshang ba nyid du 'dod pa'am/_med par khyad par med pa nyid kyi phyir/_don gyis bdag de 'jig pa nyid yin par 'dod par 'gyur ro/_/bdag nyid 'dod pa gang
[\[101b\]]
[\[101b.1\]]yin de'i/_skyes bu bdag tu mngon par chags pa dang ldan pa'o/_/ji ltar de ni 'jig par 'dod/_/myong ba dang zhes bya ba la sogs pas med par khyad par med pa nyid ston par byed do/_/chags pa yis ni ji ltar 'dod/_/bdag 'dod pa nyid ma yin no/_/ci 'dra ba zhig ce na/_myong
[\[101b.2\]]dang tha snyad yon tan dag_/kun gyi rten ni ldog pa can/_/nyams su myong ba thams cad kyi rten ldog pa can dang tha snyad thams cad kyi rten ldog pa can dang /_shes rab la sogs pa'i yon tan thams cad kyi rten ldog pa can no/_/ci'i phyir 'jig pa mi 'dod ce na/_'di ltar chags
[\[101b.3\]]pa ste/_zhen pa de 'dra ba'i rang bzhin te ngo bo nyid med do/_/longs spyod la sogs pa'i rten thams cad dang bral ba nyid kyis med par mtshungs par 'gro ba'i bdag nyid can gyi 'dod pa don du gnyer bar byed/_sbyor ba ni gang zhig gang la chags pa dang ldan pa de ni de la nyams su myong ba
[\[101b.4\]]dang /_tha snyad dang /_yon tan thams cad kyi rten ldog pa can shin tu 'dod pa ma yin te/_dper na pha bu la chags pa lta bu'o/_/skyes bu 'di yang bdag la chags pa dang ldan pa yin no zhes bya ba ni khyab par byed pa 'gal ba dmigs pa'o/_/gal te 'di nyid nyams su myong ba dang /_tha
[\[101b.5\]]snyad dang /_yon tan gyi rten ldog pa can du 'dod pa de'i tshe/_des ni de'i bdag med pa nyid yin par 'dod par 'gyur ro/_/de ltar na rang bzhin med pa las nyams su myong ba dang /_tha snyad dang /_yon tan thams cad kyi rten ldog pa can yin par khyad par cung zad kyang yod pa ma yin no/_/
[\[101b.6\]]sbyor ba ni gang nyams su myong ba dang tha snyad thams cad kyi rten gyi bdag nyid ldog pa can yin pa de ni bdag med pa yin te dper na mo gsham gyi bu lta bu'o/_/skyes bu grol bar 'dod pa yang nyams su myong ba dang tha snyad thams cad kyi rten gyi bdag nyid ldog pa can yin no zhes bya ba ni rang bzhin
[\[101b.7\]]gyi gtan tshigs so/_/de bas na gang zhig bdag gang yin pa med par mi 'dod pa des ni de'i nyams su myong ba la sogs pa thams cad kyang ldog pa can yin par 'dod par mi bya'o/_/sbyor ba ni gang zhig gang shin tu med par mi 'dod pa de ni nyams su myong ba dang tha snyad dang /
[\[102a\]]
[\[102a.1\]]yon tan gyi rten ldog pa can yang 'dod pa ma yin te/_dper na pha de nyid bu la chags pa lta bu'o/_/skyes bu 'dod chags dang bral bar 'dod pa yang bdag shin tu med par mi 'dod do zhes bya ba ni khyab par byed pa mi dmigs pa'o/_/gang gi phyir de lta yin pa de'i
[\[102a.2\]]phyir/_rnam pa kun du bdag 'dzin pas/_/shin tu bdag la chags pa brten par byed/_/de bas na skyes bu 'di'i bdag tu chags pa yang ldog pa ma yin no/_/ci'i phyir zhe na/_'di ltar bdag tu chags pa'i sa bon de/_bdag tu chags pa zhes bya ba de skabs can du rnam par gnas
[\[102a.3\]]pa yin no/_/gang zhig rgyu gang dang ldan pa de ni de dang ldan par yang 'gyur te/_dper na nad kyi rgyu dang ldan pa nad dang ldan pa lta bu'o/_/skyes bu 'di yang bdag gi chags pa'i rgyu bdag tu chags pa dang ldan pa yin no zhes bya ba ni rang bzhin gyi gtan tshigs so/_/gal te yang
[\[102a.4\]]sdug bsngal la chags pa dang bral ba'i phyir/_'bad rtsol rtsom pa yod pa de lta na yang /_brtson pa yod kyang yon tan cha rten phyir/_bdag gi yon tan gyi cha mthong ba'i sgo nas shin tu ma spangs pa'i dus de srid du bdag tu chags pa mngon sum du mi rgyu na yang /_rkyen ji lta ba
[\[102a.5\]]bzhin du 'jug pa dang ni ldan pa na/_mngon du phyogs pa'i bdag chags bral la gags byed dang /_de skyon la ni/_bdag gi skyon la sgrib byed min/_/bdag tu chags pa dor ba med na/_bdag gi chags pa dor bar bya bar nus pa ma yin no/_/sbyor ba ni gang zhig gang la chags
[\[102a.6\]]pa dor ba med pa de ni de la chags pa dang bral ba'i phyir brtson pa dang ldan yang /_'ba' zhig gi tshe de'i yon tan gyi cha mthong ba'i phyir de la rjes su chags pa rjes su sbyor ba dang /_de'i skyon mthong ba la sgrib par byed pa yin te/_dper na bu nyes pa can 'ba' zhig la so so'i skye bo'i
[\[102a.7\]]chags pa mi 'dor ba lta bu'o/_/skyes bu 'dis kyang bdag gi chags pa dor ba med pa yin no zhes bya ba ni rang bzhin gyi gtan tshigs so/_/de ltar ni 'gyur mod kyi/_gal te bdag la chags bral yang /_/ji ltar bdag gi dang bral ba de ltar bdag la chags pa yang spong ba nyid
[\[102b\]]
[\[102b.1\]]yin no/_/de bas na bdag tu chags pa'i sgo nas gtan tshigs bshad pa thams cad ma grub pa yin no zhe na/_de ni 'dir nyes med gang la chags pa dang bral ba'i rgyu ni yod pa ma yin no zhes bya bar bshad zin to/_/gzhan yang bdag la chags pa dang bral ba yang bla ste/_de ltar na yang gang la/_'di
[\[102b.2\]]la chags pa bral 'gyur na/_de la 'di 'dor ma yin dper bdag bzhin/_skyes bu bdag la chags pa dang bral du zin kyang bdag spong ba ma yin no/_/de bzhin du bdag gi yang chags pa dang bral na yang de dor bar 'gyur ba ma yin pa de ltar na/_de phyir sdug bsngal sgom don
[\[102b.3\]]med/_/de ltar na sdug bsngal bsgom pa sdug bsngal dor ba'i rgyu mtshan 'dod chags dang bral ba kun nas byed pa'i phyir tshol bar byed do/_/gang gi tshe des kyang 'dod chags dang bral ba thob pa yod na yang bdag dor ba nyid ma yin pa de'i tshe/_de dang 'dra bar sdug bsngal bsgoms
[\[102b.4\]]pas bdag gi yang dor bar mi 'gyur ro/_/sbyor ba ni gang zhig gang yod na yang mi 'gyur ba ni/_de'i rgyu mtshan can ma yin te/_dper na nas kyi sa bon yod na yang sA lu'i myu gu mi 'byung ba lta bu'o/_/bdag dor ba yang 'dod chags dang bral ba yod kyang 'gyur ba ma yin no zhes bya ba ni
[\[102b.5\]]khyab par byed pa 'gal ba dmigs pa'o/_/'dis ni 'dod chags dang bral ba las sdug bsngal spong ngo zhes 'di 'khrul par bstan to/_/de ltar ni 'gyur mod kyi 'dod chags dang bral ba yod du zin kyang 'dor bar nus pa can gyi sdug bsngal dor ba yin gyi/_bdag dor bar nus pa
[\[102b.6\]]can ni ma yin no zhe na/_de'i tshe sdug bsngal 'jug pa'i rgyu mtshan bdag dang ma bral na de yang ldog pa med pa nyid yin pa de ltar na bdag gi yang dor ba nyid ma yin pa'am/_sdug bsngal 'jug pa'i rgyu mtshan gyi rang bzhin spong bar khas len na 'jig pa'i rang bzhin can yin pas na
[\[102b.7\]]bdag bdag med pa nyid du thal bar 'gyur ro/_/gzhan yang sdug bsngal bsgoms pas bdag gi la 'dod chags dang bral bar 'gyur zhing /_'dis kyang goms pas sdug bsngal mngon sum du byed par 'gyur te/_bsgoms pa la sogs pa thabs rtsom pa thams cad
[\[103a\]]
[\[103a.1\]]kyi 'bras bu ni mngon sum du gnas pa can nyid yin pa'i phyir ro/_/de las lhag pa'i 'bras bu'i khyad par grub pa med pa nyid kyi phyir ro/_/de'i yod na yang khyad par med pa'i phyir/_'dod chags dang bral ba mi 'byung ba ni bsgoms pas byas pa'i mngon sum las
[\[103a.2\]]kyang med pa yin no zhes bstan pa'i phyir/_sdug bsngal bsgoms pas kyang de dag ces bya ba la sogs pa smos te/_rnal 'byor pa de dag sdug bsngal nyid ni rnam par bsgom par 'gyur ba ni mngon sum du byed pa yin gyi/_lhag par byed par nus pa ma yin na/_gang las
[\[103a.3\]]de la 'dod chags dang bral bar 'gyur lung las bstan pa'i sdug bsngal gang yin pa de/_gang bsgoms pas bsgom par bya ba gang yin pa/_de sngar yang ni mngon sum nyid/_de'i yin par 'gyur na/_de ltar yang chags bral ldan ma yin par 'gyur ro/_/de ltar na bsgoms pas
[\[103a.4\]]kyang sdug bsngal mngon sum du byas pa can 'dod chags bral bar 'gyur ba ma yin no/_/grol ba'i phyir sdug bsngal bsgoms pa tsam ston pa'i bstan bcos kyis ma mthong ba cung zad kyang bstan pa med de/_'di ltar sdug bsngal bsgoms pas rnam par bsgoms pa 'dod
[\[103a.5\]]chags dang bral ba'i phyir rgyur rtag pa ma yin pa de ltar na de ston par byed pa yin du zin kyang bstan bcos kyi 'bras bu med pa nyid yin no/_/kho bo cag gi ni sngar bdag med pa nyid ma mthong ba phyis bsgoms pas mngon sum du byas pas 'dod chags dang bral ba'i phyir rigs
[\[103a.6\]]pa yin no/_/sbyor ba yang gang bdag la chags pa dang ldan pa de ni sdug bsngal mngon du mthong du zin kyang /_de las 'dod chags dang bral bar nye bar 'gro ba ma yin te/_dper na so so'i skye bo'i gnas skabs can gyi skyes bu de nyid lta bu'o/_/sdug bsngal mngon sum du
[\[103a.7\]]mthong bar 'dod pa'i skyes bu de yang phyis kyang bdag tu chags pa dang ldan pa yin no zhes bya ba ni rgyu 'gal ba dmigs pa'o/_/gal te la lar nyes pa mthong ba las skyes bu 'dod chags dang bral ba mthong ngo /_/des na gang bdag tu chags pa dang ldan pa de ni sdug bsngal
[\[103b\]]
[\[103b.1\]]mngon sum du mthong du zin kyang zhes bya ba la sogs pa'i sbyor ba la gtan tshigs ma nges pa'am/_ma grub pa nyid yin no zhe na/_de ni de ltar ma yin no/_/de ltar na gal te gcig la'ang bdag gis bde ba sgrub par byed pa nyid du khas blangs pa'i yul 'ga' zhig la/_nyes pa
[\[103b.2\]]'ga' zhig gis/_skad cig de la blo ldog ste/_/ji srid nyes pa mthong ba'i bar la rjes su chags pa can gyi skyes bu'i'o/_/de ltar na yang de la yang nyes pa bzung ba can gyi yul la de shin tu 'dod chags bral ba nyid ma yin par blta bar bya ste/_yul can thams cad kyi
[\[103b.3\]]chags pa ma spangs pa'i phyir ro/_/yon tan mthong ba las kyang rnam grangs kyi rjes su chags pa can nyid srid pa yin no/_/ci dang 'dra bar zhe na/_'dod ldan bud med gzhan la bzhin/_/dper na 'dod pa dang ldan pa 'ga' zhig bud med gzhan la skyon cung zad mthong bas chags pa
[\[103b.4\]]dang bral ba gzhan la chags pa dang ma bral pa nyid yin pa lta bu'o/_/yul gzhan la 'byung ba can gyi 'dod chags kyi lhag ma ni bud med de la yang 'dod chags skye ba'i rgyur 'gyur ro/_/de ltar na rnam grangs kyis yon tan mthong ba lhan cig byed pa yod na yang du sa gcig gi tshe
[\[103b.5\]]sngar 'dod chags dang bral ba'i yul du gyur pa'i bud med de nyid la yang 'dod chags dang ldan par 'gyur ba de ltar na/_shin tu 'dod chags dang bral ba nyid ma yin no/_/'di ltar blang dang dor ba'i khyad yod na/_/skyes bu 'ga' zhig dor bar bya ba yin/_/dper na mngon par 'dod
[\[103b.6\]]chags par bya ba ma yin pa'i bud med lta bu'o/_/'ga' zhig blang bar bya ba yin te/_dper na mngon par 'dod chags pa lta bu'o/_/de ltar na blang bar bya ba dang dor bar bya ba sna tshogs pa nyid yod na'o/_/gcig las 'byung can chags gang nyid/_/blang bar bya bar 'dod pa'i
[\[103b.7\]]don gyi rjes su 'brang ba can no/_/'dod chags kyi yul gyi rjes su 'byung ba can gyi chags pa de ni/_sa bon yin te rgyu mtshan yin no/_/rnam grangs kyis bskyed tshe/_chags pa rnams kyi sa bon du 'gyur ro/_/'di dus gcig gi tshe bdag gi 'ga' zhig la gang 'dod chags
[\[104a\]]
[\[104a.1\]]dang bral bar 'gyur ba de ltar na yang /_bdag tu chags pa ma spangs pa nyid kyi phyir/_sa bon de nyid kyis bdag gi la yang rnam grangs 'ga' zhig gis chags par 'gyur te/_bud med gzhan la bzhin no/_/de bas na de la la la shin tu 'dod chags dang bral ba
[\[104a.2\]]ma yin no/_/sbyor ba ni gang zhig blang ba dang dor ba'i khyad par gyis/_la la la 'dod chags dang bral ba yin du zin kyang la la chags par 'gyur ba de ni de'i chags pa de'i ni dus gcig gi tshe/_'dod chags dang bral ba'i yul la yang rgyud las chags pa skyed pa'i sa bon yin te/_
[\[104a.3\]]dper na bud med gcig la rjes su chags pa can bud med gzhan la chags pa dang bral ba yang rnam grangs kyis kyang de'i yul can gyi 'dod chags skye ba'i chags pa lhag ma sa bon yin pa lta bu'o/_/skyes bu 'dod chags dang bral bar 'dod pa 'di yang blang ba dang
[\[104a.4\]]dor ba'i khyad par gyis bdag gi la chags pa dang bral ba yin du zin kyang bdag la rjes su chags pa can du 'gyur ro zhes bya ba ni rang bzhin gyi gtan tshigs so/_/bdag med par mthong ba la yang skyon 'di yod pa ma yin te/_bdag med pa nyid mthong ba las bdag dang bdag
[\[104a.5\]]gi thams cad la khyad par med par 'dod chags dang bral ba nyid kyi phyir ro/_/gzhan yang bdag tu chags pa la sogs pa la 'dod chags dang bral ba nyid ma yin no/_/de ltar na bdag skyon med pa yin pa'i phyir/_de la 'dod chags la sogs pa yang skyon yod pa
[\[104a.6\]]ma yin te skyon med pa la chags pa dang /_bdag skyon med pa las chags pa gang yin pa de yang skyon med pa nyid yin no/_/sgrub byed kyang ni/_bdag skyon med pa'i longs spyod sgrub par byed pa dbang po la sogs pa de dag kyang skyon med yin no/_/'gro ba de tsam nyid
[\[104a.7\]]yin na 'di lta ste/_bdag dang de la chags pa dang dbang po dang lus la sogs pa yin na'o/_/'di la skyon med pa nyid kyi phyir 'dod chags dang bral ba nyid bsgom par bya ba ma yin no/_/dor bar bya ba gzhan yang yod pa ma yin pa'i phyir/_skyes bu de dag gang la chags bral
[\[104b\]]
[\[104b.1\]]'gyur/_gang gis 'khor ba'i 'ching ba las grol bar 'gyur/_sbyor ba dag ni gang dang gang skyon med pa'i yul can gyi 'dun pa de ni skyon med pa yin te dper na thar pa la 'dun pa lta bu'o/_/bdag la 'dun pa yang skyon med pa'i yul can gyi 'dun pa yin no zhes bya ba ni rang
[\[104b.2\]]bzhin gyi gtan tshigs so/_/gang dang gang skyon med pa de la 'dod chags dang bral ba bsgom par bya ba ma yin te/_dper na thar pa lta bu'o/_/bdag dang dbang po dang lus la sogs pa yang skyon med pa yin no zhes bya ba ni khyab par byed pa 'gal ba dmigs pa'o/_/de ltar
[\[104b.3\]]ni 'gyur mod kyi/_gal te skyon bcas yin na yang /_gal te yang bdag skyon med pa'i yul can bdag tu chags pa la sogs pa yin pa de ltar na yang sdug bsngal gyi rten nyid yin pa'i phyir 'di skyon dang ldan pa yin no/_/de bas na gtan tshigs ma grub pa yin te/_sbyor ba
[\[104b.4\]]ni skyon dang ldan pa gang yin pa de la 'dod chags dang bral ba dang ldan pa yin te dper na sbrul gyis bzung pa'i sor mo lta bu'o/_/bdag tu chags pa la sogs pa yang skyon dang ldan pa yin no zhes bya ba ni rang bzhin gyi gtan tshigs so/_/gal te de ltar yin na de'i tshe/_de ste skyes
[\[104b.5\]]bu grol bar 'dod pa de la bdag kyang sdug bsngal gyi mtshan nyid de/_skyon dang bcas par mtshungs pa yin no/_/gang gi tshe de skyon de la chags bral min/_de la ni bdag la'o/_/gang la bdag tu chags pa la sogs pa 'byung ba'i ngang tshul can de'i skyon yod pa zhes bya bar tshig
[\[104b.6\]]rnam par sbyar ro/_/gang gi tshe de la chags pa dang bral ba med pa de'i tshe skyes bu de dag gang la chags bral 'gyur/_ji ltar sdug bsngal gyi rgyu nyid yod na yang /_bdag la 'dod chags dang bral ba ldan pa ma yin pa de ltar bdag gi la yang mi 'gyur ba'i phyir 'khrul
[\[104b.7\]]par bstan to/_/sbyor ba'ang gang zhig gang yod na yang mi 'gyur ba de ni de'i rgyu mtshan can ma yin te/_dper na nas kyi sa bon yod na yang sA lu'i myu gu med pa lta bu'o/_/bdag la 'dod chags dang bral ba yang sdug bsngal gyi rgyu nyid yod na yang mi 'gyur ro zhes bya ba ni khyab par
[\[105a\]]
[\[105a.1\]]byed pa 'gal ba dmigs pa'o/_/gzhan yang gal te bdag gi la chags pa 'di yon tan mthong ba las 'gyur ba de'i tshe skyon mthong ste/_skyon du lta ba bdag gi chags pa'i rgyu dang 'gal ba'i phyir yon tan mthong las 'byung /_chags pa dang ni 'gal bar 'gyur
[\[105a.2\]]te/_rnam pa gzhan du ma yin no/_/chags pa de dbang sogs yod na yin na/_de ltar min/_yon tan mthong ba las 'byung ba ma yin gyi 'on kyang longs spyod kyi rten nyid yin pa la sogs pa'i sgo nas bdag gi blo bskyed pa yin na de ji ltar bdag gi chags pa'i rgyu bdag gi blo la sdug
[\[105a.3\]]bsngal mthong ba gnod par byed pa ma yin no/_/bdag gi chags pa la sogs gnod par 'gyur/_sbyor ba ni gang zhig gang gi rgyu la gnod pa byed pa ma yin pa de ni de las de nye bar zhi ba ma yin te/_dper na bad kan gyi nad kyi gzhi la gnod pa byed pa ma yin pa mngar zhing bsil la snum
[\[105a.4\]]pa la sogs pas bad kan gyi nad rab tu zhi ba ma yin pa lta bu'o/_/sdug bsngal bsgom pa yang dbang po la sogs pa'i yul la chags pa'i rgyu bdag gi blo la gnod pa byed pa ma yin no zhes bya ba ni khyab par byed pa mi dmigs pa'o/_/bdag gi la chags pa'i rgyu mtshan ni yon
[\[105a.5\]]tan mthong ba yin na/_yon tan mthong ba de la sdug bsngal bsgom pa gnod pa byed pa yin no/_/de ltar na ma grub par rigs pa ma yin no/_/ci'i phyir zhe na/_byis sogs la yang yod phyir ro/_/byis pa dang /_phyugs la sogs pa bdag dang 'brel ba'i mig la sogs pa la
[\[105a.6\]]yon tan dang skyon du brtag pa dang /_bral ba la yang mig la sogs pa de la chags par 'gyur ba nyid yin no/_/yon tan mthong ba de med par yang 'di yod pa'i phyir des byas pa ma yin no zhes bya bar rtogs par 'gyur ro/_/skyon ldan la yang yod phyir ro/_/'dis kyang mig la sogs
[\[105a.7\]]pa bdag gi la yang bdag gi nyid du bzung ba la skyon dang ldan pa yin zhing rab rib dang long ba dang zhi ba dang /_gzugs ngan pa la sogs pa'i skyon mthong na yang rjes su chags pa nyid du 'gyur ro/_/de bas na yon tan dang skyon mthong ba las kyang 'di 'gyur ba ma yin no/_/yon tan
[\[105b\]]
[\[105b.1\]]ldan pa gzhan dag la'ang /_med phyir skyes bu gzhan nyid du mngon par 'dod pa'i mig la sogs pa yon tan dang ldan pa gang yin pa de la gzhan dag gi mig la sogs pa'i yon tan dang ldan pa la yang yon tan mthong ba dag gis yang bdag gi chags pa 'byung ba ma yin no/_/bdag
[\[105b.2\]]gi nyid yod na yang /_'das sogs la ni med phyir ro/_/gang gi tshe bdag gi yang 'das shing zhig par gyur pa la'o/_/sogs pa smos pas ni rang gi lus las bog pa la sogs pa'i yan lag dang nying lag de dang 'dra ba khyad par med pa yon tan dang ldan par mtshungs
[\[105b.3\]]pa dag la bdag gi blo dor ba yod na/_bdag gi chags pa dang bral ba'i phyir/_chags pa yon tan mthong bas byas pa ma yin no/_/de bas na yon tan mthong ba la yang med pa'i phyir dang bdag gi shes pa yod na yod pa'i phyir bdag gi blo las byung ba ni yon tan mthong ba'i rgyu mtshan can ma yin
[\[105b.4\]]pa de ltar na ma grub pa ma yin no/_/sbyor ba dag kyang gang zhig gang med na yang 'gyur ba de ni des byas par 'gyur ba ma yin te/_dper na nas kyi sa bon med na yang sA lu'i myu gu yod pa lta bu'o/_/yon tan dang skyon brtag pa'i nus pa dang bral ba'i byis pa dag gi mig la
[\[105b.5\]]sogs pa dang /_lus la sogs pa la bdag gi blo dang ldan pa'i chags pa yang yon tan mthong ba med na yang 'gyur ba yin no zhes bya ba ni khyab par byed pa 'gal ba dmigs pa'o/_/gang zhig gang skyon dang ldan pa la yang de skyon du mthong bar yang 'gyur ba de ni
[\[105b.6\]]de la yon tan mthong bas byas pa ma yin te/_dper na skyon dang ldan pa la skyon der mthong ba can zhe sdang bar 'gyur ba lta bu'o/_/bdag gi chags pa yang mig la sogs pa bdag gi la skyon dang ldan pa la yang skyon der mthong ba yin no zhes bya ba ni khyab par byed pa
[\[105b.7\]]'gal ba yin no/_/gang zhig gang yod na yang mi 'gyur ba de ni des byas pa ma yin te/_dper na nas kyi sa bon med na yang sA lu'i myu gu yod pa lta bu'o/_/bdag gi chags pa yang gzhan dag gi mig la sogs pa la yon tan du mthong ba yod na yang mi 'gyur ro zhes bya ba ni
[\[106a\]]
[\[106a.1\]]khyab par byed pa 'gal ba dmigs pa'o/_/gang zhig gang yod na 'gyur zhing gzhan yod na yang de med na mi 'gyur ba de ni des byas pa yin te/_dper na nas kyi sa bon yod na myu gu 'byung ba lta bu'o/_/bdag gi chags pa yang bdag gi'i mthong ba yod na bdag
[\[106a.2\]]gi chags pa yod cing yon tan la sogs pa gzhan yod pa dang bdag gi blo dor ba dang /_lus 'phos pa la sogs pa yod na yang de med na mi 'gyur ro zhes bya ba ni rang bzhin gyi gtan tshigs so/_/de ltar ni 'gyur mod kyi/_bdag gir chags pa'i yon tan mthong ba ni rgyu ma yin
[\[106a.3\]]no/_/'o na ci yin zhe na/_bdag gi blo nyid yin no/_/bdag gi blo de yang yon tan mthong ba las 'gyur ro/_/des na sdug bsngal bsgom pas bdag gi blo'i rgyur gyur pa yon tan mthong ba'i rgyun bcad pa las bdag gi chags pa dang bral ba ma yin pa de ltar na gtan tshigs ma grub
[\[106a.4\]]pa yin no zhe na/_de ni ma yin te/_gang gi phyir gtan tshigs gang dag gis bdag gi'i chags pa'i yon tan mthong ba rgyu ma yin pa/_de nyid phyir yang /_byis sogs la yang yod phyir ro/_/zhes bya ba la sogs pa'i gtan tshigs de dag gi phyir/_bdag blo'i yang /_yon tan mthong
[\[106a.5\]]ba'i rgyu ma yin no/_/yon tan mthong ba'i rgyu can ma yin pa de'i phyir/_de yang nyams pa ma yin no/_/bdag gi blo/_/ci'i phyir zhe na/_yon tan mi mthong phyir te/_/yon tan ma yin pa mthong ba'i phyir ro/_/gang zhig gang gi rgyu la gnod pa byed pa ma yin pa zhes bya ba la sogs pa'i sbyor ba
[\[106a.6\]]'dir yang brjod par bya ste ma grub pa yang ma yin no/_/gzhan yang ji srid du bdag tu chags pa dang ma bral ba de srid du bdag gi blo yod pa/_de bas na de srid du bdag gi'i chags pa yang yod pa yin no/_/de yang skyon mthong ba gcig tu 'byung ba'i ngang tshul can la gags byed pa
[\[106a.7\]]yin pa de ltar na gang las skyon mthong ba yin zhing /_gang gis de la bdag gi chags pa zad par 'gyur/_de ltar na yon tan med sgro 'dogs bdag tu chags las der ni bdag gi chags par snang ba yin/_yon tan med par sgro 'dogs pa las kyang skyon mthong ba'i skabs shin tu
[\[106b\]]
[\[106b.1\]]med pa nyid yin no/_/de'i phyir grol ba'i phyir brjod pa'i cho ga ste/_gang 'ga' zhig dang ldan pa sdug bsngal bsgom pa la sogs pa'i mtshan nyid can no/_/ci 'dra ba zhig ce na/_de rgyu la gnod med bdag gi yid chags pa'i rgyu mtshan la gnod pa byed pa ma yin pa'o/_/bdag gi'i chags
[\[106b.2\]]pa de la ji ltar gnod pa yin no zhes bya ba ni mjug bsdu ba'o/_/kho bo yon tan du mthong ba las chags par mi smra'o/_/'o na ci yin zhe na/_rang bzhin dang skyes bu dag la blo gcig tu byed pa chags pa yin no/_/des na rang bzhin dang skyes bu gzhan du shes pas rang nyid kyi blo 'dor
[\[106b.3\]]ba'i phyir 'dod chags dang bral ba yin no zhe na/_'dir phyi rol gyi don dag la gcig tu zhen pa med na yang phan 'dogs par byed pa tsam gyis rang nyid kyi blos chags pa yin no zhes bshad zin to/_/blo gcig gis byas pa yin pa yang bla ste/_de ltar na yang dbang po la
[\[106b.4\]]sogs pa la bdag nyid kyi blo gcig pa nyid 'thad pa ma yin no/_/'di ltar/_skye bo 'di yis dbang sogs las/_/bdag ni tha dad gyur par shes/_/ji ltar zhe na/_mchog gzhan don du gnyer phyir dang /_/gang gi phyir sngar thob pa'i mig la sogs pa yon tan med pa las mchog
[\[106b.5\]]ste/_gtso bo dbang po la sogs pa gzhan dang gzhan don du gnyer ba'i phyir ro/_/'di las bdag gi mig la sogs pa gzhan khyad par can du gyur cig snyam pa yin gyi nga'i bdag gzhan du gyur cig ces ni ma yin no/_/gang gi tshe yang nga'i bdag 'di lta bur gyur cig ces don
[\[106b.6\]]du gnyer bar 'gyur ba de yang bdag gnas pa'i skabs don du gnyer ba yin gyi/_bdag gzhan don du gnyer ba ni ma yin no/_/de'i phyir mig la sogs pa dag las tha dad pa'i blo dang ldan pa yin no/_/sbyor ba ni gang zhig gang la 'di las khyad par du 'phags pa gzhan du gyur
[\[106b.7\]]cig ces mchog gzhan don du gnyer ba dang ldan pa de ni bdag las tha dad pa'i blo dang ldan pa yin te/_dper na lha sbyin ji skad du bshad pa'i rim pas 'di las khyad par du 'phags pa gzhan du gyur cig ces ba lang la sogs pa la mchog gzhan don du gnyer ba lta bu'o/_/
[\[107a\]]
[\[107a.1\]]skyes bu 'di yang mig la sogs pa mchog gzhan don du gnyer ba dang ldan pa yin no zhes bya ba ni rang bzhin gyi gtan tshigs so/_/skye 'jig blo can nyid kyi phyir/_/'dis kyang bdag gnas pa nyid du mthong bas skra dang sen mo dang yan lag dang mig la sogs pa skye ba
[\[107a.2\]]dang 'jig pa'i blo dang ldan pa nyid kyi phyir gcig tu zhen pa can ma yin no/_/sbyor ba ni gang zhig gang gi gnas skabs kyi blo dang ldan du zin kyang gang yang skye ba dang 'jig par mthong ba de ni de las dad pa'i blo dang ldan pa yin te/_dper na skyes bu ri bo la gnas pa la lha'i gnas
[\[107a.3\]]skye ba dang 'jig pa'i blo dang ldan pa yin pa lta bu'o/_/skyes bu 'di yang bdag gi gnas skabs la blo dang ldan pa yin du zin kyang mig la sogs pa dang skra dang sen mo la sogs pa skye ba dang 'jig pa'i blo dang ldan pa yin no zhes bya ba ni rang bzhin gyi gtan tshigs so/_/de phyir
[\[107a.4\]]rang bzhin dang skyes bu gcig nyid mthong bas kyang /_bdag gi la chags min/_de med na yang yod pa'i phyir ro/_/sbyor ba ni gang zhig gang med na yang 'gyur ba ma yin te/_dper na nas kyi sa bon med du zin kyang sA lu'i myu gu 'byung ba lta bu'o/_/skyes bu'i bdag gi'i
[\[107a.5\]]chags pa yang mig la sogs pa dang /_skra dang sen mo la sogs pa blo gcig pa nyid med na yang 'gyur ro zhes bya ba ni khyab par byed pa 'gal ba dmigs pa'o/_/bdag gi rgyu gzhan de yang gang zhe na/_/skyes bu chags 'gyur de dag dang /_/dmigs pa'i nang gi yan lag la
[\[107a.6\]]dbang po la sogs pa longs spyod sgrub par byed pa bdag gi la'o/_/ngo bo nyid kyis te/_rang bzhin nyid kyis rjes chags 'gyur/_/des na bdag tu chags pa bdag yod pa nyid du mthong ba tsam las 'byung ba'i ngang tshul can ma yin te/_de ni bdag gi la chags pa'i rgyu yin
[\[107a.7\]]no/_/de bdag gi la 'dod chags dang bral ba'i gags byed pa yin pa de ltar na sdug bsngal sgom pa 'bras bu med pa yin no/_/srog chags rnams kyi da ltar gnas pa'i sdug bsngal mthong nas 'dod chags dang bral bar 'gyur ba mthong ba nyid ma yin nam/_de ji ltar na sdug bsngal
[\[107b\]]
[\[107b.1\]]bsgom pas 'dod chags dang bral ba ma yin zhe na/_sdug bsngal da ltar 'byung gang las/_/zhes bya ba smos te/_skyes bu nyes pa mthong ba'i sgo nas yid 'byung ba gang yin de 'dod chags dang bral ba ma yin gyi 'on kyang /_sdang yin gyi/_ci 'dra ba zhig ce na/_sdug bsngal de las yid
[\[107b.2\]]mi bde bas skyo ba de yang zhe sdang yin te/_dper na 'phags pa gnas brtan pa'i sdes yid mi bde ba thams cad ni zhe sdang dang mtshungs par ldan pa yin no zhes bshad pa lta bu'o/_/de 'dra ba ni chags bral ma yin te/_de ni de dang mtshan nyid tha dad pa yin pa'i phyir ro/_/bcom
[\[107b.3\]]ldan 'das kyis yid mi bde ba de 'dra ba mi dge ba nyid yin na yang /_dge ba'i chos skye bar byed pa nyid yin pa'i phyir brten par bya ba nyid yin par bshad do/_/gnas skabs gang la yang skyes bu 'di la lar yid 'byung ba de tshe yang /_'di'i bdag gi la yang chags pa yod pa yin no/_/
[\[107b.4\]]ci'i phyir zhe na/_skabs gzhan tshol phyir ro/_/da ltar gyi sdug bsngal gyi gnas skabs ma gtogs pa'i bde ba'i gnas skabs gzhan tshol ba'i phyir chags pa ma spangs pa nyid yin no/_/de'i yid byung ba'i mtshan nyid can gyi zhe sdang skye ba gang yin pa'i zhe sdang de ni sdug bsngal skye
[\[107b.5\]]ba'i rgyu dang byed rgyu yin pa de ltar na sdug bsngal rgyu nyid phyir te/_gtan tshigs kyi phyir zhe sdang yang shin tu rjes su 'jug pa can ma yin no/_/'o na ci yin zhe na/_de ni de tsam nyid du gnas/_/ji srid du 'di sdug bsngal 'jug pa de srid du/_'di'i yid 'byung ba 'jug par 'gyur ro/_/gang
[\[107b.6\]]gi tshe yang /_de 'jug pa'i rgyu dang 'gal ba'i rkyen nye bas/_sdug bsngal ldog par 'gyur ba de'i tshe sdug bsngal de log na ni/_skyes bu de rang nyid kyis bdag gi'i chags pa las byung ba'i mtshan nyid can gyi/_rang bzhin yang ni brten par 'gyur/_/de ltar na chags pa dang ma
[\[107b.7\]]bral ba nyid yin no/_/gal te sdug bsngal las yid byung ba ni zhe sdang yin gyi chags pa dang bral ba nyid ma yin na/_'dod chags dang bral ba zhes bya ba de yang gang zhe na/_kun las mnyam par gnas pa la/_/chags bral zhes ni brjod pa yin/_/zhes bya ba smos te/_bdag
[\[108a\]]
[\[108a.1\]]gi dngos po zhes bya ba nye bar len pa'i phung po'i tshogs srid pa la nye bar mkho ba rnams la btang snyoms su gnas pa la'o/_/ji ltar mnyam par gnas pa yin zhe na/_blang dang dor ba bcom pa'i phyir/_/don 'ga' zhig las skyo ba gang yin pa de ni dor ba yin la/_
[\[108a.2\]]'di ni nga dang nga'i'o/_/zhes bya ba'i 'dzin pa de ni blang ba yin pa de bas na de dag spang ba'i rgyu'i phyir ro/_/de nyid kyi phyir/_tsan dan dang ni ste'u bzhin/_/tsan dan dang ni ste'u dag dang 'dra bar zhes bya ba'i don to/_/de dag 'dod chags dang bral ba yin no zhes bya bar sbyar ro/_/de la skyes
[\[108a.3\]]bu gcig sems dang ba can gyis/_lag pa gcig shin tu tsan dan gyis byug la gzhan rnam par sdang bas/_lag pa cig shos shin tu bcad pa de la skyes bu de dag ji ltar 'jug pa dag gi nang nas gcig yid byung ba'am/_cig shos la mngon par chags pa med pa de bzhin du
[\[108a.4\]]tsan dan dang ste'u la yin te/_'on kyang gnyi ga la rjes su chags pa dang /_khong khro ba med pa'i mtshan nyid can gyi btang snyoms su gnas par 'gyur ba de ltar na/_grol bar 'dod pa'i bdag nyid can/_tsan dan dang ste'u dag la mtshungs par 'jug par 'gyur ro/_/don de nyid
[\[108a.5\]]bstan pa'i phyir/_tsan dan dang ni ste'u bzhin/_/zhes smos pa yin no/_/dgra bcom pa de dag yi rang bar gyur pa zhes brjod pa gang yin pa de yang 'dus byas kyi yul can gyi rjes su chags pa ma yin no/_/'o na ci yin zhe na de ni 'gal ba yin no/_/gal te sdug bsngal bsgom
[\[108a.6\]]pas bdag gi'i chags pa la sogs pa spong ba ma yin na/_ji ltar na rang nyid kyis sngar/_yon tan skyon dang rjes 'brel ba'i/_/'dod sdang la sogs spangs pa ni/_/de dag yul la mthong med pa/_/zhes bshad pa yin na/_ci bdag nyid kyis sdug bsngal bsgoms pas
[\[108a.7\]]'dod pa la sogs pa spong ba'i thabs su brjod nas/_yang na sdug bsngal bsgom pa 'di zhi bar byed pa yin no zhes brjod pa 'di 'gal lo zhes/_de ni ma yin te 'di ltar yon tan mthong ba bdag nyid kyi bde ba sgrub par byed pa nyid ni/_'dir yon tan mthong bar 'dod pa ma
[\[108b\]]
[\[108b.1\]]yin na/_gang gis na de skyon du mthong ba las chags pa zad par 'dod par 'gyur/_'o na ci yin zhe na/_rtag pa dang bde ba dang /_bdag dang /_bdag gi nyid la sogs pa ni yon tan zhing de mthong ba yang lhan cig gam so sor yon tan du mthong ba/_de'i gnyen po mi rtag pa nyid la
[\[108b.2\]]sogs par mthong bas spong ba yin no zhes dgongs pa'i phyir 'gal ba yod pa ma yin no/_/bstan bcos las sdug bsngal la sogs pa'i rnam pa bsgom pa bshad pa gang yin pa de yang de dang mtshungs par ldan pa'am/_de dang 'brel ba las de sdug bsngal gyi sdug bsngal
[\[108b.3\]]nyid kyi mtshan nyid can gyi sdug bsngal ma yin gyi 'on kyang sdug bsngal gzhan la dgongs nas bstan pa yin no/_/'o na sdug bsngal bsgom pa gang yin zhe na/_'du byed sdug bsngal nyid du bzhed nas/_'du byed kyi sdug bsngal bsgom pa gsungs pa yin/_kho bo'i de yang
[\[108b.4\]]rkyen las byung /_dngos po skad cig ma rnams ni rgyu'i gzhan dbang nyid yin no/_/de ni bsgom pa na yang dngos su grol ba'i phyir ma yin no/_/'o na ci yin zhe na/_bdag med ltar rten yin/_bdag med pa nyid mthong ba skye ba'i thabs yin te skad cig mar zad pa can gyi dngos po mi rtag
[\[108b.5\]]pa rigs pas nges par byas bas mi rtag pa gang yin pa de ni rgyu'i gzhan dbang skad cig ma re rer 'jig pa can byed pa med par 'jug par 'gyur ro/_/de bas na 'di ni bdag gam bdag gi ma yin no zhes bsgoms pa na/_gang zag stong pa nyid du rtogs par 'gyur ro/_/stong pa
[\[108b.6\]]nyid mthong ba las kyang nga dang nga'i zhes bya bar mthong ba med pas 'ga' zhig la yang rjes su chags pa'am/_'ga' zhig las skyo ba med pa de ltar na/_'khor ba'i 'ching ba las grol bar 'gyur ro/_/de bas na bdag med pa nyid mthong ba de ni/_stong nyid lta bas grol
[\[108b.7\]]'gyur gyi/_/mi rtag pa nyid la sogs pa bsgom pa lhag ma gang yin pa de dag thams cad de don yin/_stong pa nyid mthong ba'i 'bras bu can yin no/_/gang kho nas mi rtag pa dang /_sdug bsngal bsgoms pa dag ni stong pa nyid mthong ba'i thabs yin gyis/_dngos su grol ba'i
[\[109a\]]
[\[109a.1\]]rgyu ma yin pa'i gtan tshigs de phyir/_bcom ldan 'das nyid kyis mi rtag pa'i rgyu las sdug bsngal dang sdug bsngal gyi rgyu las bdag med gsungs dge slong dag 'di lta ste/_gzugs rtag pa'am mi rtag pa yin/_btsun pa mi rtag pa lags so/_/
[\[109a.2\]]mi rtag pa gang yin pa de bde ba yin nam sdug bsngal yin/_btsun pa sdug bsngal lags so/_/mi rtag pa dang sdug bsngal dang /_rnam par 'gyur ba'i chos can gang yin pa de la 'di ni nga'o/_/'di ni nga'i'o/_/'di ni bdag go zhes bya ba de ltar blta bar rigs pa ma yin
[\[109a.3\]]no/_/btsun pa de ni ma lags so zhes bya ba lta bu'o/_/de ltar na mi rtag pa nyid kyi phyir sdug bsngal nyid du rab tu bsgrub pa bdag med pa nyid kyi rtag pa nyid dang /_sdug bsngal ba nyid thabs su gyur pa'i phyir grol ba'i thabs su gsungs pa yin no/_/des na mi rtag pa dang
[\[109a.4\]]sdug bsngal ba nyid shes pa dngos su grol ba'i rgyu ma yin gyi 'on kyang grol ba'i rten du gyur pa stong pa nyid du lta ba'i rgyur gyur pa nyid yin no/_/de lta ma yin na ji ltar bdag med pa nyid du gsungs nas gzhan lhag pa de thob par bya ba gsung bar mi 'gyur te/_bdag med
[\[109a.5\]]pa nyid la bstan pa gnas par 'gyur ba de ltar mi rtag pa dang /_sdug bsngal bdag la gnas par 'gyur ro/_/grol ba'i 'bras bu can gyis lam gyi man ngag la bstan pa gnas pa nyid kyi phyir bdag med pa nyid gzhan ston par mdzad par mi 'gyur na/_ston par yang
[\[109a.6\]]mdzad pa de'i phyir/_bsgoms pa lhag ma de don yin/_/zhes bya bar rtogs par bya'o/_/gang gi phyir de ltar sdug bsngal bsgoms pas 'dod chags dang bral ba ma yin pa de'i phyir/_sdug bsngal bsgoms pa dang ldan pa bdag dang bdag gi 'dod chags dang bral ba
[\[109a.7\]]ma yin no/_/chags bral min dang sred ldan dang /_/bdag gi'i chags pa dang ldan pa gang yin pa de ni rtsom pa kun la brten pa bde ba dang sdug bsngal thob pa dang yongs su spangs pa'i phyir 'jug pa la brtan pa'o/_/las 'dod pa dang mi 'dod pa dang /_mngon par
[\[109b\]]
[\[109b.1\]]chags pa la sogs pa'i nyon mongs pa gso bar byed pa de ltar na/_de nyon mongs las las grol ba ma yin/_de dag gis kyang yang srid pa len par byed pa de ltar na/_de 'dra 'khor ba can yin no/_/skyes bu 'dod chags dang bral bar 'dod pa la bdag tu lta ba ma spangs pa can
[\[109b.2\]]no/_/sbyor ba ni gang zhig bdag dang bdag gi chags pa dang ldan pa de ni rtsom pa thams cad la brten par 'gyur te/_dper na so so'i skye bo lta bu'o/_/skyes bu 'dod chags dang bral bar 'dod pa yang bdag dang /_bdag gi'i chags pa dang ldan pa yin no zhes bya ba ni rang bzhin
[\[109b.3\]]gyi gtan tshigs so/_/ma grub pa yang ma yin te/_bsgrubs zin pa nyid kyi phyir ro/_/gang sred pa dang ldan pa dang /_rtsom pa thams cad la brten pa de ni las dang nyon mongs pa las grol ba ma yin te/_dper na so so'i skye bo lta bu'o/_/skyes bu 'dod chags dang bral bar 'dod
[\[109b.4\]]pa 'di yang sred pa dang ldan pa dang rtsom pa thams cad la brten pa yin no zhes bya ba ni rang bzhin gyi gtan tshigs so/_/gang sred pa dang ldan pa dang rtsom pa thams cad la brten pa dang /_las dang nyon mongs pa las ma grol ba de ni 'khor ba pa yin te dper na so so'i skye bo
[\[109b.5\]]lta bu'o/_/skyes bu 'dod chags dang bral bar 'dod pa 'di yang sred pa dang ldan pa dang /_rtsom pa thams cad la brten pa dang /_las dang nyon mongs pa dag las ma grol ba yin no zhes bya ba ni rang bzhin gyi gtan tshigs so/_/de de ltar na re zhig bdag tu 'dzin pa yin na
[\[109b.6\]]bdag gi dor ba med pa gang gis na grol bar 'dod/_dor ba yang bla ste khas blangs nas brjod par bya'o/_/grol bar 'dod pa'i gnas skabs kyi bdag la grol bar/_bdag gi nyid ni mi 'dod gang /_/de gang gi tshe des dor ba de'i dus na bdag gi yin no zhes bya ba de'i tshe rgol ba
[\[109b.7\]]po/_'di'i zab po ste/_bdag yod pa ma yin te/_za bar byed pa'i zab po nyid ni longs spyad par bya ba la brten pa can nyid yin pa'i phyir ro/_/sbyor ba ni gang la longs spyad par bya ba yod pa ma yin pa de ni za ba por yang 'gyur ba ma yin te/_dper na mo gsham gyi bu lta
[\[110a\]]
[\[110a.1\]]bu'o/_/bdag grol bar 'dod pa'i yang bdag gi'i longs spyad par bya ba yod pa ma yin no zhes bya ba ni khyab par byed pa mi dmigs pa yin no/_/ci ste yang dus der zab po nyid du khas mi len pa'i phyir/_'dod pa sgrub pa yin no zhes smra ba de'i tshe 'di 'dod pa ma yin
[\[110a.2\]]te/_de tshe de'i ste grol ba'i bdag kyang med/_gang gi tshe las rnams mi byed cing las byas pa rnams kyi yang 'bras bu nyams su mi myong ba de'i tshe de bdag med pa nyid yin pa de ltar na/_bdag gi mtshan nyid las shin tu 'das pa yin no/_/ci'i phyir zhe na/_'di ltar bya longs
[\[110a.3\]]spyod/_bdag gi mtshan nyid can gyi'o/_/gal te de dag med pa yin no zhe na de ni bdag ma yin no/_/sbyor ba ni gang zhig bdag mi byed cing rang gis byas pa'i las rnams longs mi spyod pa de ni bdag med pa yin te/_dper na mo gsham gyi bu lta bu'o/_/grol ba yang bdag mi byed
[\[110a.4\]]cing rang gis byas pa'i las kyi 'bras bu longs mi spyod pa yin no zhes bya ba ni rang bzhin 'gal ba dmigs pa'o/_/yang na mi byed cing las byas pa'i 'bras bu longs spyod pa de ni bdag ma yin te/_dper na ri bong gi rwa lta bu'o/_/bdag grol bar 'dod pa yang mi byed cing
[\[110a.5\]]las byas pa'i 'bras bu longs mi spyod pa yin no zhes bya ba ni rang bzhin 'gal ba dmigs pa'o/_/gang gi phyir de ltar na mya ngan las 'das pa'i grong khyer thob pa'i phyir/_bdag med pa nyid mthong ba nyid lam yin gyi gzhan sdug bsngal la sogs pa bsgom pa ni ma
[\[110a.6\]]yin pa/_de phyir grol 'dod/_gal te khyod 'khor ba snying po med pa las grol bar 'dod pa de bas na 'bad rtsol chen pos bdag med pa mthong ba goms pas 'jig tshogs su ni lta ba dag rtsa ba nyid nas bcom par gyis/_ci 'dra ba zhig ce na/_thog med pa'i/_rgyun can
[\[110a.7\]]rigs mtshungs sa bon can/_gang las thog ma med pa'i rgyu yod pa de ni thog ma med pa'i rgyun can no/_/'jig tshogs su lta ba gang la rigs mtshungs pa sa bon yod pa de ni rigs mtshungs pa'i sa bon can te/_rtsa ba nyid nas bcom par bya'o/_/ma rig pa snga ma snga ma
[\[110b\]]
[\[110b.1\]]nyid la brten nas phyi ma phyi ma 'byung ba ste/_thog ma med pa'i dus nas 'jug pa zhes bya ba'i don to//_//tshad ma rnam 'grel gyi 'grel pa/_bam po nyi shu gcig pa/_gang yang 'di skad du kho bo cag ni de 'dra ba'i rigs pas grol ba la/_dper na/_de phyir de rgyu
[\[110b.2\]]la gnod med/_/cho ga de la ji ltar gnod ces bya ba lta bu nges par byed pa ni ma yin gyi/_'on kyang dbang phyug bdag nyid kyis thar pa'i lam dbang bstan pa de nyid las rigs pa 'di nyid kyis grol bar rig par bya'o/_/'di lta ste/_gang zhig dbang dang ldan pa de ni rab tu
[\[110b.3\]]skye ba 'byung ba rgyun chad pa can yin te/_dper na sngags kyis mngon par 'dus byas pa'i sa bon la sogs pa lta bu'o/_/skyes bu 'di yang dbang dang ldan pa yin no zhes bya ba ni rang bzhin gyi gtan tshigs yin par sems pa de'i yang 'di ltar/_lung tsam gyis ni grol
[\[110b.4\]]bar yang /_/smra la yongs su mgu byed min/_/yongs su mgu bar byed pa ma yin no/_/gang dag la zhe na/_lung ni 'di lta bu'i ngo bo'i rgyu ma mthong ba rnams la ni/_rtog pa dang ldan pa grol bar 'dod pa rnams ni lung rnam pa de lta bu dang ldan pa nan tan du bya ba'i don rnams la
[\[110b.5\]]rigs pa shes pa tshad mar byed pa ma yin te/_de la 'brel ba med pas the tshom za bar byed pa nyid yin pa'i phyir ro/_/de yang rgyas par bstan zin to/_/gang yang dbang dang ldan pa de ni rab tu skye ba 'byung ba rgyun chad pa can no zhes bya ba'i gtan tshigs bshad pa gang yin pa de yang bzlog
[\[110b.6\]]na gnod pa can gyi tshad ma ma mthong bas khyab pa ma grub pa'i phyir ma nges pa yin no/_/sa bon sogs grags cho ga ni/_/sa bon la sogs pa la mi skye ba'i rgyu dbang la sogs pa'i mtshan nyid can mthong ba 'di yang nus med yin gang la zhe na/_skyes bu mi skye ba la sa bon la
[\[110b.7\]]sogs pa la nus pa mthong ba de ltar skyes bu'i yang srid pa med pa yang nus pa med pa yin no/_/ci'i phyir zhe na/_til mar bskus sogs bsregs la sogs/_/pa yang grol bar thal phyir ro/_/sa bon la sogs pa'i til mar gyis bskus pa dang /_bsregs pa dang /_phye mar
[\[111a\]]
[\[111a.1\]]byas pa dang /_btsos pa dang btags pa la sogs pa yang skyed par byed pa ma yin pa de ltar na/_'o na 'dir yang til mar gyis bskus pa la sogs pa'i nus pa yang mthong ba las skyes bu rnams grol bar 'dod par 'gyur na de yang mi 'dod do/_/de ltar na dbang las
[\[111a.2\]]'gyur ba ma yin no/_/skyes bu sngar sdig pa byed pa can las bla mas sdig pa blangs nas/_sbyin sreg gis de rnam par bcom pa na/_skyes bu de phyis srang dang bsgar ba na snga ma'i gnas skabs las yang bar 'gyur ba des na 'di'i sdig pa zad pa yin pa de'i phyir sdig pa zad pas grol ba
[\[111a.3\]]yin par rtogs par bya'o zhes brjod pa gang yin pa de yang nges pa nyid ma yin no/_/de ltar na skyes bu 'di'i lci ba nyid med kyi/_cho ga 'dis sdig pa bcom pa yin no zhes bya ba'i nges pa gang las yin gzhan yang lci ba nyid ni sa dang chu'i chos nyid yin gyi sdig pa'i chos ma yin pa de bas
[\[111a.4\]]na sdig lci min/_ci'i phyir zhe na/_lus can min phyir te lus dang ldan pa la la yang lci ba ma yin na/_gang las lus med na yang lci ba yin tshal sogs pa'i bdag nyid rang bzhin nyid kyis lci ba de dag kyang sdig pas bsgos pa ma yin pa de dag ni cir yang mi rung ngo /_/sbyor ba yang gang
[\[111a.5\]]lus can ma yin pa de ni lci ba ma yin te/_dper na nam mkha' lta bu'o/_/sdig pa yang lus can ma yin no zhes bya ba ni khyab par byed pa 'gal ba dmigs pa'o/_/gzhan yang dbang gi mtshan nyid can gyi cho ga yang srid par byed pa nying mtshams sbyor ba'i rnam par gags byed
[\[111a.6\]]pa med pa yin pa de ltar na skye ba gzhan cung zhig kyang yod pa ma yin no/_/'o na ci yin zhe na/_'di las sman gnas 'gro ba skye ba ni/_skye mched drug dang de dang lhan cig 'byung ba mnga' ba la sogs pa'i gnas su nye bar 'gro bar skye ba yin no zhes bshad zin to/_/de
[\[111a.7\]]yang /_log shes dang ni de las 'byung /_/sred dang sems pa'i dbang dag gis/_/sdug bsngal la phyin ci log pa'i blo dang mtshungs par ldan pa'i sems dang log pa'i shes pa de las 'byung ba'i srid pa'i 'dod pa dang mtshungs par ldan pa'i sems pa de dag ni skye ba'i
[\[111b\]]
[\[111b.1\]]rgyu yin no zhes de yang bstan zin to/_/de phyir de bcad skye mi 'gyur/_de gcod par byed pas na de bcad pa ste/_/skyes bu'o/_/srid dang phyin ci log gi blo de dag med pa gang yin pa de ni dman pa'i gnas yongs su len pa ma yin no zhes bya ba'i don to/_/gang zhig gang yod na
[\[111b.2\]]'gyur zhing med na mi 'gyur pa de ni de tsam las 'byung ba'i ngang tshul can yin no/_/sred pa dang phyin ci log pa'i blo dang mtshungs par lhan cig sems pa dag yod pa dang med pa'i rjes su byed pa can skye ba yin pa de ltar na/_de tsam las 'byung ba'i ngang tshul can yin no/_/de tsam
[\[111b.3\]]las ni 'byung ba'i phyir/_/skye la de dag nus nyid yin/_/ji skad du bshad pa'i sems pa dag go/_/de yang sngar rab tu bsgrubs zin pa yin no/_/gal te skye ba'i rgyu sngon byas pa'i las kyang yod pa ma yin nam/_/ji ltar na de de tsam las 'byung ba'i ngang tshul can nyid yin zhe
[\[111b.4\]]na/_de las gzhan pa'i 'das pa'i las cung zad tsam yang yod pa ma yin gyi 'on kyang sems pa'i mtshan nyid can gyi las snga ma snga ma mngon par 'dus byas pa las phyi ma phyi ma phul du byung ba dang ldan pa'i phyir ji srid ji skad du bshad pa'i sems pa de dag rang nyid las tha
[\[111b.5\]]ma'i nus pa'o/_/sngon gyi yang de dag rgyu yin no/_/de 'dra ba'i las ni dbang dang ldan pa yang yod pa yin no/_/yin phyir tshang ba skye rgyu yin/_/yang skye ba nyid yin no/_/sbyor ba ni gang la rgyu tshang ba gang yod pa de ni de las byung ba yin te/_dper na skyes bu mig gi rnam par shes
[\[111b.6\]]pa'i rgyu tshang ba'i mig gi rnam par shes pa lta bu'o/_/skyes bu dbang dang ldan pa la yang log pa'i shes pa dang de las byung ba'i sred pa'i sems pa'i mtshan nyid can gyi skye ba'i rgyu tshang ba yod pa yin no zhes bya ba ni rang bzhin gyi gtan tshigs so/_/'gro dang rtogs pa'i ste/_
[\[111b.7\]]gnas las gnas gzhan du phyin pa dang khong du chud pa'i'o/_/byed pa ni mig la sogs pa'o/_/ci rigs par rten yin te rgyu yin no/_/rtogs pa dang mngon par 'dod pa'i gnas su phyin pa sgrub par byed pa de dag chos dang chos ma yin pa'i mtshan nyid ma mthong ba las
[\[112a\]]
[\[112a.1\]]'gyur ba yin no/_/ma mthong ba dbang po la sogs pa'i mtshan nyid can gyi cho gas 'jig pa'i rgyu'i phyir/_rgyu dang 'bras bu'i tshogs par 'gro ba dang rtogs pa'i rten yod pa ma yin no/_/de bas na dbang dang ldan pa ni dman pa'i gnas su 'gro ba med pa yin no/_/de ni dge
[\[112a.2\]]ba dang mi dge ba rnam pa nyi shu'i 'jug pas skyed pa'i 'du byed yin te ma mthong ba yin gyi khyed cag gis bstan pa'i sems pa min de ltar gtan tshigs ma grub pa yin no/_/sbyor ba ni gang zhig gang gi rgyu yod pa ma yin pa de ni de yir mi 'gyur te/_dper na mig la mig gi rnam par
[\[112a.3\]]shes pa'i rgyu yod pa ma yin pa'i skyes bu'i mig gi rnam par shes par mi 'gyur ba lta bu'o/_/skyes bu'i dbang la yang 'bras bu dang byed pa'i tshogs pas skyed pa'i rgyu ma mthong ba yod pa ma yin no zhes bya ba ni rgyu mi dmigs pa'o/_/gang 'bras bu dang byed pa'i tshogs pa dang bral
[\[112a.4\]]ba can de ni 'gro ba dang rtogs pa byed pa ma yin te/_dper na nam mkha' lta bu'o/_/skyes bu dbang bskur ba shi ba yang 'bras bu dang byed pa'i tshogs pa dang bral ba can yin no zhes bya ba ni khyab par byed pa 'gal ba dmigs pa'o/_/yul gzhan las mngon par 'dod pa'i yul du
[\[112a.5\]]'gro ba'i mtshan nyid can gyi byed pa skyed phyir skye ba yongs su len pa'i bdag nyid can gyi phyir/_/yod med kyi rjes su 'jug pa ste/_'bras bu dang byed pa'i tshogs pa 'dod pa'i yul thob pa ni yod pa dang med pa'i rjes su byed pa can yin no zhes bya ba'i don to/_/gang yod pa dang
[\[112a.6\]]med pa'i rjes su byed pa yin zhe na/_log pa'i shes pa dang /_sred pa'i sems pa dang /_mtshungs par ldan pa'i blo'i'o/_/de bas na 'bras bu dang byed pa kun nas thob pa'i phyir blo'i nus pa/_mthong ba yin gyi gzhan du min/_dge ba la sogs pa 'jug pas bskyed pas 'du byed
[\[112a.7\]]ni ma yin no/_/de dbang gi blo yod pa dang med pa'i rjes su byed pa 'jug pa gang yin pa de yod/_de dag cis mi 'gro/_/byed pa rnams skye ba'i yul du ci'i phyir 'gro bar mi byed/_'gro ba kho na yin no zhes bya bar dgongs so/_/de'i phyir gzhan gyis rab tu sbyar ba'i gtan tshigs
[\[112b\]]
[\[112b.1\]]ma grub pa yin no/_/sbyor ba ni gang zhig gang yod na 'gyur zhing med na mi 'gyur ba de ni de las 'gyur ba yin te/_dper na mig yod pa na mig gi rnam par shes pa 'byung ba lta bu'o/_/skyes bu dang por skyes pa 'bras bu dang byed pa'i tshogs pa la yang log pa'i shes pa dang /_de las
[\[112b.2\]]byung ba'i sred pa'i sems pa dang mtshungs par ldan pa'i sems yod na khyad par can gyi gnas su 'gro ba thob pa la sogs par 'gyur zhing /_de med na mo gsham gyi bu bzhin mi 'gyur ro zhes bya ba ni rang bzhin gyi gtan tshigs so/_/de ltar ni 'gyur mod kyi/_gal te ji skad
[\[112b.3\]]du bshad pa'i mtshan nyid can gyi blo 'bras bu dang byed pa'i tshogs pa mngon par 'dod pa'i gnas su 'gro ba thob pa la sogs pa'i rgyu mtshan yin pa de ltar na yang de tsam las 'byung ba'i ngang tshul can nyid ji skad du bshad pa'i 'bras bu 'gyur ba ma yin te/_'bras bu dang
[\[112b.4\]]byed pa dag gi skye ba thob pa'i phyir gzhan la yang ltos pa'i phyir ro/_/sa bon yod na myu gur 'gyur ro zhes bya ba sa bon nyid myu gu skyed par byed pa'i skyed par byed pa de ni gzhan la yang ltos pa'i phyir ro/_/de ltar blo yang dbang bskur gyis yang sred pa skyed pa'i nus pa ma
[\[112b.5\]]bcom pa can bdag gi yon tan la sogs pa'i khyad par la ltos nas 'bras bu byed pa'i ngang tshul can yin no/_/gang gi tshe dbang bskur gyis bdag la sogs pa'i rang bzhin bcom pa de'i tshe/_nus pa med pa de bas na ma nges pa yin no zhe na/_gal te dbang gis rang
[\[112b.6\]]bzhin bcom pa nyid yin pa'i phyir/_blo de ni byed pa 'phen par byed pa'am/_mngon par 'dod pa'i gnas thob par byed pa la nus pa med pa de ltar na ni/_nus med dbang la sogs de ma thag tu/_sogs pa smos pas ni grol bar bya ba'i phyir sngags kyis 'dus byas pa
[\[112b.7\]]'ga' zhig 'dod pa gang yin pa bzung ste/_de'i de ma thag tu'o/_/de dag gis zhes bya ba ni rgyu dag gi'o/_/'dzin 'phen 'khrug dang 'gog pa dang /_/sems pas 'gyur gyi dbang gis min/_/rang gi yul la 'jug pa las bzlog pa med pa'i 'dzin pa'o/_/
[\[113a\]]
[\[113a.1\]]'phen pa ni rang gi yul la 'jug par byed pa'o/_/'khrug pa ni bsnun pa la sogs pas blo'i 'gyur ba skyed pa'o/_/'gog pa ni blo'i rjes su mthun pa yod na yang 'khrug pa ldog pa yin no/_/de dag sems kyi dbang gis te sems dang rjes su 'brel pas
[\[113a.2\]]byed pa la sogs pa'i rang bzhin la gnod pa med pa'i phyir dbang bskur ba dag gis dbang bskur ba'i blo las mi 'gyur na/_dbang bskur ba rnams dbang bskur bas rang bzhin la gnod pa byed pa med par yang blo las 'gyur ba de ltar na/_de dag la ltos pa dang bcas pas
[\[113a.3\]]skye ba can ma yin no/_/sbyor ba ni gang zhig gang med na yang 'gyur ba de ni de la ltos pa med pa dang /_de las gzhan gyi rgyu can yin te/_dper na nas kyi sa bon med pa na yang sA lu'i sa bon yod na sA lu'i myu gu 'byung ba lta bu'o/_/dbang bskur bdag gi byed pa rnams kyi
[\[113a.4\]]'dzin pa dang 'phen pa la sogs pa dag kyang mngon par 'dus byas pa med pa'i rang bzhin gyi khyad par med na yang blo'i khyad par dang /_ji ltar 'jug pa bzhin du byed pa'i rgyu yod na yod par 'gyur ro zhes bya ba ni rang bzhin gyi gtan tshigs so/_/de'i phyir ma nges pa nyid
[\[113a.5\]]ma yin no/_/ltos par bya ba nyid du nye bar bkod pa'i rang bzhin gyi khyad par gzhan ni byed pa 'phen pa'i blo la lhan cig byed pa med pa'i phyir ro/_/de ltar ni 'gyur mod kyi/_ci ste de tshe blo med phyir/_mi 'gyur skyes bu dbang bskur ba 'chi ba'i dus de'i tshe byed pa rnams 'phen
[\[113a.6\]]par byed pa gang yin pa'i blo nyid med par 'gyur ro/_/de bas na blo med pa'i phyir byed pa rnams 'phen pa la sogs par mi 'gyur ro zhe na/_de'i tshe blo ci'i phyir med pa yin/_'di ltar dri ma rnams kyis blo/_/mtshams sbyor srid pa la byed pa rnams 'phen par byed pa'o/_/log pa'i
[\[113a.7\]]shes pa bdag tu chags pa la sogs pa'i nyon mongs pa de'i gnas skabs can gang yin pa de dag ni blo mtshams sbyor bar byed pa nyid yin pa de ltar na byed pa rnams 'jug pa yod pa yin no/_/ci'i ste dri ma de dag blo nying mtshams sbyor bar byed pa de la nus pa med pa
[\[113b\]]
[\[113b.1\]]nyid du 'dod pa de'i tshe blo la de rnams nus med na skyes bu dbang bskur ba de gson pa nyid kyi'ang nus med 'gyur/_dri ma de dag blo 'phen par byed pa nying mtshams sbyor ba la nus pa med par 'gyur na/_'di ltar nus pa nyid yin te/_log pa'i shes pa dang srid pa'i dbang gis
[\[113b.2\]]dbang bskur ba rnams kyang 'jug pa mthong ba'i phyir ro/_/de ltar na dbang bskur ba des de dag 'byung ba 'ga' zhig la'am/_rang gi ngo bo la gnod pa byed pa ma yin na gang gis na dri ma de rnams nus pa med par 'gyur/_'on kyang 'byung ba ma tshang ba med pa de 'dra ba yin te/_de dang
[\[113b.3\]]rigs mtshungs pa'i rgyu ma tshang ba med pa'i phyir ro/_/rang gi sa bon rgyu can skyon/_/'di las 'phel bar 'gyur bas na rgyun no/_/gang dag la rang gi sa bon gyi rgyun yod pa de dag ni de 'dra ba ste/_rigs mthun pa'i sa bon la rag lus pas 'jug pa can gyi skyon rnams ni dbang
[\[113b.4\]]bskur ba la yang log pa med/_dbang bskur du zin kyang yod pa nyid yin no/_/dbang bskur ba dri ma rnams la gnod pa can ma yin no zhes bya ba de la gang las yin/_'di ltar rigs mthun pa'i rgyu can de'i tshe yang yod pa nyid yin no zhe na/_/bshad pa 'ba' zhig gi tshe/_
[\[113b.5\]]gnyen po dang ni rang gi phyogs/_/'phel na phul byung 'grib phyir ro/_/gnyen po'i phyogs bdag med pa mthong ba 'phel ba yod na 'grib par 'gyur zhing /_rang gi phyogs log pa'i shes pa dang sred pa la sogs pa'i 'phel ba na 'phel bar 'gyur ro/_/des na bdag med pa mthong ba
[\[113b.6\]]nyid de dag gi gnyen po'i phyogs yin zhing rang gi phyogs ni rgyu yin no/_/dbang bskur gnyen po'i phyogs ma yin zhing dbang bskur ma yin pa rang gi phyogs kyang ma yin pa 'jug par 'gyur na gang gis na dbang bskur ba'i nyams par 'gyur zhing dbang ma bskur ba'i 'jug par
[\[113b.7\]]'gyur/_sbyor ba ni gang 'phel ba dang 'grib par 'gyur ba de ni de'i gnyen po'i phyogs can dang de'i rgyu can yin te/_dper na chu 'phel ba dang /_bud shing sngon du song ba can gyi me'i khyad par 'phel ba na me phul du byung ba dang 'grib pa rjes su thob pa na de ni de'i mi mthun pa'i phyogs
[\[114a\]]
[\[114a.1\]]can dang de'i rgyu can yin pa lta bu'o/_/lag pa'i shes pa la sogs phyir 'byung ba dag kyang bdag kyang bdag med pa mthong ba dang /_log pa'i shes pa dang sred pa'i sems pa sngar gyi 'phel ba na phul du byung ba dang 'grib par 'gyur ro zhes bya ba ni rang bzhin
[\[114a.2\]]gyi gtan tshigs so/_/de bas na dus sngar byung ba can gyi dri ma rnams kyis byed pa 'phen par byed pa'i blo'i rgyu dri ma gzhan 'jug par byed cing de dag la byed pa 'phen par byed pa'i blo 'jug par byed do/_/de bas na mngon par 'dod pa'i gnas su byed pa rnam par 'phen pa dang /_de bzhin
[\[114a.3\]]du byed pa 'phangs pa dag las khyad par can gyi gnas thob pa de yang skyed ba yin pa de ltar na dbang bskur ba 'khor ba nyid las ma grol ba yin no/_/gal te bdag kyang 'di la nye bar sbyor ba yod pa de ltar na de ci'i phyir lhag mar byas pa yin zhe na/_gang gis na 'jug pa dang ldan pa
[\[114a.4\]]dang ldog pa dang ldan pa de tsam nyid ni bdag gi ngo bo yin no/_/byin gyis rlob pa po nyid dam 'phrod pa 'du ba can gyi rgyu nyid dam nye bar sbyor ba gzhan 'ga' zhig gis phan 'dogs par byed pa'i bdag cung zad kyang yod pa ma yin na gang gis na de yang 'dir nye bar sbyor ba can du brjod
[\[114a.5\]]par 'dod par 'gyur/_ci'i phyir zhe na/_'di ltar dngos po rtag pa rtag tu nus pa lhan cig byed pa'i rgyu la ltos pa med nyid phyir de'i 'bras bu rim bzhin skye ba 'gal ba yin/_de ltar na de mang du dpyad zin to/_/'bras bu dang byed pa'i tshogs rim bzhin du 'byung ba'i ngang tshul can
[\[114a.6\]]'di'i yang 'dir 'di byed pa po nyid ma yin no/_/byed dang mi byed dus dag tu/_/'bras bu mngon par 'dod pa dang 'dod pa ma yin pa byed pa dang mi byed pa'i dus dag la 'di'i bdag nyid dag ni 'dra ba dang /_mi byed pa'i dus las khyad par med pa'i phyir phyis kyang 'di byed pa 'gal bar
[\[114a.7\]]'gyur ro zhes/_ji ltar dngos po de rgyu yin pa de ltar de nyid gang gi tshe/_rgyu min de ni gang gis 'gyur/_/zhes bya ba'i skabs su bshad zin to/_/rgyu dang 'bras bu gcig nyid kyang 'gal ba yin no/_/de ltar na bdag rtag pa'i byed pa'i gnas skabs gang yin pa de ni rgyu
[\[114b\]]
[\[114b.1\]]yin zhing de nyid kyi longs spyod pa'i gnas skabs gang yin pa de 'bras bu yin na gnas skabs 'di nyid la khyad par med pa yin te/_rtag pa nyid nyams pa'i phyir ro/_/de nyid kyi rgyu'i rang bzhin gang yin pa de 'bras bu yin pa de ltar na rgyu dang 'bras bu tha dad pa med pa 'gal ba yin no/_/
[\[114b.2\]]de ltar ni 'gyur mod kyi bdag las byed pa dang de'i 'bras bu gzhan yin pa de ltar na 'dod pa la sgrub pa nyid yin no zhe na/_de de ltar na bdag de las de dag ste/_byed pa dang longs spyod dag ldog par khas len na byed pa dang longs spyod de dag la bdag nye bar mi sbyor ba de ltar na de ni byed
[\[114b.3\]]pa po za ba po nyams dang /_byed pa po mi 'dod pa gang yin pa des kyang don gyis de byed pa po nyid yin par khas len par 'gyur te/_skyes bu'i 'dod pa de nyid las rang bzhin 'jug par khas blangs pa'i phyir ro/_/de ltar na ma grub pa dang grub pa la sgrub pa ma yin no/_/sbyor ba ni gang
[\[114b.4\]]zhig gang gi rgyu yin pa de ni de nyid ma yin te/_dper na skyes bu'i 'dod pa nyid gtso bo'i 'jug pa nyid ma yin pa dang /_yul nyid yul longs spyod pa'i mngon par gsal ba ma yin pa dang /_thags mkhan nyid snam bu ma yin pa lta bu'o/_/byed pa po'i gnas skabs kyi
[\[114b.5\]]bdag kyang longs spyod pa'i gnas skabs kyi rgyu yin no zhes bya ba ni rang bzhin 'gal ba dmigs pa'o/_/gang zhig gang la rang gi bdag nyid kyis nye bar sbyor ba ma yin pa de ni don dam par de dang 'brel pa can du mi 'gyur te/_dper na rang gi bdag nyid kyis bya ba dang /_longs
[\[114b.6\]]spyod pa rjes su sbyor bar mi byed pa ni shin tu med pa yin pa lta bu'o/_/bdag kyang rang gi bdag nyid kyis bya ba dang longs spyod dag la nye bar sbyor ba ma yin no zhes bya ba ni khyab par byed pa 'gal ba dmigs pa'o/_/bdag rtag pa nyid kyi phyir ldog pa can gyi mtshan nyid can gyi
[\[114b.7\]]nus pa nyid ni 'grub mi 'gyur zhes bya ba/_rtag pa ldog pa nyid med phyir/_/nus pa nyid kyang rtogs bar dka'/_/zhes bya ba'i skabs su bshad zin to/_/gang yang gal te gcig 'ga' zhig kyang yod pa ma yin pa de'i tshe/_gzhan gyis nyams su myong ba gzhan gyis dran
[\[115a\]]
[\[115a.1\]]pa'am/_gzhan gyis mthong ba gzhan gyis ngo shes pa'am/_gzhan gyis byas pa gzhan gyis myong ba ma yin no/_/sogs pa smos pas ni gzhan the tshom za bar gyur pa la gzhan gyis nges pa ma yin no zhes brjod pa de ltar na/_gzhan gyis dran dang longs spyod
[\[115a.2\]]sogs thal ba'ang /_gzhan gyis gnod pa can du brjod pa gang yin pa de gnod pa can yin no/_/ci'i phyir zhe na/_skyes bu de 'ga' 'ang dran par med phyir ro/_/phyis kyang nyams su myong ba'i don skyes bus dran pa med do/_/gang skyes bu 'ga' zhig gis nyams su myong ba'i
[\[115a.3\]]don phyis dran pa med pa de ltar 'dod pa de bas grub pa la sgrub pa yin no/_/'o na ji ltar de dran pa yin zhe na/_nyams su myong las dran pa 'byung /_/zhes bya ba smos te/_dran pa nyid dran pa yin te nyams su myong ba gsal bas nus pa phyi ma phyi ma ches shin tu ba'i yid kyi rnam par
[\[115a.4\]]shes pa bskyed pa'i sgo nas phyis rkyen ji lta ba bzhin du dran pa skyed par byed do/_/gang gi phyir de ltar nyams su myong ba las dran pa skye ba de bas na gcig 'ga' zhig nyams su myong ba nyid dran par byed pa ma yin no/_/'dir dngos po'i rkyen yin na yang byed pa po la ltos pa ma
[\[115a.5\]]yin te/_snga phyir gyur pa'i 'du byed rnams la rnam pa 'ga' zhig la sgro btags pa la 'jug pa de ltar na de las dngos po'i rang bzhin grub pa ma yin no/_/sgra las don gnas par 'dod pa gang yin pa de nyid la skyon 'di yin na gang gis na don gyi de lta bu'i ngo bo med par de lta
[\[115a.6\]]bu'i tha snyad 'jug par 'gyur/_kho bo cag la ni brdar btags pa'i don rnams la don 'ga' zhig tu mngon par zhen pa de ltar na 'jig rten ji lta ba bzhin du tha snyad 'dogs pa'i phyir gnod pa med pa nyid yin no/_/byis pa so so'i skye bo dngos po'i de kho na nyid yongs
[\[115a.7\]]su brtag pa la rgyab kyis phyogs pa'i blo can kun rdzob la zhen pa dag tha snyad la brten nas de kho na nyid rnam par 'jog par nus pa ma yin te/_tshad ma dang 'gal ba'i phyir ro/_/gang gi phyir 'di ltar log pa'i shes pa dang sred pa dang sdug bsngal gyi rgyu dag la dbang bskur ba
[\[115b\]]
[\[115b.1\]]la sogs pa'i cho ga gnod pa can ma yin zhing gnod pa can ma yin pa'i phyir bcom pa ma yin la bdag med pa nyid mthong ba gnod pa can yin pa de'i phyir de goms par gyur pa las yang srid pa yod pa ma yin no/_/'di rnam pa mang du gnyen po'i phyogs nyid yin par
[\[115b.2\]]rab tu bsgrubs zin pa de ltar na yang ji ltar de sdug bsngal gyi rgyu'i gnyen po'i phyogs yin pa de ltar bstan pa'i phyir bden pa bzhi la zhes bya ba la sogs pa smos te/_de la re zhig sdug bsngal gyi rgyu ni sred pa yin no zhes bstan zin to/_/de yang ma rig pa las byung ba'am/_
[\[115b.3\]]ma rig pa'i khyad par yin grang na/_rnam pa gnyi ga ltar yang ma rig pa dang 'gal ba'i bdag med pa nyid mthong ba ni sred pa dang 'gal ba yin no/_/'gal ba de yang dmigs pa'i rnam pa phyin ci log pa'i sgo nas yin no/_/ma rig pa des kyang sdug bsngal la rtag pa zhes bya
[\[115b.4\]]ba'i rnam par 'dzin par byed do/_'dis ni mi rtag pa las bzlog par sgro btags pas bshad pa yin no/_/bzlog pas rtag pa zhes brjod par bya ba la brtan pa smos pa ni gal te skad cig ma las dus phyis gnas pa'i ngang tshul can du skyes pa thams cad rtag pa nyid do zhes bya ba'i don to/_/
[\[115b.5\]]bde dang zhes bya ba'i zag pa dang bcas pa ma yin pa'am/_skad cig ma re re la rgyu'i gzhan gyi dbang la phyin ci log tu btags pa'o/_/nga zhes bya ba ni bdag med pa la phyin ci log pa'i sgo nas so/_/nga'i zhes bya ba 'dis ni stong pa nyid kyi rnam pa la phyin ci log pa'i sgo
[\[115b.6\]]nas so/_/re zhig de ltar sdug bsngal gyi bden pa la mi shes pa mi rtag pa la sogs pa'i rnam pa las phyin ci log tu sgro 'dogs pa yin no/_/sogs pa smos pas ni sred pa'i mtshan nyid can sdug bsngal gyi rgyu kun 'byung ba ma yin pa dang /_rgyu nyid ma yin pa dang /_rkyen nyid
[\[115b.7\]]ma yin pa dang /_rab tu skye ba ma yin pa sgro btags pa dang /_de bzhin du 'gag pa dang lam gyi bden pa dag la yang bdag nyid ji lta ba bzhin gyi rnam pa bzhi dag la phyin ci log tu sgro 'dogs par bzung ngo /_/de de ltar na/_bden pa bzhi la brtan pa dang /_bde dang nga dang nga'i
[\[116a\]]
[\[116a.1\]]zhes sogs/_/yang dag min pa rnam bcu drug_/sgro btags nas ni/_mi shes pa'i phyir bde ba la sogs pas yongs su sred/_'dis ni lam la phyin ci log pa'i ma rig pa bstan cing /_de las byung ba dang de'i rang bzhin gyi sred pa sdug bsngal gyi rgyur
[\[116a.2\]]gyur pa bstan to/_/de nyid kyi phyir lam ma rig pa dang 'gal bar gyur pa na sred pa dang yang don gyis 'gal ba yin no zhes bstan to/_/de nyid la ni zhes bya ba la sogs pas ma rig pas sgro btags pa'i rnam pa las phyin ci log tu dmigs pa nyid kyi lam gnyen po'i
[\[116a.3\]]phyogs nyid du bstan pa yin te/_bden pa bzhi po/_/de nyid la ni de 'gal don/_/de nyid rnam pa rjes rtogs can/_/don yang dag pa'i rnam pa ni don gyi de kho na nyid kyi rnam pa ste mi rtag pa la sogs pa'o/_/de dag dang 'gal ba ni ma rig pas bstan pa la sogs pa'i rnam par sgro
[\[116a.4\]]btags pa gang yin pa de rnams dang 'gal ba yin te/_de'i rnam pa'i rang bzhin dang phyin ci log pa'i rang bzhin can yin no zhes bya ba'i don to/_/rnam pa de rjes su rtogs shing khong du chud la shes pa'i ngang tshul can gang la yod pa de ni bdag med pa mthong ba'i mtshan nyid
[\[116a.5\]]can gyi yang dag lta ba de la de skad ces bya'o/_/'dis ni sdug bsngal gyi rgyu'i rang bzhin las phyin ci log pa yin pa'i phyir gnyen po'i phyogs su sbyar ba yin no/_/gang gi phyir 'di gnyen po'i phyogs yin gyi dbang bskur la sogs pa'i cho ga ma yin pa de'i phyir 'di
[\[116a.6\]]nyid/_legs bsgoms yang dag lta ba yis/_/gang gi tshe yang dag par bsgoms pas de'i bdag nyid du 'gyur pa de'i tshe/_sred pa'i rjes 'brang bcas 'joms byed/_/sdug bsngal gyi rgyur gyur pa ser sna dang phrag dog la sogs pa'i nyes pa dang bcas pa'o/_/rgyu
[\[116a.7\]]gsum can skye ba'i mtshan nyid can gyi sdug bsngal gang la las dang nyon mongs pa dang /_lus de rgyu gsum yod pa de ni rgyu gsum can no/_/bdag dang bdag gir lta ba'i chags pa la sogs pa'i nyon mongs pa spangs pa yod na/_skye ba dag ni mi 'byung ste/_/zhes
[\[116b\]]
[\[116b.1\]]bya bar sbyar te/_yang snga na med pa'i skye ba 'byung ba med do zhes bya ba'i don to/_/las dang lus dang gnas na yang /_rgyu nyid du mngon par 'dod pa lhag ma yod na yang gcig med phyir na/_nyon mongs pa'i mtshan nyid can gyi rgyu gcig med pa'i phyir nyon mongs pa spangs pa can dag
[\[116b.2\]]gi rgyu ma tshang ba yod na yang srid pa 'byung ba ma yin no/_/ci 'dra bar zhe na/_sa bon med par myu gu bzhin/_dper na sa la sogs pa'i rgyu lhag ma yod du zin kyang sa bon gcig ma tshang ba'i phyir myu gu mi skye ba de dang 'dra'o/_/sbyor ba ni gang rgyu ma tshang ba can de ni 'byung
[\[116b.3\]]ba ma yin te/_dper na rgyu ma tshang ba can gyi myu gu la sogs pa lta bu'o/_/bdag dang bdag gir lta ba'i chags pa la sogs pa spangs pa can gyi yang srid par rgyu ma tshang ba can no zhes bya ba ni khyab par byed pa 'gal ba dmigs pa'o/_/'o na gal te gang gi tshe las
[\[116b.4\]]dang lus dag kyang rgyu nyid yin na gcig med na yang mi skye ba de'i tshe/_'di dag zad pa las kyang grol bar brjod pa gang yin pa de dag rigs pa nyid smra ba yin no zhe na/_de ni las dang lus dag spangs min te/_nus pa'am rigs pas spong bar byed pa ma yin na gang gis
[\[116b.5\]]na de dag spangs pas yang srid par mi 'gyur/_ci'i phyir zhe na/_gnyen po'i phyogs ni med phyir dang /_/rtog pa sngon du gtong ba can 'di spong bar 'dod pa gang yin pa des ni de gal te gnyen po'i phyogs shes par 'gyur ba de'i tshe de spang bar bya ba'i phyir de'i gnyen po'i phyogs
[\[116b.6\]]goms pa'i 'bad rtsol byed na/_rtog pa po 'di las dang lus kyi gnyen po'i phyogs goms pa'i tshad mas rtogs par nus pa ma yin na gang gis na las la sogs pa zad pa'i phyir 'jug par 'gyur te de ltar na/_gnyen po'i phyogs ni med phyir dang /_/zhes bya ba 'dis
[\[116b.7\]]rtogs par mi nus pa nyid kyi phyir ro zhes bya ba kho nas dbyung bar bya ba yin pas na/_gnyen po'i phyogs rtogs pa med pa'i phyir zhes bya ba ni mi nus pa nyid kyi phyir zhes bstan pa'i phyir yin gyi rnam pa thams cad du gnyen po'i phyogs bkag pa nyid ni ma yin no/_/de ltar na
[\[117a\]]
[\[117a.1\]]lung las grub pa'i gnyen po'i phyogs su 'gyur ba de'i tshe yang de dad pa tsam gyis rtog pa nyid kyis nges pa med pa nyid yin zhing /_nges pa med pa la yang rtog pa dang ldan pa nan tan du byed par mi 'gyur la/_de nan tan du byed na ni rtog pa sngon du gtong pa can nyid
[\[117a.2\]]yin par mi 'gyur ro/_/de bas na gnyen po'i phyogs nges pa med pa can ni de la 'jug par mi rigs pa ma yin no/_/sbyor ba ni gang zhig rtog pa sngon du gtong ba can yin yang de'i rang bzhin mi shes pa can yin pa de ni/_don de rtogs par nus pa ma yin te/_dper na dug ma yin pa
[\[117a.3\]]nyid du ma rtogs par zas za ba lta bu'o/_/skyes bu rtogs par 'dod pa 'di yang rtog pa sngon du gtong ba can yin yang las zad par byed pa'i lam mi shes pa can no zhes bya ba ni khyab par byed pa 'gal ba dmigs pa'o/_/nus med phyir ro/_/las dang lus dag spang bar mi nus pa'i
[\[117a.4\]]rgyu nyid kyi phyir de spang bar bya ba'i phyir 'bad rtsol mi bya'o/_/ji ltar mi nus pa nyid yin zhe na/_ji srid du las dang lus dag gis rgyu sred pa yod pa de ji srid du ma tshang ba med pa'i sred pa ni/_yod na yang las rnams 'byung zhing las las kyang skye ba yin na/_de ltar na/_las dang
[\[117a.5\]]lus dag 'byung phyir ro/_/rgyu'i phyir las dang lus dag spong bar nus pa ma yin no/_/sbyor ba ni gang zhig spong bar nus pa ma yin pa de ni spang ba'i phyir rtog pa sngon du gtong ba can gyis 'bad rtsol bya ba ma yin te/_dper na lus can shes rab dang ldan pas nam mkha'
[\[117a.6\]]spong ba'i phyir 'bad rtsol mi byed pa lta bu'o/_/log pa'i shes pa dang sred pa dang ldan pa'i skyes bus kyang las dang lus spong bar nus pa ma yin no zhes bya ba ni khyab par byed pa 'gal ba dmigs pa'o/_/de ltar mi 'gyur mod kyi gang gi tshe sred pa dang las gnyi ga zad par
[\[117a.7\]]byas pa de'i tshe yang las sam skye ba ma yin pa de ltar na/_gnyi ga zad par byed pa'i 'bad rtsol byed pa yin no zhe na/_gal te de lta yin pa de'i tshe/_gnyis zad don du sred pa dang las zad pa'i rgyu mtshan du 'bad na yang ste/_'bad pa byed na yang las zad dub pa gang
[\[117b\]]
[\[117b.1\]]yin pa de/_don med yin/_de ltar na re zhig las kyi gnyen po'i phyogs rtogs par mi nus pa dang /_sred pa yod na de nus pa med pa bstan zin to/_/srid pa spang bar byas na yang de yang srid par nying mtshams sbyor ba la lhan cig byed pa zad pa'i phyir nus pa med pa nyid
[\[117b.2\]]yin pa de ltar na yang srid pa'i nying mtshams sbyor ba ma yin no/_/de tsam nyid kyis skyes bu'i don yongs su rdzogs pa nyid yin pa'i phyir las zad pa'i dub pa 'bras bu med pa yin no/_/de ltar na re zhig gnyen po'i phyogs shes par mi nus pa nyid kyi phyir dang /_las zad par nus
[\[117b.3\]]pa med pa nyid kyi phyir las dang lus dag las grol ba ma yin no/_/'ba' zhig kyang lus gdung bas sngon byas pa'i las longs spyod pa las de zad pa'i phyir dang /_ma 'ongs pa ma byas pa'i phyir grol ba yin no snyam du sems na/_de'i las kyi 'bras bu longs spyod
[\[117b.4\]]pas kyang de dag gi las rnams zad par rigs pa ma yin no zhes bstan pa'i phyir/_'bras bu sna tshogs mthong ba'i phyir/_/zhes bya ba la sogs pa smos te/_de la 'dir kha cig ni/_gdung ba rtsom pa las mi 'dod pa nyams su myong ba ni las kyi 'bras bu ma yin na/_gang
[\[117b.5\]]las de'i 'bras bu longs spyod pas las zad pa yin te/_'dod pa'i dbang gis 'jug pa yin pa'i phyir ro zhes rjod par byed na de dang de'i 'dod pa ma yin no/_/de ltar na las de 'dra ba de ni stobs dang ldan pa ma yin no/_/gang gis na 'di'i 'bras bu skyes bu byed pa'i
[\[117b.6\]]lhan cig byed pa la ltos pa yin/_de lta ma yin na skyes bu'i byed pas bsgrubs pa'i rgyal srid la sogs pa la'ang las kyi 'bras bu nyid yin par mi 'gyur te/_'dod pa de dag kyang dor bar nus pa yin zhing 'dod pa yang yin no/_/de bas na 'dod pa dang mi 'dod pa
[\[117b.7\]]cung zad gang yin pa de thams cad las kyi 'bras bu nyid yin pa de ltar na 'gal ba yod pa ma yin no/_/de skad du 'phags pa gnas bstan pas/_bde 'gro 'am ni ngan 'gro yang /_/skye mched lnga yi rkyen can gyi/_/sems ni mi 'dod skye gang de/_/sdig pa'i las kyi
[\[118a\]]
[\[118a.1\]]'bras bur 'dod/_/ces bshad pa yin no/_/de ltar na 'dod pa skye ba gang yin pa de ni bsod nams kyi 'bras bu yin no/_/de bas na gtan tshigs 'di ma nges pa yin no/_/longs spyod chen po dang /_nad dang nad med pa dang /_yan lag dang nying lag la sogs pa
[\[118a.2\]]ma tshang ba zhes bya ba de lta bu la sogs pa'i 'bras bu sna tshogs pa snang bas na 'bras bu sna tshogs mthong ba'i phyir/_las rnams kyi nus pa'i khyad par ngo bo du ma can gyi 'bras bu 'byin pa'i nus pa rjes su dpog_/'bras bu sna tshogs pa 'byin par nus pa can gyi las de dag
[\[118a.3\]]gis 'bras bu sna tshogs pa nyams su myong ba/_de phyir gdung ba'i nyon mongs gcig_/rang bzhin las ni yongs su gdung ba'i mtshan nyid can gyi yongs su gdung ba'i 'bras bu las 'bras bu 'byin pa'i sgo nas kun nas nyon mongs pa'i 'bras bu sna tshogs pa can gyi/_las zad
[\[118a.4\]]min te rigs pa ma yin no/_/sbyor ba ni gang dang gang 'bras bu sna tshogs pa can yin pa de ni 'bras bu ngo bo gcig pa can 'byin par nus pa ma yin te/_dper na nas dang sA lu dang ko tra ba'i sa bon lta bu'o/_/las kyang 'bras bu sna tshogs pa can yin no zhes bya ba ni khyab par byed pa
[\[118a.5\]]'gal ba dmigs pa'o/_/gang zhig 'bras bu sna tshogs pa 'byin par nus pa can yin pa de ni 'bras bu'i rang bzhin gcig gi blo nas 'bras bu 'byin pas nus pa zad pa can ma yin te/_dper na nas dang sA lu dang ko tra ba'i sa bon de dag ni ko tra ba'i myu gu skyed pas gzhan
[\[118a.6\]]dag 'bras bu 'byin pa'i nus pa zad pa ma yin pa lta bu'o/_/las dang 'bras bu sna tshogs pa 'byin pa'i nus pa can yin no zhes bya ba ni khyab par byed pa 'gal ba dmigs pa yin no/_/gal te lhan cig byed pa'i khyad par yod pa dang med pa dag las 'bras bu'i 'phel
[\[118a.7\]]ba dang 'grib par 'gyur ba yin la/_las ni rjes su mthun pa'i 'bras bu 'byin pa la rung ba yin pa de'i phyir/_rnam 'gas lhan cig byed pa rgyas pa med na/_de skyed rgyu 'dra ba las 'byung ba can 'dra ba'i 'bras bu ni/_chung 'gyur rigs mi mthun ldan min/_/las
[\[118b\]]
[\[118b.1\]]gzhan yod na las gzhan las 'byung ba can rigs tha dad pa can gyi las kyi 'bras bu gzhan las 'byung ba ma yin te/_dper na sA lu'i sa bon las zhing 'dus byas pa la sogs pa ma tshang bas sA lu nyid 'bras bu chung bar 'gyur gyi/_de yang ko tra ba la sogs pa'i 'bras
[\[118b.2\]]bu ma yin pa lta bu'o/_/de ltar snga ma nyid kyi gzhung btsugs pa yin no/_/ci ste'ang dka' thub nus pa yis/_las nus pa 'dres pa can gyis byas pa yin na 'bras bu'i ngo bo gcig nyid kyi sgo nas zad par 'gyur ba'am/_las kyi nus pa sna tshogs pa de nyid dka'
[\[118b.3\]]thub kyi nus pas zad par 'gyur ro/_/de de ltar na dka' thub kyi nus pas las rnams kyi nus pa 'dren pa zad pa yis/_rgyur gyur pa dag gis lhag mar gyur pa 'bras bu chung ba can gang yin pa de phyis kyang longs spyod chung ba'i nyon mongs gang las te/_skra 'bal ba la sogs
[\[118b.4\]]pas skyed pas las de ma lus par nyams par 'gyur bas zad pa de las grol bar 'gyur ro zhe na/_gal te dka' thub kyi nus pas las kyi nus pa zad pa'i phyir las nyams par 'dod pa'i phyogs de la/_nyon mongs pa ma lus pa nyon mongs min las te/_/lus kyi gdung
[\[118b.5\]]ba nyams su myong ba med par nyams pa yin no/_/de ltar na dmyal ba'i sdug bsngal la sogs pa shin tu mi bzad pa'i las 'bras bu'i nus pa zad par nus pa'i dka' thub gang yin pa de yin na ji ltar na de nyid kyis srab mor byas pas sdug bsngal chung ba can gyi lus kyi
[\[118b.6\]]gdung ba nyams su myong ba tsam gyis 'bras bu gsal ba can gyi las kyi nus pa zad pa la nus pa med par 'gyur/_de bas na sdug bsngal de yang ma 'gyur ba de ltar na lus kyi kun nas nyon mongs pas ci zhig bya/_nus pa 'dres pa'i phyogs la yang las chags pas
[\[118b.7\]]nyams pa yin/_ba spu gcig btogs par byas pa la sogs pa'i gdung bas zad par 'gyur te/_de las gzhan pa don med pa nyid du 'gyur ba de ltar zhes bya ba'i don to/_/'di yang gang gi tshe brjod ce na/_gal te nus pa de 'dres par byed pa'am/_zad par byed
[\[119a\]]
[\[119a.1\]]pa'i dka' thub ste/_skra 'bal ba la sogs pa las skye ba'i nyon mongs las gzhan 'dod par 'gyur na'o/_/gal te nyon mongs nyid ce na/_/lus gdung bar byed pa dka' thub yin pa de'i tshe dka' thub de las 'bras yin/_las kyi 'bras bu/_'di las
[\[119a.2\]]ni nus pa 'dres sogs ma yin no/_/sogs pa smos pas ni zad pa ma yin par bzung ngo /_/sbyor ba ni gang zhig las kyi 'bras bu yin pa de dka' thub ma yin pa'am/_de las nus pa 'dres pa'am zad pa ma yin te/_dper na glang gi las kyi 'bras bu lta bu'o/_/nyon mongs
[\[119a.3\]]pa yang las kyi 'bras bu yin no zhes bya ba ni khyab par byed pa 'gal ba dmigs pa'o/_/de ltar ni 'gyur na sred pa ni las kyi rgyu yin la/_de yang lam gyi zad pa na/_/rgyu can las kyang zad pa'i phyir/_/khyed cag kyang las zad par 'dod pa nyid yin no/_/sbyor ba ni gang zhig
[\[119a.4\]]gang gi rgyu la gnod pa de ni de'i gnod pa can du 'gyur te/_dper na bad kan can gyi nad kyi rgyu la rtsub pa dang dro ba dang yang ba'i rdzas gnod pa can gyi rgyu yin pa lta bu'o/_/lam yang las kyi rgyu sred pa la sogs pa la gnod pa ma yin no zhes bya ba ni rang bzhin gyi gtan tshigs so/_/
[\[119a.5\]]gang yang skyon rnams 'gog byed pa bdag med pa nyid mthong ba'i mtshan nyid can thabs yin par 'dod de/_skyon rnams kyi rgyu sred pa 'joms par byed cing sred pa med na yang ma 'ongs pa'i skyon rnams skye bar mi 'gyur ro/_/ci'i phyir zhe na/_skye 'dod nyes pa bcom pa'i phyir/_/
[\[119a.6\]]rgyu'i phyir de dag nyes pa 'gog par byed pa'i thabs yin no/_/de skye las la nus 'gyur gyi/_skye bar 'dod pa'i skyon gyis skyed pa'i las la nus par 'gyur gyi/_sngar byas pa dag la ni ma yin no/_/ji ltar byas pa bcom par 'gyur/_/sngon byas pa'i las rnams ni zad
[\[119a.7\]]par mi 'gyur ro/_/de la 'di ltar gal te 'das pa'i las la brten nas brjod pa de'i tshe ma grub pa yin la/_ma 'ongs pa'i las la brten nas ni grub pa la sgrub pa yin no/_/gal te ji ltar nyon mongs pa yod pa na yang de las las rnams skye bar 'gyur ba'i phyir grol ba
[\[119b\]]
[\[119b.1\]]ma yin zhing /_de bzhin du las kyi gnas pas kyang sred pa dang bral ba rnams kyi nyon mongs par 'gyur ro zhe na/_las las skyon ni 'byung ba ma yin no/_/ci'i phyir zhe na/_'di ltar skyes bu skyon ldan las byed par 'gyur zhing sogs par 'gyur gyi/_bzlog las min te/_skyon dang ldan pa
[\[119b.2\]]ma yin pa las ma yin no/_/rigs mthun pa'i skyon rnams yod na skyon rnams 'jug par 'gyur gyi bzlog pa las ma yin no zhes bya ba'i don to/_/sbyor ba ni gang skyon dang ldan pa ma yin pa de ni sdig pa'i las mi byed de dper na mo gsham gyi bu lta bu'o/_/skyes bu nyes pa zad pa yang
[\[119b.3\]]skyon dang ldan pa ma yin no zhes bya ba ni khyab par byed pa 'gal ba dmigs pa'o/_/de ltar ni 'gyur mod kyi/_las 'dod pa las bde ba dang bde ba las 'dod chags pa dang /_de bzhin du mi 'dod pa las sdug bsngal nyams su myong zhing de las zhe sdang la sogs pa yin
[\[119b.4\]]pa de ltar na/_las las kyang nyon mongs pa skye ba yin no zhe na/_log pa'i rnam rtog med par ni/_/bde ba las kyang 'dod pa ste chags pa ma yin no/_/gang gi tshe nga dang nga'i zhes bya ba tshul bzhin ma yin pa'i yid la byed pa de'i tshe/_'dod chags la sogs pa skye ba yin gyi
[\[119b.5\]]rnam pa gzhan du ni ma yin no/_/log pa'i rnam par rtog pa de yang bdag tu lta ba spangs pa can dag la yod pa ma yin pa de ltar na/_gang las nyon mongs pa skye bar 'gyur/_sbyor ba ni gang las log pa'i rnam par rtog pa med pa de la bde ba dang sdug bsngal nyams su myong ba'i dus na
[\[119b.6\]]yang nyon mongs pa skye ba med de/_dper na mkhas pa po so sor rtog pa dang ldan pa lta bu'o/_/bdag dang bdag gi lta ba spangs pa can la yang bde ba la sogs pa nyams su myong na yang log pa'i rnam par rtog pa ma yin no zhes bya ba ni rgyu mi dmigs pa'o/_/bden pa ston par
[\[119b.7\]]mdzad pas na/_/skyob pa zhes bshad pa 'dis skyob par mdzad pa'i phyir ro/_/de yang ji lta ba bzhin du rab tu bsgrubs zin to/_/de tsam nyid sems can la phan pa bzhed pa'i gzhan gyi don du byed pa yin te/_'di lta ste/_blang bar bya ba dang dor bar bya ba'i de kho na nyid thabs dang bcas
[\[120a\]]
[\[120a.1\]]pa grol bar 'dod pa dag la bstan pa yin no/_/de dang de las ji ltar rab tu bsgrub pa'i bden pa bzhin ston pa'i mtshan nyid can 'bras bur 'gyur ba'i skyo ba las de nyid bstan dang /_ma lus khyad par mkhyen pa bsgrub/_/grub pa sgrub pa yin no/_/sngar ni
[\[120a.2\]]gshegs pa'i don can gyi bsngags par gshegs pa la sogs pa'i don gyis bde bar gshegs pa nyid du bshad nas da ni yang /_gshegs pa rtogs pa'i don gyi phyir/_/bde bar gshegs pa nyid yin te/_/bsngags pa thugs su chud pa dang ldan pas na ma lus pa
[\[120a.3\]]thugs su chud pa dang ldan pa zhes bya ba'i bar gyis de ltar bde bar gshegs pa nyid yin par blta bar bya'o/_/de kho na nyid dang brtan pa dang /_ma lus pa nyid kyi khyad par gyi mkhyen pa ni/_de kho na nyid dang brtan pa dang /_ma lus pa'i khyad par mkhyen pa'o/_/de kho na nyid mkhyen
[\[120a.4\]]pa ni tshad mas mi slu ba dang /_brten pa mkhyen pa ni lam nges pa'am bka' snga phyi'i 'gal ba med pa ste/_gnod pa med pas 'gyur ba med pa brten ba las rjes su dpog pa yin no/_/ston pa'i bstan pa'i yan lag dgu dang theg pa gsum gyi yul can bstan pa sdug bsngal la
[\[120a.5\]]sogs pa'i mtshan nyid can gyi bstan pa la yang gsung gcig nyid yin pa'i phyir/_ma lus par mkhyen pa'o/_/lus pa ni 'dir bden pa bzhi rtogs pa'i shes pa yang ji lta ba bzhin du bstan pa'i thabs la mi mkhas pa'o/_/bcom ldan 'das la de mnga' ba ma yin te/_
[\[120a.6\]]thabs sna tshogs pas bden pa bzhi ston pa mdzad pa'i phyir ro/_/'phags pa dag gi mkhas pa cung zad tsam gang yin pa de yang de'i rjes su slob pa yin no/_/de kho na nyid dang brtan pa dang /_ma lus pa'i khyad par mkhyen pa'i rgyu/_de'i phyir phyi rol pa dang slob/_mi slob
[\[120a.7\]]las/_bcom ldan 'das tshad mas yongs su gzigs pa'i don thugs su chud pa'i khyad par gyis/_phyi rol gyi 'dod chags dang bral ba dag las lhag pa yin no/_/de bzhin du de rnams ni tshad mas mi slu pa'i blang ba dang dor ba la sogs pa'i yul shes pa ma yin no/_/
[\[120b\]]
[\[120b.1\]]brtan pa shes pa'i khyad par nyid kyis slob pa las lhag pa yin te lhan cig skyes pa'i 'jig tshogs su lta ba ma spangs pa'i phyir ro/_/mi slob pa dgra bcom pa dang /_rang sangs rgyas dag las lhag pa ni ma lus pa'i khyad par mkhyen pas so/_/brtan pa dang ma lus pa'i khyad par
[\[120b.2\]]mkhyen pa/_de'i phyir gzhan gyi don mkhyen pa la brtson par bcom ldan 'das grub pa yin pa gzhan don mkhyen pa brtson te/_gzhan gyi don mkhyen pa'i phyir brtson pas lam goms par mdzad pa zhes bya ba'i don to/_/de 'di la grub pa yin te gang gis de ltar thugs su chud na yang
[\[120b.3\]]mdzad pa med par bzhugs pa ma yin te/_dper na rang sangs rgyas la sogs pa lta bu'o/_/de yang ston par 'gyur ro/_/gzhan gyi don mkhyen pa la brtson pa/_de ston pa/_rgyu la 'bras bu nye bar btags pa yin pa'i phyir ro/_/de las brtse yin/_gzhan gyi don mkhyen pa las
[\[120b.4\]]brtse ba grub pa yin no/_/brtse ba dang ldan pa gzhan gyi don la 'jug par 'gyur gyi gzhan ni ma yin no/_/'dis ni 'gro ba phan par mdzad pa bzhed pa nyid bshad pa yin no/_/gzhan don dbang gzhan gyi don mkhyen par brtson pa gang las shes pa yin/_grub phyir chags bral med phyir ro/_/
[\[120b.5\]]'di ltar de kho na nyid dang brtan pa dang ma lus pa'i khyad par mkhyen pa'i thugs su chud pa mnga' na yang 'phags pa'i bden pa bzhi phyis kyang btang snyoms la brtan par mdzad pa ma yin no/_/'o na ci yin zhe na/_'di ltar thugs su chud pa nyid ston pa rjes su sgrub par mdzad pa
[\[120b.6\]]nyid yin no/_/de'i phyir gzhan gyi dbang du gyur pa nyid yin no/_/gang 'di btang snyoms su bzhugs par ston pa la sogs pa'i rgyud pa de yang ji ltar thugs su chud pa zab pa'i don nyid du bstan pa yin par ston pa la gzhol ba sems can yongs su smin par byed pa'i rgyu nyid
[\[120b.7\]]yin no/_/sbyor ba yang gang zhig gang rtogs na yang byad pa rdzogs pa can ma yin pa de ni de'i 'bras bu de tsam 'dod pa ma yin te/_dper na zas thob na yang byed pa rdzogs pa med par zas kyi phyir 'jug pa lta bu'o/_/bcom ldan 'das kyang de kho na nyid dang brtan pa dang /_ma lus pa'i
[\[121a\]]
[\[121a.1\]]khyad par mkhyen pa thugs su chud pa mnga' na yang /_de tsam gyis mdzad pa rdzogs pa ma yin no zhes bya ba ni khyab par byed pa 'gal ba dmigs pa'o/_/de las brtse min zhes bya ba la sogs pas ji ltar tshad ma nyid sgrub par byed pa yin pa 'grol phan mdzad la sogs
[\[121a.2\]]pa'i tshig rkang pa de 'chad par byed pa yin no/_/brtse bas legs pa ston par mdzad/_brtse ba dang ldan pa gzhan gyi sdug bsngal yongs su spong pa don du gnyer ba don log par ston par mi mdzad/_de mkhyen bzhin du skal ba dang ldan pa de don du gnyer ba dag la legs pa nyid ston
[\[121a.3\]]par mdzad kyi/_legs pa ma yin pa ni ma yin no/_/brtse ba dang ldan pa yang /_mi shes pa'i phyir yang dag pa'i don ston par mi nus pa de ltar na/_ye shes las/_bden pa ston mdzad kyi brtse ba med pa ni shes na yang rnam pa gzhan yang ston par 'gyur ba de ltar na/_brtse ba yang
[\[121a.4\]]tshad ma nyid kyi thabs yin no/_/shes pa de yang sgrub byed bcas/_/de'i phyir 'di tshad ma nyid du rigs pa yin pa de ltar na mthong ba tsam gyis 'bras bu can ston pa'i tshig ni tshad ma nyid sgrub par byed pa ma yin no/_/de gsung bar ni mngon sbyor ldan zhes bya bas ni skyob pa nyid du bsten to/_/
[\[121a.5\]]gal te brtse ba dang ldan pa dang /_ye shes dang ldan pa legs pa dang bden pa ston par mdzad pa gdon mi za bar thugs su chud pa'i brtson pa dang ldan pa yin pa de ltar nges pa yin pa de'i tshe yang /_grol bar 'dod pa dag gis de la gus par bya ba ma yin gyi/_brtson pa dang
[\[121a.6\]]ldan pa nyid la gus par bya'o/_/gang phyir de ltar legs pa dang bden pa ston par mdzad pa dang /_de 'chad pa la brtson pa dang ldan na/_de phyir tshad ma yin/_sbyor ba ni gang zhig gang gi phyir gang don du gnyer ba la legs pa dang /_bden pa ston par byed cing de ston pa la brtson pa dang
[\[121a.7\]]ldan pa de ni don du gnyer ba'i mkhas pa des tshad ma nyid du bya ba'am/_de'i tshig bsgrub par bya ba yin te/_dper na ji skad du bshad pa'i yon tan dang ldan pa'i mkhan po slob ma la ston par byed pa'i tshig gi don slob ma mkhas pa sgrub par byed pa lta bu'o/_/bcom ldan 'das grol
[\[121b\]]
[\[121b.1\]]bar 'dod pa rnams la legs pa dang /_bden pa'i don ston par mdzad cing 'chad pa la brtson pa dang ldan pa yin no zhes bya ba ni rang bzhin gyi gtan tshigs so/_/de de ltar na tshad mar gyur pa zhes bya ba de tsam ni bstod pa'i tshig yin no/_/bstod pa'i tshig gcig ma gtogs pa
[\[121b.2\]]lhag ma ni tshad mar sgrub par byed pa yin no/_/ci'i phyir de las gzhan pa'i yon tan mnga' na yang tshad mar gyur pa zhes bya ba nyid bstod par mdzad pa yin zhe na/_ston pa de lta'i dngos bstod ni/_/zhes bya ba smos te/_tshad ma nyid du bstod pa gang yin pa de de'i bstan pa nyid las ni/_
[\[121b.3\]]tshad ma'i de nyid grub don yin/_/mngon sum la sogs pa'i tshad ma gang yin pa de'i de kho na nyid kyi mtshan nyid de bcom ldan 'das kyis bstan pa nyid las grub pa yin no/_/de ltar kho bo rang nyid kyis brtags nas rnam par gzhag pa ni ma yin no zhes bstan pa'i don to/_/de nyid
[\[121b.4\]]kyi phyir chos mngon pa las kyang bshad pa yin no/_/re zhig mngon sum gyi tshad ma des bstan pa mthong ba'i phyir grub pa'i rigs pa yin no/_/'dir rjes su dpag pa ma bstan pa ji ltar grub pa yin zhe na/_rjes su dpag pa'ang bzlog med phyir/_gang rigs pa ma yin pa gang
[\[121b.5\]]yin pa de phan pa 'dod pas bzlog par bya ba yin gyi/_bcom ldan 'das kyis 'ga' zhig tu yang rjes su dpag pa tshad ma ma yin no zhes spong ba ma mdzad pa de bas na ma spangs pa'i phyir rigs pa dang ldan pa yin par gzung bar bya ba yin no/_/rjes su dpag pa'i mtshan nyid gzhan
[\[121b.6\]]dag kyang spangs pa med pa ma yin nam/_de dag kyang gzung bar bya bar 'gyur ro zhe na/_de ltar ni mi 'gyur te/_'di yi sbyor ba mthong phyir ro/_/rjes su dpag pa 'di'i sbyor ba mthong ba'am/_yang na bcom ldan 'das 'di'i rjes su dpag pa mthong ba yin te/_bcom ldan 'das
[\[121b.7\]]kyis rjes su dpag pa bstan pa yin no zhes bya ba'i don to/_/ji ltar zhe na/_'di ltar/_cung zad skye ba'i bdag nyid can/_/skye ba dang ldan pa/_gang de thams cad 'gog chos can skad cig ma can yin no/_/sogs pa'i sgras ni rjes su dpag pa'i mtshan nyid rnam pa du mar rab tu bstan
[\[122a\]]
[\[122a.1\]]pa'i phyir ro/_/de skad du gsungs pas na/_ji ltar na rjes su dpag pa'i mtshan nyid gsungs pa yin zhe na/_rtags ni rjes dpag rten yin no/_/gang 'dir rtags yin no/_/ci 'dra ba zhig ce na/_med na mi 'byung mtshan nyid can/_/gang la med na mi 'byung ba'i mtshan nyid
[\[122a.2\]]yod na zhes tshig rnam par sbyar ro/_/de de ltar med na mi 'byung ba ni rtags kyi mtshan nyid yin no/_/gang cung zad 'byung ba'i chos can yin pa de thams cad ni 'gog pa'i chos can yin no zhes bya ba la sogs pas/_khyab pa ni bstan pa'i rgyu'i phyir/_/bcom ldan 'das kyis med na mi 'byung
[\[122a.3\]]ba/_/de yang gsal bar bshad/_gtan tshigs te/_skye ba'i bdag nyid can la sogs pa rang gi bsgrub par bya ba 'gog pa'i chos can nyid la sogs pa dang /_med na mi 'byung bar bstan pa'i phyir ro/_/rjes su dpag pa'i mtshan nyid bshad cing bstan pa de ltar/_bcom ldan 'das kyis
[\[122a.4\]]tshad ma'i de kho na nyid du dang por bshad pa yin no/_/tshad ma rnam 'grel gyi 'grel pa las/_tshad ma grub pa ste le'u gnyis pa'o//_//tshad ma rnam 'grel gyi 'grel pa/_bam po nyi shu gnyis pa/_slob dpon gyis tshad ma'i mtshan nyid kyi bstan bcos bshad pa'i rgyu rjes su
[\[122a.5\]]dpag pa sngar rnam par gzhag pa dang /_slob dpon gyis gsungs pa bstan bcos kyi dang po phyag 'tshal ba'i tshigs su bcad pa'i phyed 'og ma rtogs sla ba nyid kyi phyir phyed gong ma nyid kyi bshad pa yongs su rdzogs par mdzad nas/_da tshad ma'i mtshan nyid kyi bshad pa mdzad
[\[122a.6\]]pa'i phyir/_gzhal bya gnyis phyir zhes bya ba la sogs pa brtsams pa yin no/_/tshad ma dang de'i mtshan nyid kyi bstan bcos dag la log par rtogs pa rnam pa bzhi ste/_'di lta ste/_grangs la log par rtogs pa dang /_mtshan nyid la log par rtogs pa dang /_spyod yul la
[\[122a.7\]]log par rtogs pa dang /_'bras bu la log par rtogs pa'o/_/de la dang por grangs la log par rtogs pa bsal bar bya ba'i phyir/_gzhal bya gnyis phyir tshad ma gnyis/_/zhes bya ba smos so/_/'dis 'jal bar byed pas na tshad ma'o/_/de yang rnam pa gnyis nyid yin no
[\[122b\]]
[\[122b.1\]]zhes bya ba des tshad ma gcig dang gsum la sogs pa bkag pa yin no/_/gcig ni ma yin te/_'chad par 'gyur bas rjes su dpag pa tshad ma nyid du ston pa'i phyir ro/_/gal te tshad ma'i mtshan nyid ston par byed pa la/_grangs la sogs pa ston pa don med pa yin no zhe na
[\[122b.2\]]ma yin te de ni mtshan nyid rnam par dag pa'i don can nyid yin pa'i phyir ro/_/mngon sum dang rjes su dpag pa dag la ni mi slu ba nyid kyi mtshan nyid gcig tu 'gyur la/_gang gi tshe de nyid mtshon par bya bar 'gyur ba de'i tshe de las gzhan pa'i mtshan nyid gcig yod pa ma yin na mtshan
[\[122b.3\]]nyid gcig brjod pa gang gis de dag mtshon par bya ba'i phyir nus par 'gyur/_de ltar na mtshan nyid gcig gis mtshon par mi nus pa'i phyir ro/_/dbye ba'i sgo nas bstan na mtshan nyid dbye ba bstan par nus pa'i phyir/_grangs bstan pa yin no/_/spyod yul bstan pa yang gang
[\[122b.4\]]gi tshe yul ma yin pa 'dzin pa tshad mar 'gyur ba de'i tshe de la slu ba yin na de dang 'dra bar rang gi yul la yang de ltar rtogs pa po'i tshad ma nyid ma yin par 'gyur ba de ltar na yul bstan pa yin no/_/gang gi tshe tshad ma las tshad ma'i 'bras bu don gzhan ma yin no zhes ma bstan pa de'i tshe re
[\[122b.5\]]zhig 'bras bu gdon mi za bar don rtogs pa'i ngo bo nyid yin gyi/_de lta ma yin na 'bras bu mi rung ba nyid kyi phyir ro/_/de bas na rtogs pa'i ngo bo ni 'bras bu yin no/_/de bas na gang gi tshe rtogs pa'i ngo bo las tha dad pa tshad ma yin pa de'i tshe/_mi shes pa'i ngo bo der 'gyur ro/_/mi
[\[122b.6\]]shes pa'i ngo bo yang tshad mar mi rung ba'i phyir tshad ma'i 'bras bu bstan pa de ltar na/_grangs la sogs pa bstan pa don med pa ma yin no/_/de la 'dir 'chad par 'gyur ba'i tshul gyi rjes su dpag pa tshad mar bstan pas tshad ma gcig ma yin no/_/de mang po nyid du 'gyur na mang po de
[\[122b.7\]]nyid de yang yul mang po nyid kyi phyir ram/_yul gcig la yang tshad ma mang po nyid 'jug pa'i phyir ro/_/re zhig yul mang ba nyid kyi phyir ni ma yin no/_/ci'i phyir zhe na/_gzhal bya gnyis phyir yul ni rnam pa gnyis te/_rang gi mtshan nyid dang /_spyi'i mtshan nyid do/_/gal te spyi khyad
[\[123a\]]
[\[123a.1\]]par gyi ngo bo gsum pa yang yod pa yin te/_dper na at+pa la sngon po la sogs pa lta bu'o/_/de bas na yul rnam pa gnyis ma yin no zhe na de ni ma yin te/_rnam pa gnyis ma gtogs pa'i gzhan yod pa ma yin no/_/ci'i phyir zhe na/_don byed nus dang mi nus phyir/_/
[\[123a.2\]]rnam pa 'ga' zhig gis gang 'ga' zhig la yang don gyi bya ba byed par nus pa gang yin pa 'di ni rang gi mtshan nyid yin no/_/don byed pa'i nus pa thams cad dang bral ba yang spyi'i mtshan nyid yin no/_/de bas na gal te yul gnyis las tha dad pa nyid du khas blangs pa don gyi bya ba cung
[\[123a.3\]]zad byed par nus pa de'i tshe yang de rang gi mtshan nyid yin no/_/ci ste cung zad kyang mi nus pa de'i tshe spyi'i mtshan nyid yin no/_/ji skad du bshad pa'i nus pa dang nus pa med pa phan tshun spangs te gnas pa'i mtshan nyid can gcig la rung ba ma yin na/_gang gis na ngo bo gnyis pa can gyi
[\[123a.4\]]yul gzhan du 'gyur/_de bas na yul gzhan yod pa ma yin no/_/'o na skyes bu mthong ba 'khrul pa can gyi shes pa la skra shad dang sbrang ma dang /_zla ba gnyis pa la sogs pas brdzun pa snang ba de dag don gyi bya ba cung zad kyang mi byed pa'i phyir/_de dag rang gi mtshan nyid kyi nang
[\[123a.5\]]du 'du ba ma yin zhing /_don byed pa dang bral du zin kyang spyi'i nang du 'du ba yang ma yin te/_gsal bar so sor snang ba nyid kyi phyir dang /_la lar rjes su 'gro ba med pa'i phyir ro/_/de ltar na rang dang spyi'i mtshan nyid kyi yul du mi 'du ba'i phyir de yul gzhan ma yin pas na/_yul
[\[123a.6\]]rnam pa gnyis rigs pa ma yin no zhe na/_mi rigs pa ma yin te/_'di ltar skra shad la sogs don min no/_/ci'i phyir zhe na/_don du mos pa med phyir ro/_/skyes bu tha snyad 'dogs pa po dag de la don du mos pa med pa'i phyir ro/_/dgongs pa ni 'di yin te/_gal te rab rib
[\[123a.7\]]can la sogs pas dmigs pa'i sbrang ma la sogs pa'i yul yin par 'gyur ba de'i tshe/_ci de rang gi mtshan nyid yin nam gzhan yin zhes dpyad par bya ba yin na/_'di ltar don ni ma yin no/_/gang gi phyir skyes bu tha snyad 'dogs pa po de dag gi shes pa gang la sbrang ma la
[\[123b\]]
[\[123b.1\]]sogs pa snang ba'i shes pa de'i yul 'di yin no zhes de dag la mos pa ma yin no/_/de ltar na de dag gi tha snyad kyi lam shes pa 'dzin pa'i rnam pa dang 'dra bar yongs su bcad du zin kyang 'thob par 'gyur ba ma yin no/_/don dam par spyi yul ma yin du zin kyang tha snyad
[\[123b.2\]]'dogs pa po'i de'i dngos por mngon par zhen pa can 'jug par 'gyur ba de bas na de yul nyid yin no zhes rnam par gzhag pa yin no zhes 'chad par 'gyur ro/_/sbyor ba yang skyes bu rnams gang la shes pa gang gis yul gyi ngo bo nyid du mos pa med pa de ni/_shes pa de'i yul
[\[123b.3\]]gyi tha snyad 'jug pa ma yin te/_dper na shes pa de nyid kyi 'dzin pa'i rnam pa lta bu'o/_/rab rib can la sogs pas dmigs pa'i skra shad la sogs pa la yang tha snyad 'dogs pa po rnams don nyid du mos pa ma yin no zhes bya ba ni khyab par byed pa 'gal ba dmigs pa'o/_/cha
[\[123b.4\]]'dzin pa'i rnam pa yang rang rigs pa'i yul can nyid yin pa'i phyir dpe ma grub pa nyid ma yin nam zhe na/_ma yin te/_de ni rang rig pa'i shes pa nyid du skyes pa nyid na rig pa yin pa'i phyir ro/_/ci ste shes pa gzhan gyis tha dad par brtags nas 'dzin pa'i rnam pa yul nyid yin pa
[\[123b.5\]]de'i tshe rang rig pa yang de bzhin du yul nyid yin par 'gyur ro/_/de bas na rnam pa tha dad pa med pa can ni gzung ba dang 'dzin pa'i dngos po ma yin no/_/'dra dang mi 'dra nyid kyi phyir/_/yul gsum pa yod pa ma yin no/_/'dra ba gzhan dang thun mong ba gang yin pa 'di ni spyi'i ngo bo
[\[123b.6\]]yin la mi 'dra ba phan tshun ldog pa thun mong ma yin pa ni rang gi mtshan nyid yin no/_/yul de las tha dad pa'i yul rtogs pa na 'dra ba'am mi 'dra bar 'gyur grang na/_thun mong nyid yin na ni spyi yin la/_thun mong nyid ma yin na ni rang gi mtshan nyid yin pa de ltar na/_de gnyis las 'das
[\[123b.7\]]pa ma yin no/_/sgra'i yul dang yul min phyir/_/yul gnyis las don gzhan ma yin no/_/sgra'i yul gang yin pa de ni spyi yin la/_sgra'i yul ma yin pa de ni rang gi mtshan nyid do/_/de gal te sgra'i yin pa de'i tshe/_de ni spyi'i mtshan nyid yin la/_ci ste sgra'i yul ma yin pa de'i
[\[124a\]]
[\[124a.1\]]tshe rang gi mtshan nyid yin no/_/rang gi mtshan nyid kyang sgra'i yul ma yin te/_sngar bstan zin pa nyid kyi phyir dang /_'dir yang mthong ba bzhin du sgras sgra las byung ba'i shes pa la so sor snang ba med pa'i phyir ro zhes bya ba la sogs pas ston par 'gyur ba nyid kyi phyir ro/_/
[\[124a.2\]]de bas na sgra'i yul dang yul ma yin pa gnyis las yul gzhan yod pa ma yin no/_/yul las rgyu mtshan gzhan/_de yid la byed pa dang de dang rjes su mthun pa dang /_brda 'dzin pa de dag yod pa na yul gang la blo yod pa'i yul de ni spyi yin no/_/skyes bu tha snyad 'dogs
[\[124a.3\]]pa'o zhes pa'i ngor yul dang 'dra bas yul zhes brjod kyi don dam par ni ma yin no/_/yul ma rtogs par rgyu mtshan gzhan te/_mig dang snang ba dang yid la byed pa la sogs pa'i rgyu de dag yod na yang /_gang med na blo med pa de ni rang gi mtshan nyid yin no/_/de ni gal te yid
[\[124a.4\]]la byed pa la sogs pa'i dngos po tsam yin na/_ji ltar kun du brtags pa'i yul gsum par mngon par 'dod pa la blo 'byung ba de'i tshe de spyi yin zhing ci ste/_yid la byed pa la sogs pa yod na yang de med na blo mi 'byung ba de'i tshe rang gi mtshan nyid yin pa de ltar na yul gyi rnam
[\[124a.5\]]pa gnyis kho na yin no/_/don byed par nus pa la sogs pa'i mtshan nyid de nyid rang gi mtshan nyid la sogs pa la/_don dam par don byed nus gang zhes bya ba la sogs pa dang sbyar bar bya'o/_/don ni 'bras bu yin la de'i byed pa ni bskyed pa'o/_/don byed pa de'i nus gang ste/_rang nye
[\[124a.6\]]bas skyed par byed pa gang yin pa de de 'dir te bstan bcos 'dir don dam par yod pa yin/_dngos po yod par 'dod pa yin no/_/gzhan te/_rnam pa 'ga' zhig gis 'bras bu 'ga' zhig kyang nus pa med pa gang yin pa de ni kun rdzob tu yod par 'dod do/_/de ltar na mi 'dra ba
[\[124a.7\]]gang yin pa de ni don dam par yod pa yin zhing 'dra ba ni kun rdzob tu yod pa yin no/_/sgra'i yul ma yin pa de ni don dam par yod pa yin zhing sgra'i yul yin pa ni kun rdzob tu yod pa yin no/_/rgyu mtshan gzhan yod na yang gang zhig med na blo med pa gang yin pa de ni don dam par
[\[124b\]]
[\[124b.1\]]yod pa yin zhing /_gzhan ni kun rdzob tu yod pa ma yin no zhes rtogs par bya'o/_/don dam pa dang kun rdzob tu yod pa gzung bar bya ba de dag rang spyi'i mtshan nyid bshad/_don dam par yod pa ni rang gi mtshan nyid yin la/_kun rdzob tu yod pa ni spyi'i mtshan nyid yin no/_/de ltar ni 'gyur
[\[124b.2\]]mod kyi/_gal te thams cad nus med ces/_don dam par don byed nus pa cung zad kyang yod pa ma yin pa de ltar na don dam par yod pa nyid du 'dod pa'i dngos po la mtshan nyid yod pa ma yin no/_/sbyor ba ni gang zhig gang la yod pa ma yin pa de ni de'i mtshan nyid du 'gyur ba ma yin
[\[124b.3\]]te/_dper na rta la rwa can nyid lta bu'o/_/rang gi mtshan nyid du 'dod pa la yang don byed nus pa yod pa ma yin no zhes bya ba ni khyab par byed pa mi dmigs pa'o/_/sa bon sogs ni myu gu sogs la/_nus mthong ste/_'bras bu mthong ngo /_/'di ni 'di skad du gang zhig thag nye ba nyid
[\[124b.4\]]yod na gang 'gyur ba de ni de la nus pa yin te/_don byed nus pa ni de tsam gyi mtshan nyid can yin pa'i phyir ro/_/de ni sa bon la sogs pa ni myu gu la sogs pa la yod pa yin pa de ltar na gtan tshigs ma grub pa yin no zhes ston par 'gyur ro/_/de ltar ni 'gyur mod kyi/_gal te de
[\[124b.5\]]kun rdzob 'dod na sa bon la sogs pa yod na myu gu la sogs pa skye ba gang yin pa de kun rdzob tu skye ba yin gyi don dam par ma yin no/_/des na gal te don dam par skye ba'i dbang du byas nas dngos po'i mtshan nyid don byed nus pa yin pa de'i tshe/_mtshon par bya ba khyab pa med
[\[124b.6\]]pas mtshan nyid ma yin no/_/ci ste kun rdzob yin pa de'i tshe spyi la yang de yod pa de ltar na shin tu khyab pa nyid kyi phyir mtshan nyid 'chol bar 'gyur ro zhe na/_ji ltar de ltar 'gyur/_kho bo cag gis don byed nus pa'i mtshan nyid khyab pa med pa bshad pa des na/_don byed nus pa ci 'dra ba
[\[124b.7\]]de 'dra bar mthong ba de bsnyon par nus pa ma yin pa gang yin pa de mtshan nyid yin zhing de la ji ltar 'dod pa bzhin du ming 'dogs pa la brtsad pa cung zad kyang yod pa ma yin no/_/gzhan yang khyed kyis kun rdzob tu yod pa nyid du 'dod pa de yang ci yin/_gang gis na kun rdzob tu skye
[\[125a\]]
[\[125a.1\]]bar 'dod kyi/_rnam pa gzhan du ma yin/_gal te bdag nyid thams cad kyis med pa kun rdzob yin pa de ltar na kun rdzob ces brjod na mi nus pa dang /_skye ba zhes brjod na nus par 'gyur ro/_/de ji ltar na nus pa dang mi nus pa dag phan tshun spangs te/_gnas pa'i mtshan
[\[125a.2\]]nyid can gcig la ldan par 'gyur/_yang na kun rdzob kyi sgra skyes pa la sogs pa 'dod pa yin na/_des kyang skye ba med pa la sogs pa'i don dam pa'i mtshan nyid can du skye ba med pa yin pa de'i tshe/_gzhan dag kyang skye ba med pa la sogs pa dag skye bar mi 'dod pa de ltar na 'dod pa yin
[\[125a.3\]]no/_/'on kyang skye bas skye ba zhes brjod pa na mi mdzes par 'gyur te/_skye ba la rnam pa gzhan med pa'i phyir ro/_/de ltar na de ni cir yang mi rung ngo /_/de ltar ni 'gyur mod kyi/_gal te kun la de yod ces ji ltar de ltar 'gyur zhes khas len pa na kun rdzob kyang don byed nus par 'dod par 'gyur na/_de yang
[\[125a.4\]]spyi la yang yod par 'gyur ro/_/de bas na mtshan nyid 'khrul par 'gyur ro zhe na/_de la/_spyi yi mtshan nyid rjes 'gro ldog_/ces bya ba la sogs pas lan 'debs par byed do/_/skyon de yod pa min te/_spyi yi mtshan nyid rjes 'gro ldog_/blo la mi snang phyir ro/_/re zhig tha na
[\[125a.5\]]rang gi yul la shes pa skyed pa gang yin pa dngos po rnams kyi don byed pa 'di yin no/_/re zhig spyi ni blo la yang nus pa yod pa ma yin no/_/de ltar na 'bad rtsol dang /_brda tsam la rag las pa bum pa nyid la sogs par rtogs pa'i blo skye bar 'gyur gyi/_bum pa nyid la sogs
[\[125a.6\]]pa'i spyi'i rjes su 'gro ba dang ldog pa'i rjes su byed pa can ma yin pa de ltar na/_spyi'i mtshan nyid ni blo la nus pa cung zad kyang yod pa ma yin na/_gang gis na shes pa de'i 'bras bur 'gyur/_yod pa dang med pa'i rjes su byed pa med par de'i 'bras bu nyid yin na/_rag las pa
[\[125a.7\]]med pa gzhan yang ci'i phyir de'i 'bras bu nyid ma yin/_de'i 'di bum pa'i rnam par snang ba dang 'brel pa'i phyir de'i 'bras bu nyid yin na/_de 'di'i snang ba de dag las yin/_de lta na ji ltar rjes su 'gro ba dang ldog pa mthong ba'i phyir de'i shes par mi 'gyur ba de ltar snang ba
[\[125b\]]
[\[125b.1\]]la yang rjes su 'gro ba dang ldog pa ma mthong ba can nus pa med pa nyid yin no/_/de bas na spyi'i mtshan nyid kyi rjes su 'gro ba dang /_ldog pa'i rjes su byed pa bum pa la sogs pa'i rnam par rtog pa'i blo la yod pa ma yin no/_/ci dang 'dra bar zhe na/_mig dang gzugs sogs blo
[\[125b.2\]]bzhin no/_/mig la sogs pa bzhin dang /_gzugs la sogs pa bzhin no/_/sogs pa snga mas ni rna ba la sogs pa dang /_gnyis pas ni sgra la sogs pa bzung ngo /_/ji ltar mig dang rna ba dang yid la byed pa dag yod na yang sngon po la sogs pas stong pa'i sa phyogs la
[\[125b.3\]]der snang ba'i rnam par shes pa ldog cing /_yang nyen rjes su 'gro ba ltar bum pa la sogs pa'i rnam par rtog pa ni ma yin no/_/sbyor ba ni gang zhig gang yod na gdon mi za bar 'gyur ba de ni de las bzlog pa'i rgyu mtshan gzhan la ltos par 'gyur ba ma yin te/_dper na
[\[125b.4\]]mig dang bum pa'i gzugs dang snang ba dang yid la byed pa dag yod na nges par bum pa'i gzugs mthong bar 'gyur ba de dag las bzlog pa'i rgyu mtshan gzhan la ltos par 'gyur ba ma yin pa lta bu'o/_/bum pa'i rnam par rtog pa yang bum pas stong pa'i sa phyogs dag
[\[125b.5\]]la mthun pa'i 'bad rtsol dang brda 'dzin pa tsam yod na gdon mi za bar 'gyur ro zhes bya ba ni khyab par byed pa 'gal ba dmigs pa'o/_/gang zhig 'bras bu gang la rang nyid ldog pa'i rjes su byed pas nus pa mthong ba med pa can yin pa de ni de la rtog pa dang ldan pas nus
[\[125b.6\]]pa nyid du gzung bar bya ba ma yin te/_dper na myu gu la gtan nas med pa lta bu'o/_/spyi'i mtshan nyid kyang spyi'i mtshan nyid kyi shes pa la rang nyid ldog pa'i rjes su byed pas nus pa mthong ba med pa can yin no zhes bya ba ni khyab par byed pa 'gal ba dmigs pa nyid yin no/_/
[\[125b.7\]]gtan tshigs snga ma ni ma grub pa nyid yin no/_/spyi bum pa nyid dang bral ba snam bu nyid la sogs pa la 'bad rtsol la sogs pa yod na yang bum pa'i spyi'i blo med pa'i phyir ldog pa'i rjes su byed pa nyid ma yin nam de ltar na gtan tshigs ma grub pa yin no zhe na/_ldog pa de
[\[126a\]]
[\[126a.1\]]'dra ba las nus pa grub pa ma yin te/_ji ltar bum pas stong pa'i sa phyogs la de mthong ba la gzhol ba yang mthong ba grub pa ma yin pa de ltar na/_gal te ci shes par 'dod pa las yang de'i shes pa mi 'gyur na/_de ltar ni 'gyur ro/_/yang bum pa'i
[\[126a.2\]]rjes su byed pa can gyi rnam par rtog pa la snang ba med pa gang yin pa de ni shes pa tha dad pa'i ngo bo can yin pa'i phyir ro/_/de la de'i yul med pa'i phyir ma yin zhing shes pa gzhan gyi ngo bo gzhan gyi yin par mi 'gyur te/_the tshom za ba dang nges pa yin no/_/gal te yul med pa'i phyir mi 'gyur na
[\[126a.3\]]yul zhig pa la yang mi 'gyur ro/_/gal te spyi 'jig pa med pa'i phyir 'gyur ro zhe na/_ma yin te/_spyi 'ba' zhig 'dzin pa med pa'i phyir ro/_/de nyid kyi phyir rten chod pa can la sogs pa 'dzin pa ma yin no/_/des na spyi'i mtshan nyid kyi shes pa 'bras bu tsam yin na yang nus pa med par rab tu bstan pas so/_/rdzas dang
[\[126a.4\]]'degs dang spyi dang ni/_/grangs sogs la ni/_sogs pa smos pas ni ldan pa dang rnam par phye ba la sogs pa dang /_kun rdzob las 'byung ba dag bzung ngo /_/blo gang yin pa de bshad cing bstan pa yin no/_/dper na bum pa la sogs pa yod pa dang med pa'i rjes su byed pa mi rung ba'i
[\[126a.5\]]phyir de de dag gi 'bras bu ma yin no/_/ci'i phyir zhe na/_brda rtsol ba la sogs pa dang /_nang gi yan lag rjes su 'jug phyir ro/_/brda la sogs pa brda yid la byed pa'o/_/sogs pa smos pas ni rjes su mthun pa yid la byed pa bzung ngo /_/nang gi yan lag ni nang ngo /_/rjes su
[\[126a.6\]]'jug pa ni rjes su byed pa'o/_/brda rtsol dang de dang rjes su mthun pa'i brda 'dzin pa'i nang gi rgyu mtshan rnams yod pa dang med pa'i rjes su byed pa'i phyir/_bum pa la sogs pa'i rnam par rtog pa'i blo dag 'gyur gyi/_phyi rol gyi bum pa la sogs pa'i rdzas las ni ma yin
[\[126a.7\]]no zhes bya ba'i don to/_/phyi rol gyi lag pa 'degs pa la sogs pa mthong ba nyid las ni 'degs pa la sogs pa'i blo dag 'gyur ba ma yin nam/_ji ltar na brda la rtsol ba la sogs pa dang /_nang gi yan lag dang rjes su 'brel ba nyid kyi phyir zhes brjod ce na/_skyon de yod
[\[126b\]]
[\[126b.1\]]pa ma yin te/_de la ni yul gzhan dag dang gzhan du 'byung ba'i chos can gyi gzugs la sogs pa 'dzin pa yin gyi/_'degs pa la sogs pa'i rjes su 'gro ba dang ldog pa'i rjes su byed pa nus pa ma mthong ba can las shes pa skye ba ni ma yin no/_/de bzhin du rnam par phye ba la sogs pa
[\[126b.2\]]dag la yang ci rigs par sbyar bar bya'o/_/de bas na 'dir gzugs la sogs pa dang khyad par de 'dra ba'i yul can gyi mthong ba ni bzlog pa ma yin no/_/'degs pa la sogs pa'i yul can gyi rnam par rtog pa'i shes pa ni yul med pa can zhes brjod do/_/gal te don la ltos pa med
[\[126b.3\]]pa rgyu mtshan yod na yul gang la blo 'byung ba de ni spyi yin pa de'i tshe skra shad la sogs pa don byed nus pa med par de las gzhan pa dmigs la sogs pa'i rgyu mtshan yod na rab rib can la sogs pas dmigs pas skra shad la sogs pa de'i shes pa 'gyur ba de ltar na skra shad 'dzings pa
[\[126b.4\]]la sogs pa spyi yin par 'gyur ro zhe na/_skra shad sogs ni spyi min no/_/ci'i phyir zhe na/_don du zhen pa med phyir ro/_/rab rib can rnams kyi rang gi shes pa la snang ba'i skra shad 'dzings pa la sogs pa la yul nyid du mos pas tha snyad kyi lam la 'jug pa ma yin pa de ltar na spyi
[\[126b.5\]]dang khyad par gyi yul can gyi dpyad pa mi bya'o/_/gang la tha snyad 'dogs pa po rnams yul du zhen pa 'di la dpyad pa 'di bya'o/_/sbyor ba ni gang zhig yul gang gi ngo bo nyid du 'jig rten mngon par zhen nas shes bya nyid du tha snyad du mi byed pa de ni de'i ngo bo ma yin te/_dper na ba
[\[126b.6\]]lang dang rta lta bu'o/_/rab rib can gyis mthong ba'i skra shad la sogs pa yang don 'ga' zhig spyi la sogs pa'i shes bya'i ngo bo nyid du 'jig rten mngon par zhen pas tha snyad du mi byed do zhes bya ba ni khyab par byed pa mi dmigs pa'o/_/gal te yul nyid du mngon par zhen pas
[\[126b.7\]]'jig rten tha snyad du mi byed pa'i phyir spyi ma yin na/_de ltar na ni med pa'i spyir mi 'gyur te/_yul nyid du zhen pa med pa yin no zhe na/_de la spyi'i ngo bo nyid med pa'i phyir ro/_/med pa la nyes pa dag tu thal mi 'gyur/_ci'i phyir zhe na/_shes byar 'dzin phyir ro/_/
[\[127a\]]
[\[127a.1\]]gal te yang med pa la don gyi ngo bo nyid du zhen pas tha snyad du byas pa med pa de ltar na yang shes bya nyid du tha snyad byed pa yin gyi/_dngos po kho na shes bya ma yin te/_/de med pa yang rnam pa 'ba' zhig gis yul du byed pa'i phyir ro/_/de dag gi yang de lta'i dngos/_
[\[127a.2\]]gal te yang med pa dang 'dra bar rab rib can la sogs pas mthong ba'i skra shad la sogs pa dag ni shes pa gzhan gyi shes bya nyid du 'dzin par 'dod pa de'i tshe/_de ltar 'dzin pa la bkag pa med phyir/_spyi'i ngo bo nyid du 'dod pa yin no/_/'on kyang shes pa gang la de dag so sor snang
[\[127a.3\]]ba'i shes pa des shes bya nyid du 'dzin pa ma yin pa de ltar na spyi ma yin no/_/gal te rab rib can la sogs pas mthong ba la sogs pa dngos po ma yin na de ji ltar snang ba yin zhe na/_bshad pa/_skra la sogs pa gsal snang nyid/_/shes pa'i ngo bo don nyid phyir/_/shes pa'i ngo bo nyid
[\[127a.4\]]kyis rang gi mtshan nyid yin pa'i rgyu'i phyir/_shes pa'i ngo bo skra la sogs pa de gsal bar snang ba nyid yin no/_/shes pa de las kyang dus phyis skra la sogs pa dang 'dra bar skra la sogs par nye bar btags pa'i phyir ro/_/sngar gyi shes pa la snang ba'i sgra la sogs pa 'di nyid yin
[\[127a.5\]]no zhes/_skra sogs shes bya'i blo dag kyang /_/rnam par rtog pa sgra las byung ba'i rnam pa can dpyod par byed pa yang 'byung bar 'gyur ro/_/de ni spyi'i yul can nyid yin no/_/'khrul pa mthong ba rnams kyis skra la sogs pa snang ba mthong ba gang yin pa de/_don med can yin te yul med
[\[127a.6\]]pa yin no/_/gal te spyi ni shes ngo yi/_/don nyid yin na thal bar 'gyur ro zhe na/_de ltar 'dod phyir skyon yod min/_/zhes bya ba smos te/_shes pa'i ngo bo nyid yin pa'i phyir spyi yang rang gi mtshan nyid yin par 'dod pa de ltar na 'gal ba med do/_/de yang ji ltar spyi yin zhe na/_bshad pa/_
[\[127a.7\]]don gyi ngo bo nyid kyis spyi/_yul gyi ngo bo nyid kyi sgo nas de spyi rnam par gzhag pa yin gyi/_shes pa'i ngo bo nyid kyis ni ma yin no/_/rgyu gang gis don gyi ngo bo nyid kyi sgo nas kyang de spyi'i rnam par gzhag pa yin zhe na/_bshad pa/_kun la'ang ngo bo mtshungs phyir te/_/gsal ba don gyi
[\[127b\]]
[\[127b.1\]]bya ba byed par mtshungs pa thams cad la de snang ba mtshungs pa yin te/_rjes su 'gro ba'i ngo bo nyid ces bya ba'i don to/_/de ldog pa la brten phyir te/_mtshungs pa nyid do/_/don gzhan las ldog pa la brten pa'i sgo nas blo de ltar snang ba'i phyir te/_ldog pa'i dngos bo mthong ba las skyes pa'i
[\[127b.2\]]phyir ro/_/der snang ba de'i spyi yin no/_/de de ltar rang dang spyi'i mtshan nyid rnam par gnas pa yin no/_/spyi'i mtshan nyid de dngos min par rnam par gzhag go/_/de la 'dir dgongs pa ni 'di yin te/_sgra'i yul ni spyi yin no zhes bshad pa la yang dngos por gyur pa tha dad pa dang tha
[\[127b.3\]]dad pa ma yin pa med do zhes sngar bstsal ba nyid yin no/_/de'i tshe 'o na ni spyi'i gzugs la sogs pa nyid du 'gyur ro zhes bya ba la sogs pa'i dogs pa bzlog pa'i don du de dngos po ma yin no zhes brjod do/_/gzugs la sogs pa'i rang bzhin ma yin no zhes bya ba'i don
[\[127b.4\]]to/_/ci'i phyir zhe na/_brjod bya nyid phyir te/_spyi ni sgra'i brjod par bya ba nyid yin pa'i phyir ro/_/gzugs la sogs pa yang sgra'i brjod par bya ba ma yin pa des na gzugs la sogs pa ni de lta ma yin no gzugs la sogs pa sgra'i brjod par bya ba nyid ma yin pa yang /_dbang
[\[127b.5\]]sogs 'bras bcas nyid phyir ro/_/gal te don gyis bya ba med pa'i gzugs te/_gzugs la sogs pa'i sgra las byung ba'i shes pas 'dzin pa de'i phyir/_dbang po med pa can gyis kyang sgra las gzugs la sogs pa mthong ba de ltar na dbang po la dgos pa cung
[\[127b.6\]]zad kyang yod pa ma yin no/_/de ltar yang ma yin te/_dbang po rnams kyang don dang ldan pa yin no/_/de'i phyir dbang po'i yul gyi shes pa la snang ba dang mtshungs par snang la sgra las byung ba'i shes pa la med pa de ltar na yul gcig pa can nyid yod pa ma yin no/_/sgras
[\[127b.7\]]byas pa'i shes pa la snang ba ma yin pa gang yin pa de ni sgra'i brjod par bya ba rigs pa ma yin no/_/sbyor ba ni gang zhig shes pa yul mtshungs par snang ba can du 'gyur ba ma yin pa de ni de dang yul gcig pa can du 'gyur ba ma yin te/_dper na bum pa'i shes pa'i yul
[\[128a\]]
[\[128a.1\]]dang mtshungs par snang ba can ma yin pa snam bu'i shes pa lta bu'o/_/sgra las byung ba'i shes pa yang dbang po'i yul gyi shes pa dang mtshungs par ldan pa can du 'gyur ba ma yin no zhes bya ba ni khyab par byed pa mi dmigs pa'o/_/de ltar ni 'gyur mod kyi/_
[\[128a.2\]]gzugs la sogs pa brjod par bya ba ma yin pa nyid du 'dod pa nyid yin no/_/'o na ci yin zhe na/_ming dang mtshan ma rnam par shes pa las tha dad pa mtshungs par ldan pa ma yin pa de'i 'du byed kyi ming can brjod par bya ba yin no zhe na/_gal te de ltar ming la sogs pa brjod
[\[128a.3\]]bya yin pa de'i tshe/_ming sogs brjod yin na/_khas len na/_ming la sogs pa de 'chad pa po'am/_nyan pa po'am/_gang brjod par bya ba'i don la 'brel bar 'gyur ba'am gsum po de dag 'ga' zhig dang yang 'brel pa ma yin pa de ltar na/_ming la sogs pa
[\[128a.4\]]'chad pa po/_/nyan po brjod bya rjes 'brel can/_ming sogs 'brel ba med pa can/_/zhes bya ba'i rnam par rtog pa 'di tsam du 'gyur grang na/_re zhig 'chad pa po dang nyan pa po dang 'brel ba can ming dang mtshan ma dag brjod par bya ba nyid yin na/_don gyi bya ba byed
[\[128a.5\]]pa phyi rol gyi don la 'chad pa po dang /_nyan pa po dang 'brel ba can ming dang mtshan ma rjod par byed pa can gyi sgra las nyan pa po 'jug par mi 'gyur ro/_/ci'i phyir zhe na/_ma brjod pa nyid kyi phyir ro/_/ming la sogs pa rjod par byed pa'i ngang tshul can gyi sgra phyi rol na gnas pa'i
[\[128a.6\]]don ma brjod do/_/ma brjod pa la yang sgra de las 'jug pa'i rigs pa ma yin te/_dper na ba lang brjod pa la ba lang gi sgra las rta la ma yin pa lta bu'o/_/sbyor ba ni gang zhig sgra gang gis ma brjod pa de ni sgra de las de la 'jug pa ma yin te/_dper na bum pa'i sgra las snam bu lta
[\[128a.7\]]bu'o/_/chu la sogs pa 'dzin pa'i don byed pa'i nus pa'i don kyang 'chad pa po dang nyan pa po dang 'brel ba can gyi ming dang mtshan ma rjod par byed pa'i ngang tshul can gyi sgra brjod par bya ba ma yin no zhes bya ba ni khyab par byed pa 'gal ba dmigs pa'o/_/de ltar ni 'gyur mod kyi/_phyi
[\[128b\]]
[\[128b.1\]]rol gyi don gang yin pa dang /_ming dang mtshan ma la sogs pa gang yin pa de dag la gcig nyid du zhen pa'i sgo nas ston par byed pa po dang bstan par bya ba tha snyad du byed pa yin no/_/de la gcig pa nyid du zhen pa'i sgra'i don ni 'dir 'gyur te/_phyi rol gyi don dang ming dang mtshan ma dag rang
[\[128b.2\]]bzhin gcig nyid du 'gyur ba'am/_yang na don la ming dang mtshan ma dag gam ming dang mtshan ma dag la don nye bar 'dogs par byed pa yin pa'am/_gnyi ga la phan tshun nye bar 'dogs par byed pa yin no zhes bya ba'i rnam par rtog pa 'di tsam du 'gyur grang na/_rang bzhin gcig
[\[128b.3\]]tu 'gyur ba de la phyi rol gyi don nyid la ston par mi nus pa de ltar na/_ming dang mtshan mar mi 'gyur ro/_/de'i tshe yang sgra las phyi rol gyi don rtogs pa'i phyir/_dbang po rnams 'bras bu dang ldan par mi 'gyur ba'am/_ming la sogs pa brjod par bya ba'i skabs nyams par 'gyur
[\[128b.4\]]ro/_/phyogs gnyis pa la yang de la don nyid gtso bor bstan pas ming dang mtshan ma yang der gzhan lhag pa phal pa nyid du rtogs pa de ltar na dbang po 'bras bu med pa can gyi gnas skabs de nyid yin no/_/gang gi tshe don ming la sogs pa la nye bar btags pa de'i tshe/_ming dang
[\[128b.5\]]mtshan ma la gtso bor rtogs par 'gyur zhing don la phan pa rtogs par mi 'gyur ro/_/de ltar na de'i tshe don la 'jug par mi 'gyur te/_dper na skyes bu rgyal po'i nus pa can la gang gi tshe 'di rgyal po dang 'dra ba yin no zhes bya ba rgyal po nye bar btags par 'gyur ba de'i tshe/_
[\[128b.6\]]de'i brjod pa'i sgo nas rgyal por btags pa ma yin gyi/_'on kyang de nyid du zhes bya ba lta bu'o/_/phan tshun nye bar btags pa la yang ci rigs par dbang po 'bras bu med pa can dang 'jug par mi 'gyur ba'i skyon yod do/_/de ltar ni 'gyur mod kyi/_gal te don la mtshungs
[\[128b.7\]]'dra las/_/'khrul 'jug 'gyur na/_phyi rol gyi don 'dra ba las/_ming dang mtshan ma mi ldan pa'i 'du byed kyang yod pa bstan pa de la tshul 'dra ba la skyes bu 'khrul ba'i don gyi rjes su 'jug par byed do zhe na/_gal te tshul 'dra ba las 'khrul pa don la 'jug par 'gyur
[\[129a\]]
[\[129a.1\]]ba de'i tshe/_dus kun du mi 'gyur ro/_/gal te tshul 'dra ba'i rgyu mtshan 'jug par 'gyur ba de'i tshe/_don la 'ga' zhig 'khrul pas 'jug pa dus thams cad du ni ma yin te/_dper na mtshe ma lta bu'o/_/'di ltar skyes bu 'di dus thams cad du sgra las 'jug
[\[129a.2\]]pa na don nyid mthong gi 'ba' zhig gi tshe yang 'chad pa po dang nyan pa po dang 'brel pa can gyi mtshan ma nyid ma yin pa des na tshul 'dra bas byas pa'i 'khrul pa las 'jug par mi 'gyur ro/_/gzhan yang yul la 'khrul par yang mi 'gyur ro/_/ji ltar yul nges pa can gyi don
[\[129a.3\]]'ga' zhig don 'dra ba yod na yang 'dir khyod kyis byas pa ni 'di yin no zhes skyes bus bstan pa de las gzhan pa'i yul la/_so sor nges pa'i don la tshul 'dra ba las 'jug par mi 'gyur ba de ltar 'dir yang 'chad pa po dang /_nyan pa po la nges pa'i ming la sogs pa'i blo
[\[129a.4\]]brjod pa ni rnam par nges pa'i yul gzhan dang 'brel pa can gyi bum pa la sogs pa la 'jug par rigs pa ma yin no/_/gal te gang gi yang ming la sogs pa ldan pa ma yin pa brjod bya ma yin gyi/_shes pa 'ba' zhig yin pa de'i yang don brjod pa ma yin pa de ltar na/_
[\[129a.5\]]don la mi 'jug pa la sogs pa mtshungs so zhe na/_shes pa brjod byar mtshungs min te/_/don la mi 'jug pa la sogs pa'o/_/ci'i phyir zhe na/_rnam pa de 'dra'i blo dag ni/_/skye phyir tshul 'dra ba las 'khrul pas don la 'jug par 'dod pa ma yin no/_/'o na ci yin zhe na/_sgra
[\[129a.6\]]des kun nas bslang ba'i rnam par rtog pa ni ngo bo nyid kyis 'khrul pa yin pa'i phyir ro/_/'khrul pa yang nyams su myong bas byas pa yin te/_don gyi rnam pa ci 'dra ba dang rjes su 'brel pa'i nyams su myong ba des bsgos pa'i bag chags sgras sad par byas pa las de lta bu'i rnam pa
[\[129a.7\]]can gyi rnam par rtog pa'i blo skye ba gang yin pa dngos su rang gi cha la dmigs pa can yin na yang /_ngo bo nyid kyis 'khrul pa yin pa'i phyir/_dngos po 'dzin pa bzhin du snang ngo /_/rnam par rtog pa'i blo'i gzung ba'i cha nyid la don byed par rung ba yin par zhen pas don la 'jug par
[\[129b\]]
[\[129b.1\]]'gyur gyi tshul 'dra ba las ni ma yin te/_ji ltar 'khrul pa mthong ba can gyi skyes bu nang gi 'khrul pa las skra shad la sogs pa mthong ba yin gyi don gyi bya ba byed pa'i skra la sogs pa tshul 'dra ba las mthong ba ma yin te/_'on kyang de ni 'khrul pa'i rang bzhin yin na/_gang gis na de
[\[129b.2\]]ltar mthong bar 'gyur/_de ltar na klan ka nyid ma yin no gzhan la de ltar min te/_ming la sogs pa brjod par 'dod pa gang yin pa de'i yul dang 'dra ba nyams su myong bas skyed pa de lta'i rnam pa can gyi rnam par rtog pa'i blo ni ngo bo nyid kyis 'khrul pa yin pa'i phyir don la
[\[129b.3\]]'jug par rigs pa ma yin no/_/ci'i phyir zhe na/_blo ni khas len med phyir ro/_/des yul dang 'dra ba nyams su myong ba las skye ba'i nyams su myong ba'i rnam pa can gyi rnam par rtog pa'i blo khas mi len na/_gang gis na rnam par rtog pa la snang ba'i ngang tshul can gyi don las don byed
[\[129b.4\]]bar nges pa las 'jug par 'gyur/_ci ste skyon der ma gyur cig snyam pas phyi rol gyi don du snang ba'i blo khas len pa de'i tshe/_phyi rol don du snang ba can gyi blo khas len na yang ming dang mtshan ma so sor rig pa'i ngo bo can gyi rnam par shes pa'i ngo bo nyid khas len par byed na'o/_/
[\[129b.5\]]rnam shes las tha dad pa ni/_ming la sogs pa mi ldan pa'i 'du byed tshad can min/_rnam par shes pa las tha dad pa'i ming la sogs pa yod pa nyid kyi tshad ma yod pa ma yin no zhes bya ba'i don to/_/ci'i phyir zhe na/_ldog pa grub pa med phyir ro/_/ji ltar don gyi rnam pa can gyi
[\[129b.6\]]rnam par shes pa'i bdag nyid du gyur pa las don gzhan snang ba med na/_de las gzhan pa'i dbang po la sogs pa rgyu yod na yang 'bras bu rnam par shes pa rgyu gzhan la ltos pa dang bcas par skye bar mi 'gyur bas pha rol gyi don grub pa yin pa de ltar ming la sogs pa grub
[\[129b.7\]]pa'i phyir ldog pa rab tu grub pa med na gang gis na des yod pa zhes bya bar 'gyur/_de ltar ni 'gyur mod kyi/_gal te shes kun don ldan phyir/_/cung zhig shes pa gang yin pa de thams cad don dang ldan pa yin te/_shes pa nyid yin pa'i phyir ro/_/sgra las 'byung ba 'di yang shes
[\[130a\]]
[\[130a.1\]]pa yin no/_/de bas na de ni don dang ldan pa nyid yin gyi de yang gzugs la sogs pa ma yin na/_/don gang gis don dang ldan pa des rgyu mtshan la sogs pa tshad ma can nyid ma yin/_de dang de ni khyab pa med pa'i phyir dang /_ldog pa med pa'i phyir lhag ma dang
[\[130a.2\]]ldan pa nyid yin pas ma nges pa yin no/_/rnam pa gzhan du yang 'di'i mi mthun pa'i phyogs la 'jug pa yod pa de ltar na ma nges pa nyid yin no/_/ci'i phyir zhe na/_rmi sogs la rnam gzhan mthong phyir/_/rigs min/_sogs pa smos pas ni rab rib can la sogs pa
[\[130a.3\]]bzung ngo /_/rmi lam la sogs pa ni shes pa yang de don gyis stong pa nyid du skye ba de ltar na ma nges pa yin no/_/gal te rmi lam na yang don gyi mtshan ma'i 'du byed las rnam par shes pa 'byung bar 'gyur ba de bas na ma nges pa ma yin no zhe na/_de ni mi ldan pa'i 'du byed las rmi lam
[\[130a.4\]]na yang rnam par shes pa 'byung ba ma yin no/_/ci'i phyir zhe na/_sngon po la sogs snang phyir ro/_/rmi lam gyi shes pa la kha dog dang dbyibs snang ba yin gyi/_kha dog dang dbyibs kyi mtshan nyid can mi ldan pa'i 'du byed ni ma yin no/_/sbyor ba ni kha dog dang dbyibs kyi ngo bor gyur
[\[130a.5\]]pa ma yin pa de ni/_kha dog dang dbyibs kyi ngo bo'i sgo nas rang nyid 'dzin pa'i ngang tshul can gyi shes pa la snang ba ma yin te/_dper na bde ba la sogs pa lta bu'o/_/mi ldan pa'i 'du byed kyang kha dog dang dbyibs kyi ngo bor mi 'gyur ro zhes bya ba ni khyab par byed pa mi dmigs pa'o/_/
[\[130a.6\]]de ltar ni 'gyur mod kyi/_gal te mig la sogs pa kha dog dang dbyibs su snang ba can mi ldan pa'i 'du byed ma yin pa de ltar na yang /_rma lam gyi nang gi sngon po la sogs pa'i ngo bo de 'gyur ba de ltar na don dang bcas pa nyid yin pas na ma nges pa ma yin no zhe na/_rmi lam gyi
[\[130a.7\]]rnam par shes pa la yul sngo sogs min/_ci'i phyir zhe na/_rmi lam na dmigs pa'i sngon po la sogs pa thogs med phyir ro/_/sngon po la sogs pa ni thogs pa dang bcas pa yin zhing /_gnyid kyis log pa'i gnas skabs na yang khang pa bar mtshams med pa nyid las bdag phyir
[\[130b\]]
[\[130b.1\]]byung ba rmi mod kyi/_thogs pa can yin pa de ltar 'jug pa ni ma yin no/_/sbyar ba ni gang thogs pa med pa de ni sngon po la sogs par mi 'gyur te/_dper na rnam par shes pa lta bu'o/_/rmi lam du dmigs pa'i yul la yang thogs pa med pa yin no zhes bya ba ni khyab par byed pa
[\[130b.2\]]'gal ba dmigs pa'o/_/de ltar ni 'gyur mod kyi/_las de nyid kyis de 'dra ba'i ngo bo skye bar 'gyur ba yin la/_gang gis yul chod pa dag tu gnyid kyis log pa 'di bdag nyid phyir 'byung bar rmis pa yin no/_/zhe na de ni rigs pa ma yin te/_'di ltar gal te dngos su de byung
[\[130b.3\]]ba de'i tshe/_/nang na gnas pa'i lus la dbugs 'byung ba dang rngub pa la sogs pa de'i tshe yod par 'gyur ba ma yin te/_shi ba nyid yin pa'i phyir dang /_rnam par shes pa'i rgyud gnyis med pa'i phyir ro/_/de gnyid log pa nyid la bsnun par byed pa ni chos ma yin par mi 'gyur ro/_/
[\[130b.4\]]ci ste ma byung ba de'i tshe de ltar mthong ba la 'khrul pa don gyis stong pa nyid yin pa de ltar na/_de ni cir yang mi rung ngo /_/gzhan yang gzugs la sogs pa de dngos su shes pa yin gyi/_don min no/_/ci'i phyir zhe na/_yul rung can gyis mi shes pa/_yul rung ba mtshungs pa can la
[\[130b.5\]]sogs pa'i skyes bu rnams kyis ma bzung ba mngon sum rang gis shes pa'i rgyu'i phyir ro/_/'di ni shes pa'i mtshan nyid yin no/_/gal te de shes pa ma yin pa'i ngo bor 'gyur na/_yul rung bar mtshungs pa na gnas pa gang gis ci'i phyir mi 'dzin/_rnal 'byor pa gzugs
[\[130b.6\]]gang bskyed nas rang nyid kyis mthong ba des kyang mtshan nyid la 'khrul pa ma yin te yul rung ba can nyid 'dzin pa'i phyir ro/_/sngon po la sogs pa'i don ston pa/_des ni ming sogs brjod pa yin/_dper na de'i yang yul rung ba can dag gis mi shes pa rang nyid kyis shes pa'i phyir
[\[130b.7\]]shes pa'i mtshan nyid yin gyi/_tha dad par yod pa ma yin pa lta bu'o/_/ji ltar spyi'i blo la don yod pa ma yin pa de ltar de bshad pa yin no/_/gzhan yang re zhig_/gang 'di mig la sogs pa'i blo/_/gzugs la sogs pa'i yul la 'dod pa ste/_/khas len na tshad ma gang
[\[131a\]]
[\[131a.1\]]gis de nyid don dang ldan par 'dod/_de ltar ni 'gyur mod kyi/_gal te don gyi nus mthong yin/_de las gzhan pa'i dbang po la sogs pa'i rgyu rnams yod na yang /_'bras bu mig la sogs pa'i rnam par shes pa skye bar mi 'gyur ro/_/da ni de mi skye ba de
[\[131a.2\]]rgyu gzhan la ltos pa dang bcas pa ston par byed pa de ltar na ldog pa las don gyi nus pa mthong ba'i phyir mig la sogs pa'i blo don dang ldan pa yin no zhe na/_gal te de ltar 'bras bu ldog pa las don grub pa yin pa de'i tshe/_don med can gzhan/_spyi'i yul can gyi
[\[131a.3\]]rnam par rtog pa'i rnam par shes pa mthong bar 'gyur/_de ltar de ldog pa las spyi'i nus pa nyid rtogs par mi nus te/_yid la byed pa la sogs pa nang gi rgyu mtshan yod na yod pa'i phyir ro/_/gang yang snam bu 'dzin pa na bum pa'i spyi mi snang ba yin te/_snam bu la med
[\[131a.4\]]pa'i phyir ro/_/zhes bya ba de nyid 'bras bu de ldog pa'i yul yin no snyam du sems na/_snam bu'i blo de la yang bum pa mi snang ba ni rang gi bag chags kyi nye bar len pa'i khyad par gyis blo tha dad pa rnams ni ngo bo phan tshun 'dres pa med pa'i phyir yin gyi/_yul tha dad pa'i phyir ni ma
[\[131a.5\]]yin no zhes bshad zin to/_/de bas na de la yul med pa'i phyir bum pa'i blo med pa ma yin no/_/gang gi tshe snam bu de yang blos bum pa'i ngo bor sgyur bar byed pa'am/_snam bur mi rtog pas yul de la bum par dpyod par byed pa de'i tshe de las yang bum pa'i rnam par rtog pa nyid
[\[131a.6\]]du 'gyur na de la de'i tshe bum pa yod pa ma yin no/_/snam bu bum pa'i ngo bor bsgyur ba de ltar na yang don gyis stong pa'i sa phyogs dang 'brel pa can gyi bum par snang ba'i blo nyid 'gyur ro/_/de nyid kyi phyir gsal ba yul gzhan na gnas pa'am/_gsal ba de la gnas pa spyi
[\[131a.7\]]yin pa de'i tshe/_de ni blo'i yul ma yin te/_de'i yul dang /_'brel pa can nyid dam/_snam bu der gyur pa'am yul de nyid la bum par rnam par rtog pa'i phyir ro/_/gal te yul gzhan na gnas pa'i gsal ba'i spyi 'dzin pa can du 'gyur ba de'i tshe/_de yul gang
[\[131b\]]
[\[131b.1\]]la gnas pa'i yul de'i gnas skabs nyid la rnam par rtog par 'gyur gyi/_de ltar rnam par rtog pa ni ma yin no/_/de bas na yul gzhan na gnas pa'i don 'dzin pa ma yin no/_/'dod rgyal gyi sgra'i yul gsal ba'i khyad par rnams sam/_gsal ba nyung zad pa can gyi spyi'am
[\[131b.2\]]grong dang grong khyer dang /_yul dang /_skyes bu dang /_khang bzangs la sogs pa zhig pa'i yul can gyi shes pa'am de med na yang 'bad rtsol tsam gyi rang gi 'dod pas sbyor ba'i ngo bo can gyi shes pa dag la rnam par rtog pa'i blo yod pa yin na don yod pa gang yin/_gal
[\[131b.3\]]te don med na med par 'gyur ba de bas na/_rnam par rtog pa'i blo la de las gzhan pa'i rgyu mtshan thag nye ba na yod na ldog pa ma yin pa'i phyir/_de las tha dad pa'i rgyu la de ltos pa ma yin no/_/de de ltar na 'chad pa po dang /_nyan pa po dang /_'brel pa can gyi ming la sogs pa brjod par bya
[\[131b.4\]]ba yin no/_/sgra las don byed par nus pa'i don nyid la 'jug par rigs pa ma yin no/_/'brel med can la 'jug pa med/_/ji ltar 'chad pa po dang nyan pa po dang 'brel pa can gyi ming la sogs pa'i brjod par bya ba yin no/_/don la 'jug pa med pa de ltar 'chad pa po dang nyan
[\[131b.5\]]pa po'i brjod par bya ba'i don dang 'brel pa med pa can gyi ming la sogs pa 'ga' zhig la yang rten pa med pa rang dbang du 'gyur ba brjod pa na/_don byed par rung ba'i don la 'jug pa med pa yin no zhes bstan to/_/gal te don dang 'brel ldan yin/_/gal te ming la sogs pa'i
[\[131b.6\]]brjod par bya ba'i don dang 'brel pa dang ldan par 'dod pa de'i tshe/_'das dang ma 'ongs brjod bya min/_/'das pa la sogs pa'i sgra'am/_'das pa la sogs pa'i don rjod par byed pa gzhan gyis brjod par bya bar 'gyur ba ma yin te/_dper na rgyal po chen po mang pos bkur ba
[\[131b.7\]]byung bar gyur pa dang /_rgyal po dung 'khor los sgyur bar 'gyur ro zhes bya ba lta bu'o/_/ci'i phyir zhe na/_don dang de dag zad phyir ro/_/brjod par bya ba'i don byed pa'i dngos po gang yin pa de dang lhan cig de la brten pa'i ming dang mtshan ma dag kyang zhig pa'i phyir ro/_/ma 'ongs pa
[\[132a\]]
[\[132a.1\]]yang ma skyes pas na de rten nyid ma yin pa'i phyir ro/_/ci ste yang brjod bya zhig pa'am ma skyes pa yin na yang ming la sogs pa rang rgyud 'ba' zhig tu gnas pa nyid yin no zhe na/_de'i tshe de ni brten pa nyid ma yin pa'i phyir/_'brel pa med pa'i phyogs la 'byung ba can
[\[132a.2\]]gyi skyon la brten par 'gyur ro/_/de ltar 'gyur mod kyi/_sgra yis spyi ni brjod pa'i phyir/_/gal te thal ba mi 'dod na/_/gzugs la sogs pa sgra'i brjod par bya ba nyid yin na/_dbang po'i tshogs 'bras bu med par 'gyur ro zhes bshad pa gang yin pa'i thal ba 'di nyid yod pa ma
[\[132a.3\]]yin no/_/'di ltar gzugs la sogs pa'i don sgra las nges pa ma yin no/_/'o na ci yin zhe na/_spyi yin no/_de bas na gzugs la sogs pa'i shes pa la dbang bo don dang ldan pa nyid yin no/_/dbang po'i tshogs 'bras bu med par thal ba med par de min no/_/ci'i phyir zhe na/_
[\[132a.4\]]spyi ni yan gar ba brjod med phyir ro/_/sgras gsal ba la ltos pa med pa spyi brjod pa med pa de ltar na/_khyad par dang bcas pa'i sgo nas spyi shes par byed pa'i phyir ro/_/khyad par gyi gzhi yang rtogs pa'i phyir/_dbang po'i tshogs don med pa nyid yin no/_/brjod na yang gsal
[\[132a.5\]]ba la ltos pa med pa spyi yan gar ba yang sgras brjod par bya bar khas len na'o/_/de mtshungs min dang gsal ba min/_/gsal ba ni gsal bar byed pa ste/_spyi yan gar ba sgras brjod pa yin na/_gsal ba'i spyi der mi 'gyur ro/_/gsal bas gsal bar bya ba nyid kyang 'di la
[\[132a.6\]]yod pa ma yin no/_/de bas na/_de mtshungs min dang gsal ba min/_/de bas na spyi ni de dang mtshungs pa nyid ma yin zhing gsal ba ma yin pa de dag tu 'gyur ro/_/de ltar na dngos su de ni 'di'i zhes bya ba'i 'brel pa ni/_gang zhig gang la skye ba'i gzhan gyi dbang la rag
[\[132a.7\]]las pa'am/_de'i sgo nas rtogs pa'i gzhan gyi dbang ste/_gang gi bdag nyid rtogs par 'gyur ba yin grang na/_re zhig spyi ni gsal ba la skye ba'i gzhan gyi dbang nyid ma yin te/_rtag pa nyid kyi phyir ro/_/rtogs pa'i gzhan gyi dbang yang ma yin te/_gsal ba la
[\[132b\]]
[\[132b.1\]]ltos pa med par sgras brjod par khas len pa'i phyir ro/_/de ltar na gsal ba ni de dang mtshungs pa ma yin no/_/gsal bas gsal bar bya ba yang ma yin te/_gsal ba la ltos pa med par sgras brjod par bya ba nyid yin pa'i phyir ro/_/sbyor ba ni gang zhig gang la skye ba dang
[\[132b.2\]]rtogs pa'i gzhan gyi dbang nyid ma yin pa de ni/_de'i zhes bya ba'am de la zhes bya bar dngos su tha snyad gdags par 'os pa ma yin te/_dper na gangs can dang 'bigs byed lta bu'o/_/spyi gzung bar bya ba'i rang gi ngo bo 'ba' zhig dang rtag pa de yang skye ba dang rtogs pa
[\[132b.3\]]gzhan gyi dbang gis gsal ba gzhan gyi dbang ma yin no zhes bya ba ni khyab par byed pa mi dmigs pa'o/_/gang zhig gang la ltos pa med par rang dbang can blos gzung ba de ni des gsal bar bya ba ma yin te/_dper na snang ba la ltos pa med par rang dbang can sgras rjod par byed pa lta
[\[132b.4\]]bu'o/_/spyi yang gsal ba la ltos pa med par rang dbang can blos gzung bar bya ba yin no zhes bya ba ni khyab par byed pa mi dmigs pa'o/_/de ltar na gsal ba ltos pa med par rang dbang can brjod par bya ba yin gyi/_gsal bas bya ba phan pa la ltos pa ni ma yin no/_/rgyu des
[\[132b.5\]]na rtag tu dmigs 'gyur te/_gsal ba yod pa dang med pa nyid kyi dus na yang spyi dmigs par 'gyur te/_rtag nyid phyir ro/_/spyi rtag tu snang bar yang 'gyur ba de ltar na gsal ba ma byung ba dang 'jig pa'i dus na yang 'byung bar 'gyur ro/_/sbyor ba ni gang zhig gang gis
[\[132b.6\]]byas pa'i phan pa la ltos pa med par dmigs pa can de ni yod pa dang med pa nyid kyi dus na yang dmigs par 'gyur te/_dper na dmigs par byed pa la snang bas byas pa'i phan pa la ltos pa med pa'i reg bya lta bu'o/_/spyi yang gsal bas byas pa'i phan pa la ltos pa
[\[132b.7\]]med par dmigs par byed pa can yin no zhes bya ba ni rang bzhin gyi gtan tshigs so/_/gang zhig gang dmigs pa'i mtshan nyid kyir gyur pa yod pa de ni de'i tshe dmigs par 'gyur te/_dper na dbugs kyi gnas skabs kyi spyi de nyid lta bu'o/_/spyi la yang gnas
[\[133a\]]
[\[133a.1\]]skabs snga phyi dag tu dmigs pa'i mtshan nyid kyi gyur pa yin no zhes bya ba ni rang bzhin gyi gtan tshigs so/_/de ltar ni 'gyur mod kyi/_gal te yang /_gsal bas mngon sum phyir gsal yin/_/don gyi ngo bo gsal ba las spyi'i mngon par gsal ba gang yin pa'o/_/
[\[133a.2\]]ci'i phyir zhe na/_mngon sum phyir te/_phyi rol gyi don gyi khyad par gyi sgo nas spyi gsal ba mngon sum nyid yin no zhes bya ba'i don to/_/de bas na gsal ba ma byung ba dang 'jig pa'i dus na gsal bar byed pa'i gsal ba med pa'i phyir/_gsal ba ma yin pa dmigs pa'i mtshan nyid
[\[133a.3\]]kyir gyur pa med pa nyid kyis gtan tshigs ma grub pa dag yin no zhe na/_de ltar byas na yang gal te rtag pa nyid kyi phyir dus thams cad du mi dmigs zhes bya ba de tsam gyi skyon gyi lan smras par 'gyur mod kyi/_skyon lhag ma dag ni de'i gnas skabs can nyid yin no 'di la yang ci
[\[133a.4\]]spyi de rang gi ngo bo nyid kyis mngon sum gyi shes pa skyed par rung ba yin nam/_'on te rung ba ma yin/_gal te rung ba'i rang gi ngo bo nyid las 'gyur ba med pa'i phyir gnas skabs snga phyi dag la yang de rung ba nyid yin pa de ltar na ma grub pa yin no/_/de ltar na/_bdag la shes pa skyed pa
[\[133a.5\]]na/_/nus pa gang de nus nyid yin/_/nus pa de yang nus pa ma yin par mi rung ngo /_/bdag nyid la shes pa skyed pa'i phyir/_gal te la lar nus med na/_gsal ba ma byung ba dang zhig pa'i gnas skabs kyi dus na'o/_/de ltar yin na ni/_de ni kun tshe nus med yin/_/spyi'o/_/de'i
[\[133a.6\]]zhes bya ba la sogs pas de nyid kyi gzhung 'dzugs pa yin no//_//tshad ma rnam 'grel gyi 'grel pa/_bam po nyi shu gsum pa/_bdag nyid la shes pa skye ba'i phyir/_spyi de'i nus pa'am nus med pa/_/rang bzhin gyis ni gang gnas nyid nus pa dang nus pa med pa/_
[\[133a.7\]]de zad bya phyir nus pa gang /_de gsal bar bya ba'i phyir nus pa ci zhig yin/_rtag pa nyid phyir te/_rgyu'i phyir spyi ni gso min na/_dngos po'i rgyun mi rtag pa la rkyen gzhan dang gzhan nye ba las/_gnas skabs kha cig ni byed pa po dang byed pa po ma yin no zhes rigs pa yin na de ni spyi rtag
[\[133b\]]
[\[133b.1\]]pa la rigs pa ma yin no zhes bya ba'i don to/_/gzhan yang spyi'i rnam par shes pa gang yin pa de gsal ba la ltos pa med pa spyi rtogs pa yin no zhes 'dod na/_spyi'i rnam par shes pa de la'ang /_rjes 'brel te rjes su 'jug pa'o/_/sngon po la sogs pa'i rnam pa'i cha ni kha dog
[\[133b.2\]]dag dang dbyibs kyi yan lag du gnas pa'i sngon po la sogs pa'i cha ste/_chos snang ba'o/_/spyi'i rnam par shes pa de la snang bar/_rnam par nges pa ste mtshon par bya'o/_/gal te spyi'i rnam par shes pa/_/de la gang gis sprul/_don gang gis gzhag pa yin/_/spyis ni ma
[\[133b.3\]]yin te/_de'i rnam pa can nyid ma yin no snyam du sems so/_/sngon po la sogs pa'i rnam pa ni spyi ma yin no/_/de ni sngon po la sogs pa'i rnam pa'i sgo nas spyi 'dzin pa'i rnam par shes pa la spyi snang bar rigs pa ma yin no/_/sbyor ba ni gang zhig gi rnam pa dang bral ba de ni 'dzin pa
[\[133b.4\]]na rnam pa der snang ba ma yin te/_dper na sgra 'dzin pa na dri lta bu'o/_/spyi yang sngon po la sogs pa'i rnam pa dang bral ba yin no zhes bya ba ni khyab par byed pa 'gal ba dmigs pa'o/_/de ltar ni 'gyur mod kyi/_gal te mngon sum shes don can/_/phyir na dbang po don med min/_/don
[\[133b.5\]]shes pa yang rnam pa gnyis te/_mngon sum dang mngon sum ma yin pa'o/_/de la mngon sum ma yin pa'i shes pa skyed pa la sgra byed pa yin la/_mngon sum gyi shes pa skyed pa'i 'bras bu can ni dbang po yin pa de ltar na mngon sum gyi shes pa'i 'bras bu can nyid yin
[\[133b.6\]]pa'i phyir de dag 'bras bu med pa can ma yin no/_/ming la sogs pa brjod pa la yang lan 'di nyid yin no/_/ngo bo gcig can zhes bya ba la sogs pas lan 'debs par byed de/_sgra la sogs pa'i don so sor nges pa ngo bo gcig pa gsal ba dang mi gsal ba yin pa de
[\[133b.7\]]ltar na/_ngo bo gcig can sgra sogs las/_sogs pa smos pas na gzugs dang dri dang ro la sogs pa bzung ngo /_/tha dad snang can/_gsal bar snang ba'i ngang tshul can dang /_de las gzhan pa'i blo gang las ma yin no/_/phan tshun mi 'dra ba gsal ba dang mi gsal ba'i
[\[134a\]]
[\[134a.1\]]rnam pa ni don la yod pa ma yin no/_/gang gis shes pa la rnam pa gcig gsal ba skyed cing /_gzhan la mi gsal ba yin/_de bas na ngo bo gcig tu 'dod pa gang yin pa'i ngo bo de nyid kyis rang nyid 'dzin pa'i rnam par shes pa la don der snang ba yin no/_/de
[\[134a.2\]]ltar na don gcig mngon sum dang mngon sum ma yin pa'i khyad par ram/_so sor snang ba'i khyad par yod pa nyid ma yin no/_/sbyor ba ni gang zhig don gcig pa'i yul can gyi shes pa de dag ni/_mngon sum dang mngon sum ma yin pa'i khyad par dang ldan pa'am/_tha dad par snang bar 'gyur
[\[134a.3\]]ba ma yin te/_dper na mig nyams pa med pa can gyis zla ba gcig tu mthong ba'i mig gi rnam par shes pa lta bu'o/_/rnam par rtog pa dang rnam par rtog pa med pa'i shes pa de dag gis yul gcig nyid yin par smra bar 'dod pa'i mngon sum dang mngon sum ma yin pa'i shes pa yang don
[\[134a.4\]]gcig pa'i yul can yin no zhes bya ba ni khyab par byed pa 'gal ba dmigs pa'o/_/rigs 'dir gsal ba las gzhan nam gzhan ma yin par 'gyur grang na/_gal te gzhan ma yin pa de'i tshe/_rigs ldan rigs ni min/_/rigs dang ldan pa nyid rigs ma yin no/_/ci'i phyir
[\[134a.5\]]zhe na/_rgyu gang gis/_gsal ba'i ngo bor gzhan rten med/_/spyi ni gsal ba gzhan gyi rjes su 'gro ba'i ngo bo yin zhing /_gsal ba yang thun mong ma yin pa'i ngo bo gang yin pa de ni gzhan rten med pa ste/_'di la rten gzhan yod pa ma yin no zhes bya bar tshig rnam par sbyar ro/_/gsal
[\[134a.6\]]ba gzhan la brten pa ma yin pa ste/_gsal ba gzhan 'jug pa ma yin no zhes bya ba'i don to/_/de bas na spyi ma yin no/_/de ltar ni 'gyur mod kyi/_gal te tha dad par grub na/_/gsal ba las rigs gzhan yin no zhe na/_de'i tshe gsal ba 'di'i spyi 'di yin no zhes dngos su tha snyad
[\[134a.7\]]du bya ba ma yin no/_/de ltar na 'di'i 'di zhes bya ba 'brel ba gzhan cung zad kyang yod pa ma yin no/_/'o na ci yin zhe na ltos par brjod pa'o/_/ltos pa yang 'bras bu yin no/_/rtag pa nyid kyi phyir rigs gsal ba'i 'bras bu ma yin no/_/'bras bu nyid ma yin pa'i phyir ltos pa
[\[134b\]]
[\[134b.1\]]med pa can no/_/ltos pa med pa can 'bral pa yod pa ma yin no/_/sbyor ba ni gang zhig gang gi 'bras bur 'gyur ba ma yin pa de ni de ltos pa dang bcas pa ma yin te/_dper na 'bigs byed dang gangs can lta bu'o/_/rigs kyang gsal ba'i 'bras bu ma yin no zhes bya ba ni khyad
[\[134b.2\]]par byed pa dmigs pa'o/_/gang zhig gang la ltos pa med pa de ni de'i zhes don dam pa'i 'brel pa rigs pa ma yin te/_dper na dpe de nyid lta bu'o/_/rigs kyang rigs dang ldan pa la ltos pa med pa yin no zhes bya ba de khyab par byed pa 'gal ba dmigs pa'o/_/gzhan
[\[134b.3\]]yang re zhig myu gu la sogs pa/_sa bon la sogs pa de'i 'bras bu gang yin pa de yang rang gi rgyu las grub pa'i phyir te/_grub pa nyid kyi phyir cung zhig la ltos pa med pa yin no/_/de nyid kyi phyir de la grub pa'i 'og tu sa bon la sogs pa yang cung zad kyang mi byed pa de bas na/_
[\[134b.4\]]de ni rag las pa med pa yang rang rgyud du gyur pa yin no/_/rtog pa yis ni sa bon la sogs pa dang 'brel par byed/_sa bon la sogs pa'i ljang bu la sogs pa 'di 'bras bu yin no zhes 'brel pa thob par 'gyur gyi/_don dam par 'brel pa 'ga' zhig kyang yod pa ma
[\[134b.5\]]yin no/_/sbyor ba ni gang zhig gang gis cung zad kyang byar med pa'am/_grub pa gang yin pa de ni de la ltos par mi 'gyur ba'am/_de dngos su gzhan gyi dbang ma yin te/_dper na 'bigs byed dang gangs can la ltos pa'am/_de gzhan gyi dbang ma yin pa lta bu'o/_/
[\[134b.6\]]'bras bu'i dngos bo yang phyis cung zad kyang byar med pa'am/_grub zin pa yin no zhes bya ba ni khyab par byed pa mi dmigs pa'o/_/bsgrub par bya ba gnyis pa la ltos nas khyab par byed pa 'gal ba dmigs pa'o/_/de de ltar na 'bras bu la yang don dam pa'i 'brel
[\[134b.7\]]pa yod pa ma yin na/_ji ltar yang ste rnam pa ji ltar spyi 'bras bu ma yin pa gang yin pa de la don dam pa'i 'bras bu ji ltar yod par 'gyur/_de bas na gzhan nyid yin na don gzhan nyid yin na'o/_/gang las she na/_gsal ba las so/_/ci'i phyir zhe na/_spyi de 'brel
[\[135a\]]
[\[135a.1\]]med gsal ba dang ngo /_/sbyor ba ni gang zhig gang gis rang bzhin phul du byung ba cung zad kyang byar med pa de ni de la rag lus pa'am/_de dang 'brel par rigs pa ma yin te/_dper na gzhan 'ga' zhig gang dang yang 'brel ba med pa lta bu'o/_/spyi yang gsal bas rang
[\[135a.2\]]bzhin phul du byung ba cung zad kyang byar med do zhes bya ba ni khyab par byed pa mi dmigs pa'o/_/de phyir rang bzhin med par grub/_gang gis gzugs la sogs pa las tha dad pa dang tha dad med pa dag tu rigs kyi rang gi ngo bo rnam par gzhag pa mi nus pa de'i phyir de rang bzhin
[\[135a.3\]]med pa nyid yin no/_/sbyor ba ni gang gzugs la sogs pa la tha dad pa dang /_tha dad pa med pa dag tu rnam par gzhag par bya ba'i rang bzhin du mi 'gyur ba de ni rang bzhin med pa yin te/_dper na mo gsham gyi bu lta bu'o/_/spyi dang gzugs la sogs pa las tha dad pa dang /_
[\[135a.4\]]tha dad pa med pa dag tu rnam par gzhag par bya ba'i rang bzhin du mi 'gyur ro zhes bya ba ni khyab par byed pa mi dmigs pa'o/_/gal te dngos po las rigs de nyid dang gzhan nyid du rnam par gzhag pa mi nus pa'i ngo bo yin no zhes bya ba ni rang bzhin med pa yin la/_rigs de yang
[\[135a.5\]]de dang 'dra ba yin par brjod pa de'i tshe/_med pa ri bong gi rwa la sogs pa yang dngos po las de nyid dang gzhan nyid du brjod par bya ba nyid ma yin pa'i phyir/_rang bzhin med pa nyid yin pa de bas na/_rigs su thal bar 'gyur te/_de yang spyir 'gyur ro/_/kho bo cag ni gang dang gang
[\[135a.6\]]rang bzhin med pa de thams cad ni spyi yin no zhes mi smra ba de ltar na gang gis med par rigs su thal bar 'gyur/_'o na ci yin zhe na/_rigs ni dngos po'i rang bzhin du yod pa ma yin no/_/'o na gal te rigs rang bzhin med pa de'i tshe rang bzhin med pa de nyid kyi phyir 'ba' zhig kyang
[\[135a.7\]]spyir mi 'gyur te/_ri bong gi rwa la sogs pa bzhin no zhe na/_de la 'dir gal te spyi dngos por gyur pa gcig cig rjes su 'gro ba'i ngang tshul can du mi 'gyur ro zhes brjod pa de'i grub pa la sgrub pa nyid yin no/_/ci ste yang tha dad pa med pa'i rnam pa'i rnam pa can gyi shes
[\[135b\]]
[\[135b.1\]]pa'i yul du mi 'gyur ro zhes brjod pa de'i tshe/_ma nges pa yin no/_/'di ltar rta ma yin pa nyid ni ba lang la sogs pa rnam pa gcig pa can gyi shes ba'i yul yin zhing /_tshig gi don drug tshig gi don nyid yin pa dang /_snga na med pa la sogs pa med pa nyid yin no zhes bya ba de lta
[\[135b.2\]]bu la sogs pa'i rnam pa du ma 'dra ba'i shes pa'i yul yin no/_/de la dngos por gyur pa gcig rjes su 'gro ba'i ngang tshul du yod pa ma yin no/_/gang yang ri bong gi rwa la sogs pa med pa yin na yang /_bum pa la sogs pa spyi min/_bum pa la sogs pa de la de ltos med
[\[135b.3\]]phyir ro/_/bum pa dang ri bong gi rwa la sogs pa dag la phan tshun chos dang chos can gyi dngos po yod pa ma yin no/_/bum pa dang de'i spyi la ltos pa yod pa gang yin pa de la ni bum pa chos can dang bum pa nyid chos yin no zhes bya ba ni rigs pa yin no/_/gal te 'di la yang
[\[135b.4\]]ji ltar chos dang chos can gyi dngos por 'gyur zhe na/_bden te 'on kyang phyi rol gyi don dang de las ldog pa yin no zhes de mthong ba la brten nas/_rnam par rtog pa'i blo chos du ma la zhen pa can rang bzhin gyis 'khrul par byung ba rang gi snang ba la gnas pa chos tha dad pa de dang de
[\[135b.5\]]dngos po'i chos bzhin du 'jog par byed do/_/de'i snang ba'i stobs kyis chos sam chos can zhes bya ba'i tha snyad 'di byed pa de bas na de dag la ltos pa yod pa yin no/_/bum pa dang ri bong gi rwa dag la ni de 'dra ba'i ltos pa de yang yod pa ma yin pa de ltar na bum pa chos can ma
[\[135b.6\]]yin zhing med pa yang de'i spyi ma yin no/_/gang gi phyir de ltar rigs rang bzhin med par bstan pa de'i phyir ngo bo med pa ste/_rigs rang bzhin med pa yin no/_/'on kyang ngo bo ste/_rang bzhin rnams la brten nas/_dngos po gang dang gang las ldog pa de dang de las tha dad pa la
[\[135b.7\]]brten nas rang bzhin tha dad du zin kyang /_tha snyad kyi don du/_ngo bo med la rigs brtags pa/_/sgra rnams kyis ni rab tu bstan/_ci 'dra ba zhig ce na/_khyad par de la 'jug don can/_/de yang de yin la khyad par yang yin pa de bas na khyad par de la'o/_/de dang de rnam par gcad par shes
[\[136a\]]
[\[136a.1\]]par bya ba'i phyir brdar byas pa can dag gis so/_/rigs de de'i ngo bor snang ba'am/_ngo bo gang cung zad bzhin du snang ba zhes brjod pa gang yin pa'am/_don la de nyid du 'dzin pa rigs kyi/_ngo bor snang ba'i sgo nas phyi rol gyi don la gcig nyid du mngon par zhen pa
[\[136a.2\]]gang de 'khrul pa yin no/_/ci 'dra ba zhig ce na/_thog ma med pa'i dus can mthong goms sprul pa nyid/_thog ma med pa'i dus can phan tshun tha dad par 'dzin pa'i ngang tshul can mthong ba goms pa des gzhan pa gang yin pa de ni 'khrul pa yin no zhes bya ba'i tha snyad 'di ni log
[\[136a.3\]]pa'i don can yin no/_/gzhan sel ba'i mtshan nyid can gyi spyi de rnam par gzhag pa gang yin pa de yang spyi'i ngo bo med pa nyid yin no zhes bstan pa'i phyir/_don rnams kyi ni gcig la sogs pas gzhan la ldog pa rnams kyi spyi gang yin pa gzhan las ldog pa'i mtshan nyid can/_
[\[136a.4\]]gzhan sel ba'i ngo bo rnam par gzhag pa nyid yin no/_/sgra de 'dis ni gang nges can/_mi 'dod pa spong ba'i sgo nas 'jug pa'i phyir de la de las gzhan pa rnam par gcod pa na sgra tha snyad du byed pa dag gis tha dad pa de dang de shes par bya ba'i phyir/_rjod par byed pa rab tu sbyor ba yin
[\[136a.5\]]no/_/gzhan sel ba de'i ngo bo cir mi rung /_rang bzhin cung zad kyang yod pa ma yin no/_/gang yang spyi'i blo la/_don 'khrul pa phan tshun tha dad pa'i don la brten nas skyes par gyur pa de nyid rang gi snang ba'i rjes su byed pas tha dad pa med pa bzhin du 'dzin pa na ngo bo gcig pa don
[\[136a.6\]]gyi rnam pa can rjes su 'gro ba 'khrul pa'i ngo bo'o/_/ci 'dra ba zhig ce na/_ngo bo med can la ste/_ji ltar snang bar gyur pa'i rnam pas rang bzhin med pa yin du zin kyang de'i don du 'khrul pa ste/_de'i don gyi rnam pa can de/_spyi yin par kho bo cag 'dod par gyur na/_'di ltar
[\[136a.7\]]'khrul ba'i ngo bo nyid kyis brdzun pa nyid yin pa'i phyir/_de yang rigs pa ma yin no/_/'khrul pa nyid gang las yin zhe na/_spyi nyid du yang mthong phyir ro/_/tha dad pa med par don tha dad pa dag tu yang so sor snang ba'i phyir ro/_/de nyid kyi phyir don gyi rnam pa can de la don du 'khrul pa
[\[136b\]]
[\[136b.1\]]zhes bshad pa yin no/_/gzhan yang spyi'i blo ni ngo bo can min te/_rang bzhin med pa'o/_/ci'i phyir zhe na bslad phyir dang /_de'i ngo bo de ma yin te/_de lta bu'i ngo bor brtags pa'i rten ma yin pa'i phyir ro/_/don dngos de nyid med phyir ro/_/ji ltar de'i ngo bo nyid kyis 'khrul pa yin pa'i phyir rang
[\[136b.2\]]gi snang ba'i don med du zin kyang don du zhen pa de ltar na de nyid de bden pa'i don gyi rang gi ngo bo nyid du mi 'gyur ba'i phyir yang rang bzhin med pa yin no/_/de de ltar na gzhan las ldog pa'i ngo bo spyi yin nam/_blo'i snang ba spyir 'dod pa gang yin pa de ni gnyis ka yang don dam par ngo bo cung zad
[\[136b.3\]]kyang yod pa ma yin no/_/de nyid kyi phyir spyi de/_ngo bo med pas brjod bya min/_/dngos po las de nyid dang gzhan nyid du'o/_/gang la ngo bo cung zad kyang yod pa ma yin pa de'i dngos po la brten pa de nyid dang gzhan nyid kyi tha snyad gang las yin/_ngo bo nyid dang ldan pa yin na ni/_de nyid dang
[\[136b.4\]]gzhan nyid las 'das pa ma yin no/_/de ltar 'gyur mod kyi/_gal te tshig 'ba' zhig las kyang /_dngos 'dod na ni/_bum pa'i spyi rang gi nye bar len par 'gyur ba gzugs la sogs pa dag las de nyid dang gzhan nyid du brjod par bya ba ma yin na yang /_snam bu las bum pa
[\[136b.5\]]tha dad pa yin no/_/snam bu las bum pa gzhan nyid du brjod par bya ba nyid yin pa de ltar na/_spyi dngos po las de nyid dang gzhan nyid du brjod par bya ba yin pas na/_brjod par bya ba nyid ma yin pa'i phyir zhes bya ba'i gtan tshigs ma grub pa nyid yin no/_/de bas na brjod par bya ba
[\[136b.6\]]nyid yin pa'i phyir spyi dngos po yin no zhe na dngos po rnams zhes bya ba la sogs pas ma grub pa'i lan 'debs par byed do/_/gal te yang bum pa zhes bya ba'i tshogs pa snam bu zhes bya ba'i dngos po las gzhan nyid du brjod par bya ba yin pa de ltar na yang /_rang gi tshogs pa
[\[136b.7\]]dag las brjod par bya ba nyid ma yin no/_/brjod par bya ba nyid ma yin pa de yang dngos po nyid ma yin pa'i phyir 'dod do/_/de lta ma yin na de las kyang mi 'gyur na de yod pa yang yin te/_rang bzhin med pa nyid yin pa'i phyir ro/_/dngos po rnams rnam 'gas brjod bya nyid ma yin
[\[137a\]]
[\[137a.1\]]dngos po'i rang bzhin ba 'ga' zhig las kyang brjod par bya ba nyid ma yin pa med de/_de nyid dang gzhan gyi rnam par rtog pa las ma 'das pa'i phyir ro/_/de bas na gtan tshigs 'di ni khyab par bcas pa yin te/_ji ltar dngos po 'ga' zhig las kyang brjod par bya
[\[137a.2\]]ba ma yin pa gang yin pa de ni dngos po ma yin pa de ltar na ma grub pa ma yin no/_/yang na gtan tshigs khyad par med pas kyang ma grub ma yin te/_'di ltar snam bu las kyang bum pa nyid gzhan nyid du brjod bya min/_ci'i phyir zhe na/_nyer len tha dad pas tha dad/_/nye bar brtags
[\[137a.3\]]phyir te/_de la bum pa'i nye bar len par 'gyur ba gzugs la sogs pa dngos por yod pa gang yin pa de dag snam bu'i nye bar len pa dngos por yod pa dag las dngos su tha dad pa der gtogs pa'i tha dad pa de dang de'i nye bar len pa'i sgo nas btags pa'i bum pa dang snam bu
[\[137a.4\]]dag la yang nye bar btags pa yin pa de ltar na tha dad par brjod do/_/bum pa nyid la sogs pa de dngos su yod pa yang ma yin na gang gis na de 'ga' zhig las gzhan nyid dam gzhan nyid ma yin par brjod par bya bar 'gyur/_gzhan yang /_'das pa dang ni ma 'ongs pa'i/_/don
[\[137a.5\]]la'ang spyi yi rgyu can gyi/_/spyi'i rten can nyid kyis mnyam pa dag ste/_sgra dag 'jug 'gyur na 'god par 'gyur te/_dper na bum par gyur pa dang /_bum par 'gyur ba zhes bya ba lta bu'o/_/de la gal te spyi dngos por gyur pa rten nyid yin pa'i sgo nas sgra rnams 'jug par 'gyur ba
[\[137a.6\]]de'i tshe/_'das pa dang ma 'ongs pa'i bum pa de ni dngos po med pa nyid yin pa'i phyir/_yod pa ste/_spyi dngos por gyur pa zhes bya ba 'di ni gtan tshigs yin no/_/med chos ji ltar 'gyur te/_mi 'gyur pa nyid do/_/dngos po med pa'i 'das pa la sogs pa'i chos mi rung ngo zhes bya ba 'di
[\[137a.7\]]ni tshad ma'i 'bras bu yin no/_/sbyor ba ni gang zhig dngos po yin pa de ni dngos po med pa'i chos can du mi 'gyur te/_dper na mig gi rnam par shes pa skyed par byed pa'i rang bzhin can gyi gzugs lta bu'o/_/spyi yang dngos po yin no zhes bya ba ni khyab par byed pa 'gal ba dmigs
[\[137b\]]
[\[137b.1\]]pa'o/_/yang na gang zhig dngos po med pa'i chos yin pa de ni dngos por mi 'gyur te/_dper na med pa bzhi po rnams kyi med pa nyid lta bu'o/_/spyi 'das pa dang ma 'ongs par 'jug pa can yang dngos po med pa'i chos yin no zhes bya ba ni khyab par byed pa 'gal ba dmigs pa nyid yin no/_/de
[\[137b.2\]]ltar ni 'gyur mod kyi/_gal te nyer btags las de 'dod/_/da ltar gyi bum pa dang 'dra bar 'das pa la sogs pa'i bum pa la spyi'i rgyu can gyi sgra mi 'jug pa ni bden mod kyi/_'on kyang de la nye bar btags pa la 'jug pa yin no/_/nye bar btags pa la 'jug pa yang spyi dngos por gyur
[\[137b.3\]]pa'i rten gyi sgo nas 'jug pa ma yin no snyam du sems so/_/gal te nye bar btags pa la rgyu mtshan 'ga' zhig yod par gyur na/_nye bar btags pa'i sgo nas 'jug par 'gyur na/_gang gi phyir de nyid yod pa ma yin pa de ltar na nye bar btags pa las sgra 'jug pa med pa yin no/_/
[\[137b.4\]]de ltar na da ltar ba'i bum pa'i nye ba gang ste/_sgra 'jug pa rgyu mtshan gyi chos so/_/med pa dang ni 'das pa la sogs pa'i mtshan nyid can gyi bum pa med pa dang /_lhan cig da ltar gyi bum pa'i dngos po'o/_/snam bu la sogs pa med pa dang /_nye ba gang yin pa de gang yin/_gang
[\[137b.5\]]gis na snam bu la nye bar btags pa las bum pa'i sgras 'jug par mi 'gyur zhing /_bum pa'i nye bar btags pa nyid kyis med pa las 'gyur ba cung zad kyang ma yin no/_/de ltar ni 'gyur mod kyi/_ji ltar da ltar gyi bum pa chu la sogs pa 'dzin pa la sogs pa de ltar
[\[137b.6\]]'das pa dang ma 'ongs pa'i bum pa dag gyur pa dang 'gyur ba de ltar 'di nye bar btags pa'i rgyu mtshan yin no zhe na/_/de ltar na ni gang gi tshe de chu la sogs pa 'dzin pa la sogs pa byed par 'gyur ba de'i tshe/_bum pa nyid yin pa de ltar na de'i tshe bzlog pa nyid med do/_/zhig par
[\[137b.7\]]gyur pa med pa yod pa ma yin pa de'i tshe/_da ltar gyi bum pa nye bar btags pa'i rgyu mtshan de la ci zhig yin/_de ltar na nye bar btags pa ma yin no/_/de bzhin du ma 'ongs pa yang ngo /_/byung ba la de byed pa'i nus pa nyid kyi sgo nas sgra bzlog pa med pa nyid yin no/_/ma byung ba yang
[\[138a\]]
[\[138a.1\]]de yod pa ma yin no/_/de bas na nye bar btags pa'i rgyu mtshan med pa'i phyir nye bar btags pa nyid ma yin no/_/sbyor ba ni gang la gang nye bar btags pa'i rgyu mtshan med pa de la nye bar btags pa ma yin te/_dper na phyug po la sogs pa'i yon tan dang bral
[\[138a.2\]]ba'i bran po la rgyal po nye bar mi 'dogs pa lta bu'o/_/'das pa dang ma 'ongs pa dag la yang da ltar gyi bum pa nye bar btags pa'i rgyu mtshan yod pa ma yin no zhes bya ba ni khyab par byed pa dmigs pa'o/_/gzhan yang khyed cag gis tha dad pa'i khyad par can gang yin pa de
[\[138a.3\]]dngos yin la/_gzhan ni phal pa yin no zhes bya ba'i dngos dang nye bar btags pa nyid kyi mtshan nyid de ni 'jig rten pa nyid kyi ma yin no/_/'di ltar dngos dang sgro 'dogs la/_/dngos dang nye bar btags pa'i don dag la ji ltar/_seng ge mche ba dang mjug ma dang ldan pa chos can
[\[138a.4\]]mthun pa nyid can la ltos pa med par seng ge'i shes pa 'khrul pa med pa dang /_bram ze'i khye'u la seng ge la yod pa'i dpa' ba la sogs pa'i yon tan dang chos mthun pa nyid dang ldan pa las chos mthun pa nyid de la ltos nas nye bar btags pa'i sgo nas seng ge'i sgra dang shes pa
[\[138a.5\]]'jug pa nye bar btags pa yin no/_/bram ze'i khye'u la seng ge zhes brjod pa na blo ni 'khrul par 'jug par 'gyur ro/_/grags pa'i don bzhin du dus de'i tshe chos mthun par byed pa la ltos pa med par 'gyur ba med pa yin no/_/dngos dang nye bar btags pa'i tha snyad kyi brjod pa 'di
[\[138a.6\]]yang 'jig rten na yod pa de dor bar rigs pa yang ma yin no/_/de bas na bum pa'i shes pa bum pa zhig pa dang /_ma skyes pa dag la ma 'khrul pa yin pa de ltar na/_ji ltar na de la sgra 'jug pa nye bar btags pa yin/_bum pa'i spyi la yang spyi'i rgyu mtshan nyid can gyi shes pa ma
[\[138a.7\]]yin pa de ltar na grags pa nyid kyis de la dngos kyi sgra 'jug pa yin gyi spyi'i rgyu mtshan can ni ma yin pas na gzhan dag la yang dngos dang nye bar btags pa'i mtshan nyid 'jig rten pa nyid kyis byas pa yin na/_gnas med pa la zhen pas ci zhig bya/_de bas na don gang la grags
[\[138b\]]
[\[138b.1\]]pas don min la'ang khyad par dang bral ba la yang /_'gro ba rnams kyis sgra 'god pa/_dper na seng ge'i sgra seng ge la dngos kyi sgra yin pa lta bu'o/_/de la mtshungs phyir te/_grags pa'i don gyi yon tan gyi cha 'dra ba'i phyir/_'khrul rtogs can gzhan phal pa yin/_/shes pa 'khrul pa ste/_dper
[\[138b.2\]]na bram ze'i khye'u lta bu'o/_/de ltar na 'das pa'i bum pa la sogs pa la yang da ltar gyi bum pa la sogs pa dang 'dra bar 'khrul pa med par nye bar btags pa ma yin pa'i blo 'jug par 'gyur ba de ltar na gnyi ga la yang dngos por gyur pa'i khyad par med pa sgra 'jug pa'i phyir nga la klan ka
[\[138b.3\]]btsal du med pa nyid yin no/_/sbyor ba ni gang shes pa 'khrul pa med pa'i yul yin pa de ni chos de dngos yin te/_dper na khro bo dang khu yu dag gi shes pa ma 'khrul pa'i yul ba lang gi chos dngos yin pa lta bu'o/_/'das pa dang ma 'ongs pa'i bum pa yang shes pa ma 'khrul pa'i yul
[\[138b.4\]]yin no zhes bya ba ni rang bzhin gyi gtan tshigs so/_/grags pas shes pa ma 'khrul pa gang yin pa de ni dngos yin zhing de'i yon tan gyi chos mthun pa nyid can gyi shes pa 'khrul pa'i yul ni phal pa zhes bya'o/_/'jig rten pa'i dngos dang phal pa'i mtshan nyid 'di bsal nas/_khyod
[\[138b.5\]]kyis nye bar btags pa yod pa'i don gyi yul can dngos yin zhing /_gzhan ni phal pa yin no zhes dngos dang nye bar btags pa'i mtshan nyid gang yin pa de yang 'khrul pa yin no zhes bstan pa'i phyir/_ji ltar dngos po zhes bya ba la sogs pa smos te/_ji ltar dngos po nus med
[\[138b.6\]]la'ang /_/dngos po med pa zhes bya ba'i/_/mnyan pa skye bos byas pa yin/_/dper na 'ga' zhig gis 'ga' zhig las rnam pa 'ga' zhig gis rang gi bu la sogs pa la brjod par 'dod pa'i 'bras bu'i rgyu nus pa med pa ni med pa dang 'dra ba'am ri bong gi rwa'am mo gsham gyi bu
[\[138b.7\]]zhes bya ba med par rjod par byed pa lta bu'o/_/de ltar na yod pa la yang med pa'i tha snyad ni phal pa yin no/_/ri bong gi rwa la sogs pa med pa la ni bzlog pas dngos yin no/_/ji ltar btags bzhin du nus pa med pa'am/_nus pa la gtso bo la sogs pa'i mnyan pa skye bos byas pa
[\[139a\]]
[\[139a.1\]]yin/_grangs can gyis kun brtags pa'i gtso bo la sogs pa med na yang ngo /_/de 'dra ba yod pa nyid du 'jig rten mi 'dod do/_/de ltar na de med na yang ji ltar brtags pa bzhin du gtso bo la sogs pa 'jug pa dang /_skyes bu 'ga' zhig bya ba du ma nus pa gzhan la
[\[139a.2\]]mnyan pa 'jug par byed de/_dper na 'di ni gtso dang byed pa po yin no zhes bya ba la sogs pa dang /_bya ba ldog pa can ji ltar kun brtags pa bzhin du 'di ni grangs can gyi skyes bu yin no zhes bya ba de lta bu la sogs pa'i mnyan pa byed pa lta bu'o/_/de la grangs can pa'i 'dod pa med na yang /_
[\[139a.3\]]sgra 'jug pa ni dngos yin la gzhan du mngon par 'dod pa'i skyes bu'i ni phal pa yin no/_/khyod kyi 'dod pas med pa la nye bar btags pa dang dngos po la 'jug pa dngos yin par 'gyur na/_de ltar yang ma yin pa de bas na khyed cag gis dngos dang nye bar btags pa'i mtshan nyid ni
[\[139a.4\]]'khrul pa yin no/_/kho bo cag ni spyi dngos por yod pa med par brda ji lta ba bzhin du sgra 'jug pa de ltar na zhen pa med pa nyid du yin no/_/de de ltar na brjod par bya ba nyid yin pa'i phyir dang /_brjod par bya ba ma yin pa nyid kyi phyir spyi dngos po med par bstan nas/_zhig las sgra las blo ci
[\[139a.5\]]'dra/_/zhes bya ba la sogs pa 'di nyid kyi rigs pa gzhan ston pa yin te/_bum pa la sogs pa zhig pa la/_bum pa la sogs pa'i sgra la blo ci 'dra/_snang ba de 'dra blo nyid ma zhig pa la yang snang /_ji ltar bum par gyur pa dang /_bum par 'gyur ba zhes brjod pa na/_bum pa'i
[\[139a.6\]]shes pa skye ba gang yin pa de ci 'dra bar snang ba de ltar bum pa yod do zhes bya ba'i da ltar gyi bum pa'i yul can gyi sgra las kyang /_skyes bu'i dbang po'i bya ba mi byed pa'i shes pa de la yang de 'dra ba nyid du snang ngo /_/'on kyang dus dang 'brel ba'i tha dad pa'i khyad par ni yod do/_/rna ba la sogs
[\[139a.7\]]rnam par shes/_/don yod can la de dag med/_/mig la sogs pa'i rnam par shes pa gzugs la sogs pa don yod pa'i yul can skye bar 'gyur ba dag la ni ji skad du bshad pa med pa'i don can gyi yul can gyi shes pa snang ba'i khyad par med pa nyid yod pa ma yin te/_'di ltar
[\[139b\]]
[\[139b.1\]]ji ltar don nye ba can gsal bar snang ba'i ngang tshul can zhes bya ba'i chos mi mthun pa nyid can gyis bstan to/_/de bas na dngos po med pa'i yul can gyi shes pa'i snang ba las khyad par med pa nyid kyi phyir bum pa yod pa'i yul can gyi sgra'i shes pa dngos po'i yul ma yin no zhes shes
[\[139b.2\]]par bya'o/_/sbyor ba yang gang dang gang med pa'i don can gyi shes pa las shes pa khyad par med par snang ba yin pa de dang de ni dngos po'i yul can ma yin te/_dper na med pa'i don can gyi shes pa las khyad par med par snang ba can 'das pa'i yul can gyi shes pa gnyis pa lta bu'o/_/
[\[139b.3\]]da ltar yul can gyi sgra las byung ba'i shes pa yang med pa'i don can 'das pa dang ma 'ongs pa'i shes pa las khyad par med par snang ba can yin no zhes bya ba ni khyab par byed pa 'gal ba dmigs pa'o/_/gang gis yang 'das pa dang ma 'ongs pa dag shin tu med pa nyid du khas mi len pa de'i
[\[139b.4\]]yang don byed par rung ba'i gnas skabs kyi rang gi ngo bo dmigs pa gang yin pa de ni snga phyi dag la yod pa nyid ma yin pa de ltar na gtan tshigs sam dpe ma grub pa ma yin no/_/de ltar 'gyur mod kyi/_spyi tsam 'dzin par byed pa'i phyir/_/sems gnyis dag ni mtshungs pa yin/_/da ltar gyi
[\[139b.5\]]bum pa'i yul can gyi sgra las byung ba'i shes pa gang yin pa dang /_med pa'i don can 'das pa la sogs pa'i yul can gyi shes pa gang yin pa de shes pa gnyis po de dag ni spyi kho nas mtshungs pa nyid du snang ba khyad par med pa zhes bya ba'i don to/_/de'i don ni 'di yin te/_'di ltar spyi tsam
[\[139b.6\]]'dzin pa nyid yin no/_/de ltar na da ltar gyi bum pa'i yul can gyi sgra las byung ba'i shes pa yang spyi 'ba' zhig yul yin pa de ltar na bum pa zhig pa de la yang spyi yan gar ba gnas pa nyid sgra las byung ba'i shes pas 'dzin pa'i phyir snga ma dang phyi ma dang bar ma'i gnas skabs dag tu
[\[139b.7\]]bum pa nyid kyi spyi yan gar ba sgra las byung ba'i shes pa'i rgyu mtshan nyid du khas len pa'i phyir/_sgras kun nas bslang ba'i shes pa thams cad mtshungs par snang ba can yin no zhe na/_de dang de ni rigs pa ma yin te/_'di ltar spyi de 'ba' zhig ba nyid dag kyang gsal ba la ltos ba
[\[140a\]]
[\[140a.1\]]med pa na/_de mtshungs min dang gsal ba min/_/zhes bya ba la sogs pas/_'dzin pa rnam par bzlog pa yin/_gang gis na spyi yan gar ba sgra las 'dzin pa yin na gsal ba'i spyi de gsal bas gsal bar bya bar 'gyur/_skye ba dang rtogs pa'i gzhan gyi dbang gis
[\[140a.2\]]gzhan nyid ma yin pa'i phyir ro zhes sngar bstan zin pa nyid kyi phyir spyi yan gar ba 'dzin pa nyid ma yin no/_/de bas na 'di lan nyid ma yin no/_/gzhan yang gang gi phyir de spyi yin pa de nyid kyi phyir de dngos po ma yin no zhes bstan pa'i phyir/_phan tshun khyad par can dngos rnams/_/zhes bya ba la
[\[140a.3\]]sogs pa smos te/_re zhig gdon mi za bar tha dad pa med par 'dod na yang /_rnam pa 'ga' zhig gis tha dad par khas blang bar bya ste/_'di de'i rten can nyid yin pa'i phyir ro/_/gang yang 'gro ba gcig nyid du 'dod pa des kyang rdul dang /_mun pa dang /_snying stobs tha dad pa dang /_de dag la
[\[140a.4\]]sems dang ldan pa dang sems dang ldan pa ma yin pa rnams phan tshun 'dod pa nyid yin no/_/de ltar gzhan la yang rnam pa 'ga' zhig gis gnas skabs la sogs pa'i sgo nas tha dad pa nyid yin pa de ltar na tha dad pa dgag par mi nus pa can yin pas na/_dngos po rnams khyad par can yin no/_/dngos
[\[140a.5\]]po rnams phan tshun khyad par can rnams dngos bo'i khyad par spyi'i rang bzhin du ji ltar 'gyur te/_mi 'gyur ro/_/khyad par can dang khyad par can ma yin pa phan tshun spangs te gnas pa'i mtshan nyid can gyi rang bzhin gnyis ni gcig la yod pa ma yin no/_/gal te khyad par can gyi ngo bo yin
[\[140a.6\]]pa de'i tshe/_spyi'i ngo bo ma yin no/_/sbyor ba ni gang dag 'gal ba'i rang bzhin yin pa de dag ni gcig gi rang bzhin dag ma yin te/_dper na bde ba dang sdug bsngal dag so sor nges pa'i rang bzhin lta bu'o/_/khyad par can dang khyad par can ma yin pa'i rang bzhin rnam grangs ma yin pa dag
[\[140a.7\]]kyang 'gal ba yin no zhes bya ba ni khyab par byed pa 'gal ba dmigs pa'o/_/ngo bo nyid gnyis yod na yang /_/gal te dngos po la khyad par can dang /_/khyad par can ma yin pa'i rang bzhin gnyis yod pa de'i tshe/_de dngos gcig tu ji ltar 'gyur/_khyad par can ma yin pa las
[\[140b\]]
[\[140b.1\]]khyad par can gzhan yin pa de ltar na/_dngos po gnyis su 'gyur gyi dngos po gcig ni ma yin no/_/de bas na dngos po khyad par can gang yin pa de dag ni gang dag dang mtshungs pa'i ngo bor 'dod na/_de las de ste spyi ngo bo gzhan nyid du 'gyur/_de ltar na spyi tha dad pa med pa mi rung ngo /_/de ltar ni 'gyur
[\[140b.2\]]mod kyi/_gal te de ltar ngo mtshungs na/_gang gi spyi tha dad pa med pa de'i skyon de yin gyi gang gis gsal ba las tha dad pa'i khyad par can gang yin pa de dag las khyad par can ma yin pa gzhan nyid yin no/_/'on kyang spyi dang ldan pa gnyis po de dag mtshungs pa ste/_spyi dang khyad par
[\[140b.3\]]med pa can gyi ngo bo yin no zhe na/_gal te de ltar yin pa de'i tshe/_spyi de dang ldan pa phan tshun phan gdags par bya ba dang /_phan 'dogs par byed pa nyid ma yin pa de'i phyir/_de dag gis spyi de zhes bya ba'i don dam pa'i 'brel ba med pa ste mi rung ngo /_/de 'dod na ni 'brel pa can gzhan
[\[140b.4\]]gyis kyang gzhan dag dang mtshungs pa ni ma yin no zhes bya bas yang bstan zin to/_/de de ltar na spyi dngos por gyur pa gzhan dang gzhan ma yin pa mi rung ngo /_/ldog pa la ni sun 'byin med/_/gang gis yang spyi gzhan rnam par gcod pa tsam yin pa de'i de ni dngos po ma yin pa ste/_de ltar na gzhan nyid
[\[140b.5\]]dang gzhan nyid ma yin pa'i skyon yod pa ma yin zhing /_thams cad la rnam par gcod pa mtshungs pa yod pa yin no/_/de ltar na ji ltar gcig gi mdzub mo'i sdigs mdzub mthe bong las tha dad pa de ltar lhag ma rnams la yang de las tha dad pa nyid yin no/_/mthe bong gcig las tha
[\[140b.6\]]dad pa gang yin pa de nyid mthe bong ma yin pa de nyid du tha dad pa med pa yin te/_tha dad pa med pa'i tha snyad kyi rten yin zhing /_de yang rnam par gcod pa'i ngo bo ma yin no/_/de nyid kyi phyir de nyid dang gzhan nyid 'gyur ba'i ngang tshul can gyi rten pa ma yin no/_/gang gi phyir de ltar spyi nyid
[\[140b.7\]]yin na/_dngos po'i ngo bo nyid ma yin pa de'i phyir na mtshungs pa nyid/_spyi 'di dngos med mtshan nyid yin/_/dngos po la mtshungs nyid yod pa ma yin pa'i phyir ro zhes bya ba ni mjug bsdu ba'o/_/gzhan yang spyi dngos por gyur pa gang yin pa de ci 'bras bu nyid yin nam/_'on te
[\[141a\]]
[\[141a.1\]]'bras bu ma yin/_gal te de 'bras bu yin pa de'i tshe/_skye ba dang ldan pa nyid yin pa'i phyir/_rang bzhin gzhan dang gzhan nyid kyis du mar 'gyur ro/_/de bas na spyi'i mtshan nyid gcig nyid nyams par 'gyur na/_de yang 'jig par mi 'dod do/_/'bras bu nyid yin
[\[141a.2\]]pa'i stobs kyis kyang spyi mi rtag par 'gyur na de mi rtag par mi 'dod do/_/de ltar spyi dngos por smra bas de 'bras bur khas blang bar mi bya'o/_/gzhan yang /_'jig pa dngos po tsam dang ni/_/rjes 'brel phyir na/_skad cig ma nyid yin no/_/'jig pa ni dngos po tsam dang 'brel
[\[141a.3\]]pa can nyid yin no zhes bstan zin to/_/des na gal te spyi dngos po yin pa de'i tshe gdon mi za bar 'jig par 'gyur ro/_/de lta ma yin na/_dngos po med pa nyid du 'gyur ba'i phyir ro/_/dngos po nyid yin na yang spyi ni/_rtag nyid min/_mi rtag pa nyid yin na yang du ma nyid yin pa'i phyir
[\[141a.4\]]de ltar spyi nyid ma yin no/_/'on te 'bras bu ma yin na/_rigs rnams 'brel ba med pa yang /_/'bras min phyir ro/_/spyi rnams ni de dang ldan pa dang lhan cig 'di'i 'di zhes bya ba'i 'brel pa yang mi rung ngo zhes bya ba yang /_ltos pa zhes bya 'bras bur brjod/_/ces bya ba'i skabs
[\[141a.5\]]su bshad zin to/_/rigs rnams/_ngo bo nyid med 'bras min phyir/_/rang bzhin med pa nyid yin te/_/skye ba dang ldan pa gang yin pa de ni rang bzhin nyid yin la gzhan ni med pa nyid yin pa'i phyir ro/_/'bras bu ma yin pa ni bskyed par bya ba ma yin zhing /_spyi ni yod pa ma
[\[141a.6\]]yin no/_/'dis kyang sgra las byung ba'i shes pa'i yul dngos po ma yin te/_'di ltar dngos po'i stobs las skyes pa'i shes pa gang de/_dper na mig la sogs pa'i shes pa/_brda dag la/_brda'i dran pa la ltos pa ma yin pa lta bu'o/_/'o na ci yin zhe na/_dngos po rung ba nyid thag nye
[\[141a.7\]]ba tsam las 'byung ba'i ngang tshul can yin no/_/spyi ni blo la de dag ste/_brda la ltos pa med pa nyid/_snang mi 'gyur/_'on kyang brda dran pa la ltos pa nyid spyi'i blor 'gyur ba de ltar na de dngos po'i yul can ma yin no/_/sbyor ba yang gang zhig brda dran pa la ltos pa'i shes pa'i
[\[141b\]]
[\[141b.1\]]yul yin pa de ni dngos po ma yin te/_dper na sgra'i don gtso bo'am/_dper na sgra'i don dngos po thams cad skad cig ma re rer mi gnas par 'jig pa'i ngang tshul can yin no zhes bya ba'am sgra'i don 'phrod pa 'du ba la sogs pa lta bu'o/_/ba lang nyid la sogs pa'i sgra'i don dag
[\[141b.2\]]kyang brda'i dran pa ltos pa'i shes pa'i yul ma yin no zhes bya ba ni khyab par byed pa 'gal ba dmigs pa'o/_/gal te gsal ba'i khyad par khra bo nyid mthong ba la ba lang gi tha snyad ma bzung ba'i rta la sogs pa mthong ba na/_kho bos don gang yin pa de dang 'dir sngar mthong ngo zhes
[\[141b.3\]]mi 'gyur la/_khu yu mthong bas na/_khyad par gang la yang the tshom med par de nyid 'di yin no zhes brda la ltos pa med par rjes su 'jug pa spyi'i shes pa 'byung bar 'gyur ro/_/de bas na spyi mthong bas byas pa yin no zhes rtogs pa de'i phyir gtan tshigs ma grub pa yin no zhe
[\[141b.4\]]na/_de ni de lta ma yin te/_'di ltar 'bras bu mtshungs pa can/_/dngos nyid mthong ba blo 'ga' zhig_/brda med na yang tha dad min/_/rjes su 'jug pa gang yin te/_/don nye ba dang 'brel can yin/_/gang dag mthong ba yod na ji ltar khro bo dang /_khu yu dag la 'di ba lang yin zhing
[\[141b.5\]]'dir yang ba lang yin no zhes blo rjes su 'jug pa de'i don de dag ngo bo nyid kyis don tha dad pa blo gcig pa can de'i 'bras bu nyid yod pa yin no/_/de bas na blo gcig pa de dag gi 'bras bu yin pa de ltar na/_de dag nyid des bzung ba yin no zhes bshad do/_/de bas na blo de ni gsal
[\[141b.6\]]ba'i rgyu mtshan can nyid yin gyi/_rigs kyi rgyu mtshan can ni ma yin no/_/dngos po de dag gis rang bzhin gyi khyad par de nyid de 'dra ba'i rang bzhin yin no zhes brjod do/_/de nyid ni ji ltar/_rigs med par shes pa'i zhes bya ba la sogs pas 'chad par byed do/_/ji ltar rigs med
[\[141b.7\]]par mig sogs nye 'dod pa'o/_/ci 'dra ba zhig ce na/_shes pa'i 'bras can te/_gang la shes pa'i 'bras bu yod pa zhes tshig rnam par sbyar ro/_/ji ltar spyi med du zin kyang /_dbang po dang snang ba dang /_yid la byed pa mtshan nyid mi 'dra ba dag gis kyang /_gzugs kyi rnam par
[\[142a\]]
[\[142a.1\]]shes pa gcig skyed par byed pa de ltar khra bo la sogs pa phan tshun 'dra ba med na yang /_ngo bo nyid kyis 'bras bu gcig byed pa'i nus pa so sor nges pa'i phyir/_de 'dra ba'i rang gi yul can gyi blo skyed par byed la/_gang gis ngo bo nyid kyis rnam pa gcig rtogs pa'i
[\[142a.2\]]mtshan nyid can gyi shes pa skyed par byed do/_/de ni 'bras bu gcig pa can nyid nye ba yin no/_/'di nyid ni gcig gi rjes su 'jug pa'i blo'i rten yin no/_/gang gis rnam par phye ba yis/_/rigs ni rjes su 'gro bar byed/_/ji ltar ba lang dang 'brel ba can gyi rigs de nyid khra bo dang
[\[142a.3\]]khu yu la sogs pa la rjes su 'gro bar byed cing /_rta dang ba lang la sogs pa tha dad par mtshungs pa la ci'i phyir ma yin/_de la gsal ba rnams 'bras bu gcig byed par nus pas rigs rjes su 'gro bar byed cing gang la nus pa de med pa de la tha dad pa yod na yang rigs
[\[142a.4\]]rjes su 'jug pa ma yin no zhes bya ba de brjod par bya'o/_/'bras bu gcig byed par nus pa yang gcig gi rjes su 'gro ba can ma yin te/_de'i rjes su 'gro ba ni nus pa gzhan gyi rjes su 'gro ba'i rgyu mtshan nyid kyi nus pa gzhan dang gzhan gyi rjes su 'gro zhing rjes su 'brang bas
[\[142a.5\]]thug pa med pa'i phyir ro/_/de bas na tha dad pa yod na yang 'bras bu gcig nyid mtshan nyid can nye bas rnam par phye bas rigs rjes su 'gro bar byed pa yin no/_/nye ba de nyid rjes su 'gro ba can gyi shes pa'i rgyu mtshan can yin pa de ltar na 'gal ba med do/_/'dis kyang spyi dngos po ma
[\[142a.6\]]yin no/_/rnam pa 'gas kyang rnam shes la/_/dngos po snang ba med phyir ro/_/spyi de'i ngo bo ste rang bzhin gang yin pa de snang ba nyid du 'dod pa rang nyid 'dzin par khas len pa'i shes pa gsal bas dben par mi snang ba'i phyir ro/_/gal te spyi dngos po yod pa dang /_snang ba yin
[\[142a.7\]]pa de'i tshe/_de med par rang nyid 'dzin pa'i shes pa la bdag gi rang gi ngo bo nyid snang bar 'gyur ro/_/yul gcig pa can dbang po gcig gis gzung bar bya ba dag tu gyur pa la yang /_rang rang gi ngo bor rtogs par 'gyur te/_dper na rlung dang nyi ma'i reg bya dag lta bu'o/_/de bas
[\[142b\]]
[\[142b.1\]]na gal te spyir 'gyur ba de'i tshe yang mthong bar 'gyur zhing snang bar 'gyur ro/_/bzung du zin kyang nges pa ma yin na/_shes pa dang brjod pa 'jug pa des byas pa ma yin pa de ltar na rnam par rtog pa de don med par 'gyur ro/_/sbyor ba ni gang gi ngo bo rnam pa 'ga' zhig gis kyang 'dzin
[\[142b.2\]]par 'dod pa'i shes pa la gang dben par mi snang ba de ni de las tha dad par yod pa ma yin te/_dper na des spyi 'dzin pa'i shes pa la spyi gzhan mi snang ba lta bu'o/_/spyi'i ngo bo yang spyi 'dzin pa nyid du 'dod pa'i shes pa la gsal ba'i ngo bo las tha dad par snang ba ma yin no zhes bya ba ni
[\[142b.3\]]khyab par byed pa mi dmigs pa'o/_/gal te mig la sogs pa'i dbang po'i gzugs rnam par shes pa la mi snang mod kyi/_'on kyang gzugs la sogs pa las tha dad par de dag yod pa ma yin pa de ltar na gtan tshigs ma nges pa yin no zhe na/_de ni de ltar ma yin te/_'di
[\[142b.4\]]ltar dbang po de dag ni mngon sum gyi rang bzhin nyid ma yin pa'i phyir/_tshu rol mthong bas rang gi ngo bo rig pa ma yin no/_/'o na ci yin zhe na/_mngon sum gyi shes pa 'bras bu 'ga' zhig gi tshe/_yul yod pa dag la yang 'jug pa dang ldog pa yang mthong ba de ni rgyu gzhan ston pa
[\[142b.5\]]yin no/_/des brjod pa'i gzugs ci yang rung ba dbang po zhes bya bar tha snyad gdags pa yin no/_/gal te dbang po rnams dbang po las 'das pa'i don mthong ba'i skyes bu lta ba por 'gyur ba de'i tshe rang gi ngo bo 'dzin pa'i shes pa la/_de yi lus ni snang 'gyur te/_/
[\[142b.6\]]dbang po'i gzugs yin pa de ltar na the tshom med pa yin no/_/ci'i phyir zhe na/_gzugs ldan phyir te/_dbang po'i rang bzhin dang ldan pa nyid kyi phyir ro/_/de bas na rang nyid 'dzin par 'dod pa'i mngon sum gyi shes pa la gang mi snang ba zhes bya ba'i gtan tshigs kyi don yin
[\[142b.7\]]pa de bas na nges pa ma yin no/_/ji ltar dbang po'i ngo bo rang nyid mthong ba po yod na/_rang gi shes pa la snang ba de ltar mngon sum gyis shes pa la rigs kyi ngo bo min te/_yan gar mthong ba med phyir ro/_/gsal bas dben par rigs kyi ngo bo mthong ba med pa'i
[\[143a\]]
[\[143a.1\]]rgyu'i phyir ro/_/gsal ba 'dzin tshe na'ang de sgra dang /_/ngo bo las gzhan snang ba med/_/gsal ba 'dzin pa na gsal ba de'i ming gang yin pa dang de'i kha dog la sogs pa gang yin pa de nyid 'ba' zhig snang gi de las tha dad par gzhan spyi snang ba med do/_/gang gi
[\[143a.2\]]tshe rang nyid 'dzin par 'dod pa'i shes pa la spyi'i ngo bo mi snang ba de'i tshe/_de ni de'i rnam par shes pa nyid du mi 'gyur ro/_/gang gi ngo bo gang la snang ba de ni de'i shes pa yin na/_rang nyid 'dzin par 'dod pa'i shes pa spyi mi snang ba de ltar na de'i shes pa ma yin no/_/sbyor ba ni gang
[\[143a.3\]]gi ngo bo shes pa gang la mi snang ba de ni shes pa'i gzung bar bya ba ma yin te/_dper na sgra'i shes pa la sngon po la sogs pa'i ngo bo snang ba ma yin pa ni sgra'i shes pa'i gzung ba ma yin pa lta bu'o/_/rang nyid 'dzin par 'dod pa'i shes pa la yang spyi'i ngo bo mi snang ngo zhes bya ba ni khyab
[\[143a.4\]]par byed pa mi dmigs pa'o/_/rang gi yul la shes pa skyed par byed pa gang yin pa 'di ni don byed pa'i tha mar gyur pa yin no/_/de'i phyir te/_rang nyid 'dzin par 'dod pa'i shes pa la mi snang ba nyid kyi phyir spyi de ni/_rang gi yul la shes tsam gyi/_/don byed par yang mi rung ste/_/
[\[143a.5\]]nus pa ma yin no/_/mi rung phyir te ngo bo med/_/dngos po med pa yin te/_rnam par shes pa tsam gyi 'bras bu byed pa yang mi nus pa nyid kyi phyir ro zhes bya ba'i don to/_/mi rung ba nyid kyang ci'i phyir dngos bo med pa yin zhe na/_'di ltar de ni dngos po med pa'i mtshan nyid yin/_
[\[143a.6\]]'di lta ste don med pa'i nus pa thams cad dang /_bral ba 'di ni med pa'i mtshan nyid yin no/_/de ni spyi la yang yod pa de ltar na dngos po med pa'o/_/de de ltar spyi ni dngos po med pa yin no zhes bya bar gnas so/_/ji ltar bshad las bzlog gang yin/_/de yang rang gi mtshan
[\[143a.7\]]nyid 'dod/_/ji skad du bshad pa las bzlog pa yang brjod par bya ba ma yin pa de nyid dang gzhan nyid du brjod par bya ba med pa'i don snang ba khyad par med par shes pa'i yul ma yin pa/_mtshungs pa ma yin zhing thun mong ma yin pa gang yin pa/_brda dran pa la ltos pa
[\[143b\]]
[\[143b.1\]]med pa'i rtogs pa can/_rang 'dzin pa'i shes pa la gzhan gyi ngo bos dben pa snang ba gang yin pa dang /_don byed par nus pa gang yin pa de ni rang gi mtshan nyid 'dzin par 'dod do/_/gang yang dngos po med pa'i ngo bo rnam par gcod pa'i mtshan nyid can du bstan pa'i spyi de yang rnam pa
[\[143b.2\]]gsum yin te/_dbye ba gsum yin no//_//tshad ma rnam 'grel gyi 'grel pa/_bam po nyi shu bzhi pa/_ji ltar zhe na/_dngos dang dngos med gnyis rten phyir/_/dngos po'i nye bar len pa can dang /_dngos po med pa'i nye bar len pa can dang /_gnyi ga'i nye bar len pa can no/_/de
[\[143b.3\]]la dngos po'i nye bar len pa can ni sgra'i don gang gzugs la sogs pa la brten nas tha snyad du byas pa ste/_dper na skye ba nyid la sogs pa lta bu'o/_/med pa'i nye bar len pa can ni snang ba'i don mi dmigs pa dang skye ba dang ldan pa med pa nyid ces bya ba la sogs pa'o/_/gnyi ga'i nye
[\[143b.4\]]bar len pa can ni mi dmigs pa tsam dang /_shes bya nyid la sogs pa'o/_/gal te yod shes dngos po'i rten can yin/_gal te dngos po'i nye bar len pa can spyi 'dzin par byed pa'i shes pa yin par 'dod na/_'o na ni shes pa de dngos po la dngos po'i yul can thob par 'gyur ro
[\[143b.5\]]zhes bya ba'i don to/_/ci'i phyir zhe na/_yod dang rjes 'brel phyir zhes bya ba smos te/_dngos po yod na yod pa'i phyir dang /_med na med pa'i phyir ro/_/sbyor ba ni shes pa gang zhig dngos po yod na 'gyur zhing med na mi 'gyur ba de ni dngos po'i yul can yin te/_dper na mig
[\[143b.6\]]gi rnam par shes pa lta bu'o/_/chos thams cad kyi spyi 'dzin pa'i shes pa yang dngos po yod na 'gyur zhing med na mi 'gyur ro zhes bya ba ni rang bzhin gyi gtan tshigs so/_/skyon de yod pa min no/_/ci'i phyir zhe na/_lan bshad zin phyir te/_brjod bya nyid phyir zhes bya ba la sogs
[\[143b.7\]]pa'i gtan tshigs kyis spyi 'dzin pa'i shes pa dngos po med pa'i yul can nyid yin par bstan pa'i phyir ro/_/des kyang 'gal ba mi 'khrul pa can nyid ma bstan to/_/'o na ci yin zhe na/_dam bcas pa la rjes su dpag pas gnod pa yin no/_/'das stsogs gzhan du mthong
[\[144a\]]
[\[144a.1\]]phyir ro/_/bum par gyur pa dang byed par 'gyur ro zhes bya ba med pa la sgra las byung ba'i shes pa dngos po med par mthong ba de ltar na gtan tshigs ma grub pa yin no/_/de ltar ni 'gyur mod kyi/_gal te dngos chos nyid nyams 'gyur/_/gal te dngos po med par spyi
[\[144a.2\]]'dzin par shes par 'gyur ba de'i tshe/_/dngos po'i chos nyid yin pa dam bcas pa nyams par 'gyur ro zhe na/_ji skad du bshad zin pa'i skyon 'di med/_ci'i phyir zhe na/_dngos po 'dzin pa sngon 'gro can/_/spyi de'i shes pa'am spyi'i shes pa de yin par 'gyur ro zhes dgongs pa'i
[\[144a.3\]]phyir ro/_/spyi ni gzugs la sogs pa bzhin du bdag nyid dngos po'i ngo bo nyid kyis shes pa'i yul yin pa'i phyir/_dngos po'i chos su 'dod pa ni ma yin no/_/'o na ci yin zhe na/_gzugs la sogs pa mthong bas bsgos pa'i bag chags la brten nas rnam par rtog
[\[144a.4\]]pa skye ba na/_rang nyid kyis gzung ba'i rnam pa la gzugs la sogs pa'i rnam pa nyid du zhen pas/_'jug pa de ltar na gzugs la sogs pa mthong ba'i stobs kyis skye ba'i phyir dang /_der zhen pa'i phyir dngos po'i chos yin no zhes tha snyad du byas pa yin no zhes bya ba'i
[\[144a.5\]]don to/_/de nyid kyi phyir rang gi mtshan nyid gcig ma gtogs par gzhal bya'i khyad par gzhan cung zad kyang don byed par nus pa yod pa ma yin no/_/de bas na/_rang gi mtshan nyid gcig gzhal bya/_/gzhal bya yin par 'os pas na gzhal bya'o/_/rang gi mtshan nyid gcig pu kho
[\[144a.6\]]na la skyes bu rtog pa dang ldan pa don byed pa don du gnyer bas yod pa dang med pa nyid du dpyad par bya ba yin no/_/ci'i phyir zhe na/_rang gi mtshan nyid la dpyod pa'i rten gzhan med pa'i phyir bshad pa/_rang gi mtshan nyid de las don byed grub phyir te/_rgyu'i phyir skyes bu'i don byed pa
[\[144a.7\]]don du gnyer ba don byed nus pa'i dngos po dpyod pa'i sgo nas yul du byed par yin gyi gzhan ni ma yin no/_/don byed par nus pa yang rang gi mtshan nyid kho na yin pa de ltar na de yod pa dang /_de med pa nyid du dpyod par byed pa yin pa de bas na de nyid la/_yod med nyid du dpyod phyir te/_rgyu'i
[\[144b\]]
[\[144b.1\]]phyir rang gi mtshan nyid gcig pu kho na gzhal bya yin gyi gzhan ni ma yin no zhes bya ba'i don to/_/spyi la yang dpyod pa 'jug pa nyid ma yin nam/_de ji ltar na gcig pu kho na gzhal bya yin zhes brjod ce na/_bden te/_'on kyang spyi la dpyod pa yang rang gi mtshan nyid kyi rten can yin
[\[144b.2\]]no/_/de lta na 'ga' zhig de dngos po nyid yin zhes ston par byed do/_/des na ci ste 'ba' zhig la rung ba'am ma yin no zhes dngos po'i rjes su 'brangs nas dpyad pa yin no/_/de lta ma yin na med pa nyid du nges pa la dpyod pa cung zad kyang mi rung ngo /_/med pa'i yul gyi dpyod pa
[\[144b.3\]]yang dngos po rten can nyid yin te/_dngos po nyid la yod pa dang med pa nyid dpyod pa'i phyir ro/_/gal te 'o na gzhal bya gcig kho na yin na/_slob dpon gyis rang dang spyi'i mtshan nyid las gzhal bya gzhan yod pa ma yin no zhes yul rnam pa gnyis gsungs te/_rang gi mtshan
[\[144b.4\]]nyid la gzhal bya gnyis pa yod pa'i phyir/_slob dpon gzhal bya gnyis nyid bzhed pa ma yin no/_/'o na ci yin zhe na/_rang gi mtshan nyid/_de yi rang gzhan ngo bo dag_/rtogs phyir te/_rgyu'i phyir gzhal bya gnyis su bzhed/_rang gi mtshan nyid kyi rang gi ngo bo mngon sum
[\[144b.5\]]gyi shes pas rtogs pa'i phyir rang gi mtshan nyid gcig nyid yin no/_/de nyid la rjes su dpag pa'i shes pas gzung ba'i rnam pa'i sgo nas de'i ngo bor zhen pas rtogs pa'i phyir spyi bshad do/_/ji ltar na gzhan gyi ngo bo'i sgo nas rang gi mtshan nyid rtogs pa yin no zhes bya ba de
[\[144b.6\]]rtogs par 'gyur zhe na/_'di ltar rnam par rtog pa'i rjes su dpag pa'i rjes su dpag pa phyi rol nyid du snang ba'i cha rang gi mtshan nyid ma yin pa la rang gi mtshan nyid du zhen pas skyes bu 'di'i don byed nus pa'i don nyid la 'jug par 'gyur ro/_/de lta ma yin na gal te spyi rjes su dpag pa de'i
[\[144b.7\]]tshe/_don byed pa sgrub par byed pa de nyid la 'jug par 'gyur te/_de tsam rtogs pa'i bsam pa can nyid yin pa'i phyir ro/_/de'i yul gyi don rtogs pas ldog par 'dod pa'i dus phyis me la 'jug par mi 'gyur ba'i de nyid 'jug par mi 'gyur te/_de la gang zhig gi
[\[145a\]]
[\[145a.1\]]tshe yang nus pa med pa nyid kyi phyir ro/_/rang bzhin du gnas pa dag gis bum pa yongs su bcad nas bum pa yongs su bcad par nges pa la gnas pa snam bus bsgrub par bya ba'i don byed pa la 'jug pa ma yin no/_/bsgrub par bya ba'i don byed par rtogs pa'i
[\[145a.2\]]don du rang gi mtshan nyid las rjes su dpag pa las kyang 'jug pa yin pa de bas na de'i ngo bor zhen pa yin no zhes rtogs par 'gyur ro/_/de de ltar na ji ltar rnam par rtog pa'i rjes su dpag pa de rang gi cha las dngos po nyid du zhen pas de de ltar ma yin no/_/ji ltar mngon zhen med
[\[145a.3\]]pa yi/_/rgyu yis gnyis pa/_gzhan gyi ngo bor rtogs pa la 'khrul pa dag tu bzhed pa gang yin pa de ni der zhen pas don byed pa la 'jug pa'i phyir ro/_/gal te gzhan gyis rtogs/_gal te gzhan mi gsal ba'i tshul rnam par rtog pa'i rjes su dpag pa gzung ba'i rnam
[\[145a.4\]]pa'i sgo nas rang gi mtshan nyid du zhen pas don de'i gsal ba'i ngo bor rtogs pa yin no/_/de yang don ji lta ba bzhin ma yin pa la zhen pas 'khrul par 'dod do/_/'o na de tshad ma nyid ma yin te/_'di ltar smig rgyu la sogs pa 'khrul pa'ang tshad ma nyid ma yin/_
[\[145a.5\]]'ang gi sgras ni spyi'i rnam par shes pa rang gi mtshan nyid rtogs pa gzhan nyid du mi 'gyur ro zhes bya ba'i don to/_/sbyor ba dag ni gang zhig gang las gzhan gyi ngo bo yin pa de ni rtogs pa na de rtogs par mi 'gyur te/_dper na sgra rtogs pas gzugs rtogs pa ma yin pa lta
[\[145a.6\]]bu'o/_/rang gi mtshan nyid kyang rnam par rtog pa'i rnam par shes pa'i gzung ba'i rnam pa las gzhan gyi ngo bo yin no zhes bya ba ni khyab par byed pa 'gal ba dmigs pa yin par sems so/_/gang 'khrul pa yin pa de ni tshad ma ma yin te/_dper na mig ser gyi nad can gyis
[\[145a.7\]]ser po mthong ba lta bu'o/_/rjes su dpag pa yang 'khrul pa nyid yin no zhes bya ba ni khyab par byed pa 'gal ba dmigs pa nyid yin par sems so/_/rang gi mtshan nyid kyi bsam pa can gyi tshad ma nyid yin pa de bas na 'khrul pa ma yin pa dang rang gi ngo bo nyid du rtogs
[\[145b\]]
[\[145b.1\]]pa yin no/_/bzlog pa'i sbyor ba dag ni gang /_tshad ma nyid yin pa de ni 'khrul par mi 'gyur te/_dper na mngon sum lta bu'o/_/rjes su dpag pa yang tshad ma yin no zhes bya ba ni khyab par byed pa 'gal ba dmigs pa yin no snyam du sems so/_/gang zhig gang gi rtogs pa
[\[145b.2\]]yin pa de ni de'i ngo bo nyid du 'gyur te/_dper na mig gis gzugs rtogs pa lta bu'o/_/rjes su dpag pa yang rang gi mtshan nyid rtogs pa yin no zhes bya ba ni rang bzhin gyi gtan tshigs yin par sems so/_/bsam pa la ni slu med phyir/_/zhes bya ba la sogs pas lan
[\[145b.3\]]'debs par byed do/_/'khrul pa yin yang tshad ma yin/_/ci'i phyir zhe na/_bsam pa la ni slu med phyir/_/rtogs pa po gang don byed par nus pa'i don la zhen pa can de ltar 'dod pa'i don la mi slu ba ni tshad ma nyid yin no/_/gal te de 'dra ba de yod pa ma yin no zhes sgrub pa de'i tshe ma
[\[145b.4\]]nges pa yin te/_nor bu'i 'od la nor bur zhen pa can gyis don de thob pa'i phyir ro/_/ci ste yang 'di ni don ji lta ba bzhin du ma yin pa 'dzin pa yin no zhes sgrub pa de'i tshe grub pa la sgrub pa nyid yin no/_/thal ba dang po nyid la ma nges pa nyid yin te/_'di ltar de ni/_rtogs
[\[145b.5\]]pa rnam pa gzhan du mthong /_dper na nor bu'i 'od la nor bur zhen pa lta bu'o/_/don dam par mi 'dzin pa bsgrub par bya ba yin na/_'dod pa sgrub pa nyid yin no/_/bzlog pa'i sbyor ba dang po la nor bu'i 'od la nor bu'i blos ma nges pa nyid yin no/_/gnyis pa la yang ma grub pa
[\[145b.6\]]yin te/_'di ltar phyogs 'di'i yang lan btab zin to/_/'di ltar rnam par rtog pa'i shes pa dngos bo 'dzin pa ma yin no zhes bya ba ni brjod bya nyid ces bya ba'i gtan tshigs kyis bstan zin to/_/nor bu sgron ma'i 'od dag la/_/zhes bya ba la sogs pas thal ba dang
[\[145b.7\]]bzlog pa dag la de nyid ma nges pa nyid ston par byed do/_/nor bu'i 'od dang sgron ma'i 'od ni nor bu dang sgron ma'i 'od de/_de dag yul du gyur pa dag la'o/_/skyes bu gang gi nor bu'i blo yis mngon rgyugs pa/_log pa'i shes par khyad med na'ang /_/ji ltar don byed la khyad
[\[146a\]]
[\[146a.1\]]yod/_/de ltar ji bzhin don min na'ang /_/'khrul pa nyid yin na yang ngo /_/gang zhe na/_rjes dpag dang ni der snang dag_/tshad ma nyid du rnam par gzhag_/rgyu gang gis she na/_don byed pa dang rjes 'brel pas/_/'di las ji ltar 'dod pa'i don la mi slu ba kho
[\[146a.2\]]na yin pa de ni tshad ma yin no/_/skyes bu gcig nor bu'i 'od la nor bu dang /_cig shos mar me'i 'od la nor bu'i blo can gyi skyes bu gnyis po de dag ni nor bur 'khrul par 'dra ba yin te/_nor bu rang gi ngo bo bzung ba med pa'i phyir ro/_/de ltar na gcig ni nor bu'i blos
[\[146a.3\]]'jug pa na nor bu thob pa yin te/_de ni nor bu dang 'brel pa'i shes pa de las de la 'jug pa'i phyir ro/_/cig shos ni ma yin te 'brel pa med pa'i phyir ro/_/de ltar na don byed pa dang rjes su 'brel pas de dag las gcig ni mi slu ba yin la cig shos ni ma yin no zhes bya
[\[146a.4\]]ba ni khyad par yin no/_/de ltar na rjes su dpag pa dang /_der snang ba dag 'khrul pa'i shes pa yin par khyad par med na yang gcig ni don byed par nus pa'i don dang phrad pa yin te/_de las brgyud nas skyes pas de dang 'brel pa'i phyir ro/_/cig shos ni ma yin pa de ltar
[\[146a.5\]]gcig tshad ma yin gyi gzhan ni ma yin no/_/de de ltar na rang gi mtshan nyid kho na rang gi ngo bo dang gzhan gyi ngo bo'i sgo nas rtogs pa'i phyir de dag gi mtshan nyid ci 'dra ba dang /_gzhal bya gnyis nyid du rnam par gzhag nas/_da ni ji ltar gzhal bya gnyis nyid yin pa'i phyir
[\[146a.6\]]tshad ma nyid kho na bstan par bzhed nas/_gang la don gyi nus pa las/_/zhes bya ba la sogs pa smos te/_gang la don gyi nus pa las/_/zhes bya ba gang la zhes bya ba de'i don gyi nus pa ste stobs las so/_/don de yul rung ba la nye ba dang nye ba ma yin pa dag las zhes bya ba'i
[\[146a.7\]]don to/_/rjes 'gro ldog pa can gyi blo/_/mthong ba'i rnam pa de nges par snang ba can no/_/de yod na yod pa'i rjes su byed pa'i sgo nas skye ba zhes bya ba'i don to/_/don de 'dra ba/_de la 'dzin pa rang dbang can/_/gzhal bya la brten pa can gyi rang gi ngo bo 'dzin pa can ni ma yin no zhes
[\[146b\]]
[\[146b.1\]]bya ba'i don to/_/des na dmigs pa bshad pa yin no/_/de ltar na blo'i snang bas rjes su 'gro ba dang ldog pa'i rjes su byed pa gang yin pa de ni mngon sum gyi yul yin no/_/de las gzhan dngos dbang po 'das/_/don gang yang yul du rung ba nye ba dang nye ba ma yin pa'i mtshan
[\[146b.2\]]nyid can gyi rjes su 'gro ba dang ldog pa'i rjes su byed pa'i ngang tshul can gyi blo dngos su mi byed pa de ni lkog tu gyur pa'i don yin no/_/mngon sum dang lkog tu gyur pa'i mtshan nyid de yang /_rtogs pa po'i da ltar gyi gnas skabs la ltos pas yin no/_/de lta ma yin na lta ba po dang
[\[146b.3\]]snang ba nyid kyi gnas skabs kyi khyad par gzhan du gyur pa na/_mngon sum dang lkog tu gyur pa dag rnam pa gzhan du 'gyur ba'i mtshan nyid mtshon pa yin no/_/de de ltar na 'di ltar don 'ga' zhig gis mngon sum yin pa de thams cad snang ba'i rang bzhin gyi gnas skabs yin
[\[146b.4\]]par khas len pa'i phyir dang so sor nges pa'i ngo bor gzung ba ma yin par lkog tu gyur pa/_ci'i mtshan nyid can yin no zhes tha snyad du byas so/_/de bas na mdor bsdu na gang gis rang gi ngo bo 'dzin pa de ni mngon sum yin zhing /_gzhan ni lkog tu gyur pa yin no/_/rnam par rtog pa'i shes
[\[146b.5\]]pa'i gzung ba lkog tu gyur pa'i don yin par 'dod pa gang yin pa de ni des de'i rang gi ngo bo 'dzin pas na de lkog tu gyur pa ma yin pa de ltar na mngon sum dang lkog tu gyur pa'i mtshan nyid tha dad par mi 'gyur ro/_/dbang po'i sgo nas rtogs pa med pa'i phyir ro/_/lkog tu gyur pa
[\[146b.6\]]ma yin pa la yang dbang po las de'i rang bzhin las ngo bo lhag pa 'dzin pa med pa na/_gang gis na de'i sgo nas mi rtogs pa'i phyir mngon sum nyid ma yin par 'gyur/_dbang po'i sgo nas bde ba la sogs pa mngon sum nyid du 'dod pa ma yin no/_/'o na ci yin zhe na/_rang gi ngo
[\[146b.7\]]bo rtogs pa las yin no/_/rnam par rtog pa'i rnam par shes pas rang gi ngo bo rtogs pa de ltar dbang pos kyang yin pa de ltar na khyad par med pa'i phyir dbang po don med pa yin no zhes bya ba skyon 'di gzhan yin no/_/don de la phan tshun mtshan nyid mi 'dra ba gsal ba dang mi gsal ba'i
[\[147a\]]
[\[147a.1\]]rnam pa yod pa ma yin la/_gang rnam pa gsal ba 'dzin pa las dbang po 'bras bu dang bcas par 'gyur ro zhes bshad do/_/rnam par brtag par bya ba gang yin pa de'i ngo bo mngon sum gyi sgo nas rnam pa ji ltar yang gzung bar bya ba ma yin gyi 'on kyang rnam
[\[147a.2\]]par rtog pa thams cad ni don nyams su myong bas byas pa'i 'khrul pa de yin no/_/de la skyon yod pa nyid ma yin te/_'khrul pa yin na yang rnam par rtog pa gang gi brgyud pa yang nye ba na yod pa yin na/_'di ltar rnam par rtog pa'i shes pa'i gzung ba'i cha nyid la rang gi mtshan
[\[147a.3\]]nyid du zhen pa'i ngo bo de nyid du nges par byas nas/_skyes bu 'jug pa ni don dang phrad pa yin no/_/rnam par rtog pa de nyid tshad ma yin gyi gzhan don mthong ba sngon du song ba can las skyes pa'i phyir brgyud nas 'ongs pa yin du zin kyang ma yin no/_/de bas na/_ma mthong bdag nyid
[\[147a.4\]]ngo bo de/_/rang gi mtshan nyid kyi rang gi ngo bo ma mthong ba de ni dngos su rtogs pa de yod pa tsam gyis/_rtogs pa 'di rten don gzhan yin/_/don gzhan grub pas de grub pa yin te/_/de'i gzhan la brten pa can grub pa yin no zhes bya ba'i don to/_/rtags can rtogs pa
[\[147a.5\]]ni de'i rang gi ngo bo ma bzung na yang rtags 'dzin pa bzhin du de mi slu ba'i phyir te rtogs pa zhes tha snyad gdags te des kyang lkog gi don rtogs pa'i phyir ro/_/rten gyi don du 'dod pa gang yin pa de ni/_gal te de rten bsgrub par bya ba'i chos me ma yin pa rnam par gcod pa gang
[\[147a.6\]]yin pa de'i rten sa phyogs la sogs pa'i chos can no/_/gal te chos can de dang 'brel pa can 'gyur na'o/_/'dis ni chos can dang 'brel pa can bstan to/_/yang rnam pa gzhan du don gzhan zur gyis bstan pa ste/_gang la lkog tu gyur pa'i don rtogs pa'i rten gyi don
[\[147a.7\]]snang ba de chos can no/_/bsgrub par bya ba gang la rten chos can yod pa de ni de rten can no/_/gal te bsgrub par bya ba'i chos de dang 'brel pa can du 'gyur ba ste/_med na mi 'byung bar 'gyur na'o/_/'dis ni rjes su 'gro ba dang ldog pa bstan to/_/de ltar na gal te tshul gsum
[\[147b\]]
[\[147b.1\]]dang ldan pa yin na/_de tshe go byed yin/_de lta ma yin na 'ba' zhig las thams cad la thams cad rtogs pa'i phyir/_thams cad la thams cad kyi go bar byed par 'gyur ro/_/de bas na chos can dang 'brel pas can gyi rjes su 'gro ba dang ldog pa dang ldan pa'i don las bskal
[\[147b.2\]]pa'i don rtogs pa yin no zhes brjod par bya'o/_/don de 'dra ba las de rtogs pa de ni so sor nges pa'i tshul gyis ma yin te/_/de med na yang de yod pa'i phyir ro/_/'on kyang /_de tshe go byed rjes 'gro ba/_/spyi yis ngo bo nyid du rtogs/_/rtags ni rtags can nyid yod na yod
[\[147b.3\]]pa'i phyir go bar byed pa yin no/_/don tsam yod na 'gyur ba gang yin pa de ni don tsam yin la de ni go bar byed pa'i rjes su 'gro bar byed pas na go bar byed pa'i rjes su 'gro ba'o/_/go bar byed pa'i rjes su 'gro ba yang de yin la spyi'i ngo bo yang yin pas na de skad ces bya'o/_/
[\[147b.4\]]gang gi tshe go bar byed pa'i rjes su 'gro ba spyi'i ngo bo yin pa de ltar na go bar byed pa'i rjes su 'gro ba'i spyi'i ngo bo nyid du rtogs pa de'i tshe/_/bskal pa'i don rjes su 'gro ba dang /_ldog pa dang ldan pa'i rtags las nges pa yin gyi so sor nges pa'i ngo bor yang ma yin te/_
[\[147b.5\]]don tsam dang rtags kyi 'brel pa grub pa'i phyir ro/_/gang gi phyir 'brel pa can gyi don las lkog tu gyur pa'i don la/_spyi nyid du rtogs pa 'byung bar 'gyur gyi rnam pa gzhan du ma yin pa/_de'i phyir lkog gyur don thams cad khyad par du ni/_dper na me rtswa las 'byung ba dang /_
[\[147b.6\]]lo ma las 'byung ba dang gsal ba dang /_chen po dang /_chung ngu zhes bya ba rang gi rnam pa so sor nges par rtogs mi 'gyur/_nges par mi 'gyur te/_'on kyang me yod pa tsam yin no/_/'brel pa can gyi chos dag las/_rjes su 'gro ba dang ldog pa dang ldan pa'i rtags
[\[147b.7\]]dag las de dang ldan pa'i chos can la/_bsgrub par bya ba'i chos/_rtogs skye ba gang /_de ni rjes dpag yin no/_/chos can las skyes zhes bya ba 'dis ni chos can dang 'brel pa can bstan to/_/'brel pa can gyis zhes bya ba 'dis ni rjes su 'gro ba dang ldog pa bstan to/_/tshul
[\[148a\]]
[\[148a.1\]]gsum pa'i rtags las lkog tu gyur pa'i don la/_spyi'i ngo bo nyid du rtogs pa de yang rjes su dpag pa nyid gang yin pa'i rgyu de nyid kyi lkog tu gyur pa'i don de dag gi sgrub byed gcig rjes su dpag pa nyid yin no/_/'dis ni rjes su dpag pa las gzhan pa las
[\[148a.2\]]rtogs pa yod pa ma yin no zhes bstan to/_/gang gi phyir de ltar na rang gi ngo bo rtogs pa gang yin pa de ni mngon sum yin la/_ji skad du bshad pa'i rtags yod na lkog tu gyur pa'i don gzhan thams cad ni rjes su dpag par bya ba yin te/_rnam pa gzhan gyis rtogs pa mi srid pa'i phyir ro/_/
[\[148a.3\]]de phyir/_mngon sum lkog tu gyur pa las/_/gzhal bya gzhan ni yod ma yin/_/gang zhig gzhan ni sgrub par byed pa'o/_/gang gis na rjes su dpag pa las tshad ma'i khyad par gzhan cung zad yod par 'gyur/_de phyir gzhal bya gnyis nyid kyis/_/tshad ma dag ni gnyis nyid bzhed/_/mngon
[\[148a.4\]]sum gyi rang gi don gyi ngo bo rtogs pa ni mngon sum gyi tshad ma yin la/_lkog tu gyur pa'i ji skad bshad pa'i gzhan gyi yan lag tsam gyi rtogs pa rjes su dpag pa yin pa de ltar na tshad ma ni gnyis kho na yin no/_/gzhal bya gnyis ni mthong phyir ro/_/rang gi mtshan nyid dang cig shos te/_gzhal
[\[148a.5\]]bya gnyis bstan pa'i phyir ro/_/gsum gcig grangs ni bsal ba'am/_/gzhal bya gnyis bstan pas tshad ma gsum la sogs pa bsal ba dang /_tshad ma gcig bsal cing slob dpon gyis mngon sum ma yin pa'i tshad ma yang yod do zhes bstan to/_/gang gi phyir gzhal bya
[\[148a.6\]]gzhan gsum pa med pa'i phyir tshad ma gsum la sogs pa yod pa ma yin no/_/de ltar ni 'gyur mod kyi/_gal te med na gzhal bya nyid/_/min phyir gcig yin mngon sum las gzhan pa'i don 'ba' zhig lkog tu 'gyur ba'i don 'jig rten pha rol la sogs pa 'ba' zhig kyang
[\[148a.7\]]yod pa ma yin no/_/'o na ci'i phyir zhe na/_med pa nyid yin zhing med pa nyid kyi phyir gzhal bya ma yin la/_gzhal bya ma yin pa nyid kyi phyir mngon sum gyi dngos po gzhal bya gcig nyid yin no/_/sbyor ba ni gang med pa de ni gzhal bya ma yin te/_dper na ri bong gi rwa la sogs pa
[\[148b\]]
[\[148b.1\]]lta bu'o/_/spyi yang med pa yin no zhes bya ba ni khyab par byed pa 'gal ba dmigs pa yin par sems so/_/kho bo'ang 'dod/_de ni kho bo cag kyang 'dod pa nyid yin no/_/gzhal bya gnyis su rnam par gzhag pa yin no/_/rang gi mtshan nyid las gzhal bya gzhan spyi ni yod pa ma yin pa
[\[148b.2\]]de ltar na grub pa la sgrub pa yin no/_/med pa gzhal bya nyid ma yin pa nyid du bsgrub par bya ba la gtan tshigs ma nges pa yin no/_/'di ltar des kyang tshad ma gzhan 'ba' zhig gis 'jig rten pha rol med par nges par bya ba yin la/_de yang nges par byed pa ni gzhal bya nyid las ma
[\[148b.3\]]'das pa'i phyir rang nyid kyis ma nges pa yin no/_/de lta ma yin na 'jig rten pha rol la sogs pa med pa'i yul can gyi tshad ma med pa de'i tshe/_'jig rten pha rol la sogs pa med pa ni de rang gi rnam par ma nges pa yin no/_/de nyid la rnam par nges pa med na yang /_gzhan yang de
[\[148b.4\]]la rtogs pa skyed par mi nus pa yin na de la med pa'i nges pa yang yod pa yin no/_/de bas na de nges pa yod na/_med pa'i nges pa gang yin pa de nyid tshad ma gnyis yin/_rjes su dpag pa zhes bya ba'i tshad ma gzhan shugs kyis 'gyur ro/_/de bas na med pa gzhal bya yin pa de
[\[148b.5\]]ltar na dper bsgrub par bya bas stong pa yin no/_/sbyor ba yang gang zhig rnam pa 'ba' zhig gis nges pa yin pa de ni tshad mas yongs su dpyad par bya ba yin te/_dper na mngon sum gyi don lta bu'o/_/med pa yang rnam pa 'ba' zhig gis nges par 'dod do zhes bya ba ni rang bzhin
[\[148b.6\]]gyi gtan tshigs so/_/de ltar ni 'gyur mod kyi/_mngon sum nyid las 'jig rten pha rol dang skyes bu khyad par med pa la sogs pa grub pa de ltar na tshad ma gnyis pa yod pa ma yin no zhe na/_de ni med la dbang skyes blo ma yin/_mngon sum las med pa grub pa ma yin no/_/ci'i
[\[148b.7\]]phyir zhe na/_dbang po las skyes pa'i blo de ni/_don gyi stobs las skye phyir ro/_/mngon sum las med pa grub par 'dod pas de med pa'i yul can nyid du bstan par 'gyur na/_de yang rigs pa ma yin no/_/ci'i phyir zhe na/_don gyi nus pa la ltos nas skye ba'i phyir ro/_/de lta ma yin na
[\[149a\]]
[\[149a.1\]]don yod pa nyid dang yul rung ba nye ba nyid la ltos pa med pa yin no/_/ci ste blo don gyi nus pa nyid la ltos pa yin zhe na/_de'i tshe na/_don nus pa la ltos med na/_/chod pa la sogs pa des kyang dngos po'i nus pa nyid la gags byed pa med pa nyid kyi phyir/_chod pa la
[\[149a.2\]]sogs yod na yang /_/dbang skyes blo ni skye bar 'gyur/_/ji ltar na rang nyid dmigs pa'i mtshan nyid kyir gyur pa/_gzhan dmigs pa'i mtshan nyid can gyi mngon sum gyis med pa grub par 'dod ce na/_de la yang mngon sum ni med pa'i yul can ma yin no/_/'o na ci yin zhe na/_
[\[149a.3\]]de nyid kyis dngos bo nyid yongs su gcod par byed mod kyi/_'on kyang gzhan gang yin pa de zhes brjod do/_/de ldog pa'i sgo nas des de nyid kyi rang bzhin nges pa 'ba' zhig yongs su gcod pa'i phyir/_gzhan rnam par gcod par byed pa yin no zhes brjod do/_/de ltar ni 'gyur
[\[149a.4\]]mod kyi/_gal te mngon sum ldog pa las/_/med pa'ang nges pa nyid yin no/_/kho bo ni mngon sum 'jug par gyur pa med pa sgrub pa yin no zhes mi smra'o/_/'o na ci yin zhe na mngon sum de nyid ldog pa ni gnas skabs gzhan yin zhing de ldog pa las med pa nges pa yin no zhe na/_de
[\[149a.5\]]ltar na ni 'gal ba'am mngon sum nyid ldog pa las med pa nges pa yin no zhes bya ba ni rang gi tshig dang 'gal ba yin no/_/de ldog pa las nges par 'gyur ba gang yin pa de ni mngon sum las 'gyur ba ma yin te/_mngon sum de dang de med pa de gcig pa nyid du mi rung ba'i phyir
[\[149a.6\]]ro/_/gcig nyid du yin na yang dngos po bzhin du don gyi bya ba byed pa'i phyir de med pa ma yin no/_/'o na ci yin zhe na/_dngos po nyid yin no/_/de bas na med pa sgrub par byed pa mngon sum yin no zhes smra bas de yod pa nyid du nye bar 'jog pa las med pa de sgrub par byed pa
[\[149a.7\]]nyid yin pa/_de ldog pa las zhes bya ba'i tshig las yod pa nyid ldog pas sgrub par byed pa nyid ma yin par smras par 'gyur ro/_/sgrub par byed pa nyid dang sgrub par byed pa nyid ma yin pa de dang de ni 'gal ba yin no/_/sbyor ba dag ni gang zhig gi sgrub par byed pa yin pa
[\[149b\]]
[\[149b.1\]]de ni de grub pa ni thag nye ba na yod pa can du 'gyur te/_dper na 'bras bu can gyi me la sogs pa'am gzugs la sogs pa'i sgrub par byed pa sgron ma la sogs pa lta bu'o/_/med pa yang mngon sum sgrub par byed pa yin no zhes bya ba ni rang bzhin gyi gtan tshigs so/_/gang zhig gang
[\[149b.2\]]la yod pa ma yin pa de ni/_de'i rtogs par byed pa'am gsal bar byed pa ma yin te/_dper na gzugs kyi sgron ma med pa lta bu'o/_/mngon sum yang med par rtogs pa la yod pa ma yin no zhes bya ba ni khyab par byed pa mi dmigs pa'o/_/de bas na mngon sum las med pa grub pa ma
[\[149b.3\]]yin no/_/gang yang kho bo cag mi dmigs pa mngon sum gyis grub par 'dod pa de la med pa yul du byed pa'i phyir mngon sum gyi tshad mas grub pa ma yin gyi/_'on kyang shes pa gcig la 'drer rung bar snang ba'i don dag las/_de dngos po gcig nyid gzhan dang 'dre ba can ma yin
[\[149b.4\]]pa nyid de las grub pa nyid yin no/_/de yang dngos po gzhan grub pa nyid na/_med pa grub pa yin pa'i phyir ro/_/de ltar 'jig rten pha rol la sogs pa ni ma yin te/_de dang mtshungs par rung ba'i gnas skabs can gyi dngos po gzhan dang 'dre ba med pa can rtogs pa med pa'i phyir ro/_/de dag
[\[149b.5\]]ni shes pa gcig la 'dre ba mi rung ba'i phyir ro/_/gzhan gyis mngon sum ldog pa las med pa zhes bya ba'i nges pa khas len na/_ldog pa de 'khrul pa med pa can gang las yin te/_rtogs pa po'i mngon sum log pa las rnam pa gzhan du yang snang ba'i phyir ro/_/ci ste 'di'i
[\[149b.6\]]'khrul pa med pa 'ga' zhig gis/_sgrub par byed pa de'i tshe rjes su 'gro ba dang ldog pa can de med pa dang lhan cig khas blang bar bya'o/_/gal te rjes su 'gro ba dang ldog pa can yin pa de'i tshe de nyid rjes 'gro dang /_ldog pa can gyi rtags yin no/_/de ltar na rjes su dpag pa tshad
[\[149b.7\]]mar 'gyur te/_'khrul pa med par bstan pa'i phyir ro/_/kyang gi sgra ni rim pa gzhan du sbyar ba yin te/_'dis kyang grub pa yin no/_/gang zhe na/_tshad ma gnyis so/_/gang las she na/_gzhan sems nyid ni rtogs pa las/_/yang na kyang gi sgra ni nges par gzung ba yin te/
[\[150a\]]
[\[150a.1\]]grub pa kho na yin no zhes bya ba'i don to/_/tshu rol mthong ba can dag gi mngon sum gzhan dang 'brel pa can gyi blo shes pa ma yin no/_/de bas na rnam pa gzhan du rtogs pa yang rjes su dpag pa yin no/_/sems rtogs pa zhes bya ba yang med pa nyid ma yin no/_/ci'i phyir
[\[150a.2\]]zhe na/_smra stsogs la ni 'jug phyir dang /_/rgyu'i phyir/_de yi ngo bo nges par 'grub/_/sems kyi nges pa'o/_/gang gi phyir skyes bu 'di gsong por smra ba la sogs pa'i smra ba la 'jug pa de'i phyir/_nges par gzhan sems dang ldan pa yin no zhes rtogs so/_/sbyor ba ni gang zhig gang la
[\[150a.3\]]sems dang ldan pa tha snyad du 'jug par bya ba la 'jug par byed pa de ni sems dang ldan pa nges pa can yin te/_dper na tshu rol mdzes pa la de nyid bdag nyid sems dang ldan pa la/_tha snyad 'jug par byed pa lta bu'o/_/ji skad du bshad pa'i tshu rol mdzes pa'i bu srog dang bcas pa
[\[150a.4\]]yang tha snyad la 'jug par byed do zhes bya ba ni 'bras bu'i gtan tshigs so/_/de ni gzhan gyi sems rtogs par byed pa smra ba la sogs pa'i rtags so/_/gzhan yang shing sha pa dang du ba'i khyad par dang /_chu brtan pa la sogs pa ste/_/shing dang me dang rten la sogs pa ni rtogs par
[\[150a.5\]]byed pa nyid ni tshad ma nyid yin no/_/ci'i phyir zhe na/_mi slu phyir/_bdag nyid ji lta ba bzhin du mi slu ba'i rgyu'i phyir ro/_/de ltar ni 'gyur mod kyi/_gal te la la dag tu ni/_/'khrul phyir yid brtan med yin zhes/_/gal te yang shing sha pa dang du ba'i khyad par dang /_chu brtan pa
[\[150a.6\]]la sogs pa shing dang me dang rten la sogs pa la yang mi slu ba de ltar de'i mtshan nyid can gzhan la 'khrul pa mthong ba de ltar na/_thams cad la yang yid brtan du med pa yin zhe na/_rtags la 'khrul pa ni yod pa yin te/_'on kyang rtags log mthong phyir de de 'dra/_khyod
[\[150a.7\]]la snang bar 'gyur ro/_/shing sha pa la sogs pa shing la sogs pa la mi slu ba'i rang bzhin gang yin pa de thams cad ni de'i bdag nyid dang de las byung ba dag gis 'brel pa'i phyir ro/_/'brel pa de yang rtags kyi mi slu ba'i mtshan nyid yin te/_de gang la yod pa de ni slu bar byed pa
[\[150b\]]
[\[150b.1\]]ma yin te/_slu bar byed pa dag la ni de'i ngo bo yod pa ma yin no/_/rtags slu ba med pa can de 'dra ba de ni nye bar mtshon pa med pa'i phyir rtags nyid ma yin la/_cung zad tsam chos mthun pa nyid las rtags nyid du zhen cing de la 'jug pa la slu ba mthong ba'i phyir khyed cag la rtags
[\[150b.2\]]thams cad 'khrul pa yin no zhes de de 'dra bar snang bar 'gyur ro/_/de tsam gyis ni rtags yang dag pa nyid kyang 'khrul pa yin par mi 'gyur gyi/_'on kyang rtogs pa po rtags kyi rjes su 'brang mi nus pas skyon de byas pa yin no/_/de ltar na dngos po gang las du ba dang shing
[\[150b.3\]]sha pa la sogs pa'i rtags las la lar me dang shing la sogs pa'i dngos po la ni'o/_/'ga'i tshe skyes bu 'di la rtogs pa 'grub/_me la sogs pa de las du ba la sogs pa de ni nges pa skyes pa yin gyi/_'dod rgyal du ni ma yin no/_/de'i rang bzhin nyid du'ang 'gyur/_bsgrub
[\[150b.4\]]par bya ba shing la sogs pa de'i shing sha pa la sogs pa rang bzhin nyid yin par yang 'gyur ro/_/des ni 'bras bu dang rang bzhin gyi gtan tshigs kyi 'brel pa'i mtshan nyid bstan to/_/'brel pa ni de yod na yod cing /_de med na med pa yin te/_du ba la sogs pa'i don gzhan dang de ni
[\[150b.5\]]rang gi rgyu ste/_me la sogs pa rang rgyu mtshan med par don ni yod ma yin/_du ba la sogs pa yod pa ma yin te/_rgyu med pa can du thal ba'i phyir ro/_/rang bzhin dag ste shing la sogs pa med par shing sha pa la sogs pa yod pa ma yin te/_de med na de nyid med pa'i phyir ro/_/de gang
[\[150b.6\]]las she na/_shing gi bdag nyid kyi khyad par nyid la shing sha pa la sogs par tha snyad btags pa'i phyir ro/_/rang bzhin yongs su spangs nas ngo bo gzhan du mi 'gyur ba de ltar na ma 'khrul ba yin no/_/de dag ni 'bras bu dang rang bzhin nyid du gyur pa'i don dag go/_/mthong ba ni mi slu bar
[\[150b.7\]]ro/_/ngo bo gang yin pa ni de las byung ba'i mtshan nyid can dang /_de'i bdag nyid kyi mtshan nyid can no/_/de nyid gzhan gyi de lta bu'i rigs can gyi rtags dag gi yang mtshan nyid yin/_gal te srid par 'gyur ba de'i tshe de mi slu ba'i rang bzhin can nyid yin te/_de las mi slu bar de ltar
[\[151a\]]
[\[151a.1\]]na yid brtan du med pa ma yin no/_/gang la rtags kyi mtshan nyid de yod pa ma yin pa de ni rtags 'gyur ba de ltar na de 'khrul pa las gnod pa cung zad kyang med de/_rtags ma yin pa skyon can yin pas kyang rtags skyon can du mi 'gyur ro/_/mthong ba'i zhes bya ba la
[\[151a.2\]]sogs pas mi dmigs pa 'khrul pa ma yin par bstan to/_/rang bzhin snang ba yin na dmigs pa'i mtshan nyid kyir gyur ba yin no/_/de ni rang bzhin mi dmigs pa'i dbang du mdzad nas gsungs pa yin no/_/rang gi rgyu mtshan khyab par byed pa'am/_rgyu snang ba yin no zhes bya ba de ni
[\[151a.3\]]khyab par byed pa dang rgyu mi dmigs pa'i dbang du mdzad nas gsungs pa'o/_/rang bzhin rgyu mtshan snang ba ste/_/snang ba'i rang bzhin can de yod la/_mthong ba yi ni rgyu gzhan dag_/snang ba la sogs pa yod na'o/_/des ni ldog pa tsam rtags ma yin no/_/'o na ci yin zhe na/_
[\[151a.4\]]gzhan dmigs pa yin no zhes ston par byed do/_/mi snang na yang /_mi dmigs na'ang ste/_/ji skad bshad pa'i rang bzhin mi dmigs pa la sogs pa yod pa yod na'ang zhes bya ba'i don to/_/yod pa yang ji ltar yin te/_ma yin pa nyid do/_/gang gi zhe na/_de ldan gyi ste/_ji
[\[151a.5\]]skad du bshad pa'i mi dmigs pa dang ldan pa'o/_/rang bzhin mi dmigs pa dang ldan pa dang /_khyab par byed pa mi dmigs pa dang ldan pa dang /_rgyu mi dmigs pa dang ldan pa ste/_bum pa bdag nyid la sogs pa dang /_shing sha pa la sogs pa dang du ba la sogs pa ci
[\[151a.6\]]rigs par byed pa yin no/_/de de ltar na 'brel pa ni rtags kyi mtshan nyid yin la de yang gcig tu ma 'khrul pa can yin no/_/de bas na rjes su dpag pa tshad mar mi 'dod pa gang yin pa des ji skad bshad pa'i mtshan nyid can gyi 'brel pa ni cung zad kyang yod pa ma yin no zhes khas
[\[151a.7\]]blang bar bya'o/_/de len yang mi slu ba yang nges par khas len pa can nyid yin te/_de 'dra ba la 'khrul pa med pa'i phyir ro/_/khas mi len na yang gal te 'ga' zhig dang lhan cig bstan par nus pa de'i tshe yang rjes su dpag pa ma yin ma spangs pa nyid yin no/_/'dir gtan
[\[151b\]]
[\[151b.1\]]tshigs 'ba' zhig gi 'brel pa ston cing bstan kyang zin to/_/des na rjes su dpag pa med pa'i skabs med do/_/ci ste de ltar na yang rjes su dpag pa tshad ma nyid ma yin par 'dod pa de'i tshe spyi'i blo ni tshad min na'ang lkog tu gyur pa'i don gyi yul can rtags las skyes pa'i blo
[\[151b.2\]]ni'o/_/de med thob 'gyur/_de'i blos rnam par gzhag par gyur pa yod pa can lkog tu gyur pa'i don de med pa thob par 'gyur ro/_/de ltar na gang gis mthong ba nyid 'ba' zhig tshad ma yin pa de'i de la mthong ba 'jug pa de nyid yod pa yin no/_/gang yang sa phyogs dang kun dga'
[\[151b.3\]]ra ba la sogs pa sngar mthong ba de las mthong ba log pa de ltar na de yang de'i tshe med par 'gyur ro/_/mthong bar 'gyur ba rtogs par bya ba gang yin pa de yang yod pa ma yin te/_snang ba med pa nyid kyi phyir ro/_/de bas na mthong ba nyid 'jug pa dang ldog pa dngos po dag
[\[151b.4\]]la 'jug par byed pa dang ldog par byed pa de ltar byed pa por 'gyur ro/_/des na lkog tu gyur pa'i don med pa nyid yin no/_/ci dang 'dra bar zhe na/_pha rol gyi dngos po bzhin ji ltar 'jig rten pha rol la sogs pa mthong ba yod pa ma yin pa de ltar de yod pa nyid ma yin par 'dod
[\[151b.5\]]do/_/de ltar 'dir yang khyod kyi 'dod pas lkog tu gyur pa'i don thams cad med par thal bar 'gyur te/_tshad ma nyid med par khyad par med pa'i phyir dang /_mngon sum las gzhan pa'i tshad ma nyid med pa'i phyir ro/_/yod pa yin na yang 'jig rten pha rol la sogs pa yang med
[\[151b.6\]]par nges pa ma yin te/_khyad par med pa'i phyir ro/_/de ltar ni 'gyur mod kyi/_gal te dbang po rnams/_dus gzhan du ni rtogs 'gyur na/_dbang po rnams kyi dmigs pa kho na yod do zhes ni mi smra'o/_/'o na ci yin zhe na/_de dag gis mthong bar gyur pa dang mthong par 'gyur ba
[\[151b.7\]]rnam pa 'ga' zhig gis/_'dzin par 'gyur ba gang yin pa de yin na/_de ltar de yod pa ma yin pa gang yin pa de nyid yin no/_/gal te de ltar yin pa de'i tshe mthong ba log pa na pha rol gyi dngos po la yang rnam grangs kyis mthong bar 'gyur ba ma yin no zhes bya ba gang las yin/
[\[152a\]]
[\[152a.1\]]rnam grangs kyis kyang dbang po rnams kyis 'di bzung ba ma yin no zhes bya 'di la nges pa yod pa ma yin no/_/gal te rnam grangs kyis kyang dbang po las 'das pa bzung ba ma yin no zhe na/_ma yin te gzung par bya ba la dbang po las 'das pa nyid med pa'i phyir ro/_/rtogs
[\[152a.2\]]pa po'i mig la sogs pa'i dbang po rnams dang /_gnas skabs kyi khyad par la ltos na don la dbang po las 'das pa nyid du brjod do/_/de gzugs la sogs pa'i khyad par gzhan la yang yod do/_/de yang dus gzhan du gzung bar bya ba nyid yin no/_/de dang 'dra bar gnas skabs
[\[152a.3\]]gzhan thob pa dag gis kyang mngon par 'dus byas pa la sogs pa dang ldan pa'i phyir/_'jig rten pha rol la sogs pa yang 'gyur ba de ltar na 'ga' zhig kyang dus gzhan du mi 'dzin pa'i nges pa med pa yin no/_/de ltar na yang de min te/_/dbang po rnams kyis dus gzhan du
[\[152a.4\]]rtogs pa ma yin pa gang yin pa de yod pa ma yin no zhes bya bar rigs pa ma yin no/_/ci'i phyir zhe na/_dbang po yi ni nus stsogs la/_dbang po'i blo ni med phyir ro/_/mig la sogs pa'i mig gi rnam par shes pa la sogs pa skyed pa'i nus pa 'ga' zhig gi tshe yang dus gzhan
[\[152a.5\]]du dbang pos rtogs par bya ba ma yin no/_/stsogs pa smos pas ni zas la sogs pa ni bru ba bzlog pa la sogs pa'i nus pa bzung ngo /_/de ltar na 'di med pa thob pa yin na nus pa yang yod pa de'i phyir dbang po rnams kyis dus gzhan du gzung ba ma yin pa gang yin pa de yod pa ma yin
[\[152a.6\]]no zhes bya ba ni rigs pa ma yin no/_/ci ste yang dbang po'i nus pa la sogs pa de yang yod pa nyid ma yin pa de ltar na/_de med pa rtogs pa nyid du 'dod pa de'i tshe med pa rtogs pa yin na ni/_blo skye rgyu mtshan can med 'gyur/_/mig la sogs pa'i blo'i skye ba ni rgyu'i tshogs pa
[\[152a.7\]]la rag lus pa med par skye ba'i phyir glo bur ba yin par 'gyur ro/_/de bas na blo ni gzhan la ltos pa med pa'i phyir rtag tu yod pa'am med pa nyid du 'gyur na de ltar ni ma yin no/_/de bas na de las gzhan pa'i rgyu gzhan yod kyang 'bras bu rnam par shes pa mi skye bas mig la
[\[152b\]]
[\[152b.1\]]sogs pa'i nus pa mthong ba yin no zhes rnam par gzhag pa la bsnyon par nus pa ma yin no/_/dbang po la sogs pa'i nus pa dbang po las 'das pa de nyid rang gi ngo bo'i sgo nas rtogs pa med pa'i phyir khyad par du rtogs pa ma yin gyi spyi'i sgo nas rtogs par 'gyur ro/_/de'i tshe lkog
[\[152b.2\]]tu gyur pa'i don de la spyi 'dzin min no/_/rnam rtog med par zhes bya ba'i dbang po'i nus pa la sogs pa sgrub par byed pa'i rnam par rtog pa'i rnam par shes pa ni mngon sum gyi tshad mar 'gyur bar rigs pa ma yin no/_/ci'i phyir zhe na/_'di ltar rang gi mtshan nyid la mngon sum 'jug
[\[152b.3\]]par 'gyur gyi lkog tu gyur pa la ma yin no/_/ji ltar zhe na/_rnam par rtog pa med nyid kyis/_/rnam par rtog pa nyid ma yin pa'i rgyu nyid kyis te/_'og nas skabs su bab pa ston par 'gyur ro/_/spyi'i shes pa ni rnam par rtog pa nyid yin no/_/rnam par rtog pa nyid yin pa'i rgyu de'i
[\[152b.4\]]phyir rjes dpag yin gyi/_de mngon sum gyi tshad ma ma yin no zhes bya ba'i don to/_/gzhal bya nges na kha dog gi/_/mi rtag pa ni rtogs mi 'gyur/_/rang dang spyi'i mtshan nyid dag las gzhal bya gzhan yod pa ma yin no zhes nges pa khas len na ni/_sngon po la sogs pa'i kha dog
[\[152b.5\]]la sogs pa'i skad cig ma tha ma 'jig pa mthong ba dag gis kha dag mi rtag ces bya ba de lta bu la sogs pa rtogs par mi 'gyur ro/_/stsogs pa smos pas ni sgra la sogs pa bzung ngo /_/de ltar na sgra la sogs pa ni rang gi mtshan nyid yin la/_mi rtag pa la sogs pa ni spyi
[\[152b.6\]]yin te/_spyi dang khyad par 'di dag kyang 'dres par 'dzin pa'i phyir ro/_/spyi de nyid dam rang gi mtshan nyid ma yin no/_/de bas na spyi dang khyad par gyi gzhal bya gzhan de gzhal byar yang mi 'gyur na/_gzhal bya yin pa de bas na/_/de blo sgra 'di mi rtog go/_/zhes bya ba'i spyi dang khyad
[\[152b.7\]]par gyi ngo bo 'dzin pa'i blo mngon sum dang rjes su dpag pa dag las tshad ma gzhan yin no/_/ci'i phyir zhe na/_re zhig de mngon sum gyi tshad ma nyid ma yin te/_spyi yang 'dzin pa'i phyir ro/_/rjes su dpag pa yang ma yin te/_rtags med par yang de ltar rtogs pa yod phyir
[\[153a\]]
[\[153a.1\]]te khyad par 'dzin pa'i phyir ro/_/shes pa khyad par dag ni mthong ba gang de yang tshad ma gzhan yin no/_/'di ltar mngon sum gyi dus gcig gi tshe me la sogs pa bcad pa nyid kyang gang gi tshe dus gzhan du du ba la sogs pa de nyid kyis me de nyid 'di yin no zhes yongs su gcod
[\[153a.2\]]par byed pa de'i tshe/_khyad par mthong ba'i rjes su dpag pa de la mer 'dzin pa gang yin pa de ni spyi nyid mthong ba'i rjes su dpag pa'i tshad ma las gzhan yin no/_/'dir rjes su dpag par 'dod pa'i mtshan nyid de nyid khyad par mthong ba de la med pa yin no/_/ci'i phyir zhe na/_rtags
[\[153a.3\]]kyi 'brel pa ma grub phyir/_khyad par rtags kyi 'brel pa mi rung ba'i phyir ro/_/rnam pa de dag gis tshad ma mang po nyid dang de srid pa nyid du 'gyur te/_gzhal bya mang ba nyid kyi phyir ram/_yul gcig nyid la shes pa du ma 'jug pa'i phyir ro/_/de da ltar na gnyi ga yang ston par byed
[\[153a.4\]]de/_kha dog gi mi rtag pa rtogs pa'i phyir dang khyad par gyi don gyi yul yod pas gzhal bya mang phyir te/_rgyu'i phyir mang po nyid yin no/_/gang dag ce na/_tshad ma yang ngo /_/yul gcig la yang tshad ma du ma nyid ni 'jug phyir tshad ma mang po nyid yin no/_/ji ltar zhe na dper na
[\[153a.5\]]khyad par mthong ba'i tshad mas khyad par 'dzin pa lta bu'o/_/de ni 'o na zhes bya ba la sogs pa'i gzhung 'dis/_gcig gsum grangs sel kyang mi 'gyur/_/kyang gi sgra ni rim pa gzhan du sbyar ba yin te/_gsum dang gcig gi grangs ni sel ba'am/_gzhal bya gnyis ni mthong
[\[153a.6\]]ba'i phyir ro zhes bshad pa gang yin pa de yod pa ma yin no zhes bstan to/_/re zhig gcig gi grangs bsal ba ma yin no/_/ci'i phyir zhe na/_yul la nges pa med phyir/_gang gi tshe spyi'i yul can rjes su dpag pa kho na ma yin gyi/_'on kyang yul gcig la yang tshad ma
[\[153a.7\]]gzhan 'jug par byed pa de'i tshe mngon sum gyi 'jug pa yang spyi dang rjes su 'brel pa'i phyir/_mngon sum ma yin pa'i yul rtogs pa'i don du rjes su dpag pa rtogs pa ma yin pa de ltar na tshad ma gcig nyid du 'gyur ro/_/gsum la sogs pa'i grangs bsal ba yang
[\[153b\]]
[\[153b.1\]]ma yin no/_/ci'i phyir zhe na/_gzhal bya gzhan ni yod phyir ro/_/gzhal bya gnyis nyid kyis tshad ma gnyis 'dod na/_gang gi tshe spyi dang khyad par gyi mtshan nyid can gyi gzhal bya gzhan yod pa de'i tshe tshad ma gzhan yod par 'gyur ba de ltar na tshad ma gnyis kho na ma yin no/_/kha dog gi mi
[\[153b.2\]]rtag pa nyid rtogs pa'i spyi dang khyad par gyi mtshan nyid can gyi yul gzhal bya gzhan 'god pa'i skabs nyid yod pa ma yin te/_don byed nus dang mi nus phyir/_/zhes bya ba la sogs pas gzhal bya gzhan med par bstan zin pa'i phyir ro/_/de'i sgo nas gang gis na tshad ma mang po
[\[153b.3\]]nyid kyi skabs yod pa yin/_de ltar na yang brjod par bya ste/_skyon 'dir thal bar mi 'gyur te/_dper na sgra mi rtag ces bya ba de lta bu la sogs pa spyi dang khyad par rtogs par byed pa'i tshad ma gzhan du 'gyur ba'o/_/ci'i phyir zhe na/_kha dog spyi la sbyor phyir ro/_/rnam par
[\[153b.4\]]rtog pa'i rnam par shes pa de kha dog gi spyi mi rtag pa nyid dang sbyor ba yin gyi/_khyad par ni ma yin te/_des de mi 'dzin pa'i phyir ro/_/de ltar ni 'gyur mod kyi/_gal te spyi mi rtag pa nyid dang sbyor ba de'i tshe spyi dngos po med pa'i de'i tshe mi rtag pa la sogs pa de dag gis 'thob
[\[153b.5\]]par 'gyur gyi/_rang gi mtshan nyid kyi ni ma yin te/_de la mi 'jug pa'i phyir ro/_/sbyor ba ni gang zhig gang la mi 'jug pa de ni dngos po de'i chos su 'gyur ba ma yin te/_dper na skye ba med pa la sogs pa lta bu'o/_/mi rtag pa nyid la sogs pa dngos med ngo bo min/_'on kyang
[\[153b.6\]]dngos po nyid kyi rang bzhin yin no/_/ci'i phyir zhe na/_de nyid kyi ste dngos po'o/_/de ltar mi rtag pa la sogs pa'i rnam par grub pa dag gis bsgrubs phyir ro/_/de ltar ni 'gyur mod kyi/_gal te gzhan la gzhan grub min/_/spyi la mi rtag pa la sogs pa sgrub pa yin gyi rang
[\[153b.7\]]gi mtshan nyid la ma yin na/_de ji ltar na mi rtag pa la sogs pa'i rnam pa dang /_'brel pa can gyi spyi sgrub pa yin na dngos po rnam par rtog pa'i yul las 'das pa la mi rtag pa'i rnam par rtog par 'gyur zhe na/_skyon de min te de nyid grub phyir ro/_/gal te yang rnam par rtog pa la
[\[154a\]]
[\[154a.1\]]snang ba'i spyi de nyid de lta bu'i/_dngos por zhen pa'i sgo nas 'dzin pa de ltar na yang /_dngos po rang gi mtshan nyid de skad cig ma la sogs pa'i rnam par yod pa nyid du 'jog pa de la snang bar 'gyur ro/_/rnam par rtog pa de dag la yang 'jug pa na yang rnam par
[\[154a.2\]]rtog pa mi slu ba nyid yin no/_/de bas na rang nyid bslad pa yin na yang dngos po rnam pa de lta bu dang 'brel pa skye ba can nyid yin pas na dngos po de lta bu'i rnam pa sgrub par byed pa la de tshad ma yin te/_tshad ma ni de tsam gyi dgos pa can nyid yin pa'i phyir de ltar 'gal ba med do/_/brgyud
[\[154a.3\]]pas don gyi sgo nas 'ongs pa'i rnam par rtog pa thams cad ni mthong ba dang 'dra bar rang gi mtshan nyid snang ba med pa can gyi 'khrul pa dag de'i rnam par zhen pa yin na yang /_rnam par rtog pa gang la rgyu brgyud pa gzhan nye ba yod pa de ni ji ltar zhen pa'i rnam pa dang ldan pa'i
[\[154a.4\]]dngos po la der zhen pa'i sgo nas 'jug par byed pa de ltar na/_mi slu ba yin gyi/_gzhan ni ma yin no zhes bstan pa'i phyir ro/_/dngos dang yang dag ji bzhin pa/_/zhes bya ba la sogs pa smos te/_dper na me ni du ba la sogs pa/_skyed pa'i nus pa dang ldan pa lta bu'am/_
[\[154a.5\]]dper na sgra mi rtag pa la sogs pa'i rnam pa dang ldan pa lta bu'o/_/de ni rgyu dang rnam par nges pa'i rang bzhin me la sogs pa'o/_/de 'dra ba yi rtags sems kyi/_/rgyu yin rnam pa dang ldan pa gang yin pa de rgyu dang rang bzhin gyi rnam pa de nyid la de'i 'bras bur gyur pa du ba
[\[154a.6\]]la sogs pa'i dngos po'am de'i rang bzhin du gyur pa mtshon par byed pa ni de de 'dra ba'i rtags yin no/_/de'i yul can gyi sems gang yin pa de ni shes pa gang yin pa'o/_/du ba la sogs pa de'i 'bras bu'am de'i rang bzhin spyi la sogs pa tsam du yod pa nyid la sogs pa
[\[154a.7\]]dang /_khyad par gzhan du sgro btags pa ste/_skye ba dang ldan pa nyid dang byas pa nyid la sogs pa rtogs par byed pa nyid yin no/_/de'i dngos po med par mi 'byung ba de'i 'bras bu dang rang bzhin gyi rnam pa'i yul can yang de 'dra ba'i sems kyi rtags yin te/_de'i rgyu don dam
[\[154b\]]
[\[154b.1\]]par dngos po de yin pa'i phyir ro/_/de las byung ba ni rtags shes pa de las skyes pa gang yin pa de ni de las byung ba'o/_/gang zhe na/_rtags can blo'o/_/gang la zhe na/_de lta la'o/_/'bras bu'i rtags skyes pa me la sogs pa la'am/_byas pa nyid la sogs pa'i rang bzhin du
[\[154b.2\]]gyur pa mi rtag pa la sogs pa la 'gyur gyi/_rnam pa gzhan du gyur pa la ni ma yin no//_//tshad ma rnam 'grel gyi 'grel pa/_bam po nyi shu lnga pa/_de ltar na gang gi phyir rgyu brgyud pa 'dis bskyed pa gang yin pa des rnam pa ji lta bur gyur pa'i don de la rnam pa de lta
[\[154b.3\]]bur zhen pa/_de phyir dngos/_gzhal byar 'dod pa don gyi bya ba nyid yod na/_rtags can blo de ltar 'gyur ba'i phyir mi slu ba nyid yin no/_/de bas na gal te yang rnam par rtog pa thams cad rang gi mtshan nyid las brgyud pas skye pa 'dra ba yin pa de ltar na yang thams cad kyi dngos po'i rnam
[\[154b.4\]]pa ji lta ba bzhin du zhen pa ni 'dra ba ma yin te/_'on kyang 'ga' zhig kho na yin no/_/de'i phyir ji skad du bshad pa'i rgyu'i brgyud pas skye ba'i dus na yod pa ma yin pa 'khrul pa'i rkyen ji lta ba bzhin du dngos po la med pa'i rnam pa sgro 'dogs pa yin pa de ltar na de nyid log pa'i shes
[\[154b.5\]]pa yin no/_/gal te yang ji skad du bshad pa'i rgyu'i brgyud pa'i khyad par las skye ba de ni dngos po ji lta ba bzhin du gnas pa'i go bar byed pa'i rtags shes pa la brten nas dngos po la yod pa'i rnam pa nyid du nges par byed pa yin te/_dngos po phyin ci ma log pa'i rnam pa ston par byed
[\[154b.6\]]do/_/de'i rnam pa grub pas dngos po'i rnam pa grub pa yin no zhes rtogs par 'gyur te/_tshogs pa'i khyad par las skye ba can bzhin gyi gzugs brnyan gyi shes pa'i yul la/_mtshan ma la sogs pa grub pas bzhin gyi mtshan ma la sogs pa grub pa yin no/_/de ni don la
[\[154b.7\]]yod pa'i rnam par zhen pa'i shes pa yin te/_de la 'jug pa ni de lta bur gyur pa'i don dang phrad pa'i phyir ro/_/gang gi tshe skyes bu mi 'jug pa na yang 'ga' zhig las phrad pa med pa de'i tshe yang ji lta bur 'gyur ba'i rgyu'i tshogs pa dang 'brel ba'i rnam par rtog pa de la/
[\[155a\]]
[\[155a.1\]]rnam pa gzhan du zhen pa med pa'i phyir de ni tshad ma nyid yin no/_/de ltar na yang gal te yang ji ltar rnam pa srid pa bzhin du dpag par bya ba'i don nges par byed pa ni rnam par rtog pa'i rjes su dpag pa yin pa de ltar na yang des rgyu rnam pa gnyis kyis rang gi mtshan
[\[155a.2\]]nyid kyi rang gi ngo bo 'dzin pa nyid ma yin te/_mthong ba bzhin du mi snang ba'i phyir dang /_dngos su ma skyes pa'i phyir ro/_/de ltar ma yin na mthong ba bzhin du dngos po'i ngo bo gsal bar snang bar 'gyur te/_dngos po la phan tshun mtshan nyid mi 'dra ba'i rnam pa yod pa ma yin na/_gang
[\[155a.3\]]gis mi gsal bar 'dzin gyi cig shos kyi ma yin gtan tshigs kyis brgyud pa 'di tsam la ltos nas skyes pa yang ma yin te/_mthong ba bzhin du de'i rang gi ngo bo 'dzin pa nyid kyis de las skye ba'i chos can ni brgyud pa las sdod pa mi rung ba'i phyir ro/_/dngos po brgyud par sdod
[\[155a.4\]]pa dang ldan pa yin na dngos pos 'jig pa srid pa'i phyir ro/_/'das pa de la yang don dam par de'i ngo bor gzung du med pa'i phyir ro/_/de'i 'khrul pa yang nyams su myong pa'i bag chags sad pa yin gyi/_rtags kyis byas pa ni ma yin no/_/de'i phyir/_de ltar rtags dang
[\[155a.5\]]rtags can blo/_/bstan ma thag rgyu de ltar na rtags dang rtags can gyi blo gang yin pa de dag ni rtags dang rtags can gyi blo dag go/_/dngos po la ste gzhal bya la'o/_/'brel phyir te/_rgyu'i phyir der snang ba yis ni stong pa'ang /_rtags dang rtags can de dag tu rang gi mtshan
[\[155a.6\]]nyid snang ba ni de snang ba ste/_des stong pa yin yang ngo zhes bya ba'i don to/_/de 'dra ba yin na yang rtags can gyi mi rtag pa nyid nges pa'i phyir slu byed ma yin no/_/ji ltar 'dod pa'i don la slu ba nyid ma yin no/_/gal te rtags las skyes pa'i blo tshad ma yin pa de bas na de ni mngon
[\[155a.7\]]sum dang 'dra bar 'khrul par gzhag pa mi rung ngo zhe na/_de dngos slu byed nyid min yang /_/zhes bya ba la sogs pa smos te/_ji ltar rjes su dpag pa'i don dang phrad pa nyid yin na yang /_'khrul pa rnam gzhag byas pa yin/_/rtags dang rtags can gyi blo de dag go/_/ci'i
[\[155b\]]
[\[155b.1\]]phyir zhe na/_de yi ngo bos stong ba yang /_/de yi ngo bor zhen phyir ro/_/rtags dang rtags can gyi rang gi ngo bo gzung ba med na yang rtags dang rtags can gyi don du zhen pa'i phyir/_de'i dngos po ma yin pa de la de ltar zhen pa ni 'khrul pa'i rgyu mtshan du rnam par gzhag pa yin no zhes ston par
[\[155b.2\]]byed do/_/de de ltar na 'khrul pa yin yang don la mi slu ba'i phyir tshad ma yin na yang log par zhen pa'i phyir 'khrul pa yin no/_/gang gi phyir de ltar dngos po dang de 'brel ba'i phyir rtags go bar byed pa yin pa de'i phyir dngos po rtogs bya yin te go bar bya ba yin no/_/khyab byed
[\[155b.3\]]ni bsgrub par bya ba'i chos zhes bya ba'i don to/_/rgyu mtshan ni rgyu nyid do/_/gang gi zhe na/_khyab bya sems kyi ste/_rtags shes pa'o/_/gang rtags kyi rgyu mtshan ni rgyu nyid yin gyi/_khyab par byed pa'i rang bzhin ni ma yin te/_de la rtags dang rtags can ni bdag nyid gcig pa
[\[155b.4\]]nyid kyis rgyu dang 'bras bu med pa'i phyir ro/_/rtags shes pa'i rgyu nyid kyang gnyis la yang yod pa yin pa de ltar na/_rgyu dang khyab par byed pa dag 'dren mar rgyu mtshan gyi ngo bor brten par bzhed pas rtags 'bras bu nyid du ma gsungs kyi 'on kyang de shes pa nyid yin no/_/khyab par
[\[155b.5\]]bya ba'i sems kyi rgyu mtshan de yang gang zhe na/_rang bzhin nam rgyu nyid kyi zhes bya ba smos pa la/_nam gyi sgra ni rim pa bzhin du sbyar ba yin te/_rang bzhin nam rgyu nyid ces bya ba'i don to/_/khyab par byed pa'i chos ni dper na mi rtag pa la sogs pa lta bu'am/_rgyu ni me la sogs
[\[155b.6\]]pa lta bu'o/_/de yang ni khyab par byed pa'i sems so/_/de'i blo yin/_khyab par byed pa'i gtan tshigs yin pa de ltar na dngos po sgrub par byed pa'i go bar byed pa ni/_'bras bu dang rang bzhin gyi gtan tshigs gnyis kho na yin te/_de las byung ba dang /_de'i bdag nyid kyis
[\[155b.7\]]'brel pa nyid kyi phyir ro/_/mi dmigs pas med pa dang med pa'i tha snyad kyi dgag pa dag ni sgrub par byed/_gang zhe na/_thams cad du gang la yang dngos su mi dmigs pa'i phyir ro zhes thos pa ma yin te/_dper na 'di na grang ba'i reg pa med de me yod pa'i phyir ro zhes bya
[\[156a\]]
[\[156a.1\]]ba lta bu'o/_/'dir yang thams cad du zhes bya ba smos pas mi dmigs pa nyid kyi dgag pa grub pa yin no zhes shes par byed pa yin no/_/ci'i phyir yang mi dmigs pa las kyang dgag pa 'grub pa yin zhe na/_'di ltar/_tshad mas grub par smra rnams kyi/_/
[\[156a.2\]]don ni bzlog pa nyid las yin/_/dngos po gang las grub pa yin/_/zhes 'dri ba la/_'di skad du bdag nyid ji lta ba bzhin du yod pa nyid du nye bar 'jog par byed pa'i tshad ma las don yod pa nyid du grub pa yin no zhes brjod par bya'o/_/de ltar na tshad ma yod pa nyid kyis don
[\[156a.3\]]yod pa nyid du grub pa yin no zhes smra ba rnams kyi don gyis tshad ma ldog pa las don med pa nyid grub pa yin no/_/de lta ma yin na don yod pa nyid nye bar 'jog par byed pa'i tshad mar nye bas don 'grub par mi 'gyur ro/_/des na tshad ma ldog pa khas len pa med na mi 'byung ba ni med pa
[\[156a.4\]]nyid khas len pa yin pas tshad ma ldog pa nyid mi dmigs pa yin no/_/de bas na mi dmigs pa las dgag pa grub pa yin no/_/gdon mi za bar mi dmigs pa nyid las dgag pa grub pa ma yin te/_dper na 'di na grang ba'i reg pa med de me yod pa'i phyir ro zhes bya ba lta bu'am/_
[\[156a.5\]]dper na 'di la spu long zhes byed pa la sogs pa'i bye brag dag med de/_gdung bar byed pa'i bye brag nye ba nyid kyi phyir ro zhes bya ba de lta bu la sogs pa'i sbyor ba dag mthong ba'i phyir dmigs pa las kyang ma yin nam/_de ji ltar na yang thams cad du mi dmigs pas dgag pa dag
[\[156a.6\]]ni sgrub par byed ces brjod/_ji ltar na dmigs pa 'di kho na mi dmigs par 'gyur zhe na/_bshad pa/_gang yang sbyor ba byed pa na de dang 'gal ba'i chos bstan pa 'di mthong ste/_rang bzhin 'gal ba dmigs pa zhes bya ba'i don to/_/de'i rgyur ni spu long zhes pa'i rang
[\[156a.7\]]bzhin de'i rgyu grang ba'i reg pa gang yin pa de'i yang gang 'gal ba dmigs pa ste/_dper na gdung bar byed pa'i bye brag nye ba nyid la sogs pa lta bu'o/_/gang la zhe na/_de bkag pa la/_rang bzhin dgag par bya ba la'o/_/de nyid la ste/_dgag par bya ba'i don
[\[156b\]]
[\[156b.1\]]la rnam pa 'dis/_/de ni tshad min nyid du bstan/_/de'i yul can tshad ma ldog pa bstan pas don gyis mi dmigs pa nyid rab tu sbyar ba yin no zhes bya ba'i don to/_/de gang las she na gzhan du na don des mi dmigs pa ma bkag pa can gzhan med nyid de thabs gang gis
[\[156b.2\]]rtogs par 'gyur te/_rnam pa 'ga' zhig gis kyang ma yin no/_/chos gcig yod pa brjod pas cig shos med pa'i phyir ro/_/gzhan yod na gzhan med par mi 'gyur te/_shin tu thal ches pa'i phyir ro/_/sbyor ba ni gang la chos gcig yod par brjod pa de ni gzhan
[\[156b.3\]]pa de med par rtogs pa ma yin te/_dper na gzugs dang gong bu yod par brjod pa ni/_grang ba'i reg pa de nyid med par rtogs pa ma yin pa lta bu'o/_/'dir yang grang ba'i reg pa med de me yod pa'i phyir ro zhes bya ba 'di la chos gcig yod par brjod pa yin no zhes bya
[\[156b.4\]]ba ni khyab par byed pa 'gal ba dmigs pa'o/_/'dir yang khyab pas ma nges pa nyid du dogs par rigs pa ma yin te/_khyad par med pa'i phyir ro/_/gtan tshigs la khyad par yod na 'gyur ro/_/gang yang dgag pa'i phyir me la sogs pa 'grub par 'gyur ba de dang
[\[156b.5\]]lhan cig gong bu la sogs pa bsgrub par 'gyur ba khyad par med pa nyid yin pa de ltar na ma grub pa yin par yang bsam par mi bya'o/_/de ltar ni 'gyur mod kyi/_gal te 'ga' las yin/_me dang grang ba'i reg pa 'gal ba des na de bsgrubs pa las de med par
[\[156b.6\]]rtogs pa yin gyi/_'gal ba med pa gzhan las ni ma yin no/_/de bas na gtan tshigs ma grub pa nyid la sogs pa'i skyon yod pa yin no zhe na/_ma grub pa la sogs pa ma yin te/_'di ltar grang ba'i reg pa dang me 'gal ba de yang tshad ma cis grub/_ma
[\[156b.7\]]grub pa nyid du khyad par med pa'i phyir de'i gnas skabs can gyi skyon nyid yin no/_/de ltar ni 'gyur mod kyi/_gal te lhan cig mi gnas phyir ro zhe na/_gang na me yod pa de na grang ba'i reg pa yod pa ma yin te/_de dang lhan cig mi gnas pa'i phyir 'gal ba nyid yin no zhe na/
[\[157a\]]
[\[157a.1\]]de ltar ni 'gyur mod kyi/_lhan cig mi gnas pa'i 'gal ba sgrub par byed pa de nyid tshad ma gang las 'dod pa ste/_shes pa zhes bya ba'i don to/_/de ltar ni 'gyur mod kyi/_'di la dri bar bya ba ci zhig yod/_gal te snang ba mthong ba med phyir zhe na/_
[\[157a.2\]]gang la dmigs pa'i mtshan nyid kyir gyur pa rgyu ma gtugs pa can gyi grang ba'i reg pa yod pa na/_mi dmigs na de las de nye ba nyid rgyu mtshan du byas nas de mthong ba'i phyir med pa grub pa yin no zhe na/_mtshan nyid min mi dmigs pa yin no zhes bya ba la don gyi khyad par
[\[157a.3\]]med do/_/de nyid ni kho bo cag gis kyang drang po'i rim par brjod pa yin na de ci'i phyir khyed cag la tshig rtsub por snang ba 'dir sgra la sdang ba 'ba' zhig tu zad do/_/gang gi phyir mi dmigs pa ma gtogs par dgag pa'i rgyu gzhan yod pa ma yin pa de phyir rang sgras kyang brjod pa
[\[157a.4\]]dper na mi dmigs pa zhes bya ba lta bu'o/_/kyang gi sgra rim pa bzhin du sbyar ba las ji ltar rang gi sgras kyang brjod cing sgrub pa'i sgo nas kyang mi dmigs pa brjod pa nyid yin no/_/de ni med pa dang de'i tha snyad kyis ci rigs par sgrub byed yin no/_/rgol ba gang gi yang dgag pa la mi
[\[157a.5\]]dmigs pa de tshad min/_de yis/_rnam kun dgag pa brjod bya min/_/'ga' zhig gi tshe'ang des dgag pa brjod par mi bya ste/_de las gzhan pa'i gtan tshigs de 'ga' zhig kyang med pa'i phyir ro zhes bya ba'i don to/_/rang bzhin 'gal ba la sogs pa'i sbyor ba'i sgo
[\[157a.6\]]nas don gyis mi dmigs pa nyid rab tu sbyar ba yin no zhes bstan pa des na de dang 'gal mod kyi/_'bras bu brjod pa rang bzhin 'gal ba'i 'bras bu dmigs pa ste/_dper na 'di ni grang ba'i reg pa med de du ba yod pa'i phyir ro zhes bya ba la sogs pa bstan pa yin te/_ji ltar
[\[157a.7\]]'dis kyang dgag pa la dngos su rang nyid dmigs pa ldog pa'i rtags su brjod kyi/_gzhan cung zad kyang ma yin no zhes brjod pa yin no/_/mi dmigs pa/_kun la sbyor ba 'ba' zhig dag_/tha dad don la tha dad med/_/'bras bu mi dmigs pa la sogs pa mi dmigs pa'i
[\[157b\]]
[\[157b.1\]]sbyor ba rnams la'o/_/ji ltar rang bzhin mi dmigs pa la dngos su mi dmigs pa ston pa de ltar med do zhes nye bar bkod pa'i rnam pa tsam tha dad pa yin no/_/mi dmigs pa 'phen par byed pa'i don sgrub pa'i sgo nas kyang brgyud pas mi dmigs pa don dam par 'chad pa yin pa de ltar
[\[157b.2\]]don la tha dad pa med do/_/de ltar na dngos su dgag pa la dmigs pa sbyor bar byed pa'am/_de 'phen par byed pa'i don zhes bya ba dgag pa la khyad par cung zad kyang yod pa ma yin no/_/de de ltar na ji ltar rang bzhin 'gal ba'i chos brjod pas 'gal ba'i don sgrub pa'i sgo nas rang bzhin dgag
[\[157b.3\]]pa la go bar byed pa yin pa de ltar na de dang 'gal ba'i don gyi 'bras bu brjod pa na yang 'gal ba'i don nye ba'i phyir ro/_/'dir 'gal ba'i don gyi 'bras bu brjod pa smos pa ni nye bar mtshon pa yin te/_rgyu dang khyab par byed pa 'gal ba dmigs pa brjod pa yang go bar byed pa nyid yin
[\[157b.4\]]pa'i phyir ro/_/bsgrub par bya ba dgag la tshad ma smra gang yin/_/yang ji skad du bstan pa'i 'gal ba gnyis kyis kyang don 'gal ba brjod pa med pa byas pa'i don te/_don 'gal ba med pa nyid rjod par byed pa yin no zhes bya ba'i don to/_/des ni rang bzhin 'gal ba'i 'bras
[\[157b.5\]]bu dmigs pa la sogs pa'i sbyor ba la rtogs par bya'o/_/de yang bsgribs med par zhes bya bar sbyar ro/_/bsgribs med par zhes bya ba la bsgribs pa'i don la mthong ba med pa'i phyir bsgribs pa nye bar btags nas mi dmigs par bstan to/_/bsgribs med par zhes
[\[157b.6\]]bya ba la bsgribs pa bkag pas de mi byed pa yin no/_/de bas na ci 'dra ba'i dmigs pa'i rang bzhin can du nges pa'i don de dmigs pa'i mtshan nyid kyir gyur pa de 'dra ba mi dmigs pa ma bstan par zhes bya ba'i don to/_/'dis kyang rang bzhin mi dmigs pa'i sbyor ba ltar
[\[157b.7\]]bcos pa bstan to/_/thabs bcas zhes bya ba ni rang bzhin dang bcas pa dang /_rang nyid dmigs pa'i mtshan nyid kyir gyur pa ma yin na yang thabs gang gis de'i rgyu dang /_de'i khyab par byed pa dang de'i 'bras bu ste/_snang ba'i rang bzhin mi dmigs pa'i thabs gang gis
[\[158a\]]
[\[158a.1\]]med do zhes nges pa de yang dmigs pa'i mtshan nyid kyir gyur pa'i mi dmigs pa bstan par zhes bshad par 'gyur ro/_/de de ltar na ma 'gal ba brjod pa med pa dang rang bzhin de yang bsgrub pa med par tshad ma smra ba gang yin pa de/_rigs pa'i rjes su 'brang
[\[158a.2\]]can min te/_'khrul pa nyid yin pa'i phyir go bar byed pa ma yin no zhes bya ba'i don te/_ci dang 'dra bar zhe na/_smra la sogs pa kun shes dang /_/'jig rten gzhan stsogs 'gog pa bzhin/_/zhes bya ba smos te/_brjod par 'dod pa'i skyes bu la la zhes thams cad
[\[158a.3\]]mkhyen pa ma yin te/_smra ba nyid kyi phyir ro/_/stsogs pa smos pas ni skyes bu nyid dang /_dbang po la sogs pa dad pa'i phyir ro zhes bya ba bzung ngo /_/skyes bu 'di la yang skyes bu nyid yin pa'i phyir 'jig rten pha rol yod pa ma yin te/_dgra bcom pa 'dod pa'i skyes
[\[158a.4\]]bu bzhin no zhes bya ba la sogs pa lta bu'o/_/stsogs pa smos pas ni/_snga na med pa dang lha nyid dang /_mtho ris la sogs pa dgag pa de lta bu la sogs pa bzung ngo /_/rtags gang yin pa de ni the tshom za bar byed pa yin no/_/ci'i phyir zhe na/_don rnams dbang po las
[\[158a.5\]]'das pa/_yul dang dus dang rang bzhin gyis bskal pa rnams 'ga' zhig dang lhan cig 'gal ba grub pa med phyir de'i rgyu'i phyir ro/_/de ni gnas skabs gzhan bstan zin cing ji ltar bskal pa rnams 'ga' zhig dang /_lhan cig 'gal bar rtogs par dka' ba yin
[\[158a.6\]]no zhes ston par yang 'gyur ro/_/rtogs pa'i thabs su gyur pa 'gal ba yang rnam pa gnyis te/_rgyu ma gtugs pa can 'byung ba gzhan yod na med pa dang /_phan tshun spangs te/_gnas pa'i mtshan nyid can yin no/_/'gal ba rnam pa de gnyi ga yang smra ba nyid dang /_thams
[\[158a.7\]]cad mkhyen pa nyid la yod pa ma yin no/_/des na chos can gcig la/_gal te smra rigs yod 'gyur la/_/gnod bya gnod byed ngo bo gang /_/cung zad kyang yod pa ma yin no/_/de bas na smras pa dang /_thams cad mkhyen pa nyid du 'gyur ba zhes bya ba 'gal ba med pa nyid yin
[\[158b\]]
[\[158b.1\]]no/_/'gal ba med par grub pa yang go bar byed pa ma yin no zhes sngar bstan zin to/_/de ltar ni 'gyur mod kyi/_gal te de 'dra mi dmigs phyir/_/gal te yang 'gal ba yod pa ma yin pa de ltar na yang skyes bu gang gi don thams cad kyi yul can gyi shes pa de 'dra ba nyid mi
[\[158b.2\]]dmigs pa'i phyir de yang yod pa ma yin no zhes nges pa yin no zhe na/_gal te de lta yin pa de'i tshe/_de 'dra ba mi dmigs pa de nyid skyes bu'i phul du byung ba 'gog pa la/_sgrub par byed par brjod na/_smras pa nyid la sogs pa shin tu blun po ston par byed pa nye bar 'god
[\[158b.3\]]pas ci zhig bya/_'on kyang thams cad mkhyen pa la sogs pa dgag pa bsgrub par bya ba la/_mi dmigs pa 'di sgrub par byed pa ni bla ste/_de ltar na yang khas len pa'i 'dod par mi 'gyur ro/_/ci'i phyir zhe na/_de ltar mi dmigs pa ni 'di 'dra ba yang /_'bras bu nges
[\[158b.4\]]med can/_the tshom za bar byed par sngar nyid/_rab brjod de ji ltar mi snang ba mi dmigs pa ni dgag pa la nus pa yod pa ma yin te/_'khrul pa'i phyir ro/_/de ltar na snang ba'i dngos po la de las gzhan dmigs pa'i rkyen yod na/_ma rmongs par dran pa'i 'du byed pa po'i
[\[158b.5\]]mngon sum 'das pa dang de ltar gyi logs na med pa'i tha snyad 'jug par 'gyur gyi/_cig shos ni ma yin no/_/rgol ba gang gi yang mthong ba don thams cad yod pa nyid la 'khrul pa med pa de mi dmigs pa las khyad par med do zhes smra ba ni mdzes pa yin no/_/de ltar na
[\[158b.6\]]yang de nyid don thams cad shes pa yin pa de ltar na de 'dra ba gzhan 'byung ba dag kyang ma spangs pa nyid yin no/_/yul nyid rnam pa gsum 'byung bar 'gyur te gcig ni mngon sum yin te gang gi nus pa las rjes su 'gro ba dang ldog pa can gyi blo 'byung ba de ni de las grub pa
[\[158b.7\]]yin no/_/gang yang bdag gi yod pa dang med pa la dngos su blo'i snang ba'i rjes su mi byed pa de yang gal te bzlog pa la gnod pa can gyi tshad ma 'jug pa sgrub par byed pa de'i bdag nyid kyi mtshan nyid can gyi 'brel ba can gyi rtags dang ldan par 'gyur ba'am/_dmigs
[\[159a\]]
[\[159a.1\]]pa dang mi dmigs pa dag gis rab tu bsgrubs pa'i 'bras bu'i rtags dang ldan pa'am/_'bras bu ldog pa'i sgo nas rgyu dang 'bras bu'i 'brel pa can grub pa yin te/_dper na de las gzhan pa'i rgyu dag yod na 'bras bu rnam par shes pa mi skyed pas/_
[\[159a.2\]]shes pa de skyed pa la nye bar sbyor ba can rgyu gzhan gang med na mi skye ba yang yod pa yin pa de ltar na rnam par phye ba'i ngo bo dbang po zhes bya bar grags pa lta bu ste/_de 'dra ba'i dngos po de thams cad ni lkog tu gyur pa yin no/_/de ltar na gang rang bzhin du gyur pa'am/_'bras bur
[\[159a.3\]]gyur pa'i rtags yod pa ma yin pa dang /_mngon sum med de/_dper na bdag la sogs pa lta bu ste/_de thams cad ni shin tu lkog tu gyur pa yin no/_/de'i 'bras bu nyid du 'dod pa'i dbugs 'byung ba la sogs pa de dag ni rgyu gzhan blo la sogs pa dag ni bum pa la sogs
[\[159a.4\]]pa la med pas/_rigs pa dang ldan pa'i ldog pa med pas/_'bras bu nyid du ma grub pa'i phyir/_/de la 'jug par byed pa'am/_ldog par byed pa yod pa ma yin no zhes tshu rol mthong bas de yod pa nyid du nges par mi nus pa lta bu'o thams cad mkhyen pa la sogs pa yang
[\[159a.5\]]dbang po las 'das pa yin pa/_de phyir shin tu lkog gyur la/_/don de lta bu'i rnam pa la/_/yod med nyid ni rnam nges med/_/de bas na 'gal ba med pa'i don de 'dra bas ldog pa sgrub par byed pa ma yin gyi/_gsal bas sgrub par byed pa nyid yin no/_/gal te 'ga' zhig
[\[159a.6\]]'gog pa la sbyor bar byed pa na/_chos ni tha dad pa sbyor bar byed dam/_dgag par bya ba las/_tha dad med kyang rab sbyor byed/_/gal te phan tshun 'gal ba'i chos dag kyang gcig la ji ltar na yod pa yin/_gang gis na 'gal ba tha dad med pa'i sbyor bar 'gyur zhe na/_de de ltar ni
[\[159a.7\]]yin mod kyi/_'on kyang gzhan 'gal ba dag kyang gcig la yod par rtogs pa de ltar na/_de'i dor byas nas de skad du brjod do/_/ji ltar na tha dad pa rab tu sbyor ba yin zhe na/_dper na kha med sgrub pa la/_dper na 'di na kha ba'i reg pa med do zhes sgrub par byed pa de las don gzhan
[\[159b\]]
[\[159b.1\]]grang ba dang 'gal ba me rab tu sbyor ba lta bu'o/_/tha dad pa med pa ni dper na/_skye la yod nyid 'gal ba bzhin/_/yod pa nyid skyed par 'gyur ro zhes 'dod pa gang yin pa de dag ni gang phul du byung ba 'ga' zhig kho na skye ba'i sgo nas dbang po'i yul du gyur pa la sogs pa'i ngo
[\[159b.2\]]bor 'byung bas skye ba zhes tha snyad ldog par byed do/_/phul du byung ba de sngar med pa nyid skye ba yin gyi/_de lta ma yin na da ltar gyi gnas skabs bzhin du sngar yang yod pa yin na/_/skye ba'i don gang yin pa des na rnam pa gang yod pa de mi 'byung zhing 'byung ba gang yin pa de ltar yod pa ma yin no/_/
[\[159b.3\]]gnas skabs de dang de 'brel pas de nyid de ltar skye ba yin no zhes pa'i rnam par rtog pa yang mi 'gyur te/_skye ba dang 'jig pa dang ldan pa dag ni/_rtag pa las gzhan nyid du sgrub pa'i phyir ro/_/de ltar ma yin na thams cad ches par 'gyur ro/_/skyes bu skye ba'am shi ba la gangs can g.yo ba med
[\[159b.4\]]pa 'byung ba'am/_'jig par rtogs pa ma yin te/_gnas skabs dang de dang ldan pa dag tha dad pa med pa yang sgrub pa nyid skye ba dang mi skye ba 'gal ba yin no/_/'gal ba'i chos gnas skabs pa de nyid kyi phyir/_de nyid ces 'dod pa yang mi 'gyur ro/_/de'i phyir med pa
[\[159b.5\]]phul du byung ba de yod pa nyid yod pa de bas na/_yod pa nyid 'di ni skye ba dang 'gal ba zhes bya'o/_/gal te de sngar yod pa nyid yin na de nyid skye ba ma yin no/_/ci ste de skye ba yin na/_'o na ni de sngar yod pa nyid ma yin no zhes gcig tu nges pa nyid yin no/_/ji ltar dngos rnams
[\[159b.6\]]bsgrub pa la/_/dngos po nyid ni sgrub byed 'dod/_/ji skad bshad pa'i/_dngos gang yang dag ji bzhin pa/_/zhes bya ba la sogs pa ji ltar dngos po nyid dngos po'i sgrub pa yin pa de ltar dngos po rnams rang ldog la bdag nyid ldog pa dag la/_dngos po nyid ni ldog byed
[\[159b.7\]]yin/_/des ni dngos po nyid kyis dngos po sgrub par byed pa'am/_dngos po ldog pa nyid kyis dngos po ldog pa nyid go bar byed pa nyid yin no/_/des gang rtogs pa dag gi sbyar ba yi/_/'dod pas sgro btags pa'i chos yin gyi/_dngos po ma yin no zhes bya ba'i don to/_/de ni
[\[160a\]]
[\[160a.1\]]bsal ba yin/_spangs pa yin par rig par bya ste/_dper na sgrub par byed pa dang 'gog par byed pa ma yin pa lta bu'o/_/ci'i phyir dngos po med pa yin zhe na/_bshad pa gang la lar yod pa'i phyir te/_ji ltar 'dod pa bzhin du gzhan du gyur pa gang yin
[\[160a.2\]]pa de ni dngos po'i rang bzhin ma yin gyi/_'on kyang de la rtogs pas gzhan du 'gyur ba yin gyi/_dngos po'i rang bzhin ni ma yin no/_/de 'dra ba'i chos de yang gang zhe na/_phyogs dang phyogs mthun gang rung nyid/_/sogs pa smos pas ni/_kho bos khas blangs pa la sogs
[\[160a.3\]]pa dang lung gis bsgrub pa bzung ngo /_/de ltar na de dag ni smra ba po'i 'dod pa tsam dang rjes su 'brel pa can yin gyi/_phyogs dang mthun pa'i phyogs gang yang rung ba la sogs pa'i rnam par rtog pa la yang /_dngos po'i nye ba dang bskal pa dag tu mi 'gyur ro/_/'o na ci yin zhe na/_de
[\[160a.4\]]la nye ba dang bskal pa dag ni/_'dod pas nye ba dang bskal pa dag yin no/_/gal te yang dngos po las 'gyur ba yin na/_de'i 'dod pas gzhan nyid du rtogs par mi 'gyur na 'gyur ba yang yin pa de'i phyir/_de dag ni 'ba' zhig gi yang sgrub par byed pa yin gyi/_gnod pa can nyid yin
[\[160a.5\]]no/_/gang yang dngos po ldog pa nyid dngos po rnams kyi ldog par byed pa nyid yin no zhes bshad pa/_de yang khyab par byed pa'i chos/_ldog par byed pa'i ldog pa'am khyab bya'i go byed 'dod/_khyab par byed pa med pa'i yang go bar byed pa yin no/_/'dis kyang rgyu dang khyab par
[\[160a.6\]]byed pa mi dmigs pa 'dren par bstan pa rtogs par bya'o/_/gang gi cho zhe na/_gal te rang gi ldog pa ni/_/rnam 'gas yongs su gcod pa na'o/_/gal te rnam pa 'ga' zhig gis de bzlog pa la gnod pa can gyi tshad ma 'jug pa khyab par bya ba'i de tsam dang 'brel pas
[\[160a.7\]]khyab par byed pa'i dngos por grub pa can bdag nyid med par nges par 'gyur ba na/_de dag nyid med pas de'i tshe khyab bya ldog pa go bar byed do/_/de bzhin du bdag nyid ji lta ba bzhin du tshad ma'i sgo nas de'i rgyu dngos por grub pa can bdag nyid med par grub pa can gyi rgyu ni 'bras
[\[160b\]]
[\[160b.1\]]bu'i yang yin no/_/tshad ma nyid med ces pa gcig dang 'dres pa can tshad ma nyid ma yin pa ste/_tshad ma nyid ldog pa gang de nyid med pa ste/_med pa'i tha snyad bsgrub par bya ba la ji skad du bshad pa'i mngon sum ldog pa gang yin pa rang bzhin mi dmigs pa'i ming can rtags su brjod
[\[160b.2\]]pa yin no/_/rtags de ni shin tu rmongs don te/_yul rtogs su zin kyang de'i yul can gyi tha snyad ma rtogs pa gang yin pa de ni rmongs pa yin la/_de'i don du rtags de 'dra ba brjod pa yin no/_/de lta ma yin na brjod par bya ba ma yin pa nyid du 'gyur ro/_/ci'i phyir zhe na/_gnag rdzi
[\[160b.3\]]mo bar grags phyir ro/_/don rnam pa de lta bu ni gnag rdzi mo'i bar la rab tu grags pa nyid kyi phyir ro/_/de nyid ni sngar zhib tu dpyad zin pa de lta na/_'dir yang ma spros so/_/mi dmigs pa ni de tsam zhig_/ji skad du bstan pa'i mi dmigs pa gang yin pa de ni mi dmigs pa yin no zhes
[\[160b.4\]]bya ba'i don to/_/de ni med pa ste dgag pa dang de'i tha snyad la ci rigs par nges pa'i 'bras can yin gyi gzhan ma yin no/_/mi dmigs pa nges par byed pa de yang gang gi tshe yin na/_rgyu'am rang bzhin dag_/mi snang ba la snang nyid 'dod/_/dmigs pa'i mtshan nyid kyir gyur pa nyid du
[\[160b.5\]]khas blangs nas so/_/mi snang ba ni dmigs par ma gyur na'o/_/'dis ni rgyu mi dmigs pa dang /_rang bzhin mi dmigs pa dang don gyis khyab par byed pa yang mi dmigs pa bstan pa yin no zhes bya ba na mjug bsdu ba'o/_/de de ltar zhar la 'ongs pa rdzogs par byas
[\[160b.6\]]nas/_rjes su dpag pas zhes bya ba la sogs pas rnal ma dang sbyor bar byed do/_/skabs kyang gang yin zhe na/_kha dog spyi la sbyor phyir ro/_/zhes bya ba la sogs pa'o/_/zhar la 'ongs pa yang gang zhe na/_dngos med ngo bo min de nyid/_/ces bya ba la sogs pa'o/_/go rims
[\[160b.7\]]'di ste rnam par rtog pa'i rnam par shes pas kha dog gi spyi mi rtag pa nyid dang sbyor bar byed do/_/gal te yang rnam par rtog pa la snang ba can gyi spyi la de ltar zhen pa yin pa de ltar na yang dngos po nyid du grub po zhes bya ba de lta bu la sogs pa sngar bshad pa yin no/_/gang gi tshe
[\[161a\]]
[\[161a.1\]]bzhed pa yin zhe na/_rjes su dpag pas te tshad mas kha dog la sogs pa la yod pa'i mi rtag stsogs 'dzin pa yin gyi gzhan gyi tshe ni ma yin no/_/ci'i phyir zhe na/_'di ltar gzhan la/_gang la skad cig tha ma mthong ba'i ngang tshul can gyis dmigs par ma
[\[161a.2\]]gyur pa na 'di zhig pa yin no zhes nges par 'gyur ba de la/_mngon sum nyid kyis mi rtag pa'i rang bzhin rtogs pa'i phyir/_de'i tshe gzung ba nges pa nyid yin pa de ltar na/_gzung ba 'dzin pa nyid kyi phyir/_de'i tshe tshad ma nyid du mi bzhed do/_/gang gis de las kyang dngos
[\[161a.3\]]po mi rtag pa la sogs pa'i rnam pa dang ldan pa grub pa yin/_de bzhin du rjes su dpag pas nges pa las kyang dus phyis byung ba la rtogs par bya'o/_/gzung ba 'dzin pa'i dngos po yang ji ltar yin zhe na/_bshad pa 'di ltar dngos po de yang /_dbang po las te/_mngon sum
[\[161a.4\]]las nges par sngar grub pa yin no/_/de yang gang las she na/_dngos las mi rtag gzhan du med/_/dngos po g.yo ba las mi rtag pa zhes bya ba gzhan 'ga' zhig kyang gzhan na yod pa yin no/_/de bas na skad cig ma tha ma 'dra ba gzhan dang mtshams sbyor can ma yin pa mngon sum
[\[161a.5\]]gyis yongs su gcod pa na srog chags rnams kyi de'i skad cig mar gnas pa'i chos can nyid kyi rang bzhin 'dzin pa de nyid mi rtag pa yin pa de ltar na mngon sum gyis grub pa yin no/_/de ltar na gang zhig gang gi bdag nyid du gyur pa de ni de grub pa na grub pa yin te/_dper na
[\[161a.6\]]sgra la sogs pa'i chos can de nyid kyi ngo bo lta bu'o/_/gal te de'i mi rtag pa la sogs pa'i chos de'i bdag nyid du gyur pa yin pa de'i tshe/_gang gis na ma grub pa yin/_ci ste yang mi rtag pa nyid la sogs pa dngos po las don gzhan yin pa de'i tshe/_dngos po de 'jig par
[\[161a.7\]]mi 'gyur te/_gzhan yod na gzhan 'jig pa zhes bya ba ma yin no/_/de bas na dngos po'i 'jig pa'i rang bzhin du gyur pa zhes bya'i rtogs pa yang rigs pa ma yin te/_bdag nyid g.yo ba med pa'i rang bzhin can gzhan gyi rang bzhin gzhan du med par nus pa ma yin no/_/
[\[161b\]]
[\[161b.1\]]bdag nyid g.yo ba med pa'i rang bzhin can yin na ni/_mi rtag pa nyid gzhan yin pa 'bras bu med pa can yin no/_/ngo bo nyid kyis g.yo ba'i rang bzhin yin na yang 'di 'jig pa'i ngang tshul can nyid yin pa'i phyir ro zhes bya ba de lta bu la sogs pa sngar bstan zin pa de ltar na gzhan
[\[161b.2\]]ma yin no/_/de nyid dang gzhan nyid brjod par bya ba ma yin na yang /_dngos po med pa nyid yin pa'i phyir de'i rang bzhin don dam pa ma yin pa de ltar na kun rdzob tu mi rtag par 'gyur gyi don dam par ni ma yin no/_/gang yang de nyid dang gzhan nyid brjod par bya ba ma yin par smra ba'i sgra'i
[\[161b.3\]]don de blo la bzhag nas/_de yang phyi rol na med pa nyid kyi phyir/_rang gi mtshan nyid las de nyid dang gzhan nyid du brjod par bya ba nyid ma yin te/_gang gi ngo bo cung zad cig pa yod pa yin na de dang de'i ngo bo dang dben pas de nyid dam/_gzhan nyid du brjod par bya ba rnam par gzhag par
[\[161b.4\]]'gyur na/_gang gi yang ngo bo cung zad kyang yod pa ma yin na de ji ltar rnam par gzhag par bya/_rnam par 'jog na yang rang bzhin nyid du 'gyur na de ltar yang ma yin no zhes bstan zin to/_/chos dang chos can rnam par rtog pa'i blo la snang ba'i ngang tshul can yang phan tshun brjod par bya
[\[161b.5\]]ba nyid ma yin no/_/de ltar na chos can las chos gzhan ma yin te/_chos kyi sgra ni chos can las don gzhan ma yin pa ston pa'i phyir ro/_/chos can gang yin pa de nyid kyang chos ma yin te/_chos can brjod pa bzhin du chos brjod pa'i sgra dag kyang /_rnam par gcod pa gzhan
[\[161b.6\]]'phen par thal bar 'gyur ba'i phyir ro zhes sngar bshad zin to/_/de'i phyir dngos po du ma can rang bzhin tha dad pa can rmi dngos po de brjod min/_mi rtag pa nyid la sogs pa dag ni de las bye rang bzhin gzhan nyid du med pa'i phyir ro/_/g.yo ba de'i rang bzhin can nyid la mi rtag pa nyid
[\[161b.7\]]ces brjod do/_/rang bzhin gcig pa can de mthong ba na mi rtag pa nyid mthong ba yin no/_/stobs las skyes chos brjod bya yin/_/de dang de las ldog pa'i don kyi ngo bo mthong ba'i stobs las skyes pa'i blos rang gi snang ba'i 'khrul pa kun nas ston pa'i phyir/_chos gcig
[\[162a\]]
[\[162a.1\]]la rang bzhin sna tshogs pa bzhin du rnam par rtog pa'i blo nye bar gzhag pa'i chos rnams ni/_der snang ba'i rjes su byed pa des ngo bo sna tshogs pa'i tha snyad du brjod pa yin gyi/_rang gi mtshan nyid la ni yod pa ma yin no/_/de nyid kyi phyir rnam par rtog pa las skyes pa
[\[162a.2\]]zhes gsungs so/_/de'i phyir/_spyi'i rten ni grub pa na mi rtag pa nyid la sogs pa'i chos kyi rten sgra la sogs pa'i chos can cha med pa mngon sum gyis bzung bar gyur pa na/_spyi de nyid ni grub pa yin de'i bdag nyid du gyur pa'i mi rtag pa la sogs pa'i rang bzhin grub pa nyid yin
[\[162a.3\]]no/_/de ma grub na mi rtag pa nyid la sogs pa'i chos dang ldan pa'i sgra la sogs pa'i chos can ma bzung na/_de ltar chos de dang ldan pa sgra la sogs pa'i chos can de'i rab tu grub phyir mi rtag pa'i rang bzhin shes par bya ba'i phyir rjes su dpag pa 'jug pa yin no zhes bya ba ni
[\[162a.4\]]tshig gi lhag ma'o/_/de'i bdag nyid du rang bzhin ma lus par yongs su bcad pa can kha dog la sogs pa'i chos can mthong bas bzung ba ma yin nam/_de ltar na de ma grub pa yin/_gang gis na de de shes par bya ba'i phyir/_rjes su dpag pa yin zhe na/_de ni de ltar yin te/_
[\[162a.5\]]rang bzhin ma lus pa phyogs gcig gis 'dzin pa ni ma yin gyi/_'on kyang rnam pa thams cad du bzhin 'dzin pa yin no/_/de la mi rtag pa la sogs pa'i rnam pa'i khyad par tha dad pa'i rang bzhin can 'ba' zhig bzung du zin kyang /_'khrul pas de'i ngo bo chod pa can nyid yin pa'i
[\[162a.6\]]phyir nges pa ma yin zhing ma nges pa las kyang de dag mthong bas ma bzung ba dang 'dra ba yin pa de ltar na/_de ni de dag la tshad ma ma yin no/_/de ltar na gal te de la mthong ba skyes pa'i rnam pa de dag la dran pa'i nges pa skyed pa de'i tshe/_de la dran pa'i sgo nas 'jug pa'i phyir de tshad ma yin
[\[162a.7\]]gyi/_rnam pa gzhan du ni ma yin te/_tshad ma ni 'jug pa'i 'bras bu can nyid yin pa'i phyir ro/_/gal te thams cad las tha dad pa'i dngos po'i ngo bo la khyad par med par mthong ba skyes par gyur pa yin na/_ci'i phyir ji lta ba bzhin du nyams su myong ba'i rnam pa dag la nges pa
[\[162b\]]
[\[162b.1\]]skyed par mi byed/_gang gis na de dag gi rang bzhin ma grub pa nyid yin zhe na/_de nyams su myong ba nyid kyi phyir nges pa ni ma yin no/_/'o na ci yin zhe na/_khyad par thams cad la cha med par nyams su myong ba skye ba na yang /_rnam pa gang dag la 'khrul pas mchod pa yod cing chod pa
[\[162b.2\]]med na yang rnam pa gang kho na goms pa la sogs pa'i nges pa'i rgyu mtshan yod pa yin te/_de nyid kho na la shin tu dang ches shin tu nye bas nges par 'gyur ro/_/des ni mthong ba skyes pa la yang gang dang gang la nges pa de nyid tha snyad du rung ba bzung ba yin no zhes rnam par gzhag pa
[\[162b.3\]]yin gyi/_gzhan ma yin pa de ltar na kha na ma tho ba med do/_/gang gis yang mngon sum rang nyid nges pa'i bdag nyid kho na yin pa de nyid kyi skyon 'di yin no/_/de ltar na nges pa rnams kyis rang gi don rtogs pa gang yin pa 'di nyid ni don de'i nges pa yin no/_/des na tha dad pa'i khyad
[\[162b.4\]]par gcig gi sgo nas kyang /_sna tshogs pa'i bdag nyid du de las gzhan pa la phan 'dogs par byed pa ma lus pa'i rang bzhin can gyi dngos po bzung ba na/_de'i nges par yongs su ma bcad pa'i rang bzhin can mi rung ba'i phyir/_tshad ma gzhan 'jug par mi 'gyur ba de ltar na/_
[\[162b.5\]]mngon sum nges pa'i bdag nyid can ma yin pa 'dod par bya'o/_/de bas na bdag nyid ji lta ba bzhin du rgyu mtshan yod par sgro 'dogs pa rnam par gcod pa'i phyir rjes su dpag pa 'jug pa yin no zhes bya ba de rgyas par gong du bstan zin to/_/de'i phyir gang zhig la lar yongs
[\[162b.6\]]su mi shes te/_rgyud rgyun mi 'chad pa'i dus na/_mi rtag pa nyid la sogs pa'i rang bzhin can gyi dngos po gang yin pa de 'khrul phyir te/_rgyu'i phyir skad cig ma rnams kyi tha dad ma mthong ba yin no/_/nges par ma byas pa nyid yin no/_/ci dang 'dra bar zhe na sgong gi tha dad bzhin/_
[\[162b.7\]]ji ltar sgong gnyis tha dad par mthong du zin kyang shin tu myur ba la sogs pa'i 'khrul pa'i rgyu mtshan gyis lta ba po tha dad pa med par zhen pas sgong de gnyis yin no zhes nges pa de dang 'dra bar ro/_/rgyu gang las 'khrul pa yang yin zhe na/_'dra ba gzhan ni yod phyir ro/_/dngos po
[\[163a\]]
[\[163a.1\]]skad cig mar 'jig pa can tha dad par dmigs pa dag la yang cha tha dad par ma mthong ba ni 'dra ba gzhan 'byung bas 'khrul pa de nyid 'di yin no zhes zhen pa'i phyir/_mi rtag pa bzung du zin kyang ma nges pa yin no/_/de gang las she na/_de ltar rtags med pa ste rtags
[\[163a.2\]]dang bral ba nyid kyis so/_/byis pa'i bar la ni byis pa'i mthar thug pa la yang ngo /_/skye bos mthong ba ste/_mthong ba'i sgo nas yongs su gcod byed nges par byed do/_/gang zhe na/_mar me la sogs 'jig pa can/_/mar me la sogs pa 'di mi rtag pa yin no zhe'o/_/ci 'dra bar gyur
[\[163a.3\]]pa zhig ce na/_'dra ba med par gzhan 'byung ba gang la 'dra ba med cing mtshungs pa med par skad cig ma gzhan 'byung ba yod pa ste/_'dra ba'i skad cig ma gzhan dang mtshams sbyor ba med pa'i ngang tshul can zhes bya ba'i don to/_/des na sngar 'dra ba gzhan 'byung bas ma nges pa yin
[\[163a.4\]]no zhes rtogs par bya'o/_/ji ltar gang gzung ba na yang nges pa nyid ma yin zhe na/_nus pa dngos po'i rang bzhin du/_/zhes bya ba la sogs pa smos te/_rgyu'i nus pa dngos po las gzhan ma yin te/_don gzhan nyid yin na ni phan btags pa med pa'i phyir de'i 'di yin no zhes
[\[163a.5\]]'brel pa ma grub pa'i phyir ram/_nus pa rnams la nus pa dang ldan pa phan 'dogs par byed pa yin par khas len/_nus pa la nus pa phan 'dogs par byed pa yin yang /_de tha dad yin pa de ltar na/_ji srid ji srid du tha dad pa dag nyid kyis nus pa tha dad pa nyid la phan 'dogs par
[\[163a.6\]]byed do zhes 'dod pa de srid de srid du de'i 'di zhes bya ba'i 'brel pa med pa'i phyir nus pa thug pa med pa yin na de rgyu nyid du mi 'gyur ro/_/nus pa rang gi bdag nyid du gyur pa dag gis nus pa la phan 'dogs par byed na/_de dang 'dra bar 'bras bu la yang nus pa tha dad pa med pa
[\[163a.7\]]nyid du 'gyur ba de ltar na/_tha dad par rtogs pa don med par 'gyur ba'i phyir de ni bdag nyid du gyur pa nyid yin no/_/de'i phyir nus pa dngos po'i rang bzhin du gyur kyang /_'bras bu'i yul la rgyu'i nus pa gang yin pa de yul du gyur pa yin na/_'bras bu la rmongs rgyu mthong
[\[163b\]]
[\[163b.1\]]ba na nus pa'i bdag nyid du gyur pa de gzung na yang nges pa med pa yin te/_de la rnam par rmongs pa nyid du 'gyur ro/_/ci'i phyir zhe na/_mthong ba med phyir ro ma mthong ba yang gang zhe na/_de ma thag med de 'bras bu de ma thag pa med pa'i phyir zhes bya ba'i don to/_/nus pa chod pa can gyi
[\[163b.2\]]rgyu de 'dra ba de yin na gang gi de ma thag pa'i 'bras bu mi skye zhing mi skye na snang bar mi 'gyur te/_de ma thag ma mthong ba'i phyir dang /_de'i 'bras bu can ma yin pa chos mthun pa can nyid yin pa'i phyir nges byed kyi skyes bu la rnam par 'byed pa'i phyir gyi gsal med phyir ro/_/'khrul
[\[163b.3\]]pa'i phyir de la rnam par nges pa yod pa ma yin no/_/de'i phyir rnam par rmongs pa de nyid bzlog pa'i ched du ni/_rjes su dpag pa brjod pa yin/_de lta ma yin na gal te ji ltar mthong ba bzhin du dngos po de kho na nyid thams cad la yang sgro btags pas nges pa la gags
[\[163b.4\]]byed pa med pa de'i tshe/_rjes su dpag pas ci zhig bya/_blo gros chen po sgro btags pas mchod pa gang yin pa blo gros chen po la yangs pa can de dag gis mthong nyid las te gzigs pa nyid kyi phyir dngos po'i nus pa rnam pa thams cad nges par byed cing nges par mdzad
[\[163b.5\]]par ro/_/de'i phyir thams cad las ni log pa'i/_rigs mthun pa dang rigs mi mthun pa de dang de las log pa'i rang bzhin can zhes bya ba'i don to/_/rnam par gnas pa'i rang bzhin can gyi don de la ni/_ldog pa'i rgyu mtshan gyi blo rnam par gcod pa de dang de la brten pa'i
[\[163b.6\]]rnam par rtog pa don dam par tha dad pa med pa de la yang /_tha dad rten can bzhin 'jug ste/_yul tha dad pa bzhin du'o/_/gang dang gang las dngos po log pa de dang de la ltos nas dngos po gzhan las log pa gang yin pa de la brten nas rang bzhin tha dad pa med na yang dngos po'i
[\[163b.7\]]rang bzhin de dang de la tha dad pa bzhin du ston par byed pa'i blo 'jug par 'gyur gyi/_dngos po yang de 'dra ba ma yin no/_/de de ltar na blo 'jug pa yod na/_ji skad du brjod sgra 'jug 'gyur/_/de dang de las tha dad pa de dang de la de'i tha dad pa shes par bya ba'i phyir/_brdar
[\[164a\]]
[\[164a.1\]]byas pa gang dang gang yin pa de dang de'i ngor byas nas/_brda ji lta ba bzhin du sgra yang tha dad pa kho nar 'jug par 'gyur ro/_/de dang de las/_ldog pa'i dngos po de yis ni/_/ngo bo nyid kyis blo skyed 'gyur/_/rang bzhin gyis rang gi rnam pa dag las nges pa'i blo
[\[164a.2\]]skyed par byed do/_/ngo bo ci 'dra ba zhig ce na/_rang dang ni rjes su mthun pa'i ste/_de'i bdag nyid ji ltar gnas pa de kho na bzhin du skyed par byed do/_/gang gi tshe zhe na/_'khrul rgyu med na/_rgyu nges pa goms pa la sogs pa yod na'o/_/de de ltar na dngos po nyid mi rtag pa nyid yin no/_/
[\[164a.3\]]'dra ba gzhan dang mtshams sbyor ba med pa'i ngang tshul can de 'dzin pa na/_mngon sum gyis mi rtag pa nyid grub pa yin no zhes rang nyid kyi 'dod pa bstan nas/_rang gi sde pa kha cig zhig nas med pa mi rtag pa nyid du 'dod pa ji ltar grub pa de bstan pa'i phyir mi dmigs pa'i rtags dag las
[\[164a.4\]]zhes bya ba la sogs pas de ston par byed do/_/yang mi rtag pa nyid ni dngos bo nyid dam/_mngon sum gyis grub pa ni ma yin gyi/_zhig nas med pas mi rtag pa nyid du 'gyur ba ni bla ste/_de ltar na yang skad cig ma tha ma mthong ba'i dus 'di la'ang 'jig pa grub/_de yang mi rtag
[\[164a.5\]]pa nyid kyi ming can yin no/_/gang las she na/_mi dmigs pa'i rtags dag las skad cig ma tha ma dmigs pa'i mtshan nyid kyis gyur pa phyis mi dmigs pa'i phyir mi rtag pa grub pa yin no/_/de ltar na/_dngos po sngar byung med 'gyur ba/_/mi rtag ces ni bstan pa yin/_/sngar
[\[164a.6\]]snang bar gyur pa las phyis mi dmigs pa'i phyir/_shes pa med pa na dngos po 'di mi rtag ces bya bar rnam par gzhag pa yin no/_/dngos po med pa'i mtshan nyid can gyi mi rtag pa nyid yin na/_med pa la ltos nas dngos po 'di'i mi rtag pa ni 'di yin no zhes bya ba'i tha dad pa'i tha
[\[164a.7\]]snyad thob pa ma yin no snyam du sems pa rigs pa la sogs pa gang gi mi rtag pa nyid kyi sgra yin na'o/_/ci zhig 'dod pa'i ngang tshul can brjod ce na/_mtha' gnyis chod yod dang /_'brel pa brjod pa'i ngang tshul can/_/mtha' yang de yin la gnyis kyang yin pas na
[\[164b\]]
[\[164b.1\]]mtha' gnyis so/_/mtha' rnam pa gnyis zhes bya ba'i don to/_/da ltar gyis chod pa ni mtha' gnyis po de la chod pa'o/_/mtha' gnyis po chod pa ni mtha' gnyis chod pa'o/_/mtha' gnyis chod pa yang de yin la yod pa nyid kyang yin pa de ltar na'o/_/de lta bur gyur pa'i yod
[\[164b.2\]]pa de yang mi rtag pa nyid yin gyi/_yod pa tsam nyid ni mi rtag pa'i mtshan nyid ma yin te/_nam mkha' la sogs pa yang de dang ldan pa'i phyir mi rtag pa nyid du thal ba'i phyir ro/_/'o na ci yin zhe na/_snga nas med pa dang /_zhig nas med pa'i mtshan nyid can gyi mtha'
[\[164b.3\]]gnyis kyi khyad par du gyur pa dbus na gnas pa'i yod pa nyid gang yin pa de ni mi rtag pa nyid yin pa'am/_de lta bur gyur pa'i yod pa nyid kyi 'phrod pa 'du ba nyid ma yin no zhe na/_de skad du smra ba des mtha' gnyis kyi dbus na gnas pa'i yod pa nyid gang yin pa des de'i
[\[164b.4\]]mtha' zhes 'dod pa gang /_de'i rigs pa ma yin no snyam du dgongs nas gang la 'di skad ces 'dri bar mdzad pa yin no/_/de ltar ni 'gyur mod kyi/_gal te snga phyi med yin yang /_/'di la/_'dri bar bya ba ci zhig yod/_/snga na med pa dang /_phyi nas med pa zhes bya ba
[\[164b.5\]]gnyis po 'di la mtha' zhes brjod do zhe na/_gal te de lta yin na snga na med pa dang /_phyi nas med nyid dngos po mi rtag cis ma yin/_ci'i phyir mi 'dod do/_/de nyid mi rtag pa nyid du 'gyur ba yin na/_brgyud pa 'dis ci zhig bya//_//tshad ma rnam 'grel gyi 'grel pa/_
[\[164b.6\]]bam po nyi shu drug pa/_de ltar ni 'gyur mod kyi/_gal te drug sogs mi rung phyir zhe na/_gal te med pa mi rtag pa yin pa de'i tshe de'i sgo nas dngos po'i tha dad pa mi rung ba'i phyir 'di'i mi rtag pa nyid 'di yin no zhes tha dad par brjod pa'i ngang tshul can gyi drug pa mi rung ngo /_/sogs
[\[164b.7\]]pa smos pas bdun pa la sogs pa'i rnam par dbye ba dang /_chos dang chos can gyi dngos po'i tha snyad ces bya ba de lta bu la sogs pa gzung ngo /_/mtha' de ji ltar 'gyur gal te med pa'i phyir dngos po la drug pa la sogs pa mi rung ba de'i tshe/_de yod pa nyid dam de dang 'brel
[\[165a\]]
[\[165a.1\]]pa'am gzhan la lar snga na med pa dang zhig nas med pa de dag sbyor ba na yang /_drug pa la sogs pa mi rung bar 'gyur te/_dngos po gzhan du khyad par med pa'i phyir ro zhes bya ba'i don to/_/gzhan yang yod pa nyid rtag pa yin na yod pa dang 'brel ba yang
[\[165a.2\]]rtag pa nyid yin te/_de dag ni yod nyid dang 'brel rtag nyid phyir/_rgyu'i phyir de dag gi snga na med pa'am/_zhig gnas med pa yod pa ma yin te/_rang gi ngo bo nyams pa'i phyir ro/_/de na de dag gi tha ma dag tu yod pa nyid dang 'brel ba dag gi khyad par rigs pa ma yin te/_
[\[165a.3\]]dper na snga na med pa dang zhig nas med pa la yod pa nyid la sogs pa lta bu'o/_/sbyor ba ni gang mi rtag par mi 'gyur ba de ni snga na med pa dang /_zhig nas med pa dag tu khyad par don dam par rigs pa ma yin te/_dper na nam mkha' lta bu'o/_/yod pa nyid dang 'brel pa
[\[165a.4\]]yang mi rtag par mi 'gyur ro zhes bya ba ni khyab par byed pa mi dmigs pa'o/_/de ltar ni 'gyur mod kyi/_gal te rgyu 'bras mtha' yin na/_snga na med pa dang zhig nas med pa'i tha ma khyad par du gyur pa ma yin pa gang gis skyon 'di yod/_'o na ci yin zhe na/_dngos po'i
[\[165a.5\]]rgyu ni mtha' gcig yin la/_de'i 'bras bu ni mtha' gnyis pa yin no/_/des na rgyu dang 'bras bur gyur pa'i tha ma dag tu khyad par yod pa ma yin no snyam pa 'dis phyogs gzhan gyi dogs pa bsu ba yin no/_/gal te de lta yin pa de'i tshe/_khyad par med pa nyid 'gyur te/_rgyu
[\[165a.6\]]dang 'bras bur gyur pa'i tha ma la khyad par nyid du mi 'gyur ro/_/ci'i phyir zhe na/_'brel med phyir ro/_/khyod kyi 'dod pas dngos po la snga na med pa dang lhan cig dngos po snga na med pa zhes bya ba'i tha snyad kyi 'brel pa yod pa ma yin no/_/sbyor ba ni gang zhig gang dang 'brel pa
[\[165a.7\]]yod pa ma yin pa de ni/_de'i zhes bya ba'i don dam pa'i tha snyad rigs pa ma yin te/_dper na nam mkha' dang dus lta bu'o/_/dngos po dang snga na med par yang 'brel pa yod pa ma yin no zhes bya ba ni khyab par byed pa mi dmigs pa'o/_/de ltar na rigs pa pa de dngos po snga
[\[165b\]]
[\[165b.1\]]na med pa 'dod ma yin/_gang gi tshe 'di ltar dngos po'i snga na med pa mi 'dod pa de'i tshe rgyu dang 'bras bu dag ma yin no/_/de ltar na rgyu dang 'bras bu dag ni snga na med pa la ltos nas 'gyur ba yin gyi/_rnam pa gzhan du ni ma yin no/_/'bras bu zhes bya ba ni 'ga' zhig thag nye ba
[\[165b.2\]]na sngar med pa las 'byung ba gang yin pa de 'bras bu yin na/_gang yang snga na med pa ma yin pa de ni skye ba ma yin no/_/gang gi tshe mi skye ba de'i tshe de 'bras bu ma yin zhing /_gang gi tshe de 'bras bu ma yin pa de'i tshe/_cung zad kyang mi byed la/_gang mi byed pa 'di la 'bras bu
[\[165b.3\]]yod pa ma yin no/_/'bras bu nyid ma yin pa'i phyir rgyu ma yin no/_/de ltar na rgyu dang 'bras bu de dag kyang 'di dngos po la grub pa min no/_/ci 'dra ba zhig ce na/_khyad par can de zhes bya can zhes bya ba ste/_rgyu dang 'bras bu'i tha snyad gang la snga na med pa'i khyad par te/_
[\[165b.4\]]bye brag yod pa de ni khyad par can de'o/_/rgyu dang 'bras bur gyur pa gang la khyad par can de zhes bya ba yod pa de ni khyad par can de zhes bya ba can no/_/snga na med pa la brten nas/_rgyu dang 'bras bu'i tha snyad ni thob pa can gyi rgyu dang 'bras bu grub pa ma yin te/_ji skad du bshad
[\[165b.5\]]pa'i rigs pas zhes bya ba'i don to/_/sbyor ba dag kyang gang zhig snga na med pa yod pa ma yin pa de ni skye ba ma yin te/_dper na nam mkha' lta bu'o/_/dngos po la yang snga na med pa yod pa ma yin no zhes bya ba ni khyad par byed pa 'gal ba dmigs pa'o/_/gang mi skye
[\[165b.6\]]ba de ni 'bras bu ma yin te/_dper na nam mkha' de nyid lta bu'o/_/dngos po snga na med pa dang bral ba yang skye ba ma yin no zhes bya ba ni khyab par byed pa mi dmigs pa'o/_/gang la 'bras bu med pa de ni rgyu ma yin te/_dper na gtan nas med pa lta bu'o/_/dngos por mngon
[\[165b.7\]]par 'dod pas yang 'bras bu med pa yin no zhes bya ba ni khyab par byed pa mi dmigs pa'o/_/yod nyid rang rgyu dang 'brel pa/_/byed pa'i phyir ni rgyu yin lo/_/khyed kyis ci 'dra pa'i 'bras bu'i skye ba bstan pa de 'dra ba ni/_dngos po skye bar byed pa'i phyir rgyu zhes mi bya'o/_/
[\[166a\]]
[\[166a.1\]]'o na ci yin zhe na/_yod pa nyid dang lhan cig 'bras bu'i don 'brel cing ldan pa ste/_'phrod pa 'du ba zhes bya ba'i don to/_/yang na rang gi rgyu dang 'bras bu de 'brel pa gang yin pa de ni skye bar 'dod do/_/'o na de lta na ni/_yod nyid de yod pa nyid dang rgyu dag
[\[166a.2\]]'brel pa de yang /_dngos po gnyis de dag kyang rtag yin/_'o na 'dir 'bras ci/_yod pa nyid dang 'brel par dang rgyu dang 'brel ba la skye bar khas len pa na/_re zhig yod pa nyid ni rtag pa nyid kyi phyir byed pa ma yin no/_/de nyid kyi phyir 'brel pa yang ma yin no/_/de
[\[166a.3\]]bas na cung zad kyang mi byed pa de ltar na/_gang gis gang skyed par byed pas rgyu yin/_gang med pa de byas pa yin/_bdag nyid yod pa ma yin pa de rgyus byas pa min na/_dngos po snga med ldan min te/_/dngos po la snga na med pa yod pa ma yin no/_/ci'i phyir zhe na/_'brel
[\[166a.4\]]pa khas mi len phyir ro/_/snga na med pa dang lhan cig 'brel pa khas mi len pa'i phyir ro/_/de bas na gang gi phyir dngos po snga na med pa dang /_bral ba de nyid kyi phyir byed pa ma yin no/_/'bras bu nyid ma yin pa de'i phyir ril 'di rtag pa yin te/_thob pa de ltar na 'ga'
[\[166a.5\]]zhig kyang mi rtag pa nyid du mi 'gyur ro/_/sbyor ba dag ni gang snga na med pa ma yin pa de ni byas pa ma yin te/_dper na nam mkha' lta bu'o/_/dngos po yang snga na med pa ma yin no zhes bya ba ni khyab par byed pa mi dmigs pa dang gang 'bras bu ma yin pa de ni mi rtag pa ma yin
[\[166a.6\]]te/_dper na nam mkha' lta bu'o/_/mngon par 'dod pa'i dngos po yang 'bras bu ma yin no zhes bya ba ni khyab par byed pa 'gal ba dmigs pa ste thal ba bsgrub pa'o/_/gang gi tshe 'di ltar dngos po'i snga na med pa la sogs pa'i 'brel ba khas mi len pa de'i tshe skyon yin
[\[166a.7\]]no/_/de'i phyir sgra gang dag la tha dad pa med pa'i don du mngon par 'dod pa ste/_dper na dngos po snga na med pa yod do zhes bya ba de lta bu la sogs pa yin pa de ltar na/_tha dad med don mngon 'dod can/_/sgra la'ang yul du gyur pa de dag la/_/ldog pa ni rten yin te ldog pa'i rgyu
[\[166b\]]
[\[166b.1\]]yin no/_/blo de nyid ni rnam par rtog pa'i blo nyid do/_/don med/_zhen pa ni dngos por gyur pa'i rten dang bral ba'o/_/brjod bya tha dad tshul can ni gang la brjod bya'i don tha dad pa'i ngang tshul yod pa zhes bya bar tshig rnam par sbyar ro/_/don tha dad pa med na yang brda'i ngor byas nas don
[\[166b.2\]]la tha dad pa bzhin du zhen par byed pas na/_ldog pa'i tha snyad kyi rgyu mtshan yin no zhes bya ba'i don to/_/dngos por gyur pa'i 'brel pa rten ma yin pa yang 'brel pa brtag par ji lta ba bzhin du rgyas par bstan zin pa de ltar na 'dir ma bstan to/_/'o na gang 'di mi rtag pa la
[\[166b.3\]]sogs pa'i rnam par kha dog la sogs pa 'dzin pa yin pa de ji ltar zhes bya ba'i lan bshad nas/_de ni du mar zhes bya ba'i lan gdab par bzhed nas skad cig re rer zhes bya ba la sogs pa smos te/_khyad par ngo shes ni sngar yongs su mthong ba'i rtags las ngo shes
[\[166b.4\]]pa gang yin pa de ni de nyid 'di yin no zhes bya'o/_/de ni tshad ma nyid ma yin gyi/_'on kyang 'khrul pa'i shes pa yin no/_/ci'i phyir zhe na/_skad cig re rer tha dad phyir mthong ba gang yin pa de ni 'gag pa yin la de nyid ni gzhan yin te/_phyis gzhan la de ma yin pa
[\[166b.5\]]la de nyid 'di yin no zhes 'dzin pa ni 'khrul pa'i shes pa yin no/_/de ltar ni 'gyur mod kyi ji ltar mthong ba nyid kyi khyad par de bzung ba ni ma yin gyi 'on kyang spyi yin no zhe na/_gal te de lta yin na khyad par yul can ma yin no/_/rjes su dpag pa de ni khyad par mthong ba zhes
[\[166b.6\]]brjod par bya ba ma yin no/_/ci'i phyir zhe na/_mthong ba mtshungs pa de 'dzin phyir/_/snga phyir mthong ba'i phyis phyi ma 'dzin pa'i phyir rjes su dpag pa de ni spyi mthong ba nyid yin no zhes bya ba'i don to/_/de ltar ni 'gyur mod kyi/_'dir me'i spyi tsam 'dzin pa 'ba' zhig ni
[\[166b.7\]]ma yin te 'on kyang /_so sor nges pa'i yul du gnas pa'i me'i khyad par spyi'i sgo nas shes pa'i phyir ro zhe na/_khyad par la brten pa 'di tsam gyis ni mi nyams pa ma yin no/_/de ltar na a ka ru'i du ba la sogs pas de skyed par byed pa'i mi shes pa na yang me'i spyi nyid
[\[167a\]]
[\[167a.1\]]rtogs pa yin gyi/_so sor nges pa khyad par can ni ma yin pa de ltar na gang de ni cir yang mi rung ngo /_/de ltar ni 'gyur mod kyi gal te de nyid dpe yin pa/_de ltar spyi 'dzin ma yin na gang la dpe dang dpes bstan pa tha dad pa de la de dag ni spyir rjes su dpag par
[\[167a.2\]]'gyur la 'dis ni dpes bstan pa gang yin pa de nyid dpe yin te/_dper na de nyid 'di yin no zhes rab tu bstan pa'i phyir ro/_/de'i phyir spyi'i sgo nas rjes su dpag pa ma yin no zhe na/_gal te de lta yin pa de'i tshe dpe ni grub pa yin par 'gyur gyi/_ma grub pa ma yin pa de
[\[167a.3\]]ltar na/_dpe nyid yin pa'i phyir 'di nyid kyis grub par 'gyur te/_dpe nyid yin phyir rgyu yi phyir/_/grub pa 'di la ste/_sngar yongs su mthong ba la shes par byed pa'i tshad mas kyang ni ci zhig bya dgos pa cung zad yod pa ma yin te/_sgrub par byed pa ni ma rtogs pa shes
[\[167a.4\]]par byed pa'i mtshan nyid can yin pa'i phyir ro/_/de ltar ni 'gyur mod kyi/_gal te rjod byed skyon med na/_/gal te yang des sngar de bzung zin pa de ltar na yang chod pas brjod pa yin la/_brjod pa nyid kyi phyir phyis kyang rtags kyi rtogs pa yin no zhe na/_gal te don de bzung ba
[\[167a.5\]]brjed pa yin pa de'i tshe/_de nyid phyir na brjed pa nyid kyi phyir ma grub pa ni rtogs pa'i yan lag ma yin pa de ltar na dpe ma yin te/_ma grub pa dper 'gyur ba rigs pa ma yin no zhes bya ba'i don to/_/rtogs pa'i yul can tshad mar 'gyur bar rigs pa ma yin te/_khyad
[\[167a.6\]]par mthong ba zhes bya ba ngo shes pa dran pa bdag nyid kyis rtogs pa'i yul can nyid du khas blangs pa yin pas/_dpe de nyid kyis de nyid rtogs par khas len pa'i phyir dang ma grub pa yang dpe nyid ma yin pa nyid kyi phyir ro/_/de'i phyir khyad par mthong ba la tshad mar nus pa
[\[167a.7\]]yod pa ma yin no/_/de ltar ni 'gyur mod kyi/_gal te mthong ba de dngos ni/_/tshad mas grub na de ltar gyi don mthong ba 'di yin no zhes bya ba'i shes pa'i yul nyid yin pas na de'i dngos po ste/_sngar mthong ba'i don gyi dngos bo gang yin pa de kho bos sngar mthong ba de nyid da
[\[167b\]]
[\[167b.1\]]ltar mthong ba de 'di yin no zhes da ltar mthong ba'i don la sngar mthong ba'i don gyi dngos po'i chos rtogs pa med par khyad par mthong ba zhes bya ba'i tshad mas rtogs pa yin no zhe na/_de ni ma yin te/_rnam pa gnyi ga la skyon yod pa'i phyir ro/_/re zhig gal te dus snga phyir mthong
[\[167b.2\]]ba'i don tha dad pa yin pa de'i tshe/_dngos po gzhan la/_de nyid sgro 'dogs phyin log yin/_/dngos po gzhan nyid la gzhan du de nyid 'di yin no zhes/_don de'i dngos po de nyid du sgro 'dogs pa ni phyin ci log yin gyi/_tshad ma nyid du 'gyur ba ma yin te/_tha dad par
[\[167b.3\]]gyur pa dag la gcig nyid du zhen pa'i phyir ro/_/ci ste dus snga phyir mthong ba'i don de dag tha dad pa med pa de'i tshe/_de grub phyir na tshad nyid yin/_/khyad par mthong ba'o/_/khyad par med pa'i don de ni gcig nyid yin la de yang sngar mthong ba de grub pa'i phyir te/_mthong ba'i yul
[\[167b.4\]]can gyi mthong ba dang dran pa'i 'du byed nyams pa med pa'i phyir de yul can gyi shes pa phyi ma tshad ma ma yin te/_sngar gyi mthong ba brjed na ni de nyid 'di yin no zhes bya bar mi 'gyur ro/_/sngar mthong ba'i don gyi dngos po de'i chos ma rtogs pa phyis rtogs pa yin no
[\[167b.5\]]zhes bshad pa ma yin nam/_bshad pa ni bden te/_de yang rigs pa ma yin te/_gang gis na don gyi chos cung zad gang yin pa 'di ni de'i rang bzhin las phyi rol du gyur pa ni ma yin na/_sngar med cing phyis 'byung ba yin/_gal te 'gyur na de nyid de dag gi rang bzhin gyi rten tha dad pa yin pa de
[\[167b.6\]]ltar na tha dad pa nyid du 'gyur ro/_/de'i yang skyon bshad zin to/_/de bas na skyes bu lta ba pos de nyid 'di yin no zhes de 'ba' zhig rnam par rtog pa tsam gyis gcig tu byed pa yin gyi/_don gyi rang bzhin gyi khyad par ni cung zad kyang yod pa ma yin no/_/de'i phyir/_mngon sum
[\[167b.7\]]cig shos la gcig phyir/_/gcig grub gnyi ga la yang yin/_/sngar mthong ba gang yin pa de nyid mngon sum du 'dod pa khyad par med pa phyis 'byung ba yin no/_/de la gcig la grub pa na gzhan la grub pa nyid yin pa de ltar na/_de shes pa phyi ma ni tshad ma nyid ma yin no/_/
[\[168a\]]
[\[168a.1\]]'on kyang zhen pa'ang ste/_nges pa mkhas pa rigs par shes pa dag gis shes/_ci 'dra ba zhig ce na/_gzhan dang mtshams ni sbyor ba yi/_/dus sngar 'byung ba'i ngang tshul can mthong ba dang ngo /_/de la mtshams sbyor ba zhes bya ba ni mthong ba'i 'du byed la
[\[168a.2\]]rmongs pa can gyi sngon mthong ba'i rnam pa 'dzin par zhen pa'o/_/de'i khyad par mthong ba 'di la mthong ba nyid du 'dod pa yod pa yin no zhes shes pa nyid yin te/_khyad par yang brjod par bya'o/_/de ltar ni 'gyur mod kyi/_gal te de rtags la ltos phyir/_/dran min gal te dran par
[\[168a.3\]]'gyur na/_du ba la sogs pa'i nye bar mtshon pa la ltos pa ma yin la/_ltos pa yang de nyid 'di yin no zhes 'gyur ba de'i phyir dran pa ma yin no/_/'o na ci yin zhe na/_tshad ma nyid yin no zhe na/_de ltar ni ma yin te/_'khrul phyir ro/_/re zhig dran pa ni rgyu mtshan med par skye ba
[\[168a.4\]]ma yin te/_thams cad la dus thams cad du thal ba'i phyir ro/_/des na 'ga' zhig gi tshe de 'bad rtsol la sogs pa mthun pa yod na 'gyur zhing 'ga' zhig gi tshe phyi rol gyi rtags 'ga' zhig la ltos nas skye bar 'gyur ro/_/des na gal te de rtags la ltos phyir zhes bya ba 'dir
[\[168a.5\]]tshul gsum pa'i rtags las 'gyur ro zhes bya ba gtan tshigs kyi don yin pa de'i tshe/_gtan tshigs ma grub pa yin te/_tshul gsum pa med pa'i phyir ro/_/ci ste rtags mthong ba gang yin pa 'ga' zhig las zhes bya ba yin pa de'i tshe yul la sogs pa mthong ba dang 'dris pa
[\[168a.6\]]kun rdzob la sogs pas kyang ngo shes pa 'byung bar 'gyur na/_yul la sogs pa de ni de'i ma 'khrul ba'i rtags kyang ma yin no de ltar na 'khrul pa yin no/_/gnas skabs snga phyi dag la yang tha dad pa med par bstan pa nus pa ma yin na/_gang gis na de khyab par mthong ba
[\[168a.7\]]yin par 'gyur/_khyad par med pa yin na yang sngar gyi mngon sum gang yin pa de ni phyis kyang de nyid yin pa de ltar na/_tha dad pa med pa nyid kyi phyir lkog tu gyur pa zhes bya bar mi 'gyur na/_rnam par phye ba 'di yang yod pa yin no/_/de bas na khyad par kho na mthong ba ma yin pa de ltar na/
[\[168b\]]
[\[168b.1\]]don gcig du mar mthong ba srid pa yod pa ma yin no/_/de bas na du mar zhes bya ba 'di yang 'khrul pa yin no/_/grangs la sogs pa la log par rtogs pa bzhi'i nang nas/_grangs la log par rtogs pa bsal nas/_rang gi ngo bo la log par rtogs pa bsal bar bzhed pas/_
[\[168b.2\]]mngon sum rtog dang bral ba can/_/zhes bya ba la sogs pa smos te dbang bo la brten pas na/_mngon sum zhes bya ba 'dis ni mtshan nyid kyi gzhi bstan to/_/rtog dang bral ba can zhes bya ba ni mtshan nyid yin te/_rtog pa las bral ba'am/_'di la rtog pa dang bral ba can nam
[\[168b.3\]]rtogs pas bral ba ni bral zhing spangs pa zhes bya bar tshig rnam par sbyar ro/_/slob dpon gyis 'dir rtog pa dang ma 'dres pa la mngon sum las 'thad pa cung zad kyang ma bshad de/_'di ltar/_mngon sum rtog dang bral ba can/_/mngon sum nyid kyis grub par 'gyur/_'di la
[\[168b.4\]]rigs pa gzhan gyis ci zhig bya/_ji ltar zhe na kun gyi rnam rtog ces bya ba la sogs pa smos te/_skyes bu kun gyi rnam rtog ni/_/so sor rang gis rig bya yin/_/rang rig pa'am shes pa gzhan gyis so/_/ci 'dra ba zhig ce na ming rten can gang la ming la rten yod pa'am/_
[\[168b.5\]]ming gi rten yin pa zhes bya bar tshig rnam par sbyar ro/_/rnam par rtog pa brjod pa dang 'drer rung ba zhes bya ba'i don to/_/des ni mthong ba las gzung ba dang 'dzin pa yod pa yang rtog pa med pa nyid yin no zhes bshad do/_/'di skad du bstan par 'gyur te/_rnam par rtog pa dang
[\[168b.6\]]'dres pa'i mthong ba can de ni mngon sum yin pa de nyid kyi phyir/_rtog dang bral ba grub pa yin no/_/de ltar na de ni rnam par rtog pa dang bral ba'i bdag nyid yongs su bcad nas skye bar 'gyur ro/_/de ltar na mi dmigs pa las rtog pa dang bral ba grub pas na/_rjes su dpag
[\[168b.7\]]pas grub pa ma yin nam/_ji ltar na 'di mngon sum nyid kyis grub par 'gyur zhe na/_bden te/_mi dmigs pa ni/_rnam par gcod pa tsam mam/_med pa bsgrub par bya ba ma yin te/_'on kyang ma yin par 'jug pas gzhan dmigs pa yin no/_mthong ba'i rang bzhin nyid
[\[169a\]]
[\[169a.1\]]kyis med pa grub pa yin na yang rmongs pa la tha snyad 'jug par byed do/_/de ni gzhan du rgyas par dpyad zin pas 'dir yang ma spros pa de ltar na skyon med do/_/thams cad ces bya ba la sogs pas dmigs pa'i mtshan nyid kyir gyur pa ston par byed do/_/thams cad la
[\[169a.2\]]ni dpyod bsdus nas/_yul thams cad las rnam par rtog pa bzlog nas so/_/nang gi bdag nyid g.yo med pas/_/yid dang ming dang rnam par rtog pa'i ngo bo ma lus pa nub par gyur pas so/_/gnas na'ang mig gis/_mig gi dbang po'i blo gang yin pas gzugs dag ni skyes
[\[169a.3\]]bus mthong ba'i blo de dbang skyes yin mngon sum rtog pa dang bral ba yin no/_/dbang po'i blo la rnam par rtog pa yod mod kyi/_'on kyang nges pa ma yin no zhes bya ba yang yod pa ma yin no/_/de ltar rtog pa med pa'i gnas skabs las dus phyis skyes bu yang cung zad cig rnam rtog pa
[\[169a.4\]]kho bo'i rnam rtog de 'dra 'gyur ces rigs de gal te dbang po'i shes pa de yin par gyur na sngar yang nges par 'gyur na/_sngar bshad gnas skabs kyi/_rnam par rtog pa bsdus pa'i gnas skabs kyi dbang po la rtog pa med do/_/dbang po'i rnam par shes pa la nges pa ma yin no/_/des
[\[169a.5\]]na de de la yang yod pa ma yin no zhes shes par 'gyur ro/_/'dis kyang mngon sum ni rtog pa dang bral ba kho na yin no zhes bstan pa'i phyir/_khyad par gcig la mthong ba ni/_/zhes bya ba la sogs pa smos te/_don gang la sgra sbyor ba na/_de'i ming de dang 'dres pa'i shes pas gzung bar
[\[169a.6\]]'gyur na/_rang gi mtshan nyid la sgra sbyor ba ma yin no/_/de ltar na gcig la cig car sgra sbyor ba las thams cad du don rtogs par bya ba'i phyir 'di sbyor ba yin na/_khyad par gcig la bye brag la/_mthong ba ni brda'i dus na yang yul la sogs pa/_gzhan 'ba' zhig la mthong
[\[169a.7\]]mi 'gyur/_de ltar na dbang pos gzung ba'i don tha snyad kyi dus na nye bar sbyor ba can ma yin pas de la sgra sbyor ba ma yin te/_'di ni tha snyad kyi don can nyid yin pa'i phyir ro/_/sbyor ba ni gang zhig tha snyad kyi dus na rjes su 'gro ba'i ngang tshul can ma yin pa'i don de la ni tha snyad 'dogs
[\[169b\]]
[\[169b.1\]]pa po dag gis sgra sbyor ba byed pa ma yin te/_dper na don gzhan la tha snyad kyi dus na yod pa ma yin pa lta bu'o/_/khra mo'i khyad par gcig kyang yul dang dus gzhan gyi ba lang gi tha snyad kyi rjes su 'gro ba ma yin no zhes bya ba ni khyab par byed pa mi dmigs pa'o/_/gang gi tshe phan tshun
[\[169b.2\]]ldog pa'i ngo bo can gyi khyad par sgra mi sbyor ba de'i tshe/_ji ltar na mthong bas de dang 'dres par rang bzhin khyad par can gyi don 'dzin par 'gyur/_sbyor ba ni gang zhig gang la sgra mi 'god pa de ni/_khyad par can gyi don de 'dzin pa ma yin te/_ba lang gi rdzas rta'i sgra ma sbyar ba can khyad par can
[\[169b.3\]]gyi rta 'dzin pa ma yin pa lta bu'o/_/ba lang gi khyad par la yang sgra mi 'god pa yin no zhes bya ba ni rgyu mi dmigs pa'o/_/spyi la sgra 'god par khas len pas kyang grub pa la sgrub pa ma yin te/_'di ltar khyad par de las spyi gzhan tha dad pa/_tha dad pa'am tha dad pa ma yin
[\[169b.4\]]pa'am rtag pa gcig pu dbang po gcig gi gzung bar bya ba gsal ba'i khyad par rnams kyi rjes su 'gro ba'i phyir spyi'i ngo bo yod min/_gang la sgra sbyor bar byed/_ci'i phyir zhe na/_blo tha dad med phyir spyi 'di dang de dang ldan pa 'di zhes bya ba ltar sna tshogs par snang ba can gyi blo la snang
[\[169b.5\]]ba med pa'i phyir ro/_/'dis ni spyi med pa'i tha snyad rtogs pa'i phyir rang bzhin mi dmigs pa bstan to/_/gang gi phyir 'di ltar spyi med pa dang khyad par la sgra mi 'god pa dang /_'dis 'di ming dang ma 'dres pa nyid mthong ba de'i phyir khyad par yul can nyid/_ming dang 'dres pa'i ngang tshul
[\[169b.6\]]can ma yin pa thams cad dbang po las skyes pa yin zhes bya bar rtogs par bya'o/_/ci'i phyir zhe na/_'di ltar khyad par rnams la phan tshun 'dre ba can ma yin pa rnams la sgra rnams ni 'jug la yod pa ma yin no zhes bya bas snga ma nyid gzhung btsugs pa yin no/_/ci'i phyir sgra
[\[169b.7\]]rnams khyad par la 'jug pa ma yin zhe na/_khyad par rjes 'gro med pa'i phyir/_/zhes bya ba smos te/_gcig la khyad par mthong ba tha snyad kyi dus su nye bar 'jog pa med pa'i rgyu yin pa'i phyir de la brda ni 'jug pa ma yin no/_/'dis ni gang zhig tha snyad kyi dus na rjes su 'gro ba'i ngang
[\[170a\]]
[\[170a.1\]]tshul can ma yin pa'i don zhes bya ba'i sbyor ba'i don bshad pa yin no/_/sgra rnams yul yang gang de nyid don la sgra de rnams nyid ni sbyor bar byed/_don 'di'i sbyor bar byed pa ni 'di yin pa de ltar na gzhan ma yin no/_/dbang po'i don rjes su 'gro ba can ma yin
[\[170a.2\]]pa ni sgra rnams kyi yul ma yin pa de ltar na de la sgra 'god pa ma yin zhing mi 'god pa'i phyir de yang des don khyad par can 'dzin pa ma yin no/_/des ni/_gang zhig gang la sgra mi 'god pa de ni zhes bya ba la sogs pa'i sbyor ba bstan pa yin no/_/de'i 'di zhes bya ba la sogs pas
[\[170a.3\]]gtan tshigs ma grub par 'god par byed de/_don de'i rjod par byed pa 'di yin no zhes 'brel ba shes par byed pa na 'brel pa byed pa'i rnam par rtog pa'i rnam par shes pa de rjod par byed pa dang /_brjod par bya ba'i mtshan nyid can gyi dngos po'i don snang ba ni gang yin pa'i dngos po de
[\[170a.4\]]dag nyid ni 'brel pa yin/_brjod par bya ba 'di'i rjod par byed pa 'di yin no zhes bya ba lta bu'o/_/'chad pa po dang nyan pa po'i rnam par rtog pa'i rnam par shes pa dag la snang ba'i sgra'i don mthong ba'i rnam par shes pa la snang ba'am de dag la sbyor ba ma yin no/_/ci'i phyir dbang po'i
[\[170a.5\]]shes pa nyid la 'brel pa mi byed ce na de ni dpyod par byed pa ma yin pa de nyid kyi phyir ro/_/dpyod par byed pa med par ni 'brel ba rtogs pa med pa'i phyir ro/_/dbang ba'i shes pa ni so sor nges pa'i yul can nyid yin pas na des gzung bar bya ba'i sgra'i don dag la 'brel
[\[170a.6\]]pa ma yin te/_de dag la 'brel bar shes pas 'dzin pa med par phyir ro/_/yul du ma byas pa la 'di'i 'di zhes bya ba sbyor ba mi rung ba'i phyir ro/_/sbyor ba ni gang ngag 'di'i 'di zhes bya ba'i 'brel ba byed pa'i shes pa la snang ba med pa de dag ni shes pa des 'brel ba byed pa ma
[\[170a.7\]]yin te/_dper na ba lang gi sgra dang don dag gi 'brel ba shes pa la rta'i sgra dang don dag mi snang ba shes pa des 'brel pa byed pa ma yin pa lta bu'o/_/rang gi dbang po'i shes pa la snang ba'i sgra dang don gyi rang bzhin dag de'i 'di zhes bya ba'i 'brel ba byed pa'i yid kyi rnam par shes
[\[170b\]]
[\[170b.1\]]pa la snang ba yin no zhes bya ba ni rgyu mi dmigs pa'o/_/gang gi phyir de ltar na don snang ba gang yin pa de dag nyid la 'brel pa yin pa de'i tshe/_'brel pa'i dus na/_dbang po'i spyod yul min/_gzugs la sogs pa'i mtshan nyid can gyi don 'brel pa byed pa'i yid kyi rnam
[\[170b.2\]]par shes pa la snang ba ma yin no/_/de bas na de la sgra sbyor ba ma yin pa de ltar na brjod pa dang 'brel pa med pa can gyi dbang po'i shes pa nyid kyis don rtogs pa yin no/_/'brel pa byed pa'i shes pa la dbang po'i spyod yul snang ba'i phyir 'dir brda byed nyid yin pa de ltar na yang
[\[170b.3\]]gtan tshigs ma grub pa yin no/_/ci'i phyir zhe na/_dbang po'i spyod yul gyi don gsal bar ni snang ba can 'brel pa byed pa'i dus de tshe snang ba med phyir ro/_/rnam par rtog pa'i rnam par shes pa la/_rang gi mtshan nyid mi gsal bar snang ba mthong ba bzhin du gsal ba'i ngo
[\[170b.4\]]bor snang ba ma yin pa de ltar na brda byed pa ma yin no/_/de ltar na brjod par bya ba dang rjod par byed pa mthong ba dang thos pa las 'das pa yin na yang /_phyis 'ga' zhig las nye bar mtshon pas 'brel ba byed pa nyid yin te don nye ba la yang sgra sbyor ba dmigs nas/_de la sngar
[\[170b.5\]]brda ma byas pa can rang nyid kyis dpyad nas 'brel pa byed pa'i phyir dang /_dbang po bya ba med pa can gyi yang 'brel pa 'dzin pa'i phyir dang /_dbang po'i don la brda byed na phyis kyang mthong ba bzhin du sgra las shes par thal ba'i phyir ro/_/snang ba tha dad na yang yul gcig
[\[170b.6\]]pa can nyid rigs pa ma yin te/_'di ltar shes snang tha dad pa'i yang /_dngos rnams khyad par med pa yin/_/sna tshogs pa dang gcig nyid du rnam par gzhag pa'i rgyu gzhan med pa'i phyir ro/_/gal te mthong ba dang mnyan pa las 'das pa la sogs pa'i dus na rang
[\[170b.7\]]gi mtshan nyid la sgra 'god par ni mi 'gyur mod kyi/_gang gi tshe rtogs pa pos rtogs par bya ba la yul nye ba bstan nas de rjod par byed pa'i sgra sbyor bar byed pa de'i tshe/_'chad pa po dang nyan pa po'i rnam par shes pa'i yul brjod par bya ba dang /_rjod par byed pa'i ngo bo gnyi ga
[\[171a\]]
[\[171a.1\]]yang rang gi mtshan nyid yin pa de ltar na/_de'i tshe rang gi mtshan nyid la sgra 'god pa yod pa yin no zhe na/_de ni de ma yin te/_'di ltar mig gi don snang ba la yang /_mig dang rna ba'i dbang po dag rang gi yul 'dzin pa la brda byed pa yin na yang gzhan shes par byed
[\[171a.2\]]pas sgra 'di'i brjod par bya ba 'di yin no zhes brjod pa rnam par rtog pa'i rnam par shes pa la snang ba'i don gang yin pa'i don de nyid sgra'i sbyor byed kyi/_ston par byed pa des tha snyad kyi don du yin gyi/_dbang po'i spyod yul ma yin te/_gzugs la sogs pa'i don to/_/ci'i phyir
[\[171a.3\]]zhe na/_dbang po bya ba med pa can bstan par bya ba mig 'dzums pa can no/_/gzhan ngag tsam gyis rtogs par byed pa po'i tshig tsam gyis snang med phyir/_mthong ba bzhin du sgra las byung ba'i shes pa la snang ba med pa'i rgyu'i phyir ro/_/gal te dbang po'i don la sgra sbyor bar 'gyur na/_
[\[171a.4\]]sgra las byung ba la yang mthong ba bzhin du snang bar 'gyur ro/_/gal te yang dbang po'i yul la sgras brdar byas pa ma yin pa de ltar na yang /_sgra dang 'dres pa de dag dbang po'i shes pas gzung bar 'gyur ro zhes bya ba'i rtog pa yang legs pa ma yin no/_/de ltar na 'brel ba
[\[171a.5\]]ma byas pa can du yang byas pa min/_gang la sgras brdar ma byas pa can de ni don de shes par byed pa ma yin no zhes bya ba ni tshig gi lhag ma'o/_/sbyor ba yang gang zhig gang dang lhan cig 'brel ba can du byas pa ma yin pa de ni/_don de shes par byed pa ma yin te/_dper na ba lang gi sgra rta
[\[171a.6\]]dang lhan cig 'brel ba ma byas pa can yin pa lta bu'o/_/dbang po'i don yang sgra thams cad 'brel ba can du byas pa ma yin no zhes bya ba ni khyab par byed pa mi dmigs pa'o/_/ci ste yang brdar ma byas pa can yang shes par byed pa yin pa de'i tshe/_bdag nyid shes par thal phyir ro/_/
[\[171a.7\]]brda la ltos pa med pas kyang ming gis nye bar gzhag pa'i don 'dzin par 'gyur na/_'dzin pa ma yin pa de'i phyir don brdar ma byas pa sgras shes par mi 'gyur ro/_/de ltar ni 'gyur mod kyi/_dbang po'i sgor rjes su 'brang ba'i ngang tshul can gyi yid kyi rnam par shes pa gang
[\[171b\]]
[\[171b.1\]]bde brjod pa dang 'dre ba sbrul sbrul zhes sbyor bar byed pa dang /_mthong bar byed pa rgyun 'byung bas 'jug pa de rnam par rtog pa yin na yang rtog pa med pa'i shes pa bzhin du mngon sum nyid du 'dod do/_/de ltar ma yin na mthong ba rnam par chad par 'gyur ba dang /_rnam par
[\[171b.2\]]rtog pa rnam par chad par 'gyur te/_rnam par rtog pa yin pas na/_/mthong ba ma yin pa'i phyir dang /_mthong ba yin pas rnam par rtog pa ma yin pa'i phyir dang de gnyis lhan cig mi 'jug pa'i phyir ro/_/mthong ba dang rnam par rtog pa 'di la rnam par ma chad pa yang yod pa ma yin
[\[171b.3\]]no/_/de'i phyir mthong ba nyid rnam par rtog pa yin no zhe na/_skyon de yod pa ma yin te/_'di ltar rnam par rtog pa dang bcas pa dang rnam par rtog pa med pa'i rnam par shes pa dag cig car 'jug par 'gyur te/_rtog bcas rtog pa med pa'i yid/_/yid kyi rnam par shes pa de
[\[171b.4\]]dag ni cig car du ni 'jug phyir ram/_rgyu'i phyir rtogs pa po rmongs pa dag snang ba tha dad pas rnam par rtog pa dang bcas pa dang /_rnam par rtog pa med pa'i rang bzhin tha dad de zin kyang de ma mthong bar de dag la ni gcig tu zhen pa de ni rnam par shes pa cig car 'jug par khas
[\[171b.5\]]len pa la brten nas bshad pa yin no/_/'jug pa myur phyir rnam par rtog pa dang mthong ba dag go rims bzhin du 'byung ba'i ngang tshul can yin na yang 'jug pa myur ba'i phyir de dag rnam par chad pa med par 'khrul pas gcig tu zhen par 'gyur ro/_/don dam par kho bo cag lan 'di
[\[171b.6\]]'dod pa ma yin no/_/de nyid kyi phyir kho bo 'di la mgu ba mi rten pas phyis rnam par shes pa cig car 'jug pa ston par 'gyur ro/_/de ltar ni 'gyur mod kyi/_gal te rnam rtog chod pa yin/_/mthong ba rgyun 'chad 'gyur zhe na/_/gal te sngar brjod pa dang 'dre ba can ma yin pa'i
[\[171b.7\]]mthong ba dang /_phyis rnam par rtog pa'i rnam par shes pa dang yang mthong ba dang /_yang rnam par rtog pa zhes bya ba de lta bu'i go rims yod pa ma yin pa na gang gi tshe rnam par rtog pa yin pa de'i tshe/_mthong ba ma yin zhing gang gi tshe 'di yin pa de'i tshe rnam par rtog pa ma yin pa de
[\[172a\]]
[\[172a.1\]]ltar na/_rnam par rtog pas chod pa'i rgyu yis mthong ba rgyun chad pa ste/_bar dang bcas par 'gyur gyi/_rgyun gyis 'byung ba ma yin na/_'gyur ba yang ma yin pa de'i phyir rnam par rtog pa'i shes pa kho na don 'dzin pa'i mngon sum yin no zhe na/_gal te de ltar na de
[\[172a.2\]]gzhan gyi ste rnam par rtog pa mngon sum yin par smra ba gzhan gyi yang ba lang la sogs pa thag nye ba'i yul la mngon sum du 'jug pa na/_rigs ni tha dad pa'i rnam par rtog pa mngon sum du phyogs par 'gyur ba na/_don 'di brjod par bya ba ma yin pa'i ngo bo dang rjes su 'brel
[\[172a.3\]]pa'i rnam pa gzhan mngon sum du 'gyur ba yod na/_de ltar gyi yul 'dzin pa'i ngang tshul can gyi rnam par rtog pa'i rnam par shes pa mngon sum nyid du 'dod pa de ji ltar min chod pa ma yin pa'am chod na yang ji ltar mthong ba rnam par 'chad pa ma yin par 'gyur/_gzhan gyis kyang
[\[172a.4\]]'di la lan btab par byas pa yin pa ste de ltar na skyon 'di ni ma bkod pa nyid mdzes pa yin no/_/de ltar ni 'gyur mod kyi/_gal te mgal me mthong ba bzhin/_/dngos phyogs stobs dang ldan 'dod na/_/gal te yang rigs mi mthun pa'i rnam par rtog pa nye ba'i dus na mthong ba med
[\[172a.5\]]pa de lta na yang mthong ba rnam par chad par 'gyur ba ma yin te/_mthong ba gzhan skye ba shin tu myur bar 'jug pas de stong pa'i dus na yang /_mtshams sbyor bar 'gyur ba nyid yin pa'i phyir ro/_/mthong ba nyid stobs dang ldan pa'i bar du zhugs pa de gnyis kyis gnod pa byas pa
[\[172a.6\]]mthong ba med pa stobs med pa de'i mtshams sbyor ba'i bar chad byed pa'am/_mthong ba la gnod pa'i phyir nus pa yod pa ma yin te/_mgal me'i 'khor lo mthong ba bzhin no/_/dper na mgal me'i 'khor lo'i chas yul snga ma snga ma spang zhing /_yul phyi ma phyi mar 'jug
[\[172a.7\]]pa can gyis 'khor lor snang ba can gyi yul ma lus pa la khyab par byed pa ma yin pa de ltar na de nyid la yul rnam par nges par snang ba can nyid kyis mthong bar 'gyur ro/_/'on kyang 'khor lor snang ba'i mthong ba yin no zhes mtshams sbyor ba'i phyir 'khor lo mthong ngo snyam
[\[172b\]]
[\[172b.1\]]pa'i blo 'byung ba de dang 'dra bar 'dir yang zhes bya ba ni gzhan gyi yin no/_/de ni rigs pa ma yin te/_'di ltar 'ga' zhig gi tshe ma mthong bas kyang gnod pa nyid yin te/_dper na don mthong ba nges par ma byas pa phyis dmigs par gyur pa na kho bos ma mthong ngo zhes zhen par byed pa
[\[172b.2\]]lta bu'o/_/de bas na dngos po'i sa phyogs stobs dang ldan pa yin no zhes bya ba ni nges pa ma yin no/_/mgal me mthong ba yang skabs su bab pa'i the tshom za ba sel bar byed pa'i ngang tshul can ma yin te/_'di la yang ci dbang po nyams par byas pa las don gyis stong pa rnam
[\[172b.3\]]par bslad pa 'khor lor snang ba'i mthong ba 'di 'jug par 'gyur ram/_'on te mthong ba 'jug par 'gyur bar mtshams sbyor ba'i phyir zhes the tshom za ba'i phyir ro/_/gzhan yang mtshams sbyor ba yang mthong ba las ma yin gyi/_'on kyang dran pa las ni yin no/_/'di yang yul du
[\[172b.4\]]byas pa las mtshams sbyor bar byed pa yin gyi/_'di'i yul gang yin pa de gsal ba ni ma yin te/_mthong ba'i yul bzhin no/_/des na dran pa'i yul dang mthong ba'i yul mtshams sbyor bar byed pa'i phyir 'khor lor snang ba yongs su gsal bar 'gyur ba ma yin te de dag ni rnam
[\[172b.5\]]pa tha dad pa can nyid yin pa'i phyir ro/_/mgal me'i 'khor lo snang ba gsal ba gcig po 'di mthong ba yang yin no/_/des na mtshams sbyor bar byed pa'i phyir/_rgyun mi 'chad par 'dzin pa'i rigs pa yin no zhes bya ba yang lan nyid ma yin no/_/mthong ba nyid kyang mtshams sbyor bar
[\[172b.6\]]byed pa ma yin te/_de ni 'das pa'i yul gyi rnam pa 'dzin pa ma yin pa'i phyir ro/_/de ltar na yang khas blangs nas brjod par bya ste/_de gzhan la yang mtshungs pa yin/_rigs tha dad pa'i rnam par rtog pas chod pa'i phyir gzhan gyis kyang lan gdab pa'i phyir ji ltar mthong ba
[\[172b.7\]]rnam par chad par thob par mi 'gyur zhe na/_'jug pa myur ba la sogs pas lan du brgal ba gang yin pa de dang de ni kho bo'i phyogs la rnam par rtog pa dang /_mthong ba dag la rim bzhin du 'byung ba yod na yang rnam par chod pa can ma yin pa'i mthong ba dang zhen pa rab tu bsgrub
[\[173a\]]
[\[173a.1\]]pa'i phyir/_gzhung btsugs pa nyid yin no/_/yi ge cig car thos pa yin/_/gal te myur bar 'jug pa'i phyir rnam par chad pa med par mgal me'i 'khor lo la sogs pa la mthong ba la mtshams sbyor ba de'i tshe/_mtsho zhes bya ba de lta bu la sogs pa'i yi ge dag gi
[\[173a.2\]]'jug pa ches shin tu myur ba de ltar na/_go rims med par 'dzin par 'gyur ro/_/de ltar na go rims tha dad pa las mnyan pa tha dad par mi 'gyur te/_dper na mtsho dang ro zhes bya ba lta bu'o/_/de bzhin du myur du mthong ba 'jug pa dang /_chu'i thigs pa 'thig pa la sogs pa'i sngon
[\[173a.3\]]po dag la yang 'jig pa myur ba'i phyir gcig tu 'dzin pa'i zhen par 'gyur te/_mgal me'i 'khor lo mthong ba bzhin no/_/gzhan yang 'dir te rnam par shes pa cig car mi skye ba'i phyogs la'o/_/dbang rnams te mig la sogs pa nas yid la thug pa'i drug po rnams so/_/yod na
[\[173a.4\]]yang ste yod par gyur na'o/_/dbang po rnams ci 'dra ba zhig ce na/_don kun dang ni cig car ni/_/'dus can te cig car spyod yul du gyur pa'i rang gi yul can rnams so/_/de yang yid kyi dbang po la brjod pa ma yin te/_de ni da ltar gyi yul can nyid ma yin pa'i phyir ro/_/de de ltar
[\[173a.5\]]na gang gi tshe gling bu la sogs pa sil snyan gyi ngo bo mthong ba na de nyid las sgra thos pa dang /_ut+pa la sngon po la sogs pa'i dri bsnams pa na ga pur la sogs pa'i ro myang ba dang /_stan la sogs pa la reg na reg bya myong zhing cung zhig sems par byed pa thams cad rnam pa med pa nyid du
[\[173a.6\]]dmigs pa yin no/_/de ltar na dbang po bya ba byed pa yod na yang rnam par shes pa lnga bo rnams kyis chod na yong ngo /_/gang gi tshe go rims bzhin du 'byung ba'i ngang tshul can las rnam par shes pa re re rnam par chad pa med pa bzhin du snang ba de'i tshe rnam par shes pa gzhan 'jug pa med
[\[173a.7\]]na/_ji ltar yi ge dag cig car thos par mi 'gyur zhe na/_chod med bzhin du zhes bya ba la sogs pa smos te/_'di ltar shes pa lnga tha dad pas chod pa yin yang /_chod med bzhin du snang ba'i blo/_/gang de shes pa rigs mi mthun pas chod pa yod na/_ro dang mtsho zhes bya ba la
[\[173b\]]
[\[173b.1\]]sogs pa yi ge ming gi mthar thug pa'i yi ge 'dzin pa de la dmigs pa can gyi shes pa'i skad cig yi ge snga ma rnams shes pa dang lhan cig 'dres phyir yang yi ge 'dzin pa'i bdag nyid can gcig tu 'dres par gyur pa ni ma yin no/_/'o na ci yin zhe na/_chod par snang ba ste/_
[\[173b.2\]]yi ge re re sna tshogs pa'i ngo bo 'dzin pa'i ngo bo can rnam par chod par 'gyur ro zhe na/_de yang ngo mtshar skad cig ma 'dzin pa la sdod pa yod pa ma yin pas na/_ma chod pa nyid sgrub par byed do/_/des na 'dir yang yi ge'i yan lag gi rnam pa gcig tu gyur pa can mthong ba rnam par mchod par 'gyur
[\[173b.3\]]na/_'gyur ba yang ma yin no/_/de phyir blo ni cig car 'gyur/_/rkyen ji lta ba bzhin rnam par shes pa cig car skye bar 'gyur ro/_/de ltar skyon 'di yod pa ma yin te/_rnam par rtog pas mthong ba la chod pa med pa'i phyir ro/_/de lta ma yin na snang ba la yang khyad med na/_bar
[\[173b.4\]]bcas bar med ji ltar rung /_/mthong ba bar dang bcas pa ni go rims bzhin du 'byung ba'i ngang tshul can gyi rnam par shes pa lngas chod pa'o/_/bar med pa ni rnam par shes pa rigs mi mthun pas ma chod pa yin te/_rnam par shes pa drug gi nang nas re re yod na rgyun rnam par ma
[\[173b.5\]]chad pas 'jug par 'gyur ba de bas na/_gnas skabs 'dis mthong ba la ji ltar na snang ba tha dad par mi 'gyur te 'gyur ba nyid yin no/_/ji ltar skra'i rtse mo la sogs pa bskyod pa la bde ba la sogs pa'i chod pa yod na yang /_sa phyogs rnam par chod pa gang yin pa dang /_
[\[173b.6\]]rnam par mchod pa gang yin pa gnyis po de dag kyang de kho na nyid du tha dad pa nyid du snang ba nyid yin no/_/de bzhin du mthong ba la yang 'gyur ro/_/sbyor ba ni mthong ba gang zhig bar dang bcas pa dang bar med pa gang yin pa de ni tha dad par snang ba yin te/_dper na mthong ba'i skra'i rtse mo
[\[173b.7\]]bskyod pas rnam par chod pa dang ma chod pa lta bu'o/_/rnam par shes pa re re rnam par shes pa lngas chod pa dang ma chod pa la yang bar dang bcas pa dang bar med pa yin no zhes bya ba ni rang bzhin gyi gtan tshigs so/_/yid kyi rtog pa 'ga' zhig la'ang /_rim du 'dzin par mi 'gyur
[\[174a\]]
[\[174a.1\]]ro/_/gang gi tshe myur du 'jug pa'i phyir lnga po dag gis chod pa yin na yang /_mthong ba cig car mtshams sbyor ba de'i tshe/_dbang po'i shes pa thams cad 'gags pa na/_yid kyi rnam par shes pa 'ba' zhig kyang 'jug pa myur bar 'dra ba yin na yang 'ga' zhig
[\[174a.2\]]gis kyang chod pa med pa de ltar na ches shin tu rim gyis don 'dzin par mi 'gyur zhing 'dres pa rtogs par 'gyur te/_cig car 'dzin par 'khrul par 'gyur zhes bya ba'i don to/_/gang gi tshe cig car rnam par shes pa 'jug par khas len pa de'i tshe dbang po'i don thams cad
[\[174a.3\]]cig car thag nye ba yod na yul gzhan gyis chod pa dang bral ba'i phyir ro/_/don dam par nges par 'dzin par mi 'gyur te/_gang gi cig car rnam par shes pa mi 'jug pa de'i yul gcig la so sor nges pa'i rnam par shes pa skye ba 'gal ba med do zhe na rtog pa de yang rigs
[\[174a.4\]]pa ma yin no/_/'di ltar yul la lar skyes bu kun tu chags sems can/_don nye ba la yang spyod yul du gyur pa 'dzin med gang yul gzhan du 'pho ba med pa'i mtshan nyid can gyi rgyur gyur pa'i/_chags pas gzhan bskyed nus bral phyir/_/yul gzhan 'dzin pa'i rnam par
[\[174a.5\]]shes pa bskyed pa'i nus pa dang bral ba'i rgyu'i phyir yin gyi/_rnam par shes pa rim bzhin du byung ba'i ngang tshul can nyid yin pa'i phyir ni ma yin no/_/de ltar na rnam par rtog pa dang rnam par shes pa cig shos phan tshun rgyu dang 'bras bu'i dngos por yin pa de ltar na yid kyi yul
[\[174a.6\]]gzhan la rnam par [(]g.yongs [,]g.yengs [)]pa na sngar gyi rnam par shes pa'i mtshan nyid can gyi yid la byed pa'i nus pa med pa'i phyir dang yul spyod yul du gyur pa 'ga' zhig kyang 'dzin pa yin no/_/de nyid kyi phyir rkyen ji lta ba bzhin zhes gsungs so/_/yul mngon du phyogs pa tsam ni
[\[174a.7\]]rkyen ma yin gyi 'on kyang yid la byed pa yang yin pa de ltar na 'gal ba med do/_/gnyi ga yi yang de brtsad yin/_/ji ltar kho bo cag la brtsad pa de de ltar rnam par shes pa rim bzhin du 'jug par smras pa la yang ci'i phyir yul spyod yul du gyur pa 'ga'
[\[174b\]]
[\[174b.1\]]zhig la yang mi 'dzin zhes brtsad pa gsungs pa yin no/_/de bas na des kyang len snga ma 'di nyid la brten par bya ba yin no/_/gal te ma yin pa'i de'i yang skyon 'di nyid yin pa de ltar na yang /_de ni cir yang mi rung ngo /_/gzhan yang mgal me mthong ba rnam par chad pa med par snang ba can gang yin pa de
[\[174b.2\]]mthong mtshams sbyor bas ma yin/_'o na ci yin zhe na/_mig gi dbang po de ni 'khor lo 'khrul byas kyi/_'khrul pa gang gis gcig tu zhen par byed pa'o/_/mig ci 'dra ba zhig ce na/_myur 'jug phyir ro/_/gang zhe na/_mgal me la sogs so/_/rjes su 'gro ba gang yin pa rjes su zhugs pa
[\[174b.3\]]ste/_yul rung ba na gnas pa der 'phen par byed pa'o/_/de dang der de 'dra ba de la mthong ba 'khrul pa zhes bya ba'i don to/_/des na myur du yul gzhan du 'byung ba'i chos can gyi mgal me rjes su 'gro ba gang yin pas gnod pa mig gang la yod pa de ni zhes bya bar tshig rnam par sbyar ro/_/de 'dra ba'i
[\[174b.4\]]mig don gyis stong pa 'khor lor 'khrul pa byas pa yin no/_/zhar la 'ongs pas chog go/_/de ltar na/_mngon sum rtog dang bral ba can/_/mngon sum nyid kyis grub par 'gyur/_/zhes bya ba de ni gnas pa yin no/_/rang gi mtshan nyid la yang sgra 'god pa med pa'i phyir dang /_de dang 'brel pa
[\[174b.5\]]med pa can gyi don 'dzin pa'i phyir rtog pa dang bral ba yin no/_/srid pa'i bdag la sogs pa la lar dbang skyes la sogs phyir gtan tshigs kyi phyir ro/_/sogs pa smos pas ni yid las byung ba ma yin pa nyid kyi phyir dang /_nyams su myong ba'i rnam pas 'jug pa nyid kyi phyir zhes bya ba
[\[174b.6\]]gzung ngo /_/skyes bu brda la byang ba'i dbang po'i shes pa rtog med yin par smra'o/_/ci dang 'dra bar zhe na/_byis pa'i blo bzhin te/_de skyes pa'i byis pa chung ngu'i dbang po'i shes pa bzhin no/_/dpe bsgrub par bya bas stong pa ma yin par sgrub pa'i phyir byis pa'i rnam rtog ces bya ba smos te/_byis pa'i dbang
[\[174b.7\]]po'i shes pa ni rtog pa med pa nyid du rab tu grags pa'i rgyu ni smra ba yin/_/gang zhe na brda nyams pa nyid yin te/_byis pa rnams la brda 'dzin pa'i nus pa med pa nyid yin no/_/sbyor ba ni skyes bu gang gis don gang gi 'brel ba gang dang lhan cig mi 'dzin pa de ni de dang lhan cig sbyar nas 'dzin pa de ni ma
[\[175a\]]
[\[175a.1\]]yin te/_dper na skyes bus nye ba'i ba lang can dang /_lhan cig de'i skyes bu'i 'brel pa mi 'dzin pa lta bu'o/_/byis pas kyang sgra dang don gyi 'brel pa 'dzin pa ma yin no zhes bya ba 'di dpe grub pa na rgyu mi dmigs pa go bar byed pa yin no/_/'on kyang bsgrub pa dang dgag pa
[\[175a.2\]]la bzlog na gnod pa can gyi tshad ma 'jug pa ma mthong ba'i phyir dang /_'gal ba rab tu ma bstan pa'i phyir rjes su dpag pa lhag ma dang ldan pa nyid ldog par nus pa ma yin no/_/gzhan yang byis pas kyang sgra dang don gyi 'brel pa 'dzin pa ma yin no zhes bya ba'i gtan tshigs kyi khyab pa yang
[\[175a.3\]]ma grub pa yin no/_/de de ltar na rgol ba de dag gi ni/_byis pa'i mngon sum nyid du 'gyur te/_shes pa nyid du 'gyur gyi/_dpyod par byed pa cung zad kyang ma yin no/_/ci'i phyir zhe na/_rtog med phyir rtog pa med pa nyid kyang brda 'dzin par mi nus pa nyid kyi phyir ro/_/gal te de ltar 'gyur ba la skyon ci yod ce na/_
[\[175a.4\]]de de ltar na 'gyur ba ni rigs pa ma yin te/_mngon sum mthong ba dang ldan pa'i phyir ro/_/de ltar na byis pa zas 'dod pa la sogs pa 'jug par 'gyur ro/_/de dag kyang dran pa'i rnam par shes pa med pa med cing /_de yang gdon mi za bar rnam par rtog pa yin pa de ltar na gang las rnam par rtog pa
[\[175a.5\]]med pa nyid yin/_gzhan yang gal te byis pa de'i shes pa rnam par rtog pa dpyod pa dang bcas pa brda byang ba las sngar med par 'gyur ba de'i tshe/_brda'i rgyur gyur pa rnam par rtog pa'i shes pa dang bral ba'i phyir brda de ni brda 'dzin pa'i dus phyis kyang mi 'gyur ro/_/rnam par dpyod par
[\[175a.6\]]byed pa'i shes pa'i rgyur gyur pa med pa'i phyir skyes bu shi ba'i mthar thug par rnam par rtog pa'i shes pa dang mi ldan pa nyid thob par 'gyur ro/_/ci ste rnam par dpyod pa nyid yod pa ma yin pa de ltar de'i tshe 'o na brda rtog pa'i thabs med pa ni rnam par rtog pa med pa nyid kyi rgyur mi 'grub bo/_/de
[\[175a.7\]]ltar na byis pa gzhon nu'i rgyud la gnas pa'i dbang po'i shes pa yang rnam par rtog par 'gyur ba'i phyir dper ma grub pa yin no//_//tshad ma rnam 'grel gyi 'grel pa/_bam po nyi shu bdun pa/_gal te brda la ma byang ba'i/_/yid byis pa brda la ma byang du zin kyang /_dpyod par byed
[\[175b\]]
[\[175b.1\]]pa nyid yin pa'i phyir brda'i rgyur gyur pa'i yid kyi rnam par shes pa yod/_rnam par dpyod par byed pa'i yid des ni brda yin par 'dod pa de ltar na/_brda yi rgyu dang bral ba'i phyir/_/zhes bya ba ni gtan tshigs ma grub pa yin no zhe na/_de'i tshe ji ltar de la yid brda la ma byang ba'i rnam par dpyod par
[\[175b.2\]]byed pa nyid yin par 'dod na/_de bzhin dbang skyes la yang 'gyur/_/gal te yang de la sgra dang 'dre ba med pa de ltar na yang yid kyi rnam par shes pa rnam par dpyod par byed pa yin pa bzhin du dbang po'i shes pa nges pa'i bdag nyid can brjod pa dang 'drer rung ba 'byung ba la/_'thad pa brjod pa med
[\[175b.3\]]pa'i phyir bzlog pa med pa nyid yin no/_/de ltar dpe ma grub pa nyid du 'gyur ro/_/'di 'dra 'di yang lhag ldan yin/_/dbang skyes la sogs phyir zhes bya ba la sogs pa'i rtags ni bsgrub pa dang dgag pa dag la 'brel pa dang 'gal ba ma bsgrubs pa'i phyir ro/_/ci ste yang byis pa'i
[\[175b.4\]]dbang po'i shes pa go bar byed pa'i rtags gzhan gyi rnam par rtog pa med par rab tu bsgrubs pa dpe nyid du bstan pa de'i tshe byis pa'i dbang po'i shes pa la sgrub byed gang yin nyid/_rnam par rtog pa dang bral bar grub par rung zhes brjod pa'i sgrub byed/_de nyid 'dir yang skyes bu brda la byang
[\[175b.5\]]ba'i dbang po shes pa la rnam par mi rtog pa nyid du bsgrub pa yang brjod bya ste bstan par bya ba yin na/_dbang skyes la sogs phyir zhes bya ba la sogs pa nye bar 'god pas ci zhig bya/_ci'i phyir zhe na/_dbang po'i blo dag mtshungs phyir ro/_/skyes bu brda la byang ba dang byis pa'i dbang po shes pa gang
[\[175b.6\]]yin pa de dag la so so'i khyad par cung zad kyang med na/_gang gis na byis pa'i dbang po'i shes pa bsgrub par bya ba de las gzhan pa'i dpe nyid yin/_'dis ni myong sogs bshad pa yin/_/dbang po las skyes pa nyid kyi phyir zhes bya ba'i gtan tshigs kyi skyon gang yin pa de dag thams cad las
[\[175b.7\]]nyams su myong ba'i rnam pas 'jug pa nyid kyi phyir dang /_yid las byung ba ma yin pa nyid kyi phyir zhes bya ba'i gtan tshigs kyi rigs kyi thal bar 'gyur ba de ltar na de bas na/_'di ji lta bar 'dir gtan tshigs ma yin no zhes bshad pa yin no/_/zhar la 'ong ba bstan nas da ni rnam par rtog pa med pa
[\[176a\]]
[\[176a.1\]]nyid du bsgrub pa'i phyir/_slob dpon nyid kyis rig pa gzhan bstan pa'i phyir/_khyad par dang ni zhes bya ba la sogs pa smos te/_gang zhig gang gis khyad par can du rtogs pa de'i rtogs pa'i rnam pa 'di yin te/_'di ltar shes pas khyad par dang khyad par gyi gzhi snang ba tha dad pa can
[\[176a.2\]]dang rang gi ngo bor bzung nas so/_/khyad par dang khyad par gyi gzhi tha dad par nye bar mtshon pa de dag ni/_'brel pa dang 'jig rten gzhung lugs ni/_sgra'i tha snyad kyi rig pa'o/_/phyis des khyad par can 'dzin pa yin te/_dper na rang gi ngo bo bzung ba can gyi lha sbyin de las ldog pa'i ngo bo can gyi dbyug pa
[\[176a.3\]]'dzin pas khyad par can du gyur pa rtogs pa na/_dbyug pa can zhes bzung ba lta bu'o/_/de de ltar na 'jig rten gyi khyad par la sogs pa bzung nas de dag gcig byas nas/_khyad par la sogs pa bsres nas khyad par dang ldan pa'i don de ltar rtogs kyi gzhan min te/_khyad par dang khyad par gyi
[\[176a.4\]]gzhi dang 'brel pa dang /_'jig rten gyi gzhung lugs rnams rtogs pa med na bsres nas 'dzin pa ma yin no/_/gang gi tshe de lta yin pa de'i tshe dper na dbyug pa can bzhin/_lha sbyin dang dbyug pa bdag nyid ji lta ba bzhin du snang bas de dag gi 'brel pa la sogs pa nye bar mtshon pa de'i tshe
[\[176a.5\]]dbyug pa can zhes rtogs par 'gyur gyi bzlog pa las ma yin no/_/de ltar na 'di ni rigs yin la/_'di ni rigs dang ldan pa yin no zhes rnam par 'byed pas rigs dang rigs dang ldan pa dang /_yon tan dang yon tan dang ldan pa dang /_las dang las dang ldan pa dang /_rwa dang rwa dang ldan pa'i ngo
[\[176a.6\]]bo dbang po'i blo la snang ba ma yin no/_/gang gi phyir snang ba nye bar mtshon pa'i ngo bor bsres nas dbyug pa can bzhin du de dang ldan pa de 'dzin par 'gyur ba de'i phyir snang ba tha dad pa med na/_rigs sogs kyis bye brag dpyod pa med phyir/_ji ltar dbyig pa 'dzin par 'gyur/_de bas na snang ba nyid du khas
[\[176a.7\]]blangs pa'i rigs la sogs pa ma yin no/_/rigs la sogs pa de ltar na rigs la sogs dang ldan pa sbyor dag med pa yin no/_/de ltar na gang zhig gang las tha dad par blo la snang ba de ni 'ga' zhig gi khyad par yin no/_/'brel ba can tha dad par rtogs pa med pa'i phyir rtogs pa med
[\[176b\]]
[\[176b.1\]]pas na 'brel pa ma grub pa'i phyir ro/_/bsre ba med pa de'i phyir 'di la rigs dang ldan pa la sogs pa la/_rtogs pa'ang med/_sgra'i rtog pa 'ba' zhig lus par 'gyur ba de yang ji skad du bshad pa'i rigs pas yod pa ma yin no/_/byed pa 'di tsam gyis kyang dbang po'i shes pa byed par nus pa ma
[\[176b.2\]]yin pa de ltar na de brjod pa dang 'dres pa'i don 'dzin pa'i phyir rang bzhin gang las yin/_de ltar na rtogs pa med pa nyid yin no/_/rjes su 'gro ba can gyi spyi med na/_rjes su 'gro ba med pa can gyi ba lang la sogs pa'i gsal ba la shes pa 'di rjes su 'gro ba can der mi 'gyur na/_de yang yod pa
[\[176b.3\]]de'i phyir spyi yod pa yin no zhe na/_rjes 'gro can gyi rnam shes gang /_/spyi rab tu grub par bya ba'i phyir brjod pa'o/_/de yang sgra dang gsal bar snang /_/sems de la ba lang gi kha dog dang dbyibs dang ming 'ga' zhig snang ba yin gyi/_rang gi bdag nyid la yang spyi'i ngo bo kha dog dang dbyibs dang ming gi
[\[176b.4\]]rnam pa tha dad par gzung ba nyid du snang ba ma yin na/_gang las rjes su 'gro ba can gyi shes pa 'di las phyi rol tu grub pa yin te/_spyi ni kha dog la sogs pa snang ba ma yin no/_/'di ltar/_kha dog dbyibs yig rnam pa yis/_/stong pa ba lang nyid du brjod/_/sngon po la sogs pa'i kha dog dang
[\[176b.5\]]dbyibs dang ming gi rnam pa dang bral ba'i spyi brjod pa yin no/_/de yang ji ltar snang ba bzhin gyi kha dog la sogs pa'i rnam pa gsum las tha dad pa'i spyi'i rnam pa nye bar mtshon pa med cing /_nye bar ma mtshon pa yang yod pa nyid du khas len pas/_ji ltar na bdag dang gzhan slu bar byed/_de ltar ni
[\[176b.6\]]'gyur mod kyi/_de nyid mtshungs pa nyid yang /_kha dog dang dbyibs dang sgrar snang ba gang yin pa de nyid spyi nyid du 'gyur ba yin no zhe na/_gal te yang rnam par brtag par bya ba ma yin pa de ltar na yang kha dog la sogs par snang ba'i spyir 'dod pa 'di ni/_mig gi spyod yul la mthong med/_/dbang po'i
[\[176b.7\]]yul gyi don la rnam par rtog pa'i rnam par shes pa la snang ba'i kha dog la sogs pa'i snang ba mi gsal ba 'di snang ba gsal ba can gyi dbang po'i rnam par shes pa la snang ba yod pa ma yin nam gang gis na mtshungs pa nyid du snang bar brtags pa des dbang po'i rnam par shes pas don khyad par can
[\[177a\]]
[\[177a.1\]]rtogs par 'gyur te/_gang gis mngon sum rnam par rtog pa dang bcas pa zhes bya ba'i don to/_/sbyor ba yang gang gis gang las tha dad par rtogs pa med pa gang yin pa de ni/_des khyad par can du byas pa'i don de 'dzin pa ma yin te/_dper na chu nyung zad dang 'dres pa can gyi 'o
[\[177a.2\]]ma de dag gi tha dad pa mthong ba'i ngang tshul can ma yin pa lta bu'o/_/mig gi rnam par shes pas kyang mig gi yul gsal ba'i ngo bo las tha dad par kha dog dang dbyibs dang /_yi ge'i rnam pa'i ngo bo can gyi rigs rtogs pa ma yin no zhes bya ba ni rgyu mi dmigs pa'o/_/gtan tshigs ma
[\[177a.3\]]grub pa yang ma yin te/_'di ltar dbang po'i blo la kha dog dang dbyibs kyi ngo bo gsal ba gcig nyid snang gis/_gzhan snang ba mi gsal ba ni ma yin te/_snang ba gnyis ni med phyir yang /_/blo yi tha dad rnyed par dka'/_/kha dog la sogs pa'i rnam pa de las tha dad pa gsal ba'i ngo
[\[177a.4\]]bo dag gis sna tshogs par snang ba dbang po'i shes pa la yod pa ma yin no zhes bya ba'i don to/_/gzhan yang /_dbang pos 'phrod 'du 'dzin med phyir/_/'phrod pa 'du ba dbang po las 'das pa nyid yin pas na rigs dang de dag ldan pa dag gi 'phrod pa 'du ba 'dzin pa med pa'i phyir/_'brel pa
[\[177a.5\]]mthong ba med par gnas/_/grub pa yin pa de ltar na rigs kyis khyad par du byas pa'i don rtogs pa yod pa ma yin no/_/sbyor ba ni gang gis gang dag gi 'brel pa rtogs pa ma yin pa des ni des khyad par can du byas pa'i don de 'dzin pa ma yin te/_dper na skyes bus lha sbyin dang dbyug pa'i
[\[177a.6\]]'brel pa ma mthong ba lta bu'o/_/dbang po'i shes pas kyang rigs kyi 'brel pa rtogs pa ma yin no zhes bya ba ni rgyu mi dmigs pa nyid yin no/_/de ltar ni 'gyur mod kyi/_gal te 'phrod pa 'du ba yod pa yin na/_ji ltar na snal ma 'di la snam bu zhes bya ba la sogs pa'i blo 'byung bar
[\[177a.7\]]'gyur/_de ltar na gang dang gang blo yin pa de dang de ni rgyu mtshan dang bcas pa yin te/_dper na mig la sogs pa'i blo lta bu'o/_/de bas na 'dis rgyu mtshan dang bcas par 'gyur bar rig par bya'o 'di'i blo'i rgyu mtshan ni snal ma'am snam bu 'ba' zhig gam/_gnyi ga yang ma yin
[\[177b\]]
[\[177b.1\]]pa'o/_/de'i phyir rgyu mtshan gang yin pa ni 'phrod pa 'du ba yin no zhe na/_de ni 'dir/_snal ma 'di la snam bu sogs/_/sgra 'di rnams kyang rang gis byas/_/dngos po'i stobs kyis 'os pa ma yin zhing /_/'jig rten pa'i yang ma yin te/_dngos po med pa dang 'brel pa can gyi sgra rang gis
[\[177b.2\]]sbyar ba rnams ni don 'chad pa la gzhan brgal cing brtag pa rigs pa ma yin no/_/ji skad du bstan pa 'dis ni 'di las blo de 'dra ba nyid ni dngos po las ma yin zhing /_'jig rten gyi grags pas yin pa de ltar na/_chos can ma grub pa'i skyon bstan pa yin no/_/'jig rten zhes bya ba la sogs
[\[177b.3\]]pa chos can ma grub pa de nyid la 'jug par byed do/_/ba lang la rwa zhes 'jig rten/_'jig rten na ba lang la rwa zhes bya ba de lta bu'i tha snyad yod pa ma yin no/_/gang yang khyed cag gis rwa la ba lang zhes brjod pa de ni 'jig rten min/_de ltar ni 'gyur mod kyi/_rwa la ba lang ngam ba lang la rwa zhes
[\[177b.4\]]'gyur ba ni bla ste/_de lta na yang 'di la zhes bya ba'i rgyu mtshan du gyur pa'i 'brel pa ni ma bzlog pa nyid yin no zhe na/_'dir de ltar brtags pa de yang yid la re ba tsam nyid yin no/_/de ltar 'phrod pa 'du ba las 'jig rten 'di la ba lang zhes bya ba'i tha snyad byed pa ma yin te/_de ni dbang po las
[\[177b.5\]]'das pa nyid yin pa'i phyir ro/_/'o na ci yin zhe na/_ba lang zhes lhag yan lag rnams/_/rnam chad dmigs su med phyir ro/_/rwa rnam par dor nas ba lang gi ming can nog dang sgog shal dang mjug ma dang rmig pa ste yan lag lhag ma gang yin pa 'og nas gnas pa de dag dang 'brel ba'i steng gi rwa
[\[177b.6\]]zhes tha snyad 'dogs pa yin gyi/_'phrod pa 'du bas byas pa ma yin no/_/de bzhin du mthong ba'i yan lag lhag ma rnams dang /_'bras bu rwa ni rang gi rgyu dang yul rnam par ma chad par skyes pa'i phyir ro/_/'di ltar gsal ba gzhan dang 'brel pa can gyi rwa chags pa gsal ba gzhan gyi rwa'i gnas dang
[\[177b.7\]]'brel pa la rnam par chad pa mi dmigs pa'i phyir 'di la blo 'gyur ba yin gyi/_de dag ni 'phrod pa 'du ba las ma yin no/_/de la yan lag can des brtsams pa ni ma yin te/_rdzas gzhan gyi yan lag dag gis rdzas gzhan rtsom pa med pa'i phyir ro/_/de 'khrul pa yin no/_/brdzun yin te/_gzhan la yang
[\[178a\]]
[\[178a.1\]]khyad par med pa'i phyir ro/_/gzhan yang 'jig rten na snal ma la snam bu zhes grags pa ma yin gyi/_'on kyang snal ma de rnams kyis zhes bya ba ni lkog tu gyur pa brjod pa'o smras so/_/snam bu 'di zhes da ltar gyi dus brjod pas 'jig rten na phyis 'byung 'bras bu brjod yin gyi/_ci
[\[178a.2\]]'dra ba zhig ce na/_snal ma 'dus byas las 'byung ba ste/_dang por snal ma rang gi ngang gis 'gag pa na/_'di'i nye bar len pa can gyi snam bu zhes bya ba'i 'bras bu 'byung bar 'gyur ro/_/don de nyid rtogs par bya ba'i phyir mdor bsdus byas pa smos pa mdzad do/_/'ga' zhig gi tshe yang dus
[\[178a.3\]]gcig min/_snal ma zhes bya ba'i rgyu dang der 'du ba dang ldan pa snam bu zhes bya ba 'bras bu'i rdzas ni snal ma 'di la snam bu zhes brjod pa ma yin no/_/rgyu dag la ni sgro 'dogs pa/_/snal ma zhes bya ba'i rgyu'i chos sgro btags pa'i phyir skyes bu 'ga' zhig skabs 'ga' zhig tu snam bu zhes bya
[\[178a.4\]]ba'i 'bras bu snal ma zhes 'jug par 'gyur/_dper na snal ma de dag gang la zhes dris pa na/_lan du da ltar gyi snam bu bstan nas/_snam bu gang yin pa 'di dang 'di yin no zhes smra ba lta bu'o/_/snal ma gcig ni byung nas kyang /_/de bzhin du dris par gyur pa na des snam bu las snal ma
[\[178a.5\]]gcig phyung nas snal ma 'di yin no zhes snam bu'i sgra rten te/_rgyu ston pa na snal ma zhes bya ba de la 'jug par 'gyur ro zhes bya bar sbyar ro/_/snal ma 'di la snam bu zhes de skad du ni ston par mi 'gyur ro/_/de lta bur gyur pa de'i rnam pa yongs su gyur pa dag la snam bu zhes tha snyad 'dogs pa
[\[178a.6\]]yin no/_/'bras bu snal ma zhes bya ba'i tha snyad 'jug par 'gyur gyi/_dus gcig la yang snal ma zhes bya ba'i rgyu dang 'bras bu snam bu la khar gzhong dang rgya shug gi 'bras bu bzhin du rnam par phye nas ston pa na/_snal ma de dag la gzhan snam bu 'di zhes 'ga' zhig kyang tha snyad 'dogs
[\[178a.7\]]par mi byed do/_/'dir ba lang rwa zhes bya ba 'di'i blo gang yin pa de la yang rwa las tha dad pa'i yan lag rnams dang /_rwa phan tshun 'brel pa las yul ma chad pa nyid la rwa zhes bya ba dang /_de dag skyed par byed pas gang dag phan tshun phan gdags phan 'dogs byed nyid dam/_gcig la gcig phan
[\[178b\]]
[\[178b.1\]]gdags par bya ba dang /_phan 'dogs par byed pa de nyid 'di'i blo'i rgyu mtshan yin gyi/_'phrod pa 'du ba yang ma yin no/_/rnam par chad pa mthong med nyid/_/nog dang /[ (]lgog[,]lkog[)] shal la sogs pa 'og na gnas pa dang /_'brel pa steng gi rwa rnam par chad pa mthong ba med pa nyid yin te gang ma chad pa nyid
[\[178b.2\]]mthong ba zhes bya ba'i don to/_/rnam par chad pa mthong ba de ni 'di'i blo rten yin gyi 'phrod pa 'du ba ni ma yin te/_de ni dbang po las 'das pa nyid yin par khas len pa'i phyir ro zhes mang du bshad zin to/_/de ltar ni 'gyur mod kyi/_gal te 'di la zhes bya ba'i tha snyad don gzhan gyi rgyu mtshan nyid yin
[\[178b.3\]]pas na la lar dngos ma yin pa de'i tshe/_nye bar btags pa yang mi 'gyur te/_nye bar btags pa ni dngos kyi rten nyid yin pa'i phyir ro zhe na/_don gzhan gyi rten can gyi tha snyad kyi spyod yul gyi dngos po ni dngos po ma yin gyi/_'on kyang dngos po de/_'khrul med shes can dngos po yi/_/brda yi spyod yul
[\[178b.4\]]gang yin dngos/_/'khrul pa med par 'jug pa'i shes pa'i yul sngon gyi brda'i yul gang yin pa de ni dngos yin la gzhan ni phal pa yin te/_dper na ba lang gi shes pa 'khrul pa med pa 'jug pa'i yul nog dang lkog shal la sogs pa dang ldan pa'i gong bu 'jig rten la rab tu grags pa
[\[178b.5\]]dngos yin zhing /_'khrul pa'i shes pa 'jug pa'i yul cung zad khur bu ba la nye bar btags pa lta bu'o/_/de de ltar na rigs la sogs pa dang de dang ldan pa la/_rnam par phye nas mngon sum gyis 'dzin pa med pa de ltar na med pa nyid yin no/_/de ltar ni 'gyur mod kyi shes pa gang dang gang khyad par gyi
[\[178b.6\]]rjes su 'gro ba can de dang de ni khyad par las tha dad pa'i don gzhan gyi rgyu mtshan gyis 'jug pa yin te/_dper na lha sbyin la dbyug pa can gyi shes pa tha dad pa'i dbyug pa'i khyad par gyi rgyu mtshan gyis 'jug pa yin pa lta bu'o/_/de ltar na spyi la sogs pa tha dad pa'i khyad par grub par 'gyur ro zhe na/_/de la
[\[178b.7\]]'dir/_dngos po las ni tha dad can/_/rigs sogs la ni dngos po las tha dad pa'i spyi la sogs pa yul du gyur pa la/_de yod pa nyid du sgrub par byed pa'i rjes dpag med/_'di ltar/_dbyug pa la sogs thams cad la'ang /_/khyad par la sogs pa nyid du 'dod pa lha sbyin la sogs pa la dbyug pa can du
[\[179a\]]
[\[179a.1\]]tha snyad 'dogs pa gang yin pa de ni don gzhan gyur pa'i dbyug pa yan gar ba las ma yin te/_de'i bdag po med par yang der tha snyad 'dogs par thal ba'i phyir ro/_/'o na ci yin zhe na/_kun rdzob pa las dbyug pa can dag phan tshun phan gdags par bya ba dang /_phan 'dogs par byed pa'i
[\[179a.2\]]dngos po nye bar btags pa'i gnas skabs kyi khyad par don gzhan du gyur pa ma yin pa las te/_de'i rnam par rtog pa'i blos sgro btags pa'i phyir ro zhes bya ba'i don to/_/des ni dpe ma grub pas rjes su dpag pa med par bstan to/_/dngos po khang bzangs phreng la sogs/_/sgra rnams kyang gzhan la ltos min/_/
[\[179a.3\]]dngos po dngos gzhi zhes rjes su 'gro ba can gyi sgra'am shes pa ni tshig gi don thams cad brjod pa'i ngang tshul can yin no/_/khang bzangs kyi phreng zhes bya ba ni khyad par can yin no/_/khyad par gyi shes pa dang rjes su 'gro ba can gyi sgra gang yin pa 'di dang sogs pa smos pa ni grong khyer zhes bya ba de lta bu la sogs
[\[179a.4\]]pa'i tha snyad sngar dpyad zin to/_/de la sgra 'di thams cad gzhan la ltos pa med par zhes bya ba 'dis ma nges pa ston par byed do/_/de ltar na dngos po dngos po zhes bya ba'i rjes su 'gro ba'i tha snyad dam/_khang bzangs kyi phreng ba'i sgra 'jug pa la dngos po thams cad kyi rjes su 'gro ba'i ngang tshul can gyi tha dad pa'i
[\[179a.5\]]khyad par gyi rten yod pa ma yin no/_/'dir re zhig khang bzangs nyid ni rdzas ma yin te/_shing la sogs pa'i rigs mi mthun pa ni rdzas mi rtsom pa'i phyir ro/_/ldan pa zhes bya ba don gzhan du gyur pa cung zad kyang yod pa ma yin mod kyi/_'on kyang khas blangs nas brjod par bya ste/_gal te khang pa'ang ldan yin na/_/
[\[179a.6\]]'gyur ba de ltar na yang /_de phreng ste ldan pa'i rang bzhin gyi khang bzangs kyi phreng ba tshig gi don gyi rnam pa de ni gang gir 'gyur/_tshig gi don 'ga' zhig gi nang du yang 'du bar 'gyur ba ma yin pa de ltar na phreng ba zhes bya ba cung zad kyang yod pa ma yin no/_/de ltar na rigs de ni rdzas ma yin te/_khang bzangs ni rdzas
[\[179a.7\]]nyid ma yin pa'i phyir ro/_/yon tan yang ma yin te/_yon tan rnams la yon tan med pa nyid yin pa'i phyir ro/_/de ltar ni 'gyur mod kyi/_gal te rigs yin te/_khang bzangs zhes bya ba'i ldan pa'i rigs phreng ba yin no zhe na/_de'i tshe khang gcig kyang ste/_khang bzangs la phreng zhes brjod phreng ba'i sgra ni rigs kyi rgyu
[\[179b\]]
[\[179b.1\]]mtshan can yin pa'i phyir ro/_/ci dang 'dra bar zhe na/_shing bzhin du/_dper na shing gi sgra rigs brjod pa'i ngang tshul can gyi pa la sha la sogs pa mang po brjod cing gcig kyang brjod pa lta bu'o/_/de bzhin du khang bzangs gcig la yang khang bzangs kyi phreng ba'i sgras brjod par 'gyur na/_brjod pa ma yin
[\[179b.2\]]no/_/de bas na phreng ba'i sgra ni rigs kyi rgyu mtshan can ma yin no/_/sbyor ba ni gang zhig gang yod na yang mi 'gyur ba de ni de tsam gyi rgyu mtshan can ma yin te/_dper na ngang pa la sogs pa la rta yod du zin kyang ba lang gi sgra med pa lta bu'o/_/khang bzangs gcig la yang ldan pa'i rigs yod na yang phreng ba'i
[\[179b.3\]]sgrar mi 'gyur zhes bya ba ni khyab par byed pa 'gal ba dmigs pa'o/_/phreng mang po nyid de sgra ni/_/ji ltar gang gi tshe/_rigs nyid phreng ba nyid yin pa de'i tshe khang bzangs kyi phreng ba mang po dag la khang bzangs kyi phreng ba khang bzangs kyi phreng ba zhes bya ba khyad par gyi rjes su 'gro ba'i shes par mi 'gyur ro/_/
[\[179b.4\]]rigs kyi rang bzhin gyi phreng ba dag la spyi gzhan yod pa ma yin te/_rigs ni rigs min phyir spyi la yang spyi nyid med pa'i phyir ro/_/gzhan yang khang bzangs kyi phreng ba chen po zhes bya ba'i tha snyad gang yin pa de dag gang gang gis byas tshad ni yod pa ma yin no/_/phreng sogs ldan pa'i mtshan nyid can gyi
[\[179b.5\]]khang bzangs sam/_rigs kyi mtshan nyid can gyi phreng ba la chen po nyid sogs yon tan gyi tshad yod pa ma yin no/_/gang nye bar btags las khang bzangs kyi phreng ba la sogs pa la chen po nyid la sogs pa'i tha snyad 'dod na yang tha dad pa'i khyad par med pa'i phyir ro/_/de yang rigs pa ma yin te/_
[\[179b.6\]]'di ltar dper na me tog rgyas pa can gyi nags zhes bya ba 'di la grangs kyi mtshan nyid can gyi nags la me tog med pa'i phyir de dag ni rdzas la yod pa yin pa lta bu'o/_/de ltar na yang rdzas gcig la grangs dang me tog gi 'phrod pa 'du ba yod pa de ltar na/_khyed kyis kun du brtags par nye bar btags pa'i
[\[179b.7\]]sa bon yod pa'i phyir me tog rgyas pa can gyi nags zhes nye bar btags pa las tha snyad sbyor ba 'dod mod kyi/_'di la de yod pa yang ma yin te/_shing la sogs pa'i yan lag re re la yang yod pa ma yin na gang las 'brel pa de dang ldan pa'i rang bzhin can gyi khang bzangs la'am/_de'i rigs rang bzhin
[\[180a\]]
[\[180a.1\]]can gyi phreng ba la chen po pa nyid la sogs pa'i tha snyad 'dogs par 'gyur/_de'i phyir phreng ba la chen po nyid la sogs pa'i tha snyad 'di dngos sam/_nye bar btags pa gzhan la 'thad pa ma yin no/_/kho bo cag ni/_'di dngos nyid kyi nyer btags min/_/ci'i phyir nye bar btags pa ma
[\[180a.2\]]yin zhe na/_dngos kyi khyad par med shes pas/_/gzung bya nyid phyir ri bo la sogs pa'i chen po nyid la sogs pa'i dngos po gang yin pa de'i yul can gyi shes pa 'khrul pa med pa 'jug pa gang yin pa de dang khyad par med pa can khang bzangs kyi phreng ba la 'khrul pa med par 'jug pa'i shes
[\[180a.3\]]pa gang yin pa des gzung bar bya ba nyid yin pa'i phyir zhes bya ba'i don to/_/sbyor ba yang gang dang gang dngos kyi yul can gyi sgra dang shes pa khyad par med pa can dag gis gzung bar bya ba yin pa de ni dngos kyi don yin te/_dper na ba lang gi gsal ba gcig gi yul can gyi sgra dang shes pa dag
[\[180a.4\]]gis khyad par med par gzung bar bya ba/_ba lang gi gsal ba'i khyad par gnyis pa yin pa lta bu'o/_/khang bzangs kyi phreng ba chen po yang ri bo la sogs pa la gnas pa'i chen po nyid la sogs pa'i dngos kyi yul can gyi sgra dang /_shes pa dag gis khyad par med pa'i shes pas gzung bar
[\[180a.5\]]bya ba yin no zhes bya ba ni rang bzhin gyi gtan tshigs so/_/gzhan yang tha dad pa'i khyad par can dngos po yin la/_gzhan nye bar btags pa yin no zhes brjod pa gang yin pa de yang yod pa ma yin te/_'di ltar nye bar btags pa'i don dag la sgra la sogs pa 'jug pa gang yin pa 'di rgyu
[\[180a.6\]]gzhan med pa nyid don gzhan du gyur pa'i rgyu mtshan gyi khyad par dang bral ba nyid do/_/de ni dngos su mngon par 'dod pa'i don la yang mtshungs so/_/de skad du dbyug pa la sogs pa'i sgra la yang rnam par rtog pa'i rnam par shes pa'i yul dbyug pa la sogs pa don dam par yod pa kho na nyid
[\[180a.7\]]ma yin mod kyi/_khyad par nyid du smos pa yin no zhes sngar bshad zin to/_/gzhan yang drug rnams la ni rdzas la sogs pa'i tshig gi don rnams la tshig gi don zhes bya ba'i sgra dang shes pa gang yin pa 'di yang 'jug par 'gyur ro/_/de 'jug par 'gyur ba na tshig gi don las gzhan du gyur pa'i khyad par
[\[180b\]]
[\[180b.1\]]gyi ngo bo rgyu gzhan gang la ltos par 'gyur ba de ltar na ltos par 'gyur ba cung zad kyang yod pa ma yin no zhes bya ba de nyid ma nges pa nyid kyi gzhung 'dzugs par byed do/_/khyed cag gi dngos dang nye bar btags pa'i mtshan nyid 'jig rten la rab tu grags pa ni ma yin gyi/_'on kyang khyod nyid
[\[180b.2\]]kyis dngos po gzhan gyi rgyu mtshan gang yin pa de ni dngos yin la/_gzhan ni nye bar btags pa yin no zhes de rang nyid kyis nye bar btags pa yin no/_/de ltar na/_ji ltar rnam pa gang gis 'grub/_/gang las yin zhe na/_grags pa las te/_dang por brda'i rjes su 'brangs nas de'i ngo bor zhen
[\[180b.3\]]nas zhes bya ba'i don to/_/don gyi bdag nyid gang yin pa de 'dra ba de ni dngos su 'jig rten la grags pa yin no/_/de dang mtshungs pa'i phyir grags pas rab tu grub pa dang chos mthun pa nyid can yin pa'i phyir ro/_/gang la de skad brjod dngos kyi don bzhin du bstan pa de phal pa yin no/_/ci'i phyir zhe
[\[180b.4\]]na/_dngos la'ang dngos med 'dogs phyir ro/_/de skad du 'ga' zhig gi tshe dngos po la yang skabs 'ga' zhig tu med pa bzhin du tha snyad 'jug par 'gyur mod kyi/_de ni de la dngos ma yin te/_med pa nyid la med pa'i tha snyad ni dngos nyid yin pa'i phyir ro/_/khyed cag gi gzhung gis kyang dngos
[\[180b.5\]]po la 'jug pa nyid kyi phyir don dngos yin par 'gyur gyi/_med pa la ma yin pa de ltar na dngos dang nye bar btags pa'i mtshan nyid ni 'khrul pa yin no/_/de ltar ni 'gyur mod kyi/_grags pa nyid dngos po yin te/_'on kyang grags pa de nyid khyad par don gzhan du 'gyur ba med pa ma yin no zhe na/_
[\[180b.6\]]de yang yod pa ma yin te/_'di ltar de yang /_grags pa brda yi rjes 'gro can/_/brda'i ji lta ba bzhin du grags pa'o/_/brda de yang brjod 'dod rjes 'gro can/_/de'i 'dod pa'i rjes su byed pa'i ngang tshul can no/_/gal te don gyi rgyu mtshan ma yin na/_/brda byed pas ci zhig bya zhe na/_tha snyad don du byas pa
[\[180b.7\]]yin/_ci dang 'dra bar zhe na/_sdeb sbyor ming dang sgra'i cha bzhin sdeb sbyor gyi ming bzhin te/_dper na khyad par can gyi go rims bstan pa can gyi yi ge rnams la don gzhan du gyur pa med par me tog gi phreng ba 'chang ba can zhes bya ba la sogs pa'i ming byed pa lta bu'o/_/sgra'i cha'i ming bzhin te/
[\[181a\]]
[\[181a.1\]]dper na sgra'i yan lag la rang bzhin dang rkyen gyi tha dad byed pa lta bu'o/_/de la yang de la phan pa dang de la byed pa dang ldan pa'i rkyen dang /_byas pa'i rkyen zhes bya ba de lta bu la sogs pa ji ltar de ltar tha dad pa'i khyad par med na yang zhes bya ba'i don to/_/gal te spyi med na ji ltar
[\[181a.2\]]rjes su 'gro ba can gyi rkyen yin zhes bya ba'i 'dod pa yang mi 'gyur te/_'di ltar de ni tha dad na yang dngos chos kyis/_don 'ga' zhig de 'dra ba rnam shes kyi rgyu yin rjes su 'gro ba can gyi shes pa'i rgyu mtshan yin gyi don gzhan rgyu mtshan ni ma yin no/_/gang la dngos po gang dag la shes pa de
[\[181a.3\]]don tha dad na yang de la de ltar gcig nyid du des rtogs par 'gyur zhes rgyas par sngar bstan zin to/_/de ltar ni 'gyur mod kyi/_ji ltar dngos po tha dad pa de dag de ltar de'i yul can gyi shes pa yin na yang dbang po'i shes pa tha dad pa yin pa de ltar na/_ji ltar 'bras bu shes pa tha dad pa
[\[181a.4\]]med pa de dag byed pa yin zhe na/_de de ltar na ma yin te/_'di ltar mthong ba'i ngo bo'i shes pa rnams don bzhin du tha dad pa yin pa de ltar na yang tha dad med rtogs phyir gcig tu rtogs pa'i rgyu mtshan du'o/_/gcig rtogs pa'i shes pa'i rgyu mtshan te/_don de dag gis rang gi yul la shes
[\[181a.5\]]pa skyed par byed ces bya ba khong nas dbyung ngo /_/de lta bu'i rnam pa'i don gyi yul can gyi dbang po'i shes pa de dag ni dngos po'i chos nyid kyis gcig tu rtogs pa'i shes pa de lta bu'i ngo bo'i rgyu mtshan du 'gyur ba yin no/_/de yang shes pa tha dad pa med pa zhes bshad do/_/de yang sngar gcig
[\[181a.6\]]pu rtogs pa'i blo'i rgyu nyid kyi phyir gsal ba rnams dang de'i 'bras bu rnams mthong ba la sogs pa yang tha dad pa med pa de ltar na dngos po 'bras bu gcig pa can yin no zhes bstan zin to/_/de ltar te/_rnam pa 'dis de 'bras bu can min bral/_dngos rnams rjes 'gro yod min gyi/_/dngos gcig la
[\[181a.7\]]min dngos po rnams la de'i 'bras bu can ma yin pa rnam par bcad pa tsam ma gtogs par dngos po gcig ste/_spyi dngos por gyur pa rjes su 'jug pa yod pa ma yin no zhes bya ba'i don to/_/gang gi phyir dngos po rnams la de'i 'bras bu med pa can rnam par bcad pa yod pa dang /_de'i
[\[181b\]]
[\[181b.1\]]'bras bu med pa can tha dad par bstan pa'i phyir sgra sbyor ba de'i phyir/_dngos la mnyan pa de mtha' can/_/rnam par gcod pa'i mtha' can yin no/_/de'i 'bras bu can ma yin pa dang bral ba can ni nye bar mtshon pa tsam yin te/_'di ltar gang las ldog pa gang yin pa de ldog pa de ltar bstan pa'i phyir
[\[181b.2\]]mnyan pa 'god pa yin par rtogs par bya ste/_dbyug pa can bzhin no/_/gal te dngos la ldog pa'i mtha' can sgra yin pa de'i tshe dngos po nyid sgra'i don yin te/_de ldog pa'i bdag nyid du gyur pa nyid yin pa'i phyir ro/_/sgra'i dngos po la reg pa ma yin no zhes bya ba yang
[\[181b.3\]]lan mang du bshad zin to/_/de'i ldog pa'i bdag nyid sgra yod med gnyi ga la brten pa/_sgra don chos ni rnam pa gsum/_/rnam par rtog pa'i gzugs brnyan zhes bshad pa gang yin pa de dang 'di 'gal lo zhe na/_skyon de yod pa ma yin te/_'di ltar/_phyi rol nus
[\[181b.4\]]pa rnams gcod la/_/reg pa med na yang phyi rol gyi dngos po de las gzhan pa'i ldog pa rang gi bdag nyid du gyur pa la reg pa med na yang ngo /_/de sgra ni dngos po rnam par gcod pa brjod pa'i ngang tshul can gyi mnyan pa/_rnam par rtog pa'i gzugs brnyan dag 'brel pa yin
[\[181b.5\]]te yang dag par sbyor ba yin no/_/ci 'dra ba zhig ce na/_de mtha' can la ste/_dngos po ldog pa'i mtha' can la'o/_/rang gi mtshan nyid dang rnam par brtag par bya ba'i yul la gcig tu 'khrul pas dngos po'i ldog pa la brten pa can de dag rtogs par 'gyur ro/_/des na
[\[181b.6\]]rnam par rtog pa'i gzugs brnyan dngos po ldog pa/_gzhan sel mtha' can phyir/_rgyu'i phyir mnyan pa gzhan sel byed par brjod/_don phan tshun ldog pa can dag la nyams su myong ba'i sgo nas 'ongs pa nyid kyi phyir/_rang gi cha la dmigs pa can sgra las byung ba'i rtogs
[\[181b.7\]]par 'gyur na yang ngo bo nyid kyis 'khrul pas phyi rol gyi don phan tshun ldog pa can 'dzin pa can bzhin du snang ngo /_/blos snang ba dang rnam par brtag par bya ba'i don dag la tha dad pa med par zhen pas de las gzhan las ldog pa can gyi dngos po de dag la 'jug par byed pa'i
[\[182a\]]
[\[182a.1\]]phyir dngos po'i ldog pa ston par byed pa la mnyan pa zhes brjod kyi/_dngos po la reg pa ma yin no zhes bya ba'i don to/_/de ltar na sgra dag las skyes pa'i rnam par rtog pa'i shes pa la ldog pa bzhin du don gyi gzugs brnyan snang /_phyi rol gyi don bzhin du don gzhan ldog
[\[182a.2\]]pa can mtshon par byed do/_/gang de yang don gyi bdag nyid min/_don gyi bya ba byed pa'i ngang tshul can gyi dngos po ma yin no/_/don dam par de gzhan las ldog pa yang ma yin gyi/_'on kyang de 'khrul bag chags rang bzhin can/_rang gi mtshan nyid kyi yul nyams su myong
[\[182a.3\]]pa'i bag chags kyi rgyu can yin gyi de sgra'i brjod par bya ba ni ma yin no/_/de ltar na yang don gyi rnam pa 'dzin pa don mthong ba'i sgo nas 'ongs pa nyid kyi phyir don gyi cha'i rjes su 'brang ba can/_de ni mnyan par brjod pa na/_/rnam par 'jog par byed na don gyi ba ba byed pa'i ngang tshul can gyi
[\[182a.4\]]cha gang rtogs par 'gyur/_cung zad kyang ma yin no/_/gang gi tshe de las gzhan pa las ldog pa mi 'dod pa spong ba'i sgo nas tha snyad 'dogs pa na/_tha snyad 'dogs par byed pa pos sgra nyid las rtogs par mi 'gyur ba de'i tshe/_dngos po'i ldog pa de sgra las ma rtogs par
[\[182a.5\]]'gyur na yang brda byed pa de ni don med par 'gyur/_ci'i phyir zhe na/_'di ltar de de don ce na/_dngos po'i de las gzhan pa las rnam par gcod pas dngos po ston par byed pa'i 'bras bu can yin no/_/'dir sgra don cha ni brjod ces 'dri ba'o/_/de las gzhan sel/_dngos po
[\[182a.6\]]phan tshun ldog pa brjod par bya ba yin no zhes brjod par bya ste/_des ni dngos po dag la med pa'i phyir ro/_/de'i bsgrub par bya ba'i sgrub par byed par 'gyur ba ma yin pa'i dngos po las ldog pa'i sgo nas 'jug par bya ba la/_de gdon mi za bar brjod par bya ba'i phyir ro/_/rnam pa
[\[182a.7\]]de yang rnam par rtog pa'i yul mthong ba goms pa las 'ongs pa rnam par rtog pa gsal ba snang ba yin gyi don la med/_don gyi bya ba byed pa'i ngang tshul can la yod pa ma yin na de bas na de ji ltar sgra'i don yin/_don gyi gzugs brnyan de brjod de sgra ji ltar don rten yin pa ltar na
[\[182b\]]
[\[182b.1\]]phyi rol gyi don des don dang ldan par 'gyur bar rigs/_de ltar na ba lang zhes bya ba de lta bu la sogs pa'i rjes 'gro can sgra'i rjes 'gro can don gyis 'ga' zhig brjod par bya bas 'bras bu yin/_sgra'i don yod pa nyid du khas len pa na'o/_/don gyi gzugs brnyan de yang rjes 'gro med
[\[182b.2\]]pa can rjes su 'gro bar mi 'gyur ro/_/ci'i phyir zhe na/_blo las tha dad med phyir ro/_/rnam par rtog pa'i blo gang la don gyi rnam par snang ba'i blo de las shes pa bzhin tha dad pa med pa nyid kyi phyir ro/_/de bas na don gyi gzugs brnyan de rjes su 'gro ba ma yin no/_/ci 'dra ba zhig ce na/_
[\[182b.3\]]mthong ba goms pas sprul pa ste rang gi mtshan nyid mthong ba'i bag chags kyis bskyed pa'o/_/don gyi rnam par 'dzin pa de ni rjes su 'gro ba med pas spyi'i ngo bo med pa nyid kyi phyir/_sgra'i brjod par bya ba ma yin no zhes bya ba'i don to/_/de'i ngo bo sgro 'dogs rtogs/_/gzhan las
[\[182b.4\]]ldog pa thob phyir yang /_/gal te yang don gyi gzugs brnyan de don gyi bya ba byed pa bzhin te/_de las gzhan pa'i dngos po las ldog pa bzhin du snang ba de las rang gi mtshan nyid du sgro btags pa las rtogs pa'i phyir/_rang gi mtshan nyid du zhen pas rnam par rtog pa la snang ba'i
[\[182b.5\]]ngang tshul can gyi gzugs brnyan rtogs par 'gyur ro/_/de'i tshe rang gi mtshan nyid dang de la gcig du 'khrul pa sgro btags pas rtogs pas dngos po gzhan las ldog pa'i dngos po thob pa'i rgyu'i phyir tha dad pa med par zhen pa sgro 'dogs de nyid sgra'i don shes pa la snang ba'i ngang
[\[182b.6\]]tshul can zhes nye bar 'dogs pa'i phyir/_de skad du brjod pa la ni 'gal ba cung zad kyang med do/_/de ltar na tha snyad kyi dus su mi 'dod pa'i don spangs nas/_dngos po 'dod pa nyid la skyes bu dag gis 'jug par byed pa na/_don gyi cha la 'di rjes 'gro/_/dngos po dag las de las gzhan
[\[182b.7\]]pa rnam par bcad nas rjes su 'gro bar byed do/_/de bas na tha snyad kyi rjes su 'gro ba'i cha 'di tsam gyis de ltar sgra'i don du rtogs pa rigs pa yin no zhes brjod do/_/don dam par dpyad na/_/de dag log par snang ba nyid de dag brdzun pa'i don du snang ba'i ngang tshul can yin no/_/shes pa'i sgra
[\[183a\]]
[\[183a.1\]]yis des sprul pa sgra las skyes pa'o/_/de dag gi don 'ga' zhig kyang yod pa ma yin pa de ltar na/_sgras cung zhig kyang shes par byed pa ma yin no/_/tha snyad ni 'khrul pa yin no/_/de dag don dang 'brel pa yang rag las pa las yin no zhes bstan zin to/_/gang gi
[\[183a.2\]]phyir tha snyad 'dogs pa po tha snyad kyi dus su mi 'dod pa rnam par bcad nas sgra 'jug par byed pa/_de phyir brda yi dus na yang /_/gzhan sel dngos po ldog pa'o/_/bstan pa'i don dang ji skad du bshad pa'i rang bzhin rnam par rtog pa'i don gyi gzugs brnyan dang ngo /_/'brel pa ni yang dag
[\[183a.3\]]par ldan pa ste/_der zhen pa'i dbang gis rnam par phye ba'i sgo nas rtogs pa nyid yin no/_/sgra las 'brel par 'gyur/_/sgra dang lhan cig 'brel pa thob par 'gyur ro/_/rnam par rtog pa'i gzugs brnyan ci 'dra ba zhig ce na/_rang gi rtogs pa'i 'bras bu can/_gang la don du zhen pa de
[\[183a.4\]]las gzhan rnam par bcad pa'i dngos po'i 'bras bu can zhes bya ba ni mjug bsdu ba'o/_/yang ci'i phyir sgra gzhan sel ba'i don sbyor bar byed kyi/_spyi dngos por gyur pa ma yin zhe na/_gzhan du ma mthong ltos med phyir/_/brjod par bya ba'i don rnam par bcad par gyur pa la/_shing la
[\[183a.5\]]sogs pa ma yin pa gzhan la sgra ma mthong bas/_sgra las dngos po rtogs pa'i phyir ro/_/la lar de mthong ba ltos phyir/_/da ltar gyi shing la sogs pa gcig mthong ba la ltos pa nyid kyi phyir ro/_/de skad du dngos po gang zhig de las ma mthong ba'i phyir/_gang phyogs gcig la yang
[\[183a.6\]]de las ldog pa la sgra mthong ste/_de las rnam par gcod pa'i don bstan pa'i phyir ro zhes bstan par 'gyur ro/_/gang gi tshe gzhan sel te/_gzhan las log pa mnyan pa sgra la 'brel 'gyur ba/_de'i tshe cung zad kyang 'gal ba yod pa ma yin no/_/de lta ma yin na/_de ni dngos po la mi
[\[183a.7\]]rung ngo /_/don rnam par bcad par gyur pa ni ma mthong ba la ltos pa nyid kyi phyir dang phyogs gcig mthong ba la ltos pa nyid kyi phyir ro/_/sgra 'brel pa byas pa las rtogs pa de ltar na de dag ni dngos po ste/_spyi dngos por gyur pa la mi rung ngo /_/de ltar na de nyid bsgrub pa'i sgo nas bstan par 'gyur
[\[183b\]]
[\[183b.1\]]bas gzhan du ma mthong ba don med pa can yin no/_/gal te gang la sgra ma mthong ba de las rnam par gcod pa'i go bar byed pa yin par 'dod pa de ltar na gzhan la sgra ma mthong ba'i gzhung btsugs par 'gyur te/_mi mthun pa'i phyogs spangs pa'i sgo nas don rtogs pa'i phyir ro/_/
[\[183b.2\]]gal te gzhan ldog pa'i yang go bar byed pa nyid yin no zhe na/_da ni spyi'i dgos pa ldog par 'gyur te/_don rnams gzhan las ldog pa rtogs pa tsam gyis dgos pa yongs su rdzogs pa'i phyir ro zhes mang du bshad zin to/_/gang gi phyir de lta yin pa de'i phyir rigs sogs de ldan dag_/
[\[183b.3\]]rigs dang yon tan dang las kyi bye brag khyad par can nyid du mngon par 'dod pa dag dbang po'i yul gyi don la yod min te/_sna tshogs par snang ba can gyi blo med pa'i phyir ro/_/de dang ldan pa dag ste rigs la sogs pa dang ldan pa dag kyang don la yod pa ma yin na gang kho na las 'brel pa'i rgyu
[\[183b.4\]]mtshan du gyur pa des don la'am rigs la sogs pa de dag la'am/_de dang 'brel pa de dag la mnyan par 'gyur/_gang gis na de dag med pa de bas na don la yang ma yin zhing /_rigs la sogs pa de dang 'brel pa/_de la'ang sgra tha snyad kyi dus mi sbyor ro/_/ci'i phyir zhe na/_
[\[183b.5\]]gzhan las ldog pa la/_sgra rnams nyid ni sbyor phyir ro/_/nyid kyi sgra ni rim pa gzhan du sbyar bar bya ste/_gzhan las ldog pa kho na la sgra rnams sbyor ba'i phyir ro zhes bya ba'i don to/_/de yang gong du bsgrubs zin pa de ltar na yang mi brjod do/_/rgyu de nyid kyi phyir rigs la sogs pa
[\[183b.6\]]sgras brjod pa ma yin zhing des khyad par can du gyur pa'i don 'dzin par byed pa yang dbang po'i shes pa ma yin no zhes bstan to/_/de bas na 'dir yang mdor bsdu na rtog pa ni rnam pa gsum ste/_rigs la sogs pa'i rnam par rtog pa dang /_'brel pa'i rnam par rtog pa dang /_sgra'i
[\[183b.7\]]rnam par rtog pa'o/_/de lar zhig rnam par rtog pa snga ma dag ni sngar bshad pa'i rgyu nyid kyis yod pa ma yin no/_/sgra'i rnam par rtog pa 'ba' zhig kho na yod pa yin te/_'dis ni don rjes su 'brel ba 'dzin pa de brda dran pa'i rgyu can te/_brda'i dran pa ni brda dran pa ste/_'dzin pa gang
[\[184a\]]
[\[184a.1\]]la de nyid kyi rgyu yod pa zhes bya bar tshig rnam par sbyar ro/_/mthong ba bsre byed bdag nyid can/_/de'i 'dzin pas sgra mthong ba sbyor bar byed pa'i rang bzhin can no/_/ji ltar sgra 'di ni don rjod par byed pa yin par sngar thob pa de rjes su dran nas/_da ltar gyi don dang rjes su
[\[184a.2\]]sbyor ba de bas na de 'dzin par 'gyur gyi rnam pa gzhan du ni ma yin no/_/de lta bur gyur pa'i 'dzin pa gang yin pa/_mig shes la ste dbang po'i shes pa la/_de ji ltar 'gyur ba ma yin no zhes bya ba'i don to/_/mig la brten pa'i shes pa yang ci 'dra ba zhig ce na/_snga phyir rtogs pas
[\[184a.3\]]stong pa yi/_/sngar de 'das pa dang phyi ma ste da ltar ba de dag gi rtogs pa ni sngon nyams su myong ba rjod par byed pa dran pa de las der zhen pas da ltar gyi don de de'i brjod par bya ba nyid du 'dzin pa'o/_/don snga phyir rtogs pas sgra sbyor bar bya/_de 'dra ba gang yin pa de ni des da ltar gyi don tsam
[\[184a.4\]]'dzin pa'i dbang po'i shes pa des stong pa de bas na dang bral ba nyid kyi phyir de brjod pa dang /_ma 'dres pa nyid yin no/_/sbyor ba yang gang zhig byed pa gang la nus pa med pa de ni byed pa ma yin te/_dbang po'i rnam par shes pa 'das pa dran pa lta bu'o/_/dbang po'i rnam par shes pa yang
[\[184a.5\]]snga phyir rtogs pa'i sgo nas don bsre ba'i bdag nyid can gyi sbyor ba'i bya ba byed par nus pa ma yin no zhes bya ba ni khyab par byed pa 'gal ba dmigs pa'o/_/gzhan yang /_gzhan la 'jug sems can gyi yang /_/mig gis gzugs dag mthong bar 'gyur/_/mngon du 'gyur ba'i
[\[184a.6\]]don las 'das pa la sogs pa'i don gzhan la sems 'jug pa can gyi yang ste/_'das pa la sogs pa rang gi ming dang bsres nas rtog pa na yang /_da ltar gyi gzugs la sogs pa mig gi dbang po'i shes pas mthong zhing 'dzin par byed kyi/_rnam par rtog pa des don de mthong ba
[\[184a.7\]]ma yin no zhes rtogs par mi nus te/_des 'das pa'i don rjod par byed pa bor nas da ltar gyi don ming dang sbyar nas 'jug par thal ba'i phyir ro/_/da ltar gyi don ming dang bsre ba can yin pa de'i tshe rnam par rtog pa gzhan yod pa ma yin te/_rnam par rtog pa nyid gcig car mi 'jug pa'i
[\[184b\]]
[\[184b.1\]]phyir ro/_/mthong ba'i rang bzhin can yod na yang de mi dmigs pa'i phyir ro/_/de brda mi 'dzin snang bar gyur pa'i don gyi ming mi 'dzin pa de'i tshe/_da ltar gyi yul 'dzin pa'i dus na gsal ba nyid yin te/_de la mngon sum ni rtog pa med pa nyid yin no zhes bya ba de skad du rtogs par
[\[184b.2\]]'gyur ro/_/de bas na de skyes/_de'i ming 'dzin par 'byung bar yang rtog pa yin/_gal te de'i ming 'dzin pa de de la yod pa ma yin na/_'o na ni ming de 'dzin par 'byung ba'i rnam par rtog pa yang yod pa ma yin pa de ltar na/_dbang po'i shes pa rtog pa med pa nyid du grub pa yin no/_/
[\[184b.3\]]gzhan yang gang la sgra ni des 'god pa ming gis yul de la rnam rtog skye bar 'gyur/_dbang po'i spyod yul tha snyad kyi dus su nye bar sbyor ba'i ngang tshul can ma yin pa la sgra 'god pa ma yin gyi/_'on kyang rnam par rtog pa'i yul nyid la yin no zhes bshad zin to/_/ci ste yang dbang
[\[184b.4\]]po'i yul nyid la sgra 'god par 'gyur ba de'i tshe/_des na sgra'i don gyi yul can nyid yin pa'i rgyu'i phyir/_dbang skyes kyi shes pa rnam par rtog pa bzhin du 'jug 'gyur ro/_/gal te yang 'gyur ba nyid yin no zhes/_de de ltar yod pa ma yin te/_yon tan yang 'dod pas 'jug pa'i
[\[184b.5\]]phyir phyi rol gyi don nye ba la ltos pa med par dbang po las skyes pa'i shes pa'i phyi rol gyi don mthong ba min na phyi rol gyi don yang mthong bar yang 'gyur ro/_/de'i phyir de'i yul la sbyor bar yang mi 'gyur ro/_/dbang po las skyes pa'i shes pa de dag sgra'i don ci yul can ma yin te/_
[\[184b.6\]]sgra dang don 'das pa la sogs pa de dag de la yang brda byed pa'i phyir ro/_/sbyor ba ni gang zhig 'das na yan gar 'gyur ba de ni de'i rang bzhin la nges pa ma yin te/_dper na mar me med na yang rna ba'i rnam par shes pa yod pa lta bu'o/_/sgra 'gog pa yang spyod yul gyi dngos bo 'das pa
[\[184b.7\]]dang zhig pa la sogs pas dbang po'i yul las 'das na yang 'gyur ro zhes bya ba ni khyab par byed pa 'gal ba dmigs pa'o/_/de bas na sgra dang 'dres pa'i don 'dzin pa ma yin no/_/gzhan yang gal te rtog pa dang bcas pa nyid mngon sum yin pa de'i tshe/_skyes bu 'di gzugs
[\[185a\]]
[\[185a.1\]]la mngon du phyogs par gyur pa na/_gzugs gzugs zhes ni mthong bar 'gyur/_/de'i tshe de'i yul can gzugs la sogs pa 'dzin pa'i ngang tshul can gyi/_blo mthong ba ci zhig yin/_mthong ba ma yin no/_/de de ltar na rnam par rtog pa'i shes pa gzugs
[\[185a.2\]]nyid 'jug pa'i phyir/_gzugs nyid mngon sum yin par 'gyur/_/de'i shes pa ni ma yin no/_/gal te shes pa la yang de bzhin du de 'jug pa yin no zhe na/_gzugs bzhin du gzugs mthong ba la yang rnam par rtog pa yod pa ma yin no/_/de'i nyams myong yod na yang med do zhes
[\[185a.3\]]brjod par nus pa ma yin no/_/de ltar mthong ba la nyams su myong ba ma grub pas nga'i gzugs mthong ba ni de nyid yin zhing nga'i gzugs mthong ba ni 'di yin no zhes khyod 'dod pa mngon sum rtog pa dang bcas pa yang 'jug par mi 'gyur na/_rnam par rtog pa de yang snang ngo /_/de bas na de'i nyams
[\[185a.4\]]su myong ba yod pa de ltar na mi 'dod bzhin du khas blang bar bya'o/_/de bas na de nyams su myong ba ni mi rtog pa yin te/_ji skad du bshad pa'i skyon yod pa'i phyir dang /_de mngon sum nyid ma yin na don mngon sum nyid ma yin par thal ba'i phyir ro/_/rnam par rtog pa yang gzugs 'dzin pa'i dus na
[\[185a.5\]]gzugs mthong ba la mi dmigs pa des na/_de ni nyams su myong ba gzugs kyi blo de ni khyod kyi gzhung gis ji ltar rtog med 'gyur/_gal te mngon sum rtog pa med pa yin par mi 'gyur na rtog pa med pa yang yin par 'gyur ba de bas na rtog pa med pa kho na mngon sum yin no/_/
[\[185a.6\]]de nyid kyis myong yin na ni/_/gzugs kyi blo gang gis gzugs gzugs zhes rnam par rtog pa dang rjes su 'brel ba'i don 'dzin par byed do/_/blo de nyid kyis nyams su myong ba yin na/_blo'i bdag nyid de nyid kyang gzugs mthong ba gzugs mthong ba zhes 'dzin par byed par yin no zhes
[\[185a.7\]]khas len na rnam par rtog pa nyid mthong ba nyams su myong ba de nyid mi 'thad do/_/de ltar na yul dang de nyams su myong ba la/_rtog pa gnyis cig car mthong ba'i blo 'jug pa dmigs pa med na/_gang gis na de ltar 'gyur/_de ni gzugs kyi blo'i yul dang rang nyams su myong ba
[\[185b\]]
[\[185b.1\]]dag gi rnam par rtog pa'i bdag nyid gnyis cig car 'jug par mi rung bas na bstan pa yin/_lan brjod pa yin par rig par bya'o/_/gang zhe na/_dus mtshungs rnam par shes gzhan gyis nyams myong /_/dbang po'i shes pa dang dus mtshungs par 'byung ba'i ngang tshul can gyi rnam par
[\[185b.2\]]rtog pa'i rnam par shes pa gzhan gyis gzugs kyi blo nyams su myong ba ste/_'dzin pa yin te/_cig car rnam par rtog pa gnyis ma mthong ba'i phyir ro/_/dus phyis 'byung ba'i ngang tshul can yang ngas gzugs mthong ba zhes bya bar 'gyur te/_de'i tshe yang mthong ba de 'gag pa yin
[\[185b.3\]]te mthong ba de 'das pa la rnam par rtog pa 'jug pa gang yin pa de dran pa de yang sngar gzung ba med cing /_nyams myong med par ji ltar 'gyur te ma yin pa kho na'o/_/gal te mthong ba 'das pa la yang rnam par rtog pa phyis 'byung ba'i ngang tshul can yongs su gcod par byed par 'dod
[\[185b.4\]]pa de'i tshe/_ji ltar rgyud gzhan dang 'brel ba can gyi rnam par shes pa lkog tu gyur pa yin pa de ltar na/_bdag nyid la yang gzugs la sogs pa'i mthong ba 'gag pa na yang /_gzhan blo yongs gcod tha dad med/_/ngo bo can gyi blo yongs su gcod pa dang tha dad pa med pa'i rang bzhin
[\[185b.5\]]can/_rang blo'i blor 'gyur te/_lkog tu gyur pa nyid dang /_'das pa med pa nyid du rang dang gzhan gyi rgyud la gnas pa'i blo nyams su myong ba med pa dag la khyad par med pa'i phyir ro/_/ji ltar gzhan gyi rgyud la gnas pa'i mthong ba la blo yin pa de ltar rang gi rgyud la gnas pa la
[\[185b.6\]]yang 'gyur na/_de ltar ni ma yin te/_'di ltar nga'i gzugs mthong ba ni 'di yin no zhes rnam pa gzhan du bdag nyid so so rang gis rig pas nyams su myong ba can gyi blo 'jug par 'gyur ro//_//tshad ma rnam 'grel gyi 'grel pa/_bam po nyi shu brgyad pa/_gzhan yang mngon sum
[\[185b.7\]]rtog pa dang bcas pa yin par smras pa gang yin pa dang /_mngon sum rtog pa med pa yang rang rig pa ma yin par smra ba gang yin pa'i rgol ba gnyis po dag gi yang /_'das pa'i gzugs la sogs pa mthong ba mngon sum gyis grub pa ma yin no/_/ci'i phyir zhe na/_mngon sum de ni da ltar gyi
[\[186a\]]
[\[186a.1\]]yul can nyid yin pa'i phyir ro/_/rjes su dpag pas kyang ma yin te/_'di ltar/_mthong ba 'das pa dang ni dpe med dang /_dpe dang bral ba ste/_mngon sum gyi rnam par shes pa cung zad kyang grub pa med na/_gang dpe nyid du rjod par byed/_rtags thams cad kyi rten yang
[\[186a.2\]]ma grub par 'gyur te/_chos can nyid ma grub pa nyid kyi phyir ro/_/rtags med pa ni 'di ltar rjes su 'gro ba dang ldog pa dang chos can dang 'brel ba ma grub pa'i phyir rjes su dpag pa ma yin no/_/'dis kyang mngon sum dang rjes su dpag pa dag med pa'i phyir/_don rig pa don mthong ba
[\[186a.3\]]de tshad ma gang gis grub/_rnam pa gang gis kyang ma yin no/_/de bas na shes pa de la ni/_/mngon sum ma yin rtags can min/_de ltar na mthong ba rtog pa med pa'i phyir/_'gro ba long ba dang lkugs par 'gyur ro/_/gal te de yi rang ngo bo/_/snang ba can blo de ma thag_/gzugs
[\[186a.4\]]sogs bzhin du 'dzin 'gyur na/_/gal te ji ltar mdo sde pa dag dbang po dang don dag sngar 'byung ba dag gis shes pa skyed par 'gyur zhing gzugs la sogs pa thag nye ba'i rjes su byed pa'i ngang tshul can de las skyes pa'i shes pa des kyang de 'dzin par 'gyur ba de ltar/_'dir
[\[186a.5\]]yang gzugs la sogs pa'i blo sngar skyes pas kyang rang gi rnam pa'i rjes su byed pa'i ngang tshul can gyi rnam par rtog pa'i blo phyi ma gzhan skyed par 'gyur ro/_/de'i ngo bor snang ba can te/_blo snga ma'i ngo bo rjes su 'brang ba can de'i dus phyis 'byung ba'i ngang tshul can de ma thag pa'i
[\[186a.6\]]stobs kyis skyed pa rnam par rtog pa'i blo gzhan des kyang blo snga ma de dag kyang gzugs la sogs pa'i blo yin no zhes de ltar 'dzin pa de'i tshe skyon cir 'gyur zhe na/_sngar blo de ni 'dzin mi 'gyur/_/zhes bya ba smos te/_gang gi tshe don mngon sum du gyur pa na myur du mthong ba mang po
[\[186a.7\]]'gags par gyur pa de'i tshe mthong ba tha ma nyid la/_ngas gzugs 'di mthong ngo zhes 'dzin pa ni rim gyis mthong ba snga ma de dag kyang 'di ltar yun ring por mthong ngo zhes de ltar 'gyur bas mthong ba chod pa de dag ni blo de dag gis 'dzin pa ma yin pa'i phyir de dag gi nyams su myong ba der
[\[186b\]]
[\[186b.1\]]mi 'gyur na/_nyams su myong ba yang yod pa de bas na de nyams su myong ba de ni rtog pa med pa yin no zhes bya bar gnas so/_/gang gi tshe 'di ltar/_ji ltar rang yul can rnams shes/_/nyams myong de ni rtog med yin/_/de'i tshe de ltar yul 'dzin pa yin na yang /_shes pa rtog pa
[\[186b.2\]]med pa nyid yin no zhes bya bar grub par 'gyur ro/_/ji ltar da ltar shes pa gcig rtog pa med par grub pa de ltar mngon sum gzhan thams cad kyang rtog pa med pa nyid yin par grub pa yin no zhes blta bar bya'o/_/ci'i phyir zhe na/_brda nus med pa nyid phyir ro/_/rnam par shes pa de'i
[\[186b.3\]]rang gi ngo bo nyams su myong ba brdas byas pa ma yin pa nyid kyi phyir rnam par rtog pa'i rnam par shes pa'i yul ma yin no/_/de bzhin du dngos po'i rang gi ngo bo gzhan yang yin no/_/brda byed pa'i nus pa med pa nyid kyi phyir gdon mi za bar de'i yul can gyi nyams su myong ba'i rtog pa
[\[186b.4\]]med pas kyang 'gyur ba yin no/_/ji ltar de de ltar yin pa de ltar phyis 'chad par 'gyur zhing /_sngar yang bstan zin to/_/gzhan yang /_spyi brjod ngang tshul can sgra dang /_/khyad par brjod pa'i ngang tshul can ma yin te/_khyad par ni tha snyad kyi dus na nye ba nyid ma yin pas tha snyad du byar
[\[186b.5\]]mi rung ba nyid kyi phyir dang /_sgra 'god pa yang tha snyad kyi don can nyid yin pa'i phyir ro/_/de dang don cig car rtogs na/_sgra gcig gi yul can rtog pa yin na'o/_/sgra'i yul gang yin pa de rtog pa'i yin te/_spyi'i yul can zhes bya ba'i don to/_/gang gi tshe mngon sum rtog pa
[\[186b.6\]]dang bcas pa de'i tshe/_rnam par shes pa nyid rtog pa med pa nyid yod pa ma yin pa de ltar na rtog pa med pa med na ni khyad par ji ltar rtogs pa yin te/_mi 'gyur ba nyid yin no/_/thams cad du spyi yan gar ba rtogs par 'gyur gyi/_'ga' zhig gi tshe yang khyad par rtogs pa ma
[\[186b.7\]]yin no zhes bya ba'i don to/_/de ltar ni 'gyur mod kyi/_gal te rtog med 'ga' zhig kyang /_/yod na mngon sum ni rtog pa dang bcas pa nyid ma yin no/_/gang gis na rtog pa med pa'i phyir khyad par mi rtog par 'gyur/_'on kyang mngon sum rtog pa med pa 'ga' zhig kyang yod
[\[187a\]]
[\[187a.1\]]pa ma yin pa de bas na khyad par rtogs par 'gyur ro zhe na/_gal te de lta yin pa de'i tshe ji ltar shes pa rtog pa med pa gcig po rang gi rgyu las nus pa nges pa can mig la sogs pa'i rgyu ci 'dra ba las skye ba de 'dod pa de dang 'dra ba nyid kyi phyir/_gzhan thams cad kyang
[\[187a.2\]]skye bar 'gyur ba de ltar na/_de dang mtshungs rgyu can thams cad de bzhin rtog pa med pa nyid du 'gyur gyi/_'ga' zhig rtog pa med pa dang /_'ga' zhig rtog pa dang bcas pa yin no zhes bya ba ni ma yin no/_/'bras bdag nyid/_tha dad rgyu tha dad phyir ro/_/'di ltar rgyu'i rang bzhin nges
[\[187a.3\]]pa las 'bras bu nges pa yin te/_ci 'dra ba las skye ba/_ci 'dra ba cig mthong ba de 'dra ba las skye ba gzhan yang de 'dra ba nyid du 'gyur ro/_/mi 'dra ba las 'byung ba mi 'dra ba yin no zhes bya ba 'di ni/_de 'dra ba dang de 'dra ba ma yin pa nyid la rigs pa yin no/_/de lta ma yin te/_rgyu
[\[187a.4\]]med pa can nyid yin na yul la sogs pa'i nges par mi rung ngo zhes mang du bshad zin to/_/'di'i phyir yang mngon sum rtog pa med pa nyid yin te/_'di ltar/_brda dran phyir na sbyor ba ni/_/phyi rol don la ltos med can/_/don 'di'i sgra rjod par byed pa yin no zhes 'dir sgra dang don sbyor
[\[187a.5\]]ba gang yin pa de ni phyi rol gyi don nye ba nyid la ltos pa med par 'gyur ro/_/ci'i phyir zhe na/_brda dran phyir te/_dran pa yang don nye ba la ltos pa ma yin gyi/_'on kyang gang kho na sgra brdar byas pa de kho na la de dran par byed pa yin la/_ji ltar brdar byas pa'i sgra de dang de nyid sbyor bar byed do/_/
[\[187a.6\]]dngos po la yang brda byed pa ma yin pa de ltar/_de la brda dbang po'i shes pas dran pa ma yin zhing /_bdag nyid spyod par byed pa ma yin pa dang /_dran pa ma yin par 'gyur ba yul du ma byas pa'i sgra dang don sbyor bar byed pa ma yin no/_/sbyor ba ni gang la brda dran pa med pa de ni de dang don de sbyor
[\[187a.7\]]bar byed pa ma yin te/_dper na nye ba'i ba lang dang bu'i 'brel ba mi dran pa lta bu'o/_/dbang bo'i shes pas kyang sgra dang don dag gis brda dran pa ma yin no zhes bya ba ni rgyu mi dmigs pa'o/_/de bas na ji ltar rnam par rtog pa'i shes pas phyi rol gyi don nye ba la ltos pa med par sbyor
[\[187b\]]
[\[187b.1\]]bar byed pa/_de bzhin brda la ltos med par/_dngos nus nyid las don gyi nus pa nyid las mig blo yin/_skye bar 'gyur ro zhes bya ba ni tshig gi lhag ma yin no/_/de ni 'gyur mod kyi/_brda dang de dran pa la ltos pa med par dbang po'i shes pa gzugs 'dzin par byed par skye bar mi 'gyur
[\[187b.2\]]ro/_/de lta yin na ni/_gal te ji ltar dbang blo yi/_/gzugs brda dran la ltos can yin/_/gal te mig gi rnam par shes pa'i bya ba yin na/_gzugs brda dang dran pa la ltos pa nyid yin te/_ltos med nus pa ma yin na brda dang dran pa la ltos pa dbang po'i shes pa skyed pa la/_gzugs
[\[187b.3\]]nus par 'gyur ro zhes bya ba'i don to/_/de'i tshe nus par 'gyur gzugs 'di'o/_/gang la zhe na/_dran pa nyid la'o/_/ci dang 'dra bar zhe na/_rtags bzhin du dper na rma bya'i sgro la sogs pa'i rtags 'brel ba dran pa la nye bar sbyor ba can yin gyi/_la la'i tshe dngos su rtags
[\[187b.4\]]kyis shes pa skyed pa ma yin pa de dang 'dra bar ro/_/de ni de mngon phyogs skye phyir/_/dran pa ni don la mngon du phyogs pa las skyes pa'i phyi rol las dran pa de nyid du 'gyur gyi/_'ga' zhig gi tshe yang dbang po'i blo'i yul 'gyur ba yang ma yin no/_/dran las dbang blo 'gyur ba'am/_/
[\[187b.5\]]'ga' zhig gi tshe yang min te mi 'gyur ro/_/dran pa las dbang po'i shes pa 'gyur bas gdon mi za bar bskyed par bya ba ma yin zhing /_'ga' zhig gi tshe bskyed par 'gyur ro/_/gzhan yang gang gi tshe don las dngos su dbang po'i blo mi skye ba de'i tshe/_dran pa de las dus gzhan la dbang po'i
[\[187b.6\]]blor 'gyur ro/_/ci'i phyir zhe na/_la lar rnam g.yeng srid phyir ro/_/don las dran pa skyed pa na/_/de ma thag pa'i yul gzhan la rnam par g.yeng ba la sogs pas chod pa srid pa'i phyir 'ga' zhig gi tshe skye bar mi 'gyur ba'am/_don mthong ba dran pas mtshams sbyor bas phyis
[\[187b.7\]]kyang 'gyur te/_/dran pa las phyis kyang dbang po'i shes pa'i skyed par khyad par med pa'i phyir ro/_/de ltar ni 'gyur mod kyi/_gal te rim gyis gnyis rgyu yin/_/sngar gzugs kyi dbang po'i shes pa'i rgyur gyur pa'i dran pa bsgrubs nas phyis dbang po'i shes pa'i rgyu nyid du gyur pa
[\[188a\]]
[\[188a.1\]]yin no zhe na/_de yang yod pa ma yin no/_/de ltar na gal te dran pa nye bar sbyor bas phyis gzugs la sogs pa don dbang po'i blo'i rgyur 'gyur ba de'i tshe sngar nyid mngon du gyur pa nyid dbang po'i shes pa'i rgyur gyur pa'am phyis kyang ma yin no/_/ci'i phyir zhe na/_tha
[\[188a.2\]]dad med phyir ro/_/de skad du don de ni sngar yang phyis bzhin du ltos pa med par dbang po'i shes pa skyed par byed pa'i rang bzhin yin pa'am/_ma yin grang na/_gal te sngar yang de de'i rang bzhin dang ldan pa de'i tshe phyis bzhin sngar yang skyed par 'gyur ro/_/ci ste de'i rang bzhin ma yin pa de ltar na ni sngar
[\[188a.3\]]yang skyed par byed pa ma yin pa phyis kyang khyad par med pa'i phyir de 'ga' zhig gi tshe yang bskyed par mi 'gyur zhes ston par 'gyur ro/_/de ltar ni 'gyur mod kyi/_gal te skad cig gzhan blo rgyu skad cig ma yin na/_skyon 'dir 'gyur na/_gang gi tshe dngos po skad cig ma re rer gzhan dang
[\[188a.4\]]gzhan du 'gyur ba de'i tshe/_skad cig ma dang po dran pa skyed par byed cing /_phyi ma'i dbang po'i shes pa skyed pa yin no zhe na/_phyogs de la'ang don de dbang po'i shes pa'i rgyu nyid yin na don de la'ang dran pa don med can/_dgos pa med pa yin no/_/ci'i phyir zhe na/_'di ltar brda dran ji ltar brdar
[\[188a.5\]]btags pa grub pa'i don du 'dod pa dang don gang la yang sgra brdar btags pa gang de la sgra de sbyor ba'i don yin par 'dogs pa yin no zhes brda dran pa de'i don can du 'dod na 'di ltar dran pa'i yul gyi don dbang po'i shes pas 'dzin pa ma yin no/_/'o na ci yin zhe na/_de las dus gzhan du
[\[188a.6\]]'byung ba'i ngang tshul can gzhan dran pas yul du byas pa de bas 'dir dran pa don med pa can du 'gyur ro/_/gzhan yang /_khyad par brdar btags med 'dzin na/_/rtag pa'i phyogs la yang gang kho na la brdar btags pa de nyid sgra dang bcas pa'i gzung bar bya ba yin zhing /_khyad par la brda med
[\[188a.7\]]pa'i phyir de brdar btags pa med pas khyad par de tha dad par gzung bar bya bar 'gyur te/_brdar ma btags pa dbang po'i shes pa rtog pa med pas 'dzin par 'gyur ro/_/yang na/_khyad par brdar btags med 'dzin na/_/zhes bya ba'i don ni skad cig ma'i phyogs la skad cig ma dang po gang
[\[188b\]]
[\[188b.1\]]yin pa de dran pa skyed par byed par 'dod pa de la/_khyad par gyi ngo bo ma bzung ba la brda yod pa ma yin no/_/brdar btags pa med pa'i phyir/_dran pas brdar ma btags pa nyid du gzung bar 'gyur ro zhes 'dod par 'gyur na de yang rigs pa ma yin no/_/yang na phyis 'byung ba'i
[\[188b.2\]]skad cig ma gang yin pa de dbang po'i shes pa skyed par 'dod na/_de la khyad par la sgra brda byas pa ma yin zhing /_brdar ma byas pa'i phyir yang brdar ma btags pa'i don de 'dzin pa de ltar na/_khyad par brdar btags med 'dzin na/_/zhes bya ba 'di yin no/_/de la dran pa 'dod gang
[\[188b.3\]]can/_/phyogs gnyis pa la gang gi yul can yin/_gsum pa la gang gi dgos pa can yin/_gnyi ga yang ma yin no zhes bya ba'i don to/_/khyad par la sgra 'god pa ma yin gyi/_'on kyang spyi la yin pa nges na/_spyi tsam rtogs pa yin gyi khyad par ma yin no zhes bya ba'i rtog pa yang
[\[188b.4\]]legs pa ma yin no/_/de ltar na spyi yan gar ba 'dzin pa ma yin no/_/'o na ci yin zhe na/_khyad par yang 'dzin pa yin no/_/de ltar ma yin na/_spyi tsam 'dzin pa yin na ni/_/rnam par shes pa khyad par la ltos mi rung ngo /_/de ltar na khyad par dang 'dres pa'i spyi 'dzin par 'dod par bya'o/_/de
[\[188b.5\]]ltar na sgra'i yul ma yin pa'i khyad par 'dzin pa gang yin pa de ni brjod pa dang 'dres pa ma yin no/_/de phyir ming dang gzugs dag la/_mig kho na dang gzugs kho na la brten nas brda dran pa la ltos pa med par mig blo skyed par 'gyur zhes bya bar ni mjug bsdus pa'o/_/mngon
[\[188b.6\]]sum rtog dang bral ba can/_/zhes bya ba skabs su byas nas/_gang la rtog pa de dag med/_/ces bya ba'i par don gyis bshad pa yin no/_/'on te ci'i phyir gnyi ga la rag las pas skye ba la mngon sum zhes brjod kyi/_yul la brten pa zhes ma yin zhes bya ba de nyid ni gal te
[\[188b.7\]]zhes bya ba la sogs pas 'chad par byed do/_/gal te dngos su shes skyed la/_/dbang po bzhin du yul nus yin/_/ji ltar dbang po'i rnam par shes pa skyed pa'i rgyu mtshan yin pa de ltar gzugs kyang yin no/_/'o na ci'i phyir gnyis rag las/_/skye ba mig dang gzugs dag la rag las nas
[\[189a\]]
[\[189a.1\]]rnam par shes pa de ni gzugs des mi brjod/_ci tha snyad mi gdags zhes bya ba ni brgal ba'o/_/go bar byed pa zhes bya ba la sogs pas lan 'debs par byed de/_'jig rten pa dgos pa med par don la tha snyad sbyor ba ma yin no/_/'o na ci yin zhe na/_sgra 'di ni brjod par bya ba'i skabs
[\[189a.2\]]su bab pa 'di la go bar byed pa'i nus pa nyid yod pa ma yin pa de ltar na/_go bar byed pa nyid mthong nas/_tha snyad nges par sbyor bar byed/_go bar byed pa de la dbang po'i shes pa ston par byed pa'i skabs su bab pa dbang po'i tha snyad do/_/de yi chos kyang des sbyor byed/_/go bar byed pa khyab par byed pas sgra nges par sbyor ba
[\[189a.3\]]'os pa la khyab par byed pa zhes bya ba'i don to/_/'dis ni sbyor ba'i don 'thad par byed pa yin no/_/gang gi phyir 'di ltar/_de yi chos kyang nges sbyor byed/_/go bar byed pas khyab pa'i rgyu/_/de bas tha snyad 'di la ni/_/go bar byed pa'i rang bzhin rtags ni nges par sbyar/_rang bzhin zhes bya ba'i rtags nges par
[\[189a.4\]]sbyar ba de ldog par 'gyur ro/_/gang gi tshe zhe na/_go bar byed pa khyab par byed pa'i rang bzhin ni log pa'i phyir ro/_/'di thams cad kyis ni sbyor ba'i khyab par bya ba dang khyab par byed pa'i ngo bo bstan to/_/de de ltar na go bar byed pa'i tha snyad kyi bshad pa yin gyi/_skabs su bab pa'i don rtogs par byed pa ma yin pa
[\[189a.5\]]gzhan gyis ni ma yin no/_/'o na ji ltar rnam par shes pa lnga'i dmigs pa bsags pa yin pa de ltar na/_rnam par shes pa'i tshogs lnga ni bsags pa la dmigs pa can yin no zhes bya ba ni grub pa'i mtha' gang yin pa de gal te de gcig tu rnam par rtog pa bshad pa yin na de ji ltar rung /_slob dpon
[\[189a.6\]]dbyig gnyen gyis kyang mig gis gzung bar bya ba nyid la sogs pas skye mched kyi rang gi mtshan nyid yul can de dag rnam par shes pa tshogs lngar 'dod kyi rdzas kyi mtshan nyid la ni ma yin no zhes bya ba de dag ji ltar rang gi mtshan nyid kyi yul can yin/_spyi'i mtshan nyid kyi yul can kho na yin no zhes bshad
[\[189a.7\]]par 'gyur ro/_/phyogs snga ma 'di gnyis kyi lan bshad par bzhed nas/_bsags pa dag ni zhes bya ba la sogs pa smos te/_bsags pa la dmigs pa zhes bya ba 'di la bsags pa'i sgra ni tshogs pa brjod do/_/tshogs pa de spyi la gal te spyi la dbang po'i blo 'jug par 'gyur ba de'i tshe rnam
[\[189b\]]
[\[189b.1\]]par rtog par 'gyur ro/_/de ltar na/_spyi blo gdon mi za bar yang /_/rnam par rtog dang 'bras bu 'brel/_/de la rnam par rtog pa 'jug pa'i phyir ro/_/'di la skyon yod pa ma yin te/_'di ltar/_don gzhan dang ni mngon 'brel phyir/_rnam par shes par skyed par byed pa'i nus pa'i rang bzhin skyed pa'i rkyen nye
[\[189b.2\]]ba'i phyir/_rdul phra rab nye bar len pa'i rgyu sngar nus pa med pa dag las rnam par shes pa skyed par byed pa'i nus pa/_rdul phran gzhan gang skye 'gyur ba/_de dag gzhan dang gzhan thag nye ba'i gnas skabs thob par gyur pa'i so sor nus pa rnams bsags pa'i sgras bshad do/_/de bas na bsags pa
[\[189b.3\]]dmigs pa zhes bshad do/_/de dag las rdul phran gyi nus pa skyes par 'gyur ba na/_de dag ni dbang po'i shes pa skye ba'i rgyu mtshan te/_rgyu yin no/_/bsags pa zhes bya ba spyir gyur pa tha dad pa'am/_tha dad pa med pa cung zad yod pa ma yin na/_gang gis na bsags pa dmigs pa zhes
[\[189b.4\]]bshad pa la phyogs snga ma'i skabs yod par 'gyur gang brjod pa/_skye mched kyi rang gi mtshan nyid la de dag gi rang gi mtshan nyid kyi yul can yin gyi rdzas kyi rang gi mtshan nyid ni ma yin no zhes bya ba 'di la yang rdul phran rnams kyi gang don gzhan dang 'brel pa las rnam par shes pa skye bar byed pa'i khyad
[\[189b.5\]]par skye bar 'gyur ba'i khyad par de yang gal te yang de dag phan tshun nye bar 'gro ba la sogs pa la rten pa can bdag nyid ji lta ba bzhin du rgyud snga ma yongs su gyur pa las skye bar 'gyur ba de na yang /_de yul chod pa med pa la sogs pa la gnas na/_rdul phran gzhan dag med par ni/_med par
[\[189b.6\]]'gyur te/_de 'dra ba ni skyed par byed pa'i rang bzhin can nyid ma yin pa'i phyir ro/_/de bas na de gcig nges med phyir/_shes pa de ni rdul phran gyi rdzas kyi rnam par 'jog par nges pa'i rang bzhin can ma yin pa nyid kyi phyir dang /_de dag gi lhan cig pa'i nus pa rnams ni 'bras bu rnam par
[\[189b.7\]]shes pa gcig skyed par byed pa'i phyir shes pa mtshungs pa'i spyod yul can du bshad/_spyir de dag thams cad ni de'i spyod yul can yin gyi/_shes pa de re re la so sor nges pa ma yin te/_de dag thams cad kyi de ni thun mong gi 'bras bu yin no zhes bya ba'i don to/_/skye mched kyi spyi 'dzin pa'i phyir yang
[\[190a\]]
[\[190a.1\]]ma yin no/_/rdzas kyi rang gi mtshan nyid kyis ni ma yin no zhes bya ba 'dis kyang rdul phra rab kyi rdzas gcig gi nges pa bsal bar lta ba'i phyir/_nus pas 'phags pa'i spyi'i yul can nyid ma yin pa de ltar na 'gal ba med do/_/de ltar ni 'gyur mod kyi/_ci ste skye mched gcig nyid la yang
[\[190a.2\]]cig car du mar mi snang na/_'bras bu dbang po'i rnam par shes pa gcig byed pas skye mched kyi ngo bo gcig bzung du zin kyang /_rdzas du ma cig car mi 'dzin la/_'on kyang rigs bzhin du yin pa de ltar na/_mang po rnams kyi 'bras bu thun mong ba nyid yin pa'i phyir spyi'i yul can nyid du 'dod pa ma yin no zhes/_
[\[190a.3\]]gal te cig car rdzas mang po 'dzin pa med pa de'i tshe/_til la sogs pa tha dad pa la ci'i phyir cig car 'dzin par snang bar 'gyur/_til dang yungs kar dang ma sha ka la sogs pa yul rnam par chad pa na gnas pa rnams rdzas gzhan rtsom pa med pa'i phyir/_mang po de dag la yang ci'i phyir cig car 'dzin
[\[190a.4\]]par 'gyur/_gal te rim bzhin du rdzas re re 'dzin pa yin na/_til dang yungs kar la sogs pa dang ldan pa'i rigs mi mthun pa dag kyang rdzas mi rtsom pa'i phyir/_tha dad par snang ba'i ngang tshul can de dag la ji ltar cig car 'dzin par 'gyur/_de bas na gang zhig ji srid spyod yul du gyur pa de dag
[\[190a.5\]]thams cad cig car bar gyur pa na/_mngon sum nyid yin pa de ltar na/_'di la rigs pa ci zhig bya/_mthong ba go rims dang ldan pa yin na yang mthong ba myur zhing myur bar 'jug pa la/_'khrul pas go rims med par zhen pa phyin ci log gi yin no zhes bya ba rtog pa'i skabs yod pa ma yin no/_/de ltar
[\[190a.6\]]na go rims bzhin du zhen pa'i phyin ci log 'di la yang mgyogs pa bshad zin to/_/sngar bsal zin to/_/gzhan yang til la sogs pa rim bzhin 'byung can de dag la/_myur ba mtshungs pa nyid kyi phyir/_/rim bzhin 'dzin pa cis ma yin/_/gcig ces bya ba nyid 'dzin pa yin te/_cig car
[\[190a.7\]]gzung ngo zhes bya bar 'gyur na yang mi 'gyur ro/_/de'i phyir 'dir cig car rtogs pa'i rgyu ma yin no/_/dus mtshungs can blo thams cad kyi/_/blo 'ga' zhig kyang dus yun ring du gnas pa med cing gzhan myur du 'jug pa can yin no/_/des na dus mtshungs pa can gyi myur du 'jug pa'i blo thams
[\[190b\]]
[\[190b.1\]]cad de las 'ga' zhig blo ni yul gyi khyad par thob pa'i phyir rim min snang ba dang yul la lar/_gzhan yang rim pa ldan pa ji ltar 'gyur/_gang gi tshe myur ba cig car snang ba'i rgyu yin pa de'i tshe myur ba de blo thams cad la khyad par med pa yin no/_/de phyir don kun 'dzin pa la/_/myur ba'i phyir/_'di ni
[\[190b.2\]]rim min thal bar 'gyur ba'am/_dper na mngon par 'dod pa'i yul la lar cig car mthong ba zhen pa gang yin pa de dang mgyogs pa khyad par med pa'i phyir ro zhes bya ba'i phyir ro/_/gal te rdzas du ma cig car mi 'dzin pa de'i ni/_phye ma leb khra la sogs gzugs/_/rma bya dang stan khra bo la
[\[190b.3\]]sogs pa'o/_/gcig ma yin pa ni sna tshogs pa ste/_sngon po la sogs pa'i ngo bo dag cig car ji ltar snang bar 'gyur te snang ba nyid du mi 'gyur ro/_/de ltar ni 'gyur mod kyi/_gal te sna tshogs de gcig na/_de la rma bya'i mdongs la sogs pa la sngon po la sogs pa du ma cig car mi 'dzin
[\[190b.4\]]no/_/'o na ci yin zhe na/_yan lag gi ngo bo sna tshogs pa gcig yin te de mthong ba yin no zhe na/_de las 'di ches ngo mtshar che/_/sna tshogs pa zhes bya ba ni ngo bo sna tshogs pa la brjod pa ma yin nam/_gang yang khyod sna tshogs pa zhes bya ba gcig yin no zhes brjod pa/_rma bya'i mdongs kyi ngo bo de
[\[190b.5\]]las kyang 'di ches ngo mtshar che'o zhes dpyas pa yin no/_/'di ltar/_sna tshogs de gcig rang bzhin min/_/dper na nor bu'i gzugs bzhin no/_/ji ltar na nor bu'i rigs tha dad pa rnams gcig tu spungs pa dag ni gzugs sna tshogs pa blo sna tshogs par snang bas gzung bar bya ba gcig ma
[\[190b.6\]]ma yin pa de ltar rma bya la gnas pa'i sngon po la sogs pa'i ngo bo sna tshogs pa de gcig gi rang bzhin ma yin no/_/sbyor ba ni gang zhig sna tshogs pa yin pa de ni gcig gi rang bzhin ma yin te/_dper na rigs tha dad pa'i nor bu'i gzugs lta bu'o/_/rma bya'i mdongs kyi ngo bo yang sna
[\[190b.7\]]tshogs pa'i rang bzhin no zhes bya ba ni khyab par byed pa 'gal ba dmigs pa'o/_/ras khra la sogs la sngo sogs/_/rnam pa tha dad mtshungs pa yin/_/tshon sna tshogs kyis bsgyur ba'i snal ma rigs sna tshogs pa las bsgrubs pa'i ras dang stan la sogs pa la ji ltar na sngon po la
[\[191a\]]
[\[191a.1\]]sogs pa'i kha dog rnam par phye nas/_'di ni sngon po yin la 'di ni ser po yin no zhes gzugs gzhan la mi dmigs pa'i blos 'dzin cing rnam pa tha dad par 'dzin gyi/_de dag la gcig nyid du 'dzin pa de rigs pa ma yin pa de ltar rma bya'i mdongs la yang yin pas na rma bya'i
[\[191a.2\]]mdongs la sogs pa'i ngo bo gcig gi rang bzhin ma yin no/_/sbyor ba ni gang dang gang sngon po la sogs pa tha dad pa'i sgo nas blos so sor rnam par phye nas gzung ba sna tshogs pa'i ngo bo de ni gcig pa nyid ma yin te/_dper na tshon rigs mi mthun pas nye bar bsgyur ba'i snal ma las bsgrub pa'i ras
[\[191a.3\]]khra bo'i ngo bo lta bu'o/_/rma bya la sogs pa'i gzugs kyang sngon po tha dad pa'i sgo nas blos rnam par phye nas bzung bar bya'o zhes bya ba ni khyab par byed pa 'gal ba dmigs pa'o/_/de la gal te yan lag gzugs/_/de ltar 'ba' zhig snang 'gyur na/_/'di ni sngon po'o/_/'di ni ser po zhes bya ba la
[\[191a.4\]]sogs rab tu rnam par phye na/_rma bya'i mdongs 'dzin pa gang yin pa de yan lag gi ngo bo ni yin gyi/_yan lag can gyi ngo bo ni ma yin pa de ltar na gzhan 'dis gtan tshigs ma grub par smra'o/_/'di ltar sngo sogs zhes bya ba la sogs pas lan 'debs par byed de/_ji ltar yongs su mthong gyur pa'i/_/
[\[191a.5\]]sngo sogs bsal nas ni/_bor nas yan lag can gyi ngo bo gzhan/_/rma bya mthong ngo ngo mtshar che/_/sna tshogs pa ngo mtshar du 'gyur ba de ma mthong ngo zhes bya ba'i don to/_/'dis ni yan lag can gyi ngo bo med pa la rang bzhin mi dmigs pa bstan to/_/bcos ma dang bcos ma ma yin pa'i phye ma leb kyi ngo bo
[\[191a.6\]]'dzin pa'i ngang tshul gyi blo skye ba gang yin pa de dag ni don gyi rnam pa dang /_dus mtshungs pa can nyid du nye bar mtshon cing nges pa dag las bcos ma ma yin pa'i phye ma leb ci 'dra ba'i blo rnam par phye nas sngon po'i rnam pa can dang /_rim ma yin pa dang ldan pa mtshon par byed pa de 'dra ba tshon
[\[191a.7\]]rams la sogs pa rigs mi mthun pas byas pa bcos ma'i phye ma leb kyi ngo bo sna tshogs pa can nyid du mtshon pa yin no/_/de de ltar na/_don rnams dus mtshungs can nyid du/_/mtshon pa byed pa'i blo dag gis/_/bcos pa'i phye ma leb la blos/_/gcig ni rigs mi mthun pa'i rdzas rtsom pa med
[\[191b\]]
[\[191b.1\]]pas yan lag can med pa nyid kyis mi 'dzin pa'i phyir rim ldan don sna tshogs/_yul sna tshogs pa can yin no/_/de 'dra ba nyid du gyur pa yin na/_bcos ma ma yin pa'i phye ma leb la/_gzhan ni rim min don gcig ci'i phyir 'dod/_gnyi ga la yang blo ni rim bzhin ma yin pa dang ldan pa dang /_don sna tshogs pa
[\[191b.2\]]can nyid du 'gyur ro/_/sbyor ba ni gang la blo'i ngo bo sna tshogs pa can yin pa de ni sna tshogs pa yin te dper na bcos ma'i phye ma leb lta bu'o/_/bcos ma ma yin pa'i phye ma leb las kyang blo'i ngo bo sna tshogs pa yin no zhes bya ba ni rang bzhin gyi gtan tshigs so/_/gzhan yang /_blo rnams sna tshogs
[\[191b.3\]]ngo bo'i phyir/_/blo'i snang ba sna tshogs pa nyid kyi phyir/_dngos rnams sna tshogs ngo bo nyid/_sna tshogs pa nyid du grub par 'gyur ro/_/blo'i snang ba sna tshogs pa nyid de yang /_phye ma leb khra bo la yod pa yin pa de ltar na/_ci'i phyir 'di la sngon po la sogs pa sna tshogs pa ma yin/_ci de yan lag min/_blo'i
[\[191b.4\]]snang ba sna tshogs pa nyid kyi rgyun yin pa de'i tshe tha dad pa'i rgyu gzhan/_gang gis dngos po rnams kyi tha dad rnam par bzhag 'di grub/_sna tshogs pa nyid kyi rgyu ci yang yod pa ma yin no zhes bya ba'i don to/_/gal te sna tshogs pa zhes bya ba yan lag can gyi ngo bo gcig cig phye ma leb khra bo la sogs pa la sna
[\[191b.5\]]tshogs pa'i rnam par 'dzin pa'i ngang tshul can gyi shes pa'i rgyu yin gyi/_sngon po la sogs pa'i ngo bo sna tshogs pa can ma yin pa de'i tshe/_ri mo sogs blo sna tshogs min/_sogs pa smos pas ni stan khra bo la sogs pa gzung ngo /_/blo sna tshogs pa can du mi 'gyur ro/_/ci'i phyir zhe na/_rigs mi
[\[191b.6\]]mthun rnams rtsom med phyir/_/sngon po la sogs pa gang la rigs mi mthun pa rnam pa sna tshogs pa yod pa de ni rigs mi mthun pa can no/_/rigs mi mthun pa can de dag ni 'bras bu'i rdzas rtsom pa med pa'i phyir/_yan lag can yod pa ma yin no/_/de med pa'i phyir de la yan lag gi yon tan rnams kyang
[\[191b.7\]]sna tshogs pa'i yan lag can gyi ngo bo gcig mi rtsom pa'i phyir/_sna tshogs pa yan lag can gyi ngo bo gcig yod pa ma yin na/_gang gis na blo sna tshogs par 'gyur/_sngon po la sogs pa'i don yod pa gang yin pa de dag kyang so so re re sna tshogs pa'i ngo bo yod pa ma yin pa de ltar na/_ri mo
[\[192a\]]
[\[192a.1\]]la sogs pa la sna tshogs pa'i blo med pa nyid du 'gyur ro/_/ri mo la sogs pa la yan lag can gyi ngo bo gcig yod pa ma yin no/_/'o na ci yin zhe na/_sngon po la sogs pa'i ldan pa sna tshogs pa yod pa yin zhing /_des byas pa ni de'i blo yin no zhes bya ba'i rtogs pa ni ma yin
[\[192a.2\]]no/_/'di ltar ldan pa sna tshogs min no/_/ci'i phyir zhe na/_gzugs med phyir ro/_/ldan pa yon tan gyi bdag nyid la gzugs zhes bya ba'i yon tan gzhan yod pa ma yin te/_yon tan rnams la yon tan med pa nyid kyi phyir ro/_/gal te ji ltar yang sgra'i yul ldan pa sna tshogs pa'i ngo bo ma yin pa de
[\[192a.3\]]lta na yang /_phye ma leb khra bo la sogs pa la yod pa'i yan lag can gyi ngo bo sna tshogs pa dang chos mthun pa can nyid yin pa'i phyir sna tshogs pa bzhin du sna tshogs pa nye bar btags nas bshad pa yin no zhe na/_btags tsam rten ma yin/_ldan pa zhes bya bar sbyar ro/_/ldan pa nye bar btags
[\[192a.4\]]pa'i yul ma yin no/_/de ltar de sna tshogs pa dang 'dra bas sna tshogs pa zhes brjod na/_'di ltar phye ma leb la yan lag can gyi ngo bo khra bo yod pa ma yin no/_/yan lag so so re re la yang sna tshogs pa nyid nye bar btags pa'i rgyu cung zad kyang yod pa ma yin no/_/gal te gnyi ga yang ngo bo nyid
[\[192a.5\]]tha dad pa nye bar btags pa'i rgyu yin no zhe na/_ma yin te phye ma leb khra bo'i gzugs la sna tshogs pa nyid med pa'i phyir dang /_ri mo la sogs pa la yang sna tshogs pa'i ngo bo med pa'i phyir ro/_/gzhan yang ri mo la sogs pa la ldan don gcig la 'phrod pa 'du ba'i phyir/_nye bar brtags pa yin
[\[192a.6\]]par 'gyur na/_de yang 'thad pa ma yin no/_/de ltar na gang la sngon po la sogs pa'i yan lag rnams la/_'du ba dang ldan pa yin na yan lag de rnams so so la ngo bo sna tshogs pa'i ldan pa yod pa ma yin gyi/_'on kyang sngon po la sogs pa'i rang gi ngo bo ste de rnams yod pa yin te/_re re sna tshogs yin phyir
[\[192a.7\]]ro/_/don gcig la 'brel pa med pa'i phyir yang btags pa tsam gyi don rigs pa ma yin no/_/de ltar ni 'gyur mod kyi ri mo la sogs pa'i sngon po la sogs pa'i yan lag rim bzhin du mthong ba skye zhing de ni sna tshogs pa'i ngo bo gcig yin no zhes bsre bar byed pa'i blo sna tshogs pa skye bar 'gyur ro zhe na/
[\[192b\]]
[\[192b.1\]]ri mo'i sngon po la sogs pa rim bzhin du ni bzung ba la'am/_sna tshogs blo yis bsre min zhing /_/blo sna tshogs pas bsre bar byed pa ma yin no/_/de ltar na de gsal bar snang ba nyid kyi phyir dbang po'i blo 'dod par bya ba yin no/_/dbang po'i blo de skye ba ma yin pa de ltar na yang gang gis don du ma 'dzin
[\[192b.2\]]pa'i ngang tshul can sre bar byed pa skye ba yin no zhes 'dod pa de'i tshe/_don du ma blo gcig gis 'dzin pa thob ste/_du ma blo gcig gis 'dzin phyir ro/_/rgyu'i phyir ci ste skye mched gcig nyid la yang /_cig car du ma mi snang na/_/zhes bshad pa gang yin pa de ni nyams par 'gyur ro/_/de ltar na ji ltar yid
[\[192b.3\]]kyi blo don du ma 'dzin pa'i ngang tshul can 'dzin pa yin pa de ltar na/_dbang po'i blo yang rang gi yul du ma 'dzin pa la 'gal ba ci yod/_de ltar na gang de ni cir yang mi rung ngo /_/gang gi phyir 'di ltar ri mo la sogs pa'i sngon po la sogs pa la ngo bo sna tshogs pa can gcig med par yang sna tshogs par snang ba
[\[192b.4\]]can gyi blo gcig tu 'gyur ba de'i phyir don du ma can gcig yul du ma can gyi blo gcig 'jug par 'gyur ba de ltar 'grub 'gyur ro/_/de bas na don du mas bskyed par bya ba nyid yin pa'i phyir/_spyi'i spyod yul can gyi rnam par shes pa zhes bya ba yang ngo /_/gang gi tshe de ltar yin pa de'i tshe/_de phyir yang don sna
[\[192b.5\]]tshogs pa cig car 'dzin pa'i phyir yang blo rtog pa med pa 'grub po/_/ji ltar byas nas she na/_re zhig 'dir rnam par rtog pa'i blo la gsal bar snang ba yod pa ma yin no zhes bshad do/_/de la gus pa med pas yang brjod par bya ste 'di ltar yang /_don gcig la ni rtogs pa na/_/de las gzhan pa'ang
[\[192b.6\]]mthong bar 'gyur/_/gang gi tshe sngon po la sogs pa'i don cig car mthong bar 'gyur ba la/_sngon po sngon po zhes rang gi ming dang 'brel ba'i sngon po gcig kho na 'dzin par byed pa de'i tshe yang /_de'i logs na gnas pa'i don snang ba kho na de dus der rang gi ming dang sbyor bar byed pa ma yin te/_
[\[192b.7\]]cig car ming dang rnam par rtog pa mi skye ba'i phyir ro/_/de ltar de dag la sgra dang /_ma 'dres pa nyid 'dzin pa'i phyir/_/mngon sum rtog pa med pa grub pa yin no/_/sna tshogs snang can zhes bya ba la sogs pas gang zhig sna tshogs pa de ni gcig gi rang bzhin ma yin te zhes bya ba la sogs pa'i sbyor ba
[\[193a\]]
[\[193a.1\]]lam nges par smra'o/_/sna tshogs snang can don rnams la/_/rnam pa tha dad cing sna tshogs pa'i snang ba phye ma leb khra bo la sogs pa la 'byung ba can gyi yan lag gi ngo bo gang yin pa de rnams ni rnam pa sna tshogs pa nyid kyi phyir gal te gcig nyid mi rigs na de'i tshe/_re zhig blo de gcig
[\[193a.2\]]nyid la/_/ji ltar du ma snang bar 'gyur/_/sna tshogs pa 'dzin pa'i ngang tshul can gyi blo yang sna tshogs par snang ba nyid kyi phyir/_gcig nyid du mi 'gyur na 'dod pa de'i phyir ma nges pa yin no zhe na/_rnam pa de don dam par 'dod pa gang yin pa de la skyon 'di yin gyi/_nga la ni ma yin te/_de ltar mi 'dod pa nyid kyi
[\[193a.3\]]phyir ro zhes bstan pa'i phyir/_mkhas pa rnams kyis gang gsungs pa/_/de ni dngos stobs 'ongs pa yin/_/sangs rgyas bcom ldan 'das kyis so/_/ci zhig ce na/_gang de dngos po'i stobs las 'ongs pa'o/_/de gang zhe na/_ji lta ji ltar don bsams pa/_/gcig dang du ma'i rnam pa gang dag
[\[193a.4\]]gis rigs pas dpyad pa na/_de ni de ltar rnam pa de dang /_rnam par bral zhing stong par 'gyur te/_rang bzhin 'ga' zhig la yang rnam par mi gnas so zhes bya ba'i tha tshig go/_/chos rnams bdag med par bstan par bzhed nas/_gzhan gyi sgo nas gcig la sna tshogs zhes bya ba la sogs pa 'god par mdzad
[\[193a.5\]]do/_/gal te blo gcig la sna tshogs de don dam par cir 'gyur/_don dam par blo sna tshogs pa des dngos bo yang sna tshogs par 'grub par 'gyur ro/_/de bzhin du bden par 'gyur ro zhes bya ba ni 'dri ba po'i bsam pa'o/_/bstan bcos mdzad pas/_de yi blo yang mi 'gyur ro/_/zhes bya ba smos te/_
[\[193a.6\]]gcig dang sna tshogs pa zhes bya ba de ni 'gal ba yin no/_/gcig nyid yin na don dam par ngo bo sna tshogs pa ma yin pa yang rnam pa sna tshogs par snang ba don dam par de'i rnam pa de dag kyang yod pa ma yin no zhes nan gyis 'dod par bya ste gcig pa nyid nyams par thal ba'i phyir ro/_/gcig dang du
[\[193a.7\]]ma nyid dag gi gnas pa'i rten don dam par rnam pa tha dad pa dang tha dad pa med pa ma gtogs par 'ga' zhig kyang yod pa ma yin no/_/de la gal te don dam par blo sna tshogs pa dang gcig yin par 'dod pa de'i tshe/_sna tshogs pa ma lus pa yang rdzas gcig tu 'gyur ro/_/de ltar na cig car skye ba
[\[193b\]]
[\[193b.1\]]la sogs pa'i skyon yod do/_/de'i phyir gcig yin na yang rnam pa du ma can ma yin no/_/'on kyang gal te 'di bdag don 'dod na/_de'i ngo bo can ma yin par 'gyur ba dag kyang /_de'i ngo bo'i sgo nas gsal ba gang yin pa de dang don dam par gnas pa de kho na nyid yin na de la bdag gi 'gog par byed
[\[193b.2\]]pas/_ci zhig bya ste de ltar 'gyur ro zhes bya bar dgongs so/_/gang gi phyir 'di ltar don gyi rnam pa so sor snang ba de kho na nyid ma yin pa de phyir don dang ste/_gzung bar bya ba nyid du 'dod pa dag dang /_shes pa la 'dzin pa nyid du 'dod pa yang /_rags snang ma yin/_gang 'dir rags pa'i rnam par snang
[\[193b.3\]]ba de phyi'am nang na yod pa ma yin no/_/de ltar na rags par snang ba de gcig gam du mar 'gyur grang na/_re zhig gcig la rags par snang ba ma yin te/_rags pa gcig nyid ni bkag pa nyid kyi phyir ro/_/gang la yod par 'gyur na/_yan lag can gyi ngo bo gcig po 'ga' zhig kyang yod pa ma
[\[193b.4\]]yin no zhes sngar bsal zin to/_/de dag nyid rags pa'i rnam pa de lta bu'i mang po la yang /_rdul phra rab kyi gzugs rnams la yod pa ma yin rdul phra rab re re la gang shes pa rags par snang ba'i rnam pa yod pa ma yin no/_/tshogs pa la yang de'i ngo bo gcig yod pa ma yin na/_gang gis na
[\[193b.5\]]rnam par shes pa 'dra bar 'gyur/_de ltar ni 'gyur mod kyi/_phyi rol gyi don ni med mod kyi/_rnam par shes pa nyid gnyis su snang ba can don dam par yod do zhe na/_de dang de yang rigs pa ma yin no/_/'di ltar nang gi yongs gcod nang gi bdag nyid gcig tu yongs su gcod pa 'dzin pa'i
[\[193b.6\]]rnam pa nyams su myong ba nges pa yin no/_/cha 'di gang las gzhan/_phyi rol bzhin du gnas pa yin/_byis pa rnams kyis dpyad na'o/_/phyi rol gyi don yod pa dang med kyang rung /_blo ngo bo gnyis pa can nyid yin gyi/_blo gcig la don dam par rnam pa de gnyi ga rigs pa ma yin te/_gcig nyid
[\[193b.7\]]nyams pa'i phyir ro/_/ci ste yang de gzung ba'i rnam par snang bar gyur pa/_blo'i snang ba ma yin pa de'i tshe/_blo'i yul gyi rnam pa ma yin pa de ltar na nyams su myong ba yod pa tsam las 'di'i shes pa 'di yin no zhes bya bar mi 'gyur bas na/_blo'i don dang 'dra ba 'dod par bya'o/_/de yang nang du
[\[194a\]]
[\[194a.1\]]'dus pa nas gzhan 'dra ba gcig yod pa ma yin pa de ltar na/_blo nyid blor snang ba can yin no/_/rnam par shes pa gcig gi chas gnas pa ma yin pa de ltar na/_don dam par de tha dad ma yin no/_/de yang /_tha dad med can shes pa yi/_/de'i yang gang 'di tha dad snang ba de bslad
[\[194a.2\]]pa yin/_rab rib can la sogs pa'i shes pa bzhin no/_/shes pa bdag nyid gcig pa de la gcig kyang 'dzin pa'am gzung ba'i rnam pa med pa na nan gyis khas len par byed na/_gnyi ga dag kyang nyams par 'gyur/_gzung ba nyid dang 'dzin pa nyid phan tshun ltos nas de dag rnam par gzhag pa'i phyir ro/_/
[\[194a.3\]]gang gi phyir 'di ltar shes pa la gnyi ga mi 'thad pa/_de phyir gnyi gas stong pa nyid/_shes pa/_de yis de nyid de nyid yin/_/gzung ba dang 'dzin pa dang bral ba'o/_/de ni bslad pa nyid yin na'ang /_gang gi tshe rnam par shes pa la gzung ba dang 'dzin pa'i rnam pa med pa de'i tshe/_de dag ste gzugs dang
[\[194a.4\]]tshor ba la sogs pa yul dang yul can gyi rnam pa'i rten gyi sgo nas/_rnam par gzhag pa'i mtshan nyid can rnams/_tha dad kyang sna tshogs pa nyid yin na yang bslad pa ste 'khrul pa yin no/_/ci'i phyir zhe na/_'di ltar/_dngos rnams tha dad gnas pa 'di/_/de tha dad rten ngang tshul can/_/gzung
[\[194a.5\]]ba dang 'dzin pa tha dad pa'i rgyu can no/_/blo'i snang ba tha dad pa dang tha dad pa med pa ni/_dngos po rnams tha dad pa dang tha dad pa med par rnam par gnas pa'i rgyu can yin no/_/gal te de ci yang ma yin pa de'i tshe dngos po rnams tha dad pa dang /_tha dad pa med pa gang las yin/_de bzhin du skye ba la sogs
[\[194a.6\]]pa yang ngo /_/de ltar na sngar dmigs par ma gyur pa phyis don gyi rnam pa 'dzin pa'i ngang tshul can gyi dmigs pa skyes pa na/_de'i yul can gyi rtogs pa skye ba ni/_yang de lta bu'i rnam pa dmigs pa'i snang ba dang bral ba na/_'gag pa zhes bya ba'i tha snyad byed par 'gyur ro gang gi tshe gang gis
[\[194a.7\]]dmigs pa dang gang dmigs pa de gnyi ga med pa'i phyir/_'ba' zhig kyang dmigs pa ma yin te/_gzung ba dang 'dzin pa'i rnam pa med pa'i phyir ro/_/de'i tshe skye ba la dmigs pa'i rten can ma yin pa de ltar na nges pa yin no/_/dngos po'i tha dad pa dang tha dad pa med pa 'ba' zhig
[\[194b\]]
[\[194b.1\]]bslad pa yin par ma zad kyi mtshan nyid stong pa nyid kyi phyir/_rang bzhin med pa yang yin no zhes bstan pa'i phyir/_gzung dang 'dzin pa'i rnam pa las/_/zhes bya ba smos te/_cung zad yul can nyid du bstan pa ni mtshan nyid yin te/_dper na rnam par shes par byed pas na/_rnam par shes pa
[\[194b.2\]]dang mtshan mar 'dzin pas na 'du shes dang nyams su myong bar byed pas na tshor ba zhes bya ba la sogs pa de lta bu la sogs pa'o/_/gzugs la sogs pa cung zad yul du 'gyur ba bdag nyid ji lta ba bzhin du mtshan nyid du rnam par gzhag pa de'i phyir/_yul dang yul can gzung ba dang 'dzin
[\[194b.3\]]pa'i rnam par rjes su 'brel pa'i ngang tshul can du 'byung ba yin no/_/gzung dang 'dzin pa'i rnam pa las/_/dngos po rnams kyi mtshan nyid gzhan/_/nyid du gzhan ni yod ma yin/_/gzung ba dang 'dzin pa'i rnam pa'i 'brel pa ma gtogs pa'i mtshan nyid yod pa ma yin te/_gzung ba dang 'dzin
[\[194b.4\]]pa'i rnam pa de dag de kho na nyid ma yin pa de ltar na/_don dam pa'i mtshan nyid cung zad kyang yod pa ma yin no/_/de bas na mtshan nyid de rang bzhin gyis stong pa'i phyir/_ngo bo nyid kyis stong pa yin zhing /_mtshan nyid yin pa'i phyir/_rang bzhin med par rab tu bshad/_/sangs rgyas bcom ldan 'das rnams kyis
[\[194b.5\]]mtshan nyid yin pa'i phyir/_rang bzhin med par rab tu bshad/_/mtshan nyid de lta bu'i rang bzhin nyid yin pa'i phyir ro/_/gzhan yang phyi rol gyi don khas len na yang chos thams cad mtshan nyid med pa can te 'di ltar/_phung po la sogs bye brag gi mtshan nyid gang yin pa de ni dper na/_spungs
[\[194b.6\]]par gyur pa de ltar na spungs pa'i don ni phung po dang /_mched par byed pas na mched pa'i don te skye mched kyi don dang /_skyed par byed pa nyid kyi 'byung khungs kyi don ni khams kyi don lta bu'o/_/mtshan nyid de thams cad byed pa'i khyad par can te byed pa'i bye brag can no/_/byed pa de yang sgro btags
[\[194b.7\]]pa yin te/_chos thams cad byed pa med pa'i phyir/_don dam par yod pa ma yin no/_/de ltar na/_byed pa de yang de nyid min/_/rang bzhin med pa yin no/_/rgyu des kyang dngos po de dag mtshan nyid bral mtshan nyid med pa can yin no/_/dngos po rnams rang bzhin med pa yin na yang /_bcom
[\[195a\]]
[\[195a.1\]]ldan 'das kyis/_gzugs la sogs pa'i mtshan nyid so so tha dad pa rnam par gzhag pa mdzad pa/_de ji ltar mthong ba nyid la brten nas mdzad pa de ltar na 'gal ba med pa bstan pa'i phyir/_ji lta'i rang rkyen la ltos nas/_/zhes bya ba la sogs pa smos te/_bdag nyid
[\[195a.2\]]ji lta ba bzhin du mthong ba so sor nges pa'i sgo nas/_gzugs la sogs pa la don dam pa bzhin du mthong bar byed pa'i/_rnam rig de bzhin min rnam par/_/skye 'gyur ro/_/gang dag ce na/_ma rig pas bcom bdag nyid can/_so so'i skye bo nyon mongs pa can ma yin pa'i mi shes pa ma spangs pa can
[\[195a.3\]]gyi'o/_/'dis ni phyin ci log tu snang ba'i rgyu bstan to/_/phyin ci log pa'i rnam pa yang ci dang ci 'dra ba zhig ce na/_rab rib can sogs bzhin/_rab rib can la sogs pa bzhin du phyin ci log gi rnam par rtog pa'i rnam pa skye'o/_/gal te rnam par rig pa phyi rol gyi don la ltos pa med pa yin na/_ci'i
[\[195a.4\]]phyir yul nges pa la sogs pa'i sgo nas 'jug par 'gyur zhe na/_ji lta'i rang rkyen la ltos nas/_/zhes bya ba smos te/_ltos par byed pas na ltos pa ste ltos pa de'i phyir ro/_/rkyen gyi bdag nyid ji lta ba bzhin la ltos nas zhes bya ba'i don to/_/phyi rol gyi don la ltos pa med na yang rnam par rig pa rang dbang
[\[195a.5\]]gis 'jug pa yin no/_/'o na ci yin zhe na/_rnam par rig pa la la'i rgyud yongs su gyur pa 'ga' zhig skye ba'i rgyu mtshan yin no/_/de ltar na rkyen gyi bdag nyid ji ltar nye ba bzhin du rnam pa 'ga' zhig skye bar 'gyur ro zhes ston par byed do/_/phyin ci log 'khrul pa de yang rnam pa thams cad du sa
[\[195a.6\]]bon med pa ma yin mod kyi/_'on kyang de'i sa bon 'di nyid ces bstan par mi nus te/_sems dang sems las byung ba dang mtshungs pa'i ngo bo can nyid yin pa'i phyir ro/_/gal te bstan par mi nus pa'i rang bzhin de ji ltar yod pa yin zhe na/_gal te de med par 'gyur ba de'i tshe/_med par khyad par
[\[195a.7\]]med pa'i phyir ji ltar rmi lam na dmigs pa'i skyes bu rnams kyi rmi lam na dmigs pa de ltar sad pa na yang /_skye ba dang 'chi ba la sogs pa'i tha snyad thams cad 'jug par 'gyur te/_skyes bu mthong ba po bzhin no/_/med pa 'di dag la bye brag ci yod de/_mo gsham gyi bu la sogs pa gtan nas
[\[195b\]]
[\[195b.1\]]med pa'i ngo bo yang skye ba dang 'chi bar 'gyur te/_mngon par 'dod pa'i skyes bu bzhin nam 'di yang ma yin te/_bye brag med pa'i phyir ro/_/de ltar na 'khrul pa sa bon med pa ni phyin ci log tu snang ba can yang 'jug par mi 'gyur ro/_/de ni de nyid rigs can min/_gang dag gis she na/_mchog mthong
[\[195b.2\]]min pa thams cad kyis/_sangs rgyas las gzhan pa gzung ba dang 'dzin pas bslad pa'i gnas skabs can dag gis te/_sangs rgyas kho nas de kho na nyid mkhyen gyis gzhan gyis ni ma yin no/_sangs rgyas bcom ldan 'das kyis phyin ci log gi rnam pa nyid rnam par phye ba can nyid yin yang ji ltar
[\[195b.3\]]mthong ba bzhin du rnam par gzhag par mdzad pa/_de ltar na zhen pa mnga' ba'i rgyu bstan pa yin no/_/mchog mthong ba ma yin pas de nyid rigs pa ma yin na/_gzung dang zhes bya ba la sogs smos pa la/_mchog mthong ba ma yin pa de rnams ni bzung dang 'dzin pa'i bslad pa dag med par
[\[195b.4\]]med phyir ro/_/rtag tu bzung ba dang 'dzin pa'i rnam pas bslad pa nyid kyi phyir mthong ba dang bslad pa de 'dra ba ni mchog dang khyad par du 'phags pa ma yin no/_/de dag la gnyis kyis dben pa mchog mthong ba yang yod pa ma yin na gang gis na de kho na nyid de shes par 'gyur te/_gnyis kyi bag chags
[\[195b.5\]]rtsa nas bton pa med pa nyid kyi phyir ro/_/gang gi tshe de dag gis gnyis kyis dben pa mthong bar 'gyur ba de'i tshe de kho na nyid mthong bar 'gyur te/_'di gnyis kyis dben pa'i mtshan nyid can yin pa'i phyir ro/_/des te de'i phyir/_de nyid don btang snyoms can de kho na nyid kyi don mtshan nyid dang
[\[195b.6\]]bral ba btang snyoms su mdzad pa can/_sangs rgyas bcom ldan 'das gang yin pa de dag gis glang chen gzigs stangs mdzad nas/_glang chen bzhin du don gyi de kho na nyid gzigs su zin kyang bdag nyid kyis mi gzigs pa ltar ston pa/_'jig rten thugs ni 'ba' zhig gis/_phyi rol spyod la
[\[195b.7\]]'jug pa mdzad/_ji ltar 'jig rten snang bar 'gyur ba'i don la mngon par zhen pa'i snang ba de'i ngor mdzad nas/_ji ltar snang ba nyid rtogs par gyis shig_/ji ltar snang ba las bzlog pa la 'dzin par ma byed cig ces phyi dang nang gi dngos po rnams kyi mtshan nyid rnam par gzhag pa la
[\[196a\]]
[\[196a.1\]]'jug par mdzad pa yin no/_/de ltar rnam par gzhag pa yang de don du gnyer ba la ril por 'dzin pa la sogs pa bzlog pa'i thabs su bstan par 'gyur ba de gnas pa yin no//_//tshad ma rnam 'grel gyi 'grel pa/_bam po nyi shu dgu pa/_ji ltar sna tshogs su snang
[\[196a.2\]]ba'i ngang tshul can gyi blo yang ji ltar na gcig yin zhes bya ba de gnas pa yin no/_/de ltar na gzugs sna tshogs pa dang blo sna tshogs pa dag kyang skyon mtshungs pa nyid yin na yang /_rnam pa gang gis blo gcig yin par brjod kyi/_gzugs sna tshogs pa yang ma yin pa de ltar na gtan tshigs
[\[196a.3\]]ma nges pa yang ma yin no zhes bstan pa'i phyir/_shes pa sngo sogs zhes bya ba la sogs pa smos te/_shes pa sna tshogs pa la/_sngo sna tshogs snang bar 'gyur ba gang yin pa/_shes khyad par yin shes pa'i bye brag yin te nyams su myong ba'i bdag nyid du gyur pa zhes bya ba'i don to/_/de nyid gcig yin
[\[196a.4\]]gyi/_gzhan rten min shes pa'i rang bzhin nyid yin pa'i phyir shes pa gcig nyid bzhin du don gzhan la brten pa ma yin no/_/sna tshogs par mthong ba der snang ba'i ngang tshul can de 'dra bar gyur pa de de las gzhan pa'i ser po la sogs pa'i snang ba tha dad pa yan gar ba mthong nus ma yin te/_der snang
[\[196a.5\]]ba na de las gzhan pa shes pa gcig gi bdag nyid can thams cad kyang nges par snang ba'i phyir dang /_gcig mi snang bas kyang gzhan yang mi snang ba'i phyir ro/_/'di ltar gang gi tshe 'jal bar byed pas/_de la ni sngon po la sogs pa'i rnam pa de las gzhan pa ser po la sogs pa dag las
[\[196a.6\]]sngon po'o/_/'di ser po'o zhes shes pa gzhan gyis 'byed par byed pa de'i tshe/_rnam pa de lta de ltar/_'byed byed pa na shes pa de tshol bar byed pa ma yin te/_de ni de'i ngo bo ma yin pa'i phyir ro/_/'o na ci yin zhe na/_don la 'jug par 'gyur/_don nyid la de'i shes pa 'jug par byed par 'gyur
[\[196a.7\]]ro zhes bya ba'i don to/_/de bas na rnam pa gcig snang bar gyur pa na yang thams cad pa'am cung zhig kyang ma yin pa de ltar na shes pa la sngon po la sogs pa'i snang ba tha dad par byed nus pa ma yin no/_/de bzhin du phyi rol gyi don sna tshogs pa ma yin no/_/de ltar na sngon po la sogs pa gcig
[\[196b\]]
[\[196b.1\]]chod pa na yang /_gzhan la 'jug pa nyid mthong ba'i phyir don yang cig car ram so so nas 'dzin par 'gyur na shes pa ni de ltar 'dzin pa ma yin no/_/'di ltar/_shes pa ji ltar snang gang yin/_/de ni de ltar nyams myong 'gyur/_/rnam pa 'ga' zhig kyang /_de las gzhan pa'i rnam pa gags byed pa yod na
[\[196b.2\]]yang ma yin no/_/de ltar gcig ngo bor 'gyur/_gcig nyid du 'gyur ro/_/sems ni sna tshogs pa mthong ba'o/_/rnam pa ni sna tshogs pa ste nyams su myong ba'i ngo bo sna tshogs par snang ba'o/_/de'i phyir gang sna tshogs pa rnam par phye bar nus pa can de ni gcig gi rang bzhin ma yin no zhes bya ba gtan
[\[196b.3\]]tshigs khyad par dang bcas pa yin pa de bas na mi mthun pa'i phyogs la zhugs pa med pas ma nges pa ma yin no zhes bya bar dgongs so/_/blo sna tshogs pa'i rnam pa 'dzin pa bzhin du rnam par 'byed pa ma yin na yang /_rma bya la sogs pa sna tshogs pa der 'dzin pa yin te/_de la sngon po la sogs
[\[196b.4\]]pa so so tha dad par 'dzin pa'i phyir ro/_/des na phyi rol sna tshogs pa'i rang bzhin nyid yin gyi/_blo'i ni ma yin te de'i snang ba sna tshogs pa nyid yin na/_phan tshun tha dad pa 'dzin pa'i phyir ro/_/phyi rol gyi ras dang rma bya la sogs pa de la yang sngon po la sogs pa re re chod pa ni gzhan ma chod pa tha dad
[\[196b.5\]]par 'dzin pa gang yin pa de yang /_yan lag rnams kyi gzugs yin gyi/_yan lag can gyi ma yin na gang gis sna tshogs pa nyid du 'gyur/_de'i phyir ras dang rma bya la sogs pa'i yan lag can gyi ngo bo gcig yin no zhe na/_gal te de ltar ras la sogs pa'i ngo bo gcig yin pa de'i tshe/_ras
[\[196b.6\]]sogs gzugs ni gcig yin na/_khas len na de ltar tha dad med par 'gyur/_de ltar 'gyur zhes bya ba ni blo yod pa'i rnam pa sna tshogs pa'i rnam pa bzhin du 'gyur ro/_/re zhig yan lag chod pa can gyi yan lag can gyi ngo bor 'dzin pa'i blo yang tha dad pa med par 'gyur te/_sna tshogs
[\[196b.7\]]pa'i ngo bo snang ba ma tshang ba med pa can du 'gyur ro zhes bya ba'i don yin na/_'gyur ba yang ma yin pa de bas na/_de ni gcig nyid ma yin no/_/yan lag gi ngo bo de dang de tha dad par bzung bshad pa ma yin nam zhe na/_gal te de ltar yin pa de'i tshe yan lag rnams bzung bar gyur pa na/_ji ltar
[\[197a\]]
[\[197a.1\]]blo la yan lag gi ngo bo snang ba de ltar/_yan lag can gyi ngo bo yang tha dad par rang gi ngo bo'i sgo nas gzung bar 'gyur ro/_/'di ltar tha dad can ni/_gzugs la sogs pa yan lag gi ngo bo rnams rnam phye bas na/_blos tha dad par byas pa ste/_bor na zhes bya ba'i don to/_/tha dad
[\[197a.2\]]med can ni yan lag can gyi ngo bo gzhan mi mthong /_yan lag gi ngo bo las tha dad pa la'o/_/'dis ni de med pa la rang bzhin mi dmigs pa bstan to/_/gzhan gyis ji ltar dbang po las 'das pa'i rdul phra rab so so tha dad pa mthong ba'i lam du mi 'gyur ba de ltar bsags pa na yang de dag nyid
[\[197a.3\]]yin pas na/_gal te yan lag can gyi ngo bo med par 'gyur na 'ga' zhig kyang mthong bar mi 'gyur ro zhes brjod pa gang yin pa 'di la yang /_rdul phra rab so so tha dad pa la nus pa med na yang /_gal te so so re re phan tshun nye bar 'gro ba la sogs pa'i rkyen las gzhan dang gzhan las/_skye phul byung bar
[\[197a.4\]]gyur pa na/_mang po blo'i rgyu ni 'gyur ba la/_de'i tshe 'gal ba dag ni ci zhig yod/_gang gis na yan lag can rtogs par byed/_ci dang 'dra bar zhe na/_dbang po la sogs bzhin/_dper na bdag dang dbang po dang yid la sogs pa so so tha dad pa 'bras bu rnam par shes pa skyed par byed pa ma yin
[\[197a.5\]]pa/_phyis phan tshun tshogs nas de skyed par byed pa bzhin no/_/de ltar ni 'gyur mod kyi/_rdul phra rab rnams rgyu nyid yin pas bzlog pa ma yin te/_sngar dbang po las bdas pa phyis kyang yul du mi 'gyur ro zhe na/_de ni rgyu'i dngos po ma gtogs par gzhan gzung ba zhes bya ba gzhan ci yang med/_de ltar
[\[197a.6\]]na rgyur gyur pa'i don de la gang gi rnam can blo/_don gang gi ngo bo'i rjes su byed pa'i blo de'i gzugs de ni gzung bar brjod/_'di ltar rnam par 'jog par nus pa rgyu nyid ni yul yin no/_/du ma cig car gzung ba ma yin no zhes bshad pa gang yin pa de yang cig car du ma 'dzin pa ma yin na/_ji ltar
[\[197a.7\]]rang gi yan lag bcas/_/cig car yan lag can bzung yin/_/'di yang du ma nyid yin pa'i phyir gzung ba ma yin na/_gzung ba yang yin te/_'di ltar lkog shal la sogs mthong med par ni/_ba lang shes pa mthong ba med/_/lkog shal la sogs pa yan lag rnams gzung ba med par
[\[197b\]]
[\[197b.1\]]ba lang mthong ba yod pa ma yin pa de ltar na du ma gzung ba nyid yin no/_/de ltar ni 'gyur mod kyi/_gal te yon tan gtso bo dag_/cig car 'dzin par 'dod na yang /_/phan tshun khyad par med par gyur pa rdzas du ma 'dzin pa mi 'dod la yon tan dang gtso bor gyur pa'i du ma yang ma yin no/_/lkog shal la sogs
[\[197b.2\]]pa'i yan lag ni ba lang gi rdzas kyi khyad par du gyur pa yin pas na/_de dag lhan cig 'dzin pa'i rigs pa yin pa de ltar rdul phran ma yin pa'i phyir de dag lhan cig 'dzin par rigs pa ma yin no zhe na/_gal te de lta yin na gang gi tshe/_yan lag khyad par can du gyur pa gcig nyid kyi skyes bus/_
[\[197b.3\]]ji ltar rwa can dang lkog shal dang ldan pa yin no zhes shes par 'gyur ba de'i tshe/_khyad par du ma'i 'brel ba'i nges pa cig car byed par mi nus pa nyid kyi phyir/_yan lag khyad par du gyur pa gcig nyid 'dzin par 'gyur gyi/_lhag ma dag ni ma yin te/_yan lag rdzogs can de las gzhan pa'i
[\[197b.4\]]yan lag dang lhan cig mi 'dzin to/_/de ltar na yan lag de dag phan tshun khyad par can gyi gzhi'i dngos po ma yin zhing /_yan lag can yang /_yan lag re re rnam grangs kyis khyad par du nye bar gnas pa yin pa de ltar na/_gcig po de dag dang lhan cig 'dzin pa yin gyi/_de las gzhan pa'i
[\[197b.5\]]yan lag dang lhan cig ni ma yin no/_/yon tan sogs ldan cig car yang 'dzin pa yin te/_yon tan ni snang ba la sogs pa'i yon tan gang yin pa'i sngon po la sogs pa'i ngo bo yin la/_spyi ni rna ba nyid la sogs pa'o/_/las ni g.yo 'gul la sogs pa'i/_khyad par de ni rdzas ma
[\[197b.6\]]yin pa de ltar na de dang lhan cig 'dzin pa ma yin no/_/yan lag rnams la yon tan la sogs pa'i rdzas 'du ba dang ldan pa yin pa de ltar na/_don gcig la mngon par 'brel pas 'dzin pa yin na/_gang 'ga' zhig gis 'ga' zhig 'dzin par 'gyur te/_brgyud pas 'brel pa
[\[197b.7\]]rtog pa na thams cad dang lhan cig 'brel ba 'ga' zhig yod pa'i phyir ro/_/khyad par dang ni khyad par gzhi/_/zhes bya ba la sogs pas yan lag rdzogs pa can gyi yan lag can 'dzin pa ma yin no zhes bya ba de'i gzhung 'dzugs par byed do/_/khyad par gyi gzhi'i rnam par
[\[198a\]]
[\[198a.1\]]gzhag pa ma yin no/_/'o na ci yin zhe na/_gang gi tshe brjod par 'dod pa'i gzhan dbang khyad par nyid dam khyad par gyi gzhi nyid du brjod par 'dod pa gang yin pa de'i tshe khyad par dang khyad par gyi gzhir 'gyur te/_'di lta ste dper na ba lang gi rdzas kyi khyad par ni rwa yin pa lta
[\[198a.2\]]bu'o/_/de'i tshe ba lang rwa can yin no/_/gang gi tshe rwa can 'di nyid khyad par yin pa de'i tshe/_ba lang gi rwa yin pa de ltar na rwa nyid gtso bo yin gyi/_ba lang gi rdzas ni phal pa yin no/_/de de ltar na khyad par dang khyad par gyi gzhi brjod par 'dod pa'i gzhan dbang phyir/_yan lag nyid du gzung
[\[198a.3\]]ba gang /_gang kho na'i khyad par nyid du gang /_de yang de nyid kyis gzung 'gyur/_khyad par can gzung bar 'gyur ba de ltar khyad par dang khyad par gyi gzhi 'dzin par 'gyur gyi/_gzhan ma yin pas na yan lag lhag ma rtogs pa med pa'i phyir/_ba lang ma rdzogs pa nyid mthong bar 'gyur ro/_/
[\[198a.4\]]gang cig car du ma mi 'dzin pa de'i tshe/_gzhan dang gzhan mthong ba'i yang bum pa la sogs pa'i dngos po la cig car skyes bu'i blo gcig 'gyur/_bum pa mthong ba na yang snam bu la sogs par shes par 'gyur ro/_/de ltar na khyed kyis bum pa la sogs pa'i rdzas kyi rang bzhin nyid las snam bu la
[\[198a.5\]]sogs pa tha dad par 'dod par mi 'gyur te/_dngos po tsam gyis 'byung ba'i ngang tshul can gyi shes pa khas mi len pa'i phyir ro/_/tshad ces bya ba'i yon tan nam/_spyi la sogs pa tha dad par byed pa ni blo tha dad pa'i rgyu mtshan yin pa'i phyir ro/_/re zhig dngos po rang nyid ni dngos bo gzhan las tha dad
[\[198a.6\]]pa ma yin te/_dngos po ni dngos po gzhan rang tha dad med phyir/_rgyu'i phyir blo tha dad pa ma yin no/_/yon tan la sogs pa tha dad pa med par 'gyur na/_yon tan la sogs pa tha dad pa'ang 'dzin pa ma yin te/_cig car don du ma rtogs par thal bas 'dzin pa med phyir ro/_/de'i phyir
[\[198a.7\]]gzhan dang gzhan mthong ba na yang blo gcig tu 'gyur ro/_/de ltar ni 'gyur mod kyi/_gal te yon tan sogs tha dad/_/'dzin na sna tshogs nyid rtogs 'gyur/_/sngar rdzas 'ba' zhig mthong zhing dus phyis yon tan dang spyi la sogs pa rdzas tha dad pa'i 'phrod pa 'du ba can yang yin pa de'i
[\[198b\]]
[\[198b.1\]]phyir sna tshogs pa nyid rtogs par 'gyur na/_spyi la sogs pa tha dad pa gcig la 'brel ba ma yin pa'i phyir des khyad par can du byas pa'i rdzas tha dad par gyur pa de ltar na/_de dag la rtogs pa tha dad par 'gyur ro/_/ji skad du bshad pa rnam pa tha dad pas rtogs pa tha dad pa nyid yin par bla ste/_
[\[198b.2\]]de lta na yang de ltar rtogs na yang de'i 'brel pa can ni 'chol bar 'gyur/_snam bu la sogs pa'i rdzas rnams kyi 'brel pa can yon tan la sogs pa gang yin pa de dag gi 'brel pa can rnam pa 'chol par 'gyur te/_spyi la sogs pa gzhan gyi sgo nas rdzas kyi khyad par gzhan nyid 'dzin par 'gyur ro zhes bya
[\[198b.3\]]ba'i don to/_/de ltar na yon tan la sogs pa 'ba' zhig 'dzin pa yin gyi rten dang bcas pa ni ma yin te/_cig car don du ma 'dzin pa thal ba'i phyir ro/_/ji ltar gzung ba'i rdzas la 'du ba dang ldan pa nyid kyi spyi la sogs pa gdon mi za bar 'dzin pa ma yin te/_rdzas mang po mthong ba na rnam par
[\[198b.4\]]g.yengs pa las gzhan yang mthong ba'i phyir ro/_/spyi la sogs pa'i khyad par gyis kyang rdzas khyad par can gzhan shes pa'i phyir rnam par nges pa ma yin pa de ltar na/_'brel pa can 'chol ba yin no/_/grangs can dag gis kyang sgra la sogs pa'i ngo bo gcig tu 'dod pa'i de'i sgra dang /_
[\[198b.5\]]sgra sgrogs pa de dag ni snying stobs la sogs pa'i bdag nyid kyis du ma nyid yin phyir/_cig car du ma 'dzin pa grub/_ci'i phyir zhe na/_bde ba la sogs pa'i bkod pa can rnams mi 'dzin na/_bde ba la sogs pa bkod pa de sgra la sogs pa 'dzin pa mi rung ba'i phyir/_bkod pa 'dzin pa
[\[198b.6\]]na bkod pa can yang 'dzin pa yin no/_/sbyor ba ni gang zhig gang gi bkod pa 'dzin pa de ni de'i bkod pa can yang 'dzin pa yin te/_sor mo bkod pa'i mtshan nyid can gyi khu tshur 'dzin pa na sor mo 'dzin pa lta bu'o/_/skyes bu 'di'i yang rna ba la sogs pas kyang bde ba la sogs pa'i ngo bo can gyi
[\[198b.7\]]sgra la sogs pa 'dzin pa yin no zhes bya ba ni rang bzhin gyi gtan tshigs so/_/thams cad las kyang zhes bya ba la sogs pas chos can du ma'i ngo bo dbang po las rnam pa thams cad du rtogs pa ma yin no zhes bya ba de 'chad par byed do/_/chos can cha med pa gcig ni rang bzhin tha dad pa ma
[\[199a\]]
[\[199a.1\]]yin te/_'on kyang thams cad las kyang ldog chos can khams gsum las khyad par can du gyur pa'i rang bzhin bum pa'i ngo bo nyid gang dang gang las snam bu la sogs pa gzhan gyi ngo bo las ldog de las/_tha dad rtogs pa'i tha dad can/_/de ni snam bu la sogs pa ldog pa'i
[\[199a.2\]]yul de las tha dad pa ni de las tha dad pa'o/_/du ma'i ngo bo gang la des rtogs shing khong du chud pa'i tha dad pa yod pa de la de skad ces bya'o/_/gang dang gang las ldog pa de dang de las tha dad pa la ltos nas/_snam bu ma yin pa nyid la sogs pa'i chos su sgro btags pa de tsam rtogs par 'gyur
[\[199a.3\]]gyi/_/bum pa la sogs pa'i mtshan nyid can gyi chos can de don dam par cha dang ldan pa ma yin no/_/ngo bo tha dad de chos can gyi chos tha dad pa'o/_/brtag pa yin na rnam par rtog pa'i rnam par shes pa'i spyod yul yin gyi/_rnam par rtog pa med pa'i sems kyi spyod yul ma yin no/_/de dag ci dang 'dra ba
[\[199a.4\]]yin zhing dbang po'i shes pa ci 'dra ba'i spyod yul ma yin zhe na/_res 'ga' 'byung ba sna tshogs min/_/sna tshogs snang ba zhes bya ba smos te/_chos can gcig la yang shes bya nyid la sogs pa'i chos de dag tha snyad rnam pa sna tshogs pa'i yan lag btags pa de rnam par rtog pa'i rnam par shes
[\[199a.5\]]pa tha snyad kyi ngo bo sna tshogs la 'jug par nus pa'i yul yin no zhes 'dod kyi/_dbang po'i shes pa la snang ba ni ma yin no zhes bstan par 'gyur ro/_/dbang po'i shes pa sna tshogs pa ma yin pa de ni/_chos can gcig gi ngo bor nges pa'i rang gi ngo bor 'dzin pa can yin no/_/de bas na sna tshogs pa
[\[199a.6\]]ma yin pa'i sna tshogs pa de dag ji ltar yul du 'gyur zhes bya ba sna tshogs min zhes bya ba 'dis bshad do/_/res 'ga' 'byung ba zhes bya bas ni 'di skad du gal te shes bya nyid la sogs pa'i chos tha dad pa brtags pa de dag dbang po'i shes pa yul du 'gyur ba de'i tshe phyi rol gyi don nye ba la ltos
[\[199a.7\]]pa med par rnam par rtog pa'i rnam par shes pa bzhin du rang dbang du 'jug par 'gyur ro zhes bstan par 'gyur ro/_/des ni spyi dngos por yod pa bkag pa yin no/_/gal te yang dkar po nyid la sogs spyi'i 'dra ba khyed cag gis brjod pa de lta na yang rnam par rtog pa med pa'i spyod yul
[\[199b\]]
[\[199b.1\]]min zhes bya bar sbyar ro/_/ci'i phyir zhe na/_dbang po'i spyod yul yod pa'i don gang yin pa de ni sgra yis brjod bya min/_bdag nyid rang gis rig pa gang yin pa de ni dbang po'i spyod yul rang rig pa gang yin pa de ni bstan par mi nus so/_/ci'i phyir zhe na/_shes pa'i ngo bo tha dad phyir/_sgra las byung ba'i
[\[199b.2\]]shes pa gang yin pa dang dbang po'i shes pa gang yin pa 'di gnyis snang ba tha dad pa yin zhing /_sgra las byung ba'i shes pa la mi snang ba gang yin pa de ni sgra'i don ma yin no/_/de'i phyir dkar po nyid la sogs pa ni shes pa ngo bo tha dad pa can gyis gzung bar bya ba nyid yin pa'i phyir/_dbang
[\[199b.3\]]po'i shes pa'i yul ma yin par bstan to/_/sbyor ba ni gang zhig gang las shes pa'i ngo bo tha dad pa can gyis gzung bar bya ba de ni de nyid ma yin te/_dper na gangs can ni rta las shes pa'i ngo bo tha dad pa can gyi gzung ba yin pa lta bu'o/_/sgra'i yul dkar po nyid la sogs pa yang dbang po'i
[\[199b.4\]]yul las shes pa'i ngo bo tha dad pa can gyis gzung bar bya ba yin no zhes bya ba ni khyab par byed pa 'gal ba dmigs pa'o/_/de ltar ni 'gyur mod kyi/_gal te don gcig nyid yin na'ang /_blo rnams sna tshogs rten can nyid/_sgra las byung ba'i shes pa gang yin pa de dang dbang po'i blo gang yin
[\[199b.5\]]pa 'di gnyis kyi dkar po nyid la sogs pa'i yul nyid gcig yin la/_gcig nyid yin na yang dbang po'i blo'i rten mig la sogs pa yin zhing /_gzhan gyi yid nyid yin pa de ltar na/_rten tha dad pa'i phyir snang ba de tha dad pa ma yin no zhe na/_gal te yul gcig na yang /_rten tha dad pa'i phyir
[\[199b.6\]]snang ba tha dad pa de'i tshe/_rna ba la sogs sems/_rna ba la sogs pa'i rten tha dad pa'i sgo nas skye ba de ni tha dad don can de gang las ma yin pa kho na'o/_/'dir yang rna ba'i shes pa la sogs pa'i yul gcig nyid yin zhing /_snang ba tha dad pa ni rten tha dad pa'i phyir ro zhes brjod par nus so/_/rnam
[\[199b.7\]]pa 'ga' zhig gis rjes su byed pa'i phyir sgra las byung ba'i yul nyid ni gcig yin gyi/_rna ba la sogs pa'i shes pa'i ni ma yin no zhes bya ba ni log pa yin te/_de ltar 'di la yang shes bya nyid la sogs pa'i rjes su byed pa de 'dra ba rtog par byed na gang gis bzlog_/gzhan yang sems kyi ste shes
[\[200a\]]
[\[200a.1\]]pa'i rten ni gzhan dang gzhan skye ba yin na gzhan dang gzhan ma yin pa de ltar na yang shes bya'i dngos po gcig de nyid du 'gyur na/_ci gzugs de tha dad rnam par snang ba can gang las/_gang gis na dbang po'i shes pa la ngo bo gcig gsal bar 'gyur zhing /_gzhan ni sgra
[\[200a.2\]]las byung ba yin te/_de ltar na blo snang ba tha dad pa dang /_don ni rnam pa gcig can nyid yin pa'i phyir rang nyid 'dzin pa'i ngang tshul can gyi shes pa la snang ba'i ngo bo gcig nyid du 'gyur ba de'i phyir spyi ni dbang po'i shes pa dang sgra las byung bas gzung ba ma yin te/_de dag ni rnam pa tha dad pa can
[\[200a.3\]]nyid yin pa'i phyir ro/_/gal te sgra las byung ba dang dbang po'i shes pa dag gi yul gcig ma yin na/_rwa la sogs pa dang ldan pa'i don gang yin pa de ba lang zhes ji ltar sgra las byung bas rtogs pa gang yin pa'i gsal ba'i bye brag skyes bus mthong bar gyur pa gang yin pa 'di ngas thos pa de ni
[\[200a.4\]]ba lang 'di yin no zhes bya bar ji ltar 'gyur/_de'i phyir sgra dang dbang po'i shes pa'i yul gcig yin no zhes bya ba'i rtog pa gang yin pa de yang rigs pa ma yin no/_/'di ltar yang /_ba lang la sogs ngo shes pa/_/gang yin pa de ni sngar mthong ba las ni bzlog pa yin/_ci'i phyir zhe na/_
[\[200a.5\]]mthong ba rtogs pa med par ni/_dbang bo'i spyod yul gyi don la reg pa med par brjod pa'i rnam rtog 'jug pa'i phyir ro/_/gang gi tshe sgra rang gi mtshan nyid la mi reg pa de'i tshe gang las sgra de nyid kyis dngos po bstan pa phyis mthong bas de ltar shes par 'gyur re zhig ngo shes pa'i shes pa
[\[200a.6\]]mthong ba'i don ches ring ba'i rjes su zhugs pa don du zhen pa gang yin pa de yang /_mthong ba'i don nyid kyi yul la dmigs pa ma yin na/_ci sgras don de ston par 'gyur ram/_sgras bstan par 'gyur ba'i don ngo shes pa'i rjes su byed par 'gyur 'on kyang sngon thos pa'i don 'dzin pa zhes bya
[\[200a.7\]]ba ni log pa'i shes pa nyid yin no/_/gang gi phyir ba lang ba lang zhes bya ba'i sgra dang shes pa 'di rjes su 'gro ba can yin pa de'i phyir dngos por gyur pa rjes su 'gro ba can gcig nyid du 'gyur ba yin no zhe na/_'di ltar ba lang la sogs don la/_yul la rigs sogs brjod
[\[200b\]]
[\[200b.1\]]pa'i rnam par rtog pa'i/_rjes su 'gro las rjes dpag gang /_/yod pa nyid bsgrub pa'i phyir/_brjod pa'i rjes su dpag pa/_de yang des ni sgra dang dbang po'i shes pa'i snang ba tha dad pas sun 'byin to/_/de ltar na sgra gang gi rjes su byed pa de ni dbang po'i shes pa'i yul ma yin na/_gang gis na de'i
[\[200b.2\]]rjes su 'gro ba las sgra'i yul dbang po'i don nyid du 'grub par 'gyur/_gal te rjes su 'gro ba can gyi sgra 'ga' zhig gam shes pa rjes su 'jug pa yod pa zhes bya ba de tsam du 'gyur gyi/_dbang po'i yul spyir grub pa ni ma yin no/_/rjes su 'gro ba can gyi rnam par rtog pa 'di la yang
[\[200b.3\]]dbang po'i spyod yul las 'das pa rjes su 'gro ba can gyi yul don dam pa yang yod pa ma yin no/_/de ltar na ji ltar dngos po tha dad na yang dngos po'i chos nyid kyis don gyi bya ba gcig byed pa de bzhin du de'i yul can gyi mthong ba nyid ni tha dad kyang /_rjes su 'gro ba can gyi don med par ngo shes pa
[\[200b.4\]]zhes bya ba'i rnam rtog gcig ni rang bzhin gyi byed pa yin zhes sngar rgyas par brjod zin to/_/de'i phyir/_dbang po rnams kyi spyod yul gzugs/_/rang rigs bstan par mi nus so/_/zhes bya ba de ltar gnas pa yin no/_/yid kyi yul gzugs la sogs pa'i yul can rtog pa med pa nyams
[\[200b.5\]]su myong ba'i rnam par 'jug pa yin zhes bya ba de ni/_/sngar myong ba ni 'dzin pa na/_/zhes bya ba la sogs pas 'chad par byed do/_/de la yid kyi shes pa dang dbang po'i shes pas bzung ba'i don nyid 'dzin tam/_'on te de las gzhan pa yin zhes gnyis su brtag grang na/_re zhig gal te dbang po'i
[\[200b.6\]]shes pa yongs su bcad pa rtogs pa yin pa de'i tshe don sngar myong ba ni 'dzin pa na khas len na/_yid ni tshad ma nyid ma yin/_dran pa dang 'dod pa la sogs pa bzhin no/_/tshad ma ni mi shes pa'i don gsal bar byed pa'i mtshan nyid can nyid yin pa'i phyir ro/_/ci ste yang dbang po'i shes pas ma
[\[200b.7\]]mthong ba nyid 'dzin pa de'i tshe/_ma mthong 'dzin na long sogs kyis/_/don mthong bar yang 'gyur ba dang /_/zhes bya ba la dbang po'i shes pa la ltos pa med pa yid kyi rnam par shes pa phyi rol gyi don la 'jug pa ma yin na long bas kyang mthong bar 'gyur ro/_/sogs pa smos pas ni
[\[201a\]]
[\[201a.1\]]'on pa la sogs pas kyang yul de la shes par 'gyur ro zhes bya ba'i don to/_/dbang po'i shes pas nyams su myong ba'i yul can nyid kyis yid la rnam par rtog pa gnyis te/_don de skad cig ma'am ma yin par 'gyur grang na/_gal te skad cig ma yin pa de'i tshe/_skad
[\[201a.2\]]cig nyid phyir 'das pa'i don/_/mthong ba yod pa ma yin zhing /_dbang po'i shes pa'i yul gyi don dang dus mtshungs par 'byung ba can nam/_dus sngar 'byung ba'i ngang tshul can yin par 'gyur grang na/_rnam pa gnyis ka yang bskal pa yin pa'i phyir phyis 'byung ba'i ngang tshul can gyi yid kyi rnam
[\[201a.3\]]par shes pas de 'dzin pa ma yin no/_/ci ste skad cig ma ma yin na yang dbang po'i yul gyi don yang skad cig min de'i yul can gyi yid don rtogs pa'i yul can tshad ma nyid du mi 'gyur ro/_/ci ste don rtogs pa'i yul can de tsam nyid kyang tshad ma nyid du 'dod pa de'i tshe mtshan nyid ni/_khyad par bcas
[\[201a.4\]]pa brjod byar 'gyur/_dper na don rtogs pa'i yul can nyid la yang /_yid ni mngon sum rtog pa dang bral ba can yin no zhes bya ba lta bu'o/_/gzhan yang las gang la bya ba sgrub pa yod pa de ni/_bya ba bsgrub can las la ni/_/khyad par cung zad mi byed pa'i/_/sngar rtogs pa nyid shes 'gyur
[\[201a.5\]]ba/_/dbang po can nam gzhan dag gi/_/yid do/_/sgrub par byed par ci phyir 'dod/_sgrub pa de nyid 'dod par mi bya ste/_gcal ba nyid sgrub pa'i phyir ro/_/de la sgrub par byed pa nyid yod pa ma yin te/_shing bcad zin pa'i sta re bzhin no/_/sbyor ba ni gang zhig bya ba sgrub pa can gyi las
[\[201a.6\]]la khyad par cung zad byed pa ma yin pa de ni de'i phyed pa skyed par byed pa nyid kyi sgrub par byed pa ma yin te/_dper na shing dum bu gnyis su bas pa de lta bu nyid du bya ba'i phyir sta re bya ba mi byed pa lta bu'o/_/de ma thag pa'i yid kyi rnam par shes pas kyang bya ba sgrub pa can sngar gyi dbang po'i rnam par shes
[\[201a.7\]]pas rtogs pa'i yul la phul du byung ba cung zad kyang mi byed do zhes bya ba ni khyab par byed pa 'gal ba dmigs pa'o/_/gzhan yang blo yang thams cad cig car 'byung bar 'gyur ji lta bur gyur pa zhig ce na/_brtan pa dngos po de las skye ba can gang yin pa de dag ni dngos po de las skye ba
[\[201b\]]
[\[201b.1\]]can zhes bya ba ni dbang po'i don skad cig ma ma yin pa yid kyi rnam par shes pas 'dzin pa'i skyon gzhan yin no/_/ci'i phyir zhe na/_'di ltar de nus pa yin na ji ltar blo de gcig skyed par byed pa de ltar de'i rgyu can gzhan yang cig car skyed par 'gyur te/_khyad par med pa'i phyir ro/_/de ltar ni 'gyur
[\[201b.2\]]mod kyi/_don yan gar ba la nus pa med pa de bas na lhan cig byed pa'i rkyen la ltos pa yin no/_/de yang res 'ga' ba yin pa de ltar na gnyis ka yang rim bzhin du 'byung ba'i ngang tshul yin no zhe na/_de dang de ni yod pa ma yin no/_/ci'i phyir zhe na/_lhan cig byed pa gzhan gyi 'bras min
[\[201b.3\]]khyad par ni/_/phul du byung bar byar med pa'o/_/de la ltos pa ni lhan cig byed pa'i ltos pa ste/_'gal phyir ro/_/de ltar de yang mang du bstan zin to/_/gang gi phyir de lta bu'i skyon yod pa de'i phyir/_yid ni yul gzhan nyid 'dzin byed/_/ci 'dra ba zhig ce na/_dbang po'i rnam par
[\[201b.4\]]shes/_de ma thag rkyen las byung can/_/dbang po'i rnam par shes pa mtshungs pa de ma thag pa'i rkyen las byung ba gang la yod pa zhes bya bar tshig rnam par sbyar ro/_/des ni de'i dmigs pa'i rkyen nyid yin par bsal to/_/de'i rkyen gyis kyang phyi rol gyi don la yid 'jug pa yin gyi/_rang dbang
[\[201b.5\]]can ni ma yin no zhes bstan to/_/de 'dra ba'i yid de ni yid kyi rnam par shes pa'o/_/gal te yang dbang po shes pa'i yul las yul gzhan nyid 'dzin pa yin pa de ltar na yang /_gang gi phyir de dbang po'i shes pa mtshungs pa de ma thag pa'i rkyen gyis bskyed pa yin pa/_de phyir long
[\[201b.6\]]bas mthong ba min/_/dbang po'i shes pa de nyid dbang po med par long ba la yod pa ma yin pa de ltar na long bas mthong ba ma yin pa de ltar na/_dbang po'i shes pa de nyid ci'i phyir don rtogs pa zhes brjod pa na 'di lta ste mig la sogs pa'i rten gyi bye brag las rang bzhin gyi khyad par de 'dra ba gang
[\[201b.7\]]yin pa des don la 'jug par 'gyur ro zhes bya ba 'di gdon mi za bar brjod par bya'o/_/de ltar 'dir yang de'i don rtogs pa'i don gyi dbang po'i shes pa yin no/_/de ltar ni 'gyur mod kyi gal te/_dbang po'i shes pas ma bzung ba yid kyis rtogs pa yin na/_don chod pa'am bskal
[\[202a\]]
[\[202a.1\]]pa ci'i phyir mi ldog ce na/_de ni de ltam yin te/_/de bas gzhan 'dis 'dzin na yang /_/dbang po'i yul las gzhan pa'i yul yid kyi rnam par shes pa 'di yis rtogs pa yin na yang /_nges pa 'dzin par 'dod pa yin/_/dbang po'i shes pa'i yul gyi de ma thag pa'i don
[\[202a.2\]]'dzin pa nyid du 'dod do/_/'di ltar/_rang don rjes 'gro don ltos can/_/dbang skyes blo ni/_de yid kyi rnam par shes pa 'di'i mtshungs pa de ma thag pa rkyen nyid kyi rgyu yin no/_/dbang po'i blo de de ma thag pa'i rkyen du 'dod pa'i skad cig ma rang gi don de rang gi yul gang yin pa de'i rjes su 'gro ba de'i rgyu
[\[202a.3\]]can gang yin pa de ni de ma thag tu byung ba'i ngang tshul can gyi yul lhan cig byed pa'i rgyu des zhes bya ba'i don to/_/de bas na gzhan 'dzin pa ma yin no/_/gal te dbang bo nyid sems kyi dbang po'i shes pa'i ngo bo gang la dbang po'i shes pa de dang byed pa'i dus mtshungs pa med pa de ni/_de dang
[\[202a.4\]]byed dus mtshungs med can/_/rang shes dus can rang gi dmigs pa'i shes pa dang dus mtshungs pa can du 'gyur ba'i don dag ni lhan cig byed par ji ltar 'gyur/_de skad du dngos po rnams kyi byed pa'i dus ni rang nyid yod pa'i dus yin la/_de yang skad cig mar yod pa yin pa de ltar na/_de'i yul
[\[202a.5\]]gyi don yid kyi rnam par shes pa dang /_dus mtshungs pa can 'di ni dbang po'i rnam par shes pa'i dus na yod pa ma yin te/_'gags pa nyid kyi phyir ro/_/rim bzhin du 'byung ba can dag ni gcig byed pa ma yin te/_lhan cig 'byung ba'i ngang tshul can ma yin pa 'di lhan cig byed pa yod pa ma
[\[202a.6\]]yin no zhes bstan par 'gyur ro/_/yid kyi rnam par shes pa'i yul gyi don dbang po'i shes pa'i lhan cig byed pa ma yin pa'i phyir gang las yid don nges par 'dzin pa yin zhe na/_skyon der ni mi 'gyur te/_'di ltar dbang po'i rnam par shes pa dang /_don ni rgyu nyid yin pa'i phyir sngar
[\[202a.7\]]yod pa yin la/_de dag las dus phyis 'byung ba'i yid kyi rnam par shes pa ni 'bras bu yin no/_/de lta ma yin na/_rgyur mi 'gyur zhing /_de'i phyir de'i yul yang ma yin no/_/de ltar na 'di la don med pa'am yod pa rgyur 'gyur ro zhes rnam par rtog pa nyid 'byung bar 'gyur grang /_de
[\[202b\]]
[\[202b.1\]]la re zhig med pa ni ma yin te/_med pa sngar nus med phyir dang /_'bras bu skyed par byed pa'i dus las sngar med pas ji ltar 'bras bu bskyed par 'gyur/_med par ni 'bras bu thams cad mngon par sgrub pa'i nus pa dang bral ba'i mtshan nyid can yin pa'i phyir ro/_/yod pa yang ma yin no/_/ci'i
[\[202b.2\]]phyir zhe na/_phyis kyang nye bar mi sbyor phyir/_/'bras bu skyed par byed pa'i dus na rgyu grub pa de'i tshe 'bras bu yang de dang mtshungs par lhan cig grub pas nye bar mi sbyor ba'i phyir ro/_/'bras bu las rgyu rnams thams cad sngar yod min par gdon mi za bar 'dod par bya'o/_/de ltar na/_de phyir
[\[202b.3\]]rang blo bcas don min/_/don ni yid kyi rnam par shes pa'i dus na 'byung ba can ma yin na/_gang gis na/_dbang po'i shes pa'i lhan cig byed par mi 'gyur/_de ltar ni 'gyur mod kyi/_gal te tha dad dus can dag_/ji ltar 'dzin zhes gang zhig gis 'dzin pa de ni de dang dus tha dad pa
[\[202b.4\]]can ma yin te/_dper na lag pas gzung ba'i skyu ru ra lta bu'o zhe na/_rgyu'i khyad par las gzhan gzung bar bya ba de 'ga' zhig kyang yod pa ma yin no/_/'o na ci yin zhe na/_rigs shes pas/_rgyu nyid la ni gzung bar shes/_/ci 'dra ba zhig ce na/_shes pa'i rnam par 'jog nus pa/_/
[\[202b.5\]]yul can gyi shes pa la rang gi rnam pa 'jog par nus pa ste/_rang dang 'dra ba'i 'bras bu rnam par shes pa skyed par byed pa kho na yul du gzung bar bya ba nyid yin gyi/_gzhan ni ma yin no zhes bya ba'i tha tshig go/_/gzhan yang 'bras bu rnams kyi rgyu du ma nyid yod na yang 'jig rten na rgyu'i 'bras
[\[202b.6\]]bu rjes byed skye ba gang /_rgyu gang gi rnam pa'i rjes su byed cing 'byung ba de rgyu des bzhag de'i ngo bo can yin zhes brjod pa yin no/_/'bras bu gang la rgyu'i ngo bo de bzhag pa yin te/_rang dang 'dra ba skyed par byed pa'i phyir ro/_/'bras bu des kyang rgyu de gzung ba zhes brjod pa yin no/_/rang gi
[\[202b.7\]]rnam par 'jog par byed pa de ni des 'dzin par 'gyur te/_dper na pha dang gzugs mtshungs pa can du skyes pa'i bu des pha'i gzugs 'dzin pa zhes 'jig rten na grags pa lta bu'o/_/des de ltar bskyed pa'i bu de yang de'i gzugs 'dzin par byed ces bya ba yin gyi/_bu'i lag pas
[\[203a\]]
[\[203a.1\]]pa 'dzin pas 'dzin par byed pa ni ma yin no/_/de bzhin du shes pa dang shes bya 'di la yang yin no/_/'dod chags dang zhe sdang dang gti mug dang bde ba dang /_sdug bsngal la sogs pa ni rang rig pa dang /_dbang po la ltos pa med pa nyid kyi phyir zhes bya ba de ni/_bde sogs
[\[203a.2\]]bdag nyid gzhan mi rten/_/zhes bya ba la sogs pas 'chad par byed do/_/shes bya gang la shes pa gang gis sgra bkod pa 'dzin par 'gyur de ni de dang bsres nas 'dzin par 'gyur ba de ltar na brjod pa dang 'dres par 'gyur gyi/_'dod chags la sogs pa'i rang rig pa ni de lta ma yin no/_/
[\[203a.3\]]ltar na bde sogs bdag nyid gzhan mi rten/_thun mong ma yin te/_tha snyad kyi dus na nye bar mi gnas pa'i ngang tshul can zhes bya ba'i tha tshig go/_/des na 'di la sgra tha snyad du byed pa ma yin te/_tha snyad 'di la yang yul du byas par 'gyur ro/_/bde ba la sogs pa'i bdag nyid ma skyes
[\[203a.4\]]par rang rig pas yul du byed pa ma yin te/_bde ba la sogs pa'i bdag nyid kyi ngo bo nyid du de yang rang bzhin tha dad pa can med pa nyid yin pa'i phyir ro/_/de bas na gang las brjod pa dang sbyor ba yin/_bde ba la sogs pa'i bdag nyid skyed pa la yang rang rig pa brjod pa dang 'dres pa ma yin
[\[203a.5\]]no/_/de ltar na des brjod pa bzung nas de la sbyor bar 'gyur ro/_/brjod pa 'dzin pa yin na yang skad cig ma nyid yin pa'i phyir/_de med pa'am bde ba la sogs pa'i bdag nyid ma yin pas na gang gis gang la ci zhig sbyor bar byed/_de ltar na 'dod chags la sogs pa'i bdag nyid ni brda byed par
[\[203a.6\]]ni nus med can yin no/_/rgyu de phyir 'dod chags la sogs pa de dag rang rigs ni gang yin pa de ni/_brjod dang rjes 'brel can ma yin/_brjod pa dang 'dres pa ma yin no/_/sbyor ba ni gang zhig gang la brda mi 'dzin pa de ni de la rnam par rtog par mi 'gyur te/_dri la mig gi rnam par
[\[203a.7\]]shes pa lta bu'o/_/'dod chags la sogs pa'i rang rig pa yang brda 'dzin pa ma yin no zhes bya ba ni khyab par byed pa 'gal ba dmigs pa'o/_/khyed cag gis bde ba la sogs pa tshad ma yin no zhes bshad pa gang yin pa/_de dag rig byed min na shes pa'i ngo bo ma yin na'o/_/'on
[\[203b\]]
[\[203b.1\]]kyang de dag_/don gcig rten can rnam shes kyis/_/rig pa yin don gyi bdag nyid gcig gang yin pa de la bde ba la sogs pa dang lhan cig 'phrod pa 'du ba can gyi shes pas yang dag par rig pa yin pa'i phyir/_bdag nyid gzhal bya'i ngo bo yin no/_/de'i phyir de dag gzhan yang phyi rol gyi don yang
[\[203b.2\]]rig par byed pa ma yin na rang gi ngo bo ste bdag nyid ji ltar rig_/gang gis na de la tshad mar 'gyur zhes gzhi ma grub pa'i gtan tshigs yin no zhes bye brag pa 'ba' zhig zer ro/_/dngos po rnams kyi rang bzhin gyi nges pa ni rgyu'i rang bzhin nges pa'i phyir ro/_/de lta ma yin te glo bur ba yin na/_
[\[203b.3\]]yul dang dus dang rang bzhin gyi nges pa mi rung ba'i phyir ro/_/de bas na ci 'dra ba las ci 'dra ba skyed pa yul ci 'dra ba mthong ba yin te/_de 'dra ba gzhan yang de 'dra nyid las yin zhing gzhan dang 'dra ba yang gzhan dang 'dra ba las yin no zhes gdon mi za bar 'dod par bya'o/_/gang gi tshe
[\[203b.4\]]de ltar 'dod pa de'i tshe/_dngos po de dang de dngos can/_/de dang de min dngos rgyu skyes/_de dang de ma yin pa ni de dang de ma yin pa dag ste/_de dang de ma yin pa'i ngo bo de gang la yod pa de ni dngos po de dang de dngos can no/_/de dang de ma yin pa'i ngo bo yang de dag yin la/_rgyu yang de dag yin pas na/_
[\[203b.5\]]de dang de min dngos rgyu'o/_/de dag las skyes pa ni/_de dang de min dngos rgyu skyes/_/gang gi phyir des te/_shes dang tha dad med rgyu skyes/_/bde ba dang sdug bsngal la sogs ci'i phyir mi shes yin/_mi shes pa'i ngo bo ma yin te/_rnam par shes pa'i bdag nyid kho nar 'gyur ro/_/
[\[203b.6\]]sbyor ba ni gang zhig las tha dad pa med pa'i rgyu las skyes pa de ni/_de las tha dad pa med pa'i rang bzhin du 'gyur ro/_/dper na me gcig dang tha dad pa med pa'i rgyu las skyes pa mi gnyis pa yin pa lta bu'o/_/bde ba dang sdug bsngal dang 'dod pa la sogs pa yang rnam par shes pa dang
[\[203b.7\]]tha dad pa med pa'i rgyu las skyes pa yin no zhes bya ba ni rang bzhin gyi gtan tshigs so/_/bdag nyid ji lta ba bzhin zhes bya ba la sogs pas gtan tshigs grub pa nye bar sbyor bar byed do/_/bde ba la sogs pa bdag nyid ji bzhin dbang po dang rung ba dang bcas pa dang /_don bcas
[\[204a\]]
[\[204a.1\]]dang ni yul rung ba dang bcas pa yod pa dang /_sems rung yang sems rung ba yod na ste/_sngar gyi yid la byed pa'i nus pa yod pa'i rnam par shes pa'i mtshan nyid can yod na zhes bya ba'i don to/_/bde la sogs pa'i skye ba mthong /_/yid kyang de dang mtshungs pa yin/_/
[\[204a.2\]]ji skad du bshad pa'i dbang po la sogs pa'i rgyu mtshungs pa yin pa de ltar na/_bde ba la sogs pa'i rgyu mtshungs pa las skye ba yin no/_/mthong ba smos pas ni khyed cag 'dod pa'i bdag dang yid ldan pa tsam las 'byung ba'i ngang tshul can gyi bde ba la sogs pa yod pa ma yin no zhes bstan to/_/
[\[204a.3\]]rgyu mtshungs pa can nyid yin na yang 'dus byas la sogs pa nges par byed pa yin pa'i phyir/_bde ba la sogs pa mi shes pa'i bdag nyid can du 'gyur gyi/_rnam par shes pa ni ma yin no zhes bya ba'i rtog pa yang mi rung ngo /_/de ltar na/_de dag med dang re re 'jig pa na/_/de las gzhan yod na
[\[204a.4\]]yang /_la lar bde ba la sogs blo/_/mi skye mthong ngo /_/de dag yod pa na/_ji skad du bshad pa'i dbang po la sogs pa yod pa na/_la lar bde ba la sogs blo/_/skye ba mthong /_de ltar na bde ba la sogs pa dang blo ni de tsam gyi rgyu can yin no/_/des te de phyir/_ji ltar yongs su mthong ba'i nus pa
[\[204a.5\]]can gyi dbang po la sogs pa/_de las gzhan las te/_'dus byas la sogs pa gzhan las blo'am bde ba la sogs pa de skye bar mi 'gyur ro/_/de lta ma yin na ni de ltar yongs su mthong ba'i nus pa can las gzhan nus pa ma mthong ba can rgyu nyid du khas len na thug pa med par 'gyur ro/_/
[\[204a.6\]]gal te rgyu mtshungs pa can nyid yin pa'i phyir/_bde ba la sogs pa rnam par shes pa dang tha dad pa med pa'i rang bzhin du 'dod pa de'i tshe/_phan tshun bde ba la sogs pa de dag rang bzhin tha dad pa gang yin pa de tha dad par mi 'gyur ro zhe na/_de ni ma yin te/_'di ltar/_bde sdug sogs ni
[\[204a.7\]]tha dad yin/_/ci'i phyir zhe na/_dbang po la sogs pa yi rgyu/_/de dag nyid kyis khyab pa las/_/nang gi rgyu yi khyad par gyis/_/zhes bya ba'i don to/_/ci dang 'dra bar zhe na/_dper na blo de nyid kyis ni/_/yul dang dbang po la sogs pa mtshungs pa las skyes pa ni nang nas/_gsal dang mi
[\[204b\]]
[\[204b.1\]]gsal the tshom bzhin/_/rang bzhin tha dad par 'gyur ba de bzhin du bde ba la sogs pa dang rnam par shes pa'i rgyu mtshungs pa yin du zin kyang khyad par du 'gyur ba de ltar na/_bde ba la sogs pa'i shes pa'i ngo bo yin no zhes bya ba 'di gnas pa yin no/_/rab tu bsgrubs nas don gang zhes bya ba la sogs
[\[204b.2\]]pas bdag nyid myong bar byed pa yin no zhes rab tu sgrub par byed do/_/gang gi tshe bdag nyid bde ba la sogs pa nyams su myong ba ma yin pa de'i tshe/_de dag blo lhan cig skyes pa'am dus phyis 'byung ba'i ngang tshul can gyis nyams su myong bar 'gyur grang na/_de la re zhig lhan cig skyes
[\[204b.3\]]pa'i blo ni ma yin te/_'di ltar don gang nye bas mngon du phyogs pas/_blo dang ni/_bde sogs de dag skyed yin na/_/don de bor nas ni blo/_/des bde sogs ji ltar te/_rgyu yul med par rtogs 'gyur ba yin rig pa ni yul gang las skyes pa de nyid 'dzin pa yin no/_/de bas na bde ba la sogs
[\[204b.4\]]pa nyid du yongs su bcad pa ni ma yin no/_/de ltar ni 'gyur mod kyi/_lhan cig skyes pa'i blos bde ba myong ba ma yin no/_/'o na ci yin zhe na rgyun gyi 'jug pa'i blo dang bde ba la sogs pa la dus phyis 'byung ba'i yid kyi ngang tshul can gyi shes pas rtogs pa yin no zhe na/_rim gyis 'dzin
[\[204b.5\]]par khas len na de myong ba gzugs myong ba dang bde ba myong ba na rgyun mi 'chad par snang mi 'gyur/_'o na ci yin zhe na/_dang por mthong zhing phyis bde ba la sogs pa nyams su myong ba yin pa de ltar na/_bde ba nyams su myong ba dang yul nyams su myong ba ni bar dang bcas shing bar med par ma gyur na/_
[\[204b.6\]]de yang yod pa ma yin te/_'di ltar gang gi tshe yul dmigs pa de nyid kyi tshe/_bde ba yang dmigs par 'gyur ro/_/de ltar ni 'gyur mod kyi/_gal te de myur phyir/_yul dang bde ba la dmigs pa dag par dang bcas shing bar med pa nyid yin na yang de dag rgyun chad pa med par zhen pa
[\[204b.7\]]gang yin pa de ni/_'dir 'jug pa myur bar byas pa'i 'khrul pa yin no zhe na/_de mtshungs phyir/_nyams su myong min cir mi 'dod/_/gal te mgyogs pa'i phyir/_rgyun mi 'chad par shes pa de'i tshe/_ji ltar bde ba myong ba de myur du 'jug pa de ltar rnam par shes pa yul 'ba'
[\[205a\]]
[\[205a.1\]]zhig 'dzin pa bde ba myong ba'i ngo bo ma yin pa yang de ltar mgyogs par mtshungs pa'i phyir/_de'i dbang gis bde ba myong ba ma yin pa rtogs pa nyid du ci'i phyir mi 'gyur/_dbang po'i shes pa nyid yul dang bde ba la sogs pa la cig car 'dzin par byed do zhes bya ba'i rtogs pa
[\[205a.2\]]yang mi rung ngo /_/de ltar na don gang las dbang po'i blo skyes pa'i don de bor nas/_dus mtshungs par 'gyur ba can nyid kyis yul ma yin pa'i bde ba la sogs pa ji ltar 'dzin par 'gyur zhes lhan cig skyes pa'i dbang po'i blo/_/gcig gis gnyis shes ma yin te/_/yul dang bde ba la sogs
[\[205a.3\]]pa 'dzin par rigs pa ma yin no/_/ci'i phyir zhe na/_dbang po'i sems ni nges phyir ro/_/dbang po'i shes pa yul gzhan la 'jug pa med pas yul nges pa'i phyir ro/_/bde ba la sogs pa yang bdag dang yid dang ldan pa dag las 'byung ba'i ngang tshul can gyi yid kyi rnam par shes pas 'dzin
[\[205a.4\]]to zhes bya bar khas len pa'i phyir ro/_/ldog pa las nus pa rtogs par 'gyur gyi/_lhan cig 'byung ba tsam las ni ma yin no/_/rnam par shes pa la bde ba la sogs pa nus pa de 'dra ba yod pa ma yin te/_bde sogs med na yang /_bde ba la sogs pa re re med na yang don dag las dbang
[\[205a.5\]]po'i blo skye bar 'gyur ba de ltar na/_don dag las skye phyir rgyu'i bde ba la sogs pa de dag gis nus pa rnam par shes pa skyed pa las ma grub pa yin no/_/de nus grub med phyir/_dbang po'i sems kyi bde ba la sogs pa 'dzin pa ma yin no/_/de ltar ni 'gyur mod kyi/_ji ltar sngon po la sogs
[\[205a.6\]]pa re re med na yang sngon po la sogs pa'i blor 'gyur ba de tsam gyis sngon po la sogs pa lhan cig pa re re rnam par shes pa skyed pa la nus pa med pa ma yin no/_/de bzhin du bde ba la sogs pa dang yul gnyi ga dag kyang rnam par shes pa la nus pa yod par 'gyur ro/_/de ltar na gnyi ga 'dzin pa la
[\[205a.7\]]'gal ba yod pa ma yin no zhe na/_de de ltar na sngon po la sogs pa bzhin du yul dang bde ba gnyis kyis so so so sor yang nus pa ma yin na ste khas len par byed na yul 'dzin pa med par/_sngo sogs bzhin/_bde ba 'ba' zhig 'dzin par 'gyur/_sngon po la sogs pa re re yang rjes su 'gro ba
[\[205b\]]
[\[205b.1\]]dang ldog bdag gi nus pa mthong ba can yin pa de ltar tshogs pa de dag kyang rang gi shes pa la nus pa ma bcom pa ma yin pa de ltar bde ba la sogs pa re re nus pa med pa'am/_nus pa yod na bde ba yan gar bar yang myong bar 'gyur ro/_/de ltar na yang khas blangs pa mi 'thad par 'gyur ro/_/ci'i
[\[205b.2\]]phyir zhe na/_de rgyu'i don ni mi 'dzin pa la sogs pa de dag gi rgyur gyur pa'i don rnam par shes pas rtogs pa med par/_bde ba la sogs yan gar ba/_/de yis myong ba mi rigs so/_/yul dmigs par 'gyur bas bde ba la sogs pa myong bar 'gyur gyi/_mi dmigs pas ni ma yin pa de ltar na don
[\[205b.3\]]'dzin pa la ltos pa med par de ma yin no/_/ci ste yang don dang lhan cig bde ba la sogs pa 'dzin par 'dod pa de'i tshe/_don dang lhan cig 'dzin na ni/_/khas len par byed na/_bde sogs kyi ni nus pa ci/_/dbang po'i shes pa de 'dzin pa nyid du 'dod pa lta ste ci yang cung zad kyang yod pa ma yin
[\[205b.4\]]no/_/ci'i phyir zhe na/_'di ltar/_gang de las 'byung ci mi 'dod/_/bde ba la sogs pa de las bde ba la sogs pa'i blo skye bar mi 'dod pa de'i phyir bde ba la sogs pa las ma skyes pas dbang po'i blo'i yul ma yin no zhes bya ba'i don to/_/de de ltar na don dang lhan cig bde ba la sogs
[\[205b.5\]]pa rtogs pas mi rung ngo //_//tshad ma rnams 'grel gyi 'grel pa/_bam po sum cu pa/_de ltar ni 'gyur mod kyi/_don la ltos pa med pa kho nar bde ba la sogs pa rtogs pa yin no zhe na/_de yang yod pa ma yin no/_/de ltar na don med par ni don 'dzin pas dben par/_bde ba
[\[205b.6\]]la sogs yan gar rnams/_/mig sogs rnams kyis te/_mig gi rnam par shes pa la sogs pas myong na ni khas len par byed na/_gzugs sogs tha dad bde ba sgrub par byed pa'am/_sdug bsngal grub par byed pa'i bud med sogs tha dad bud med dang skyes pa la sogs pa mthun
[\[205b.7\]]pa dang mi mthun pa/_'ga' tshe mig gis 'dzin mi 'gyur/_/'ga' zhig gi tshe yang mig gi rnam par shes pas 'dzin par mi 'gyur gyi/_bde ba 'ba' zhig myong bar 'gyur ro/_/ci'i phyir zhe na/_'di ltar don nang de nus pa/_/yan lag yin na ni/_phyi rol mthong can blo mi rigs/_/nang gi yan lag ni
[\[206a\]]
[\[206a.1\]]rang gi rgyu la yod pa'i bde ba la sogs pa'i don gyi nus pa yod pa'o/_/de nye ba yod na dbang po'i blo yis rtag tu de nyid 'dzin par byed par 'gyur gyi/_phyi rol gyi don phyi yan lag ni ma yin no/_/bde ba la sogs pa yan gar ba 'dzin par khas len par byed pa de ltar na
[\[206a.2\]]yang las bde ba la sogs pa 'di dang 'di las 'di ma yin no zhes shes pa med na/_'ba' zhig kyang de thob pa dang spong ba'i phyir 'bad rtsol mi byed do/_/de la bdag dang yid ldan pas bde ba la sogs pa myong ba'i phyir/_dbang po'i rnam par shes pas de myong ba sgro 'dogs pa 'brel pa ma
[\[206a.3\]]yin te/_dbang po'i don rtogs pa'i dus na yang bde ba la sogs pa la skyes bu dmigs pa'i phyir ro/_/ci ste skyon der ma gyur cig snyam pas/_mig la sogs pa'i blos don kho na 'dzin pa yin gyi/_bde ba la sogs pa ni ma yin no/_/de yang bdag dang yid dang ldan pa las byung ba'i
[\[206a.4\]]ngang tshul can gyi shes pas ma yin no zhe na/_de ltar don 'dzin na ni/_khas len par byed do/_/de las skyes/_dbang po'i yul nyid las skyes pa'i bde ba la sogs pa myong mi 'gyur ro/_/de ltar na yul la dmigs pa yang bdag dang yid dang dbang po phrad pa las byung ba'i ngang tshul can gyi shes pa med
[\[206a.5\]]par mi 'gyur ro/_/shes pa de yang don la dmigs shing don nyid la nye bar sbyor ba yin gyi/_yid nyid pa ni yod pa ma yin na/_gang las bde ba la sogs pa rtogs par 'gyur/_dus 'byung ba'i ngang tshul can gyi shes pa yod pa'i dus na yang /_bde ba la sogs pa yul gyi stobs las byung ba'i
[\[206a.6\]]ngang tshul can yod pa ma yin pa de ltar na/_de dag nyams su myong bar mi 'gyur ro/_/gang gi tshe dbang po'i blo de'i dus nyid na yid kyi blo skye bar 'gyur ba'i de'i tshe de dag las gcig ni don 'dzin pa yin la/_gzhan ni bde ba la sogs pa myong ba yin no zhe na/_de ltar na yang dbang po
[\[206a.7\]]la brten pa dang /_cig shos kyi blo ni cig car skye ba na/_khas len par byed na/_de ltar ni 'gyur mod kyi/_'on kyang /_yul de dang ni de yod phyir/_/yul de dang de las so sor nye ba nyid kyi phyir te/_cig car rnam par shes pa rnams 'byung ba'i phyir/_cig car don ni yod pa na/_/cig
[\[206b\]]
[\[206b.1\]]car bde sdug dag ni rig par 'gyur/_cig car yul 'dod pa dang mi 'dod pa nye ba na yod pa na/_bdag nyid ji lta ba bzhin gyi yul dmigs pa las bde ba dang sdug bsngal nyams su myong ba 'gal ba dag cig car 'gyur na de yang mi 'dod do/_/yul can 'ba' zhig nye ba tsam las bde ba la
[\[206b.2\]]sogs pa 'byung ba nyid ma yin na/_gang gis na bde ba dang sdug bsngal ba grub pa cig car 'gyur/_'o na ci yin zhe na/_gal te nang yod nyer len pa'i/_/nye bar len par gyur pa sa bon du gyur pa'i/_shes pa'ang sdug bsngal la sogs 'byung /_/bde ba dang sdug bsngal la sogs pa phan tshun
[\[206b.3\]]'gal ba ni de gcig kyang /_shes pa nye bar len pa ma yin pa'i phyir cig car bde ba dang sdug bsngal rigs pa ma yin no zhes 'dod do zhe na/_de dang de ni rigs pa ma yin te/_'di ltar rnam shes de ni mi shes pa'i bde ba la sogs pa ma dmigs pa'i bdag nyid can du 'dod pa'o/_/rnam pa
[\[206b.4\]]gang gis na nyer len rgyur 'gyur te/_'ga' zhig gis kyang ma yin no/_/de ltar na gang zhig gang rigs mthun pa de ni de'i nye bar len pa yin na/_bde ba la sogs pa mi shes pa'i ngo bo yang /_shes pa ni de'i rigs can ma yin pas nye bar len par mi rung ngo /_/bdag po nyid kyang byed yin
[\[206b.5\]]na/_/gal te rgyu mtshan gyi rgyu nyid yin no zhes bstan par 'gyur te/_de'i rigs can ma yin pa yang bdag po nyid de ni 'gal ba la yang 'bras bu byed pa na snang ngo /_/ji ltar zhe na/_dper na snang gcig mtshan rgyu dang /_/de las gzhan pa'i dbang po dag_/mtshan mo rgyu ba dang skyes bu'i
[\[206b.6\]]mig dag_/gzugs mthong ba dang mi mthun dang /_mthun pa cig car byed pa bzhin/_skyes bu'i mig gzugs mthong ba dang rjes su mthun par byed cing /_mtshan mor rgyu ba'i mig gzugs mthong ba dang mi mthun pa zhes bya ba'i don to/_/gang gi phyir 'di ltar lhan cig 'byung ba'i
[\[206b.7\]]ngang tshul can nam/_phyis 'byung ba'i ngang tshul can gyi shes pa bde ba la sogs pa yang dag par mi 'grub pa/_de'i phyir na bde sogs don yang dag par myong bar byed do/_/ci 'dra ba zhig ce na/_rang la 'pho ba'i snang can te/_rang gi sgras bde ba la sogs pa'i bdag nyid bstan
[\[207a\]]
[\[207a.1\]]to/_/de la 'pho ba ni gzugs brnyan nyid du snang ba can yin pa de ltar na/_gang la de lta bu'i ngang tshul yod pa de la de skad ces bya'o/_/des ni don dang 'dra ba'i bdag nyid du 'gyur ba'i phyir/_bde ba la sogs pas yang dag par myong ba yin no/_/de myong phyir na don yang dag par
[\[207a.2\]]myong ba yin no zhes 'jig rten na tha snyad 'dogs pa tsam yin gyi/_phyi rol gyi don ni myong bar byed pa/_dngos su min zhes ston par byed do/_/de de ltar na/_nang gi bdag nyid rig byed yin/_/don ni bshad ma thag pa'i tshul gyis don dam par ma yin no/_/don dam par bde ba la sogs pa de dag don
[\[207a.3\]]las skye ba tsam yin gyi/_phyi rol de dag de rnams kyis yang dag par rig pa ma yin no/_/de ltar na gal te nyams su myong ba'i bdag nyid du gyur pa de don yin pa de'i tshe/_de'i bdag nyid kyis skyes pa'i phyir de rig par 'gyur na/_de ni phyi rol tu gyur pa'i don dag la yod pa ma yin no/_/de
[\[207a.4\]]myong ba la yang myong ba'i mtshan nyid ni 'thad pa ma yin te/_nyams su myong ba ni rang rig pa'i ngo bo nyid yin pa'i phyir ro/_/bdag nyid rig par yang mi 'gyur te/_rang dang gzhan gyi bdag nyid rig pa 'gal ba'i phyir ro/_/rang rig pa la yang gdon mi za bar khas len par bya ste/_de khas mi
[\[207a.5\]]len na gzhan nyams su myong ba nyid ni ma grub pa'i phyir ro/_/de bas na nye bar btags nas don nyams su myong ba yin no zhes bya ba 'di nyid rigs par 'gyur ro/_/gang zhig don gyi bdag nyid yul gyi rnam par shes pa'i bdag nyid du gnas pa rang bdag gyur/_bde ba la sogs pa de rnams la de dag
[\[207a.6\]]gis myong 'gyur/_nyams su myong ba ni de'i bdag nyid kyi ngo bo can yin pa'i phyir ro/_/bde ba la sogs pa la rgyu/_/de nas don myong bar bshad de/_don dam par don yang nyams su myong ba ma yin pa'i phyir ro/_/'on kyang dmigs pa dag ni phyi rol tu gyur pa'i don la dmigs pa'i don yod pa
[\[207a.7\]]yin no/_/dmigs pa'i don de yang der snang ba yin par brjod do/_/yul gyi rnam pa can du snang ba'i rnam par shes pa skye ba de ltar na/_des de la dmigs pa yin no zhes tha snyad du byed do/_/'ba' zhig bde sogs phyi rol na/_/gnas nyid dang ni sems med dang /_/gzung bar smra ste bde
[\[207b\]]
[\[207b.1\]]ba la sogs pa nang ma yin zhing sems kyang ma yin te/_gzhal bya'i rang bzhin yin no zhes grangs can smra'o/_/grangs can de'i yang /_cig car gnyis 'dzin mi rigs so/_/sgra la sogs pa dang /_bde ba cig car 'dzin par mi rigs so/_/sngon po 'dzin pa myong ba gang yin pa de sngon po'i ngo bo
[\[207b.2\]]yin gyi/_bde ba'i ngo bo ma yin te/_gang zhig myong ba'i ngo bo'i mi 'gyur ba gang yin pa de ni de'i myong ba ma yin no/_/bde ba la sogs pa nyid kyi sngon po la sogs pa bkod pa'i bye brag yin pa de'i phyir sngon po la sogs pa la bde ba la sogs pa tha dad pa ma yin te/_gal te sngo sogs
[\[207b.3\]]las bde sogs tha dad med phyir rgyu'i phyir/_sngon po la sogs pa 'dzin pa na bde ba la sogs pa yang 'dzin pa de'i phyir cig car 'dzin par 'gyur ro/_/sbyor ba yang gang zhig gang las tha dad pa med pa'i phyir ngo bo yin pa de ni de 'dzin pa na/_'dzin pa nyid du 'gyur te/_dper na sngon po
[\[207b.4\]]de nyid kyi rang gi ngo bo lta bu'o/_/bde ba la sogs pa yang sngon po la sogs pa las tha dad pa med pa yin no zhes bya ba ni rang bzhin gyi gtan tshigs so/_/tha dad pa snang can zhes bya ba la sogs pas ma grub par ston to/_/sngon por snang ba can gyi sems kyang gzhan yin la/_rab tu dga' ba'i
[\[207b.5\]]rnam pa can yang gzhan yin pa de ltar na/_tha dad snang can sems kyi ni/_/gzung ba gang yin pa de las tha dad med ci yin/_sngon po dang bde ba la sogs pa gzung ba yin na yang /_tha dad pa kho na yin pa de ltar na gtan tshigs ma grub pa yin no/_/sbyor ba yang gang zhig gang las tha
[\[207b.6\]]dad par snang ba can gyi blos gzung ba ni de las tha dad pa med pa ma yin te/_dper na bde ba dang sdug bsngal lta bu'o/_/sngon po dang bde ba yang tha dad par snang ba can gyi blo'i gzung ba yin no zhes bya ba ni khyab par byed pa 'gal ba dmigs pa'o/_/bde ba la sogs pa yang yul dang rab
[\[207b.7\]]tu dga' ba'i rnam pas ngo bo gnyis pa can yin na yang /_gcig nyid yin pa'i phyir ma nges pa yin par bsam par mi bya'o/_/de ltar na kho bo cag gis rnam pa de dag ni don dam pa yin no zhes khas blangs pa ma yin no/_/'o na ci yin zhe na/_rnam par bslad pa yin no/_/gzhan dag yang dag
[\[208a\]]
[\[208a.1\]]pa'i rnam par zhen pa de ltar na de'i skyon yin no/_/de ltar na bde ba la sogs pa phyi rol tu mi 'gyur ro/_/gal te phyi rol du 'gyur ba de'i tshe bde ba la sogs pa phyi rol bye brag med mod kyi de'i yul can 'dod pa dang mi 'dod pa'i bye brag dang btang snyoms su gnas pa'i rang bzhin gyi
[\[208a.2\]]mtshan nyid can gyi/_goms pa shin tu phul 'byung las/_/blo la dga' dang yongs su gdung /_/shin tu phul 'byung mi rung ngo /_/'di ltar phyi rol gyi bde ba la sogs pa bye brag med pa yin na yang /_tha dad pa'i rang bzhin dang ldan pa'i lta ba po mang po dag la goms pa'i khyad par las bde ba
[\[208a.3\]]la sogs pa'i khyad par yod pa de ltar na bde ba la sogs pa'i don gyi ngo bo ma yin no/_/sbyor ba ni gang zhig bye brag med pa yin na yang /_goms pa'i khyad par las gang gi khyad par 'gyur ba de ni phyi'am der snang ba can ma yin te/_dper na phyi rol gyi yin par bye brag med pa yin na yang shes
[\[208a.4\]]rab la sogs pa khyad par can yin pa lta bu'o/_/nang gi dga' ba dang gdung ba dag kyang bde ba la sogs pa phyi rol gyi yin par bye brag med na yang /_goms pa'i khyad par las khyad par du 'gyur ba yin no zhes bya ba ni khyab par byed pa 'gal ba dmigs pa'o/_/de ltar ni 'gyur mod kyi/_gal
[\[208a.5\]]te blo yang bde la sogs/_/bdag nyid du ni 'gal med na/_/phyi rol gyi bde ba la sogs pa phul du byung ba med na yang phul du byung ba dang ldan pa'i bde ba la sogs pa dmigs pa gang yin pa de ni blo yang sgra la sogs pa bzhin du bde ba la sogs pa'i bdag nyid can kho na yin no/_/rgyu des na phyi rol
[\[208a.6\]]gyi bde ba la sogs pa phul du byung ba med pa can yin na yang dga' ba dang gdung ba dag phul du byung bar 'gyur ba 'gal ba med do zhe na/_gal te de ltar/_phyi rol de dang bde ba la sogs/_bdag nyid ces ni ji ltar rtogs/_/gang gi blo nyid kyi bde ba la sogs pa'i bdag nyid kyis dga' ba dang yongs
[\[208a.7\]]su gdung ba dag gi phul du byung ba grub pa de'i tshe sgra la sogs pa 'dzin pa gzhan la yang /_blo las byung ba nyid bde bar 'gyur ro/_/de'i tshe nang du snang ba nyams su myong ba'i ngo bo can gcig srog chags thams cad la yod pa yin te/_de las bzlog pa phyi rol gyi bde ba la sogs pa gzhan ni
[\[208b\]]
[\[208b.1\]]yod pa ma yin no zhes bya ba'i don to/_/de ltar ni 'gyur mod kyi/_gal te rigs tha dad pa yang /_/gzung 'dzin nyid ni phyir min na/_/gal te sgra la sogs pa bde ba la sogs pa'i bdag nyid yin par mi 'gyur ba de'i tshe bde ba la sogs pa'i bdag nyid can gyi 'dzin pa las/_de dag ni rigs mi
[\[208b.2\]]mthun pa yin pa de ltar na gzung bar mi 'gyur ro/_/rigs mi mthun pa ni gzung ba dang 'dzin par mi 'gyur ba'i phyir sgra la sogs pa gzung bar gyur pa bde ba la sogs pa'i bdag nyid can du 'gyur ro zhe na/_gal te rigs mi mthun pa gzung ba'am 'dzin pa ma yin pa de'i tshe/_skyes bu
[\[208b.3\]]kun la 'dzin med 'gyur/_/de ltar na skyes bu bde ba la sogs pa'i ngo bo ma yin te/_'di la yon tan nyid med pa'i phyir ro/_/gang gi phyir 'dzin pa ma yin pa de'i phyir/_skyes bu 'di yi za ba po nyams 'gyur/_/bde ba la sogs pa 'dzin pa tsam las/_'di'i za ba po gzhan 'ga'
[\[208b.4\]]zhig kyang yod pa ma yin no/_/gal te rigs mi mthun pa nyid kyi phyir yod pa ma yin na za ba po nyid du 'gyur ro/_/'dis ni rgyu dang 'bras bu bsal/_/gang yang rigs mi mthun pa'i yul dang blo dag la rgyu dang 'bras bu'i dngos po yod pa ma yin na 'di yang yod pa'i phyir yul yang bde ba la
[\[208b.5\]]sogs pa'i bdag nyid can du 'gyur ro zhes smra ba de yang bsal ba yin te/_'di ltar blo la yul rang gi rnam par 'jog pa'i rgyur 'gyur zhing /_de ni skyes bu la yang yod pa yin pa de ltar na ma nges pa yin no/_/de ltar ma yin na de la rnam par mi 'jog na ni/_za ba po mi 'gyur ro
[\[208b.6\]]zhes snga ma bzhin du thal bar 'gyur ro/_/yang na rgyu dang 'bras bu ma yin te/_blo dang bde ba'o/_/ci'i phyir zhe na/_gzung dang 'dzin pa med phyir ro/_/gzung ba dang 'dzin pa yod pas rgyu dang 'bras bur 'gyur na/_de yang blo dang bde ba la sogs pa yod pa ma yin no/_/gang
[\[208b.7\]]las she na/_de dag ni de dag yod na de ni gzhan la'ang 'gyur/_ci ste blo dang bde ba la gzung ba dang 'dzin pa yod pa des kyang rgyu dang 'bras bu nyid yin pa de'i tshe/_skyes bu la yang gzung ba dang 'dzin pa nyid yod pa de ltar na rgyu dang 'bras bur 'gyur ro/_/de ltar na rigs
[\[209a\]]
[\[209a.1\]]mi mthun pa dag kyang rgyu dang 'bras bu'i dngos po zhes bya bar 'gyur ro/_/gang gi phyir 'di ltar phyi rol la tha dad pa med pa yang goms pa dang rjes su 'brel pas bde ba la sogs pa phul du byung ba dang ldan pa de'i phyir bde ba la sogs pa de dag nang nyid yin no zhes khong du
[\[209a.2\]]chud par bya'o/_/'dis kyang /_myong nyid phyir na sems yin no/_/bde ba la sogs pa ni sems nyid yin te myong ba nyid yin pa'i phyir ro/_/gal te ci'i phyir myong ba yin pas sems nyid yin par 'gyur zhe na/_'di ltar/_gang gi ngo bo myong ma yin/_/de ni de yis myong ma yin/_/rigs
[\[209a.3\]]pa yod pa tsam gyis myong ba ni ma yin te/_'dis thams cad du bye brag med par don thams cad mngon sum du thal ba'i phyir ro/_/de bas na gang zhig gang gis ngo bo myong bar mi 'gyur ba de ni de'i myong ba ma yin no/_/sbyor ba ni gang gi ngo bo myong bar mi 'gyur ba de ni de myong ba ma yin te/_dper na ser
[\[209a.4\]]po'i ngo bo ma yin pa can/_dkar po myong ba ni ser po myong ba ma yin pa lta bu'o/_/nyams su myong ba yang bde ba'i ngo bo myong ba ma yin no zhes bya ba ni khyab par byed pa mi dmigs pa'o/_/de ltar ni 'gyur mod kyi/_gal te de rang bzhin min pa/_/nyams myong blo gnas de rig na/_bde ba la
[\[209a.5\]]sogs pa'i ngo bo myong ba ma yin no/_/'o na ci yin zhe na/_blo'i bde ba la sogs pa'i rnam pa phul du byung ba dang ldan pa nyid yin pa de bas na/_bde ba la sogs pa'i rnam pa blo la gnas pa de myong bas rig pa yin no zhe na/_de rmi lam gyi byed pa brjod pa tsam yin te de'i ngo bo can ma yin pa ni myong ba nyid ma
[\[209a.6\]]yin te/_rnam pa gzhan du de myong ba mi rung ba'i phyir ro/_/gzhan yang /_mngon sum dran pa'i rnam pa can/_/myong ba ma gtogs 'dis blo gang /_/mngon sum gyi rnam pa can te/_dga' ba dang mi dga' ba la sogs pa'i rnam pa gzhan gyis myong ba myong par 'gyur ro/_/dran pa'i rnam pa can te/_ji ltar bde
[\[209a.7\]]bde ba la sogs pa myong ba dran pa'i ngo bo dang /_yid bde ba la sogs pa'i mtshan nyid myong ba'o/_/de bas na myong ba de dag ma gtogs par gzhan blo phul du byung ba can 'ga' zhig kyang nye bar mtshon pa ma yin no/_/de'i phyir 'dod pa dang mi 'dod pa'i don de dang de ni de rgyur byas/
[\[209b\]]
[\[209b.1\]]brten nas bde dang sdug bsngal sogs myong ba/_/bdag nyid 'byung ba mthong 'gyur gyi/_/gzhan bar du ste yul la sogs pa dang myong ba'i bar du gzhan ni ma mthong ste/_gang zhig nye ba las nyams su myong ba phul du byung ba med pa can yang phul du byung ba dang ldan par mtshon par bya ba
[\[209b.2\]]yin pa 'dod pa'i blo'i ngo bo phul du byung ba dang ldan pa ma yin no/_/sbyor ba ni gang zhig gang las tha dad par phul du byung ba dang ldan par mtshon par bya ba ma yin pa de ni/_de las tha dad par khas blang bar bya ba ma yin te/_dper na shes pa yod pa gnyis pa lta bu'o/_/sems la yang shes pa
[\[209b.3\]]yod pa las tha dad par phul du byung ba dang ldan pa nye bar mtshon par bya ba ma yin no zhes bya ba ni rang bzhin mi dmigs pa'o/_de ltar ni 'gyur mod kyi/_gal te 'dres phyir dbyer med do/_/lcags gong dang ni me bzhin na/_/ji ltar lcags kyi gong bu shin tu 'bar ba'i gzugs me las tha
[\[209b.4\]]dad par nye bar mtshon par bya ba med par lcags kyi gong bu la me'i ngo bo 'ba' zhig tu 'dzin par byed pa de ltar blo dang myong ba tha dad pa yang 'dres pa las tha dad par mi shes pa de ltar na ma nges pa yin par smra'o/_/gal te de lta bu yin pa de'i tshe/_dngos po kun las tha dad dang /_/
[\[209b.5\]]tha dad med gzhag ldog pa nyid/_/dngos po rnams las 'di ni gcig yin la 'di ni du ma yin no zhes rnam par gzhag pa der mi 'gyur ro/_/de ltar na ji ltar na gcig la dmigs na yang gzhan rtogs par byed pa de'i tshe/_gang dang gang las gcig tu zhen pa de la 'di 'dres par the tshom za bar 'gyur
[\[209b.6\]]te/_dper na lcags gong dmar po lta bu'o/_/de ltar na la lar gcig nyid du nges par mi 'gyur ro/_/de bas na du ma nyid du yang mi 'gyur te/_'di ni de sngon du song ba can nyid yin pa'i phyir ro/_/tha dad pa dang tha dad pa med pa'i rnam par gzhag pa ci'i phyir yang mi 'gyur zhe na/_
[\[209b.7\]]'di ltar tha dad pa med par myong ba'i don gang yin pa de gang gi tshe gcig nyid yin par 'dod pa de'i tshe/_tha dad med can myong gcig na/_/de ltar min gang tha dad pa can med pa myong bar mi 'gyur ba gang yin pa ste/_rnam pa du ma la dmigs pa can de tha dad bzhin du 'grub 'gyur/
[\[210a\]]
[\[210a.1\]]'di la tha dad pa yod pa de ltar na tha dad pa bzhin zhes bya bar tshig rnam par sbyor ro/_/rnam pa gcig la dmigs pa can gang yin pa de gcig nyid du 'dod na/_gang la du ma nyid du dmigs pa de la du ma nyid du grub par 'gyur te/_du ma nyid ni gcig sngon du song ba nyid
[\[210a.2\]]yin pa'i phyir ro/_/'di sgrub min/_rnam pa gcig la dmigs pa can ni gcig nyid la/_tha dad sgrub byed grub pa min/_/grangs can gyis zhes bya ba ni ngag gi don to/_/de nyid la tha dad pa dang tha dad pa med pa rnam par gzhag pa'i rgyu med pa ni/_gal te zhes bya ba la sogs pas mtshan nyid 'khrul
[\[210a.3\]]pa ston par byed pas rab tu sgrub par byed do/_/gal te dkar po bde la sogs/_/tha dad snang can rnam pa tha dad par ro/_/de yang tha dad med pa dang bde ba dang sngon po'i rnam pa tha dad par dmigs pa dag du ma nyid ma yin par 'dod do/_/blo myong tha dad med snang can tha dad/_/myong ba rnam pa
[\[210a.4\]]gcig nyid yin par so sor rang gis rig pa nyams su myong par 'gyur ba yin no/_/de la ji ltar nyams su myong ba dang blo tha dad pa yin no zhes du ma nyid du smra/_de bas na/_tha dad tha dad med rten cing /_/tha dad pa dang tha dad pa med pa rnam par gzhag pa'i rgyu yod pa nyid ma yin te/_mtshan nyid
[\[210a.5\]]'chol ba'i phyir ro zhes bya ba'i don to/_/de ltar ni 'gyur mod kyi/_khyed cag gi yang cig car sems las byung ba mang po 'byung zhing /_de ltar na yang bde ba'am sdug bsngal gyi rnam par rtog pa la sogs pa gcig nye bar mtshon par 'gyur mod kyi/_sems las byung ba du ma nyid mi 'dod
[\[210a.6\]]pa yin no/_/de bzhin du 'dir yang yin no zhe na/_de la skyon de yod pa ma yin te/_'di ltar cig car sems las byung ba du ma skyes kyang gsal ba gcig 'ga' zhig gis nyi mas skar ma bzhin du zil gyis mnan pa'i phyir ro/_/gal te yang thams cad nye bar mtshon pa ma yin pa
[\[210a.7\]]de ltar na yang /_bde ba la sogs pa 'ga' zhig gis bsgribs pa na yang /_rkyen ji lta ba bzhin du yang gsal ba gzhan dang gzhan skyes pa na/_ston ka'i mar ngo'i mtshan phyed kyi skar ma bzhin du du ma nyid du snang bar 'gyur ro/_/de bas na/_gcig tshe gsal bas bsgribs pa
[\[210b\]]
[\[210b.1\]]yang /_/zil gyis mnan pa'i dus na'o/_/gang gis bsgribs pa yang yin zhe na/_tha dad ma mthong ba med pas so/_/tha dad pas tha dad pa'i mthong ba med pas yin gyi/_du ma nyid med pa'i phyir ni ma yin no/_/de ltar na yang bde ba la sogs pa'i/_sems 'byung tha dad rgyun dag las/_/
[\[210b.2\]]sems dang sems las byung ba'i tshogs gzhan dang gzhan skye ba'i rgyun la/_tha dad rnam gzhag grub pa yin/_/de ltar rgyun la yang blo dang myong ba'i tha dad pa nye bar mtshon pa yod pa ma yin na/_gang gis na myong ba 'di dang blo 'di las mtshan nyid dang bral ba yin zhes bya bar 'gyur/_
[\[210b.3\]]rnal 'byor pa'i mngon sum yang lung gi rnam par rtog pa dang ma 'dres pa don tsam mthong ba yin no/_/de ni sngar bshad ces bya ba la sogs pas 'chad par byed do/_/de la 'dir rnal 'byor pa'i shes pa thams cad mngon sum ma yin no/_/'o na ci yin zhe na/_sngar bshad rnal 'byor shes
[\[210b.4\]]pa ni/_/sngar 'phags pa'i bden pa bzhi'i yul can du bshad pa na/_bden pa dpyod pa gang yin pa de zhes bya ba'i don to/_/rnal 'byor pa'i de yang gang las yin zhe na/_de dag de ni sgom byung yin/_/zhes bya ba smos te/_bden pa sgom pa rdzogs pa las shes pa'i shes pa'o/_/
[\[210b.5\]]shin tu goms pa de nyid kyi phyir/_rtog pa'i dra ba rnam bsal bas/_/rtog pa dang bral ba de nyid kyi phyir/_gsal ba shin tu snang ba yin/_/gang dang gang shin tu bsgoms pa de dang de las gsal ba snang bar 'gyur ro zhes bya ba de nyid gang las yin zhe na/_de phyir 'dod dang zhes bya ba
[\[210b.6\]]la sogs pa smos te/_'dod pa dang mya ngan dang 'jigs pa'o/_/des byas pa'i smyo ba ni/_'dod dang mya ngan 'jigs smyo'o/_/de dag dang rkun po rmi sogs ni/_'dod dang mya ngan 'jigs smyo dang /_/rkun po rmi sogs so/_/de dag gis gang bslad pa ni skyes bu 'khrul par byas
[\[210b.7\]]pa'o/_/yang dag min pa yang mthong bar 'gyur/_goms pa'i khyad par las yang dag pa ma yin pa'i don yang mthong bar 'gyur ro/_/ji ltar zhe na/_mdun na gnas pa bzhin du'o/_/sogs pa smos pas ni/_myur du bskor ba dang /_'chi ltas la sogs pa gzung ngo /_/de
[\[211a\]]
[\[211a.1\]]ltar na de ltar mthong bas don mngon du gyur pa bzhin du/_de dang rjes su mthun par bsgrubs pa la dmigs par 'gyur na/_gang gis na de dag 'dir lkog tu gyur pa'i ming can du yang 'gyur ba ma yin no zhes bya ba de nges par gzung bar mi 'gyur/_sgom pa'i khyad par
[\[211a.2\]]las gsal bar snang ba ni blo ste/_ji ltar na rnam par mi rtog pa yin zhe na/_rnam par rtog dang rjes 'brel ni/_/don gsal snang ba can ma yin/_/zhes bya ba smos te/_brda'i rten can ni rnam par rtog pa yin la/_de yang gsal bar snang ba can ma yin no/_/de ltar na yid kyi rnam par
[\[211a.3\]]shes pa rtog pa med pa la 'di'i ming 'di yin no zhes bya ba de ltar 'dzin pa sngon du song ba can gyi sgra'i tha snyad yod pa ma yin no/_/brjod par bya ba dang rjod par byed pa'i 'brel pa 'dzin pa'i ngang tshul can gyi rnam par shes pa gang yin pa de la yang gsal bar snang ba yod pa ma yin no/_/de'i phyir
[\[211a.4\]]gsal bar snang ba can la brda mi byed pa'i phyir sgra dang 'dres pa'i rtog pa ma yin pa de ltar na gsal bar snang ba'i shes pa gang yin pa de rtog pa med pa nyid yin no/_/'khrul pa'i dbang gis rnam par rtog pa gsal bar snang bar 'gyur ba ma yin nam/_de ltar na rmi lam na yang shes pa
[\[211a.5\]]rnam par rtog pa yin na yang gsal bar snang ba nyid yin no zhe na/_skyon de yod pa ma yin te/_rmi lam na yang rnam par rtog pa gang yin pa de ni gsal bar snang ba nyid ma yin no/_/de la yang gsal bar snang ba ni gzhan rtog pa med pa nyid yin zhing /_rnam par rtog pa dang rjes su
[\[211a.6\]]'brel pa mi gsal ba gzhan nyid yin no/_/de gang las she na/_'di ltar/_rmi lam na yang dran pa dran/_/de ni de 'dra'i don ldan min/_/rmi lam na yang dran pa'i shes pa gang yin pa de mi gsal ba nyid dran pa yin no/_/rmi lam na yang dmigs pa gsal bar snang ba'i
[\[211a.7\]]shes pa yul dang mtshungs par snang ba can des sad pas dran pa yin no/_/des na de la yang rtog pa dang rtog pa med pa dag tha dad pa nyid yin no/_/gal te sgom pa la yang yang dag pa ma yin pa'i don goms pa las skyes pa gang yin pa de thams cad gsal bar snang ba
[\[211b\]]
[\[211b.1\]]ma yin zhing /_rtog pa med pa yang ma yin par grub pa'i mtha' smra ba 'dod pa ma yin nam des na khas blangs pa yin no zhe na/_de yod pa ma yin te/_'di ltar/_mi gtsang zad par sa la sogs/_/yang dag min yang sgom pa yi/_/stobs kyis sprul pa bsgoms pa'i stobs las skyes
[\[211b.2\]]pa rtog med dang /_gsal bar snang ba can du gsungs pa de ltar na/_khas blangs pa nyams pa ma yin no/_/gang gi phyir de lta yin pa de phyir yang dag_/gang dang gang mi rtag pa la sogs pa'o/_/yang dag min ni zad par sa la sogs pa'i ste/_rang gi rnam par rtog pa tsam gyis
[\[211b.3\]]kun nas bslang ba yin no/_/shin tu bsgoms par gyur pa/_shin tu goms par byas par gyur cing /_sgom pa yongs su rdzogs pa na/_/de gsal mi rtog blo 'bras can/_/gsal ba yang yid la mi rtog pa yang yin pas na de skad ces bya'o/_/de 'dra ba'i blo ni gsal la mi rtog
[\[211b.4\]]pa yin te/_gang la 'bras bu de yod pa/_/zhes bya bar tshig rnam par sbyar ro zhes bya ba ni mjug bsdu ba'o/_/gang gi phyir yang dag pa ma yin yang bsgoms pa'i stobs las gsal bar snang zhing mi rtog par 'gyur ba de bas na/_de la bsgoms pa'i 'bras bu'i shes pa de dag la/_mi slu
[\[211b.5\]]ba ni gang yin te/_sgom 'byung mngon sum tshad mar 'dod/_/ci dang 'dra bar zhe na/_sngar dpyad dngos po bzhin/_sngar bden pa dpyad pa'i skabs su tshad ma'i dngos po yang dag par bstan pa bzhin no/_/lhag ma nye bar bslad pa yin/_/dper na zad par sa la sogs pa lta bu'o/_/rang rig
[\[211b.6\]]la yang rtog mi 'dod/_/don la rnam par rtog phyir ro/_/zhes bya ba ni/_shes gang gang la zhes bya ba la sogs pas 'chad par byed do/_/shes pa gang yul gang la sgra don 'dzin/_brda 'dzin par byed pa'i shes pa/_de ni de la sgra'i sgo nas 'dzin pa'i phyir rtog pa yin/_rtog pa
[\[211b.7\]]dang bcas par brjod do/_/rnam par shes pa thams cad kyi/_/rang gi ngo bo'ang sgra don min/_/brdar bya ba mi nus pa nyid kyi phyir rgyu de phyir de la sgra dang don gyi rang bzhin rtogs par bya ba la shes pa kun rtog pa med pa nyid yin pa'i phyir/_mngon sum nyid yin no/_/mngon sum ltar
[\[212a\]]
[\[212a.1\]]snang zhes bya ba la sogs pas mngon sum ltar snang ba 'chad par byed do/_/mngon sum ltar snang rnam pa bzhi/_/dper na rtog pa'i shes pa rnam gsum yin/_/rten bslad pa las byung ba can/_/rtog pa med pa gcig yin no/_/rab rib la sogs pas gnod pa'i
[\[212a.2\]]dbang po la sogs pa las gcig yin no/_/rtog pa'i shes pa rnam pa gsum yang brda'i rten can dang sgro 'dogs pa'i rnam par rtog pas 'jug ste/_dper na bum pa dang /_grangs dang /_'degs pa dang /_yod pa dang /_bum pa nyid la sogs pa lta bu'o/_/re zhig bum pa las
[\[212a.3\]]gzugs la sogs pa chu la sogs pa 'dzin pa la sogs pa 'bras bu gcig sgrub par byed pa'i sgo nas de las gzhan pa'i de'i 'bras bu can ma yin pa dag las tha dad pa nyid tha dad pa med pa yin no/_/de la 'jig rten sgra 'god pa gang yin pa de ni cig car gzugs la sogs pa'i
[\[212a.4\]]tshogs pa rang gi 'bras bu la sbyor ba'i don to/_/brda de la brten nas/_phyis don dam pa gzhan la tha dad pa dag la yang bum pa la sogs pa gcig tu sgro btags nas/_bum pa zhes bya ba'i rnam par rtog pa 'jug par 'gyur ro/_/de bzhin du mang po rnam par gcod pa'i 'bras bu can la
[\[212a.5\]]brten nas/_gcig tu mngon par zhen pa can dang /_de bzhin du lag pa la sogs pa steng du 'phen par byed pa'i chos can dag la/_de lta bur gyur pa ma yin pa rnam par bcad pa la brdar byas pa la brtan nas 'degs par sgro 'dogs pa can dang /_dngos po med pas bzlog pa don gyi
[\[212a.6\]]bya ba byed pa'i rang bzhin bstan pa'i phyir/_brdar byas pa la brten nas dngos po don gyur pa bzhin du yod pa nyid ston par byed par 'jug par 'gyur ro/_/tshogs pa'i mang po 'bras bu gcig byed pa can dag las de las gzhan pa'i tshogs pa rnam par gcod pa ston par byed pa'i rten brda
[\[212a.7\]]la brten nas/_bum pa nyid la sogs pa gzhan gcig bum pa'i rdzas thams cad kyi rjes su zhugs par sgro 'dogs par byed pa skyed par 'gyur ro/_/de nyid kyi phyir kun rdzob tu yod pa dag la don gzhan la sgro btags nas de'i ngo bo rnam par rtog pa 'jug pa nyid kyi phyir ro zhes gsungs
[\[212b\]]
[\[212b.1\]]so/_/de ltar rab tu phye bas brda'i rten can rnam par rtog pa'i shes pa gcig po'i sgra'i rtog pa nyid yin no/_/smig rgyu la sogs pa'i rtog pa gang yin pa de ni chu ma yin pa rnam par bcad nas/_chu la brdar byas pa la brten nas 'jug pa ma yin na/_gang gis na brda la brten pa'i rnam par rtog
[\[212b.2\]]pa nyid kyi nang du 'jug pa'i phyir 'di tha dad par mi 'gyur/_'o na ci yin zhe na/_yang dag pa ma yin pa'i chu'i brda la brten nas 'byung ba 'dus pa de la don gzhan nyid la sgro 'dogs par byed pa skye bar 'gyur ro/_/de nyid kyi phyir chu la sogs pa'i rnam par rtog pa 'jug pa nyid kyi phyir ro zhes
[\[212b.3\]]gsungs so/_/de ni don gzhan la sgro 'dogs pa'i rnam par shes pa gnyis pa yin no/_/rjes su dpag pa dang rjes su dpag pa las byung ba la sogs pa dag la lkog tu gyur pa'i don sngar mthong ba la rtogs par byed pa skye bar 'gyur ro/_/de nyid kyi phyir rjes su dpag pa dang de'i 'bras
[\[212b.4\]]bu la sogs pa'i shes pa snga ma nyams su myong ba'i rnam par rtog pa ni zhes gsungs so/_/lkog tu gyur pa'i don la rtog pa'i shes pa zhes bya ba 'di ni lkog tu 'gyur ba'i don la rtog pa gsum pa yin no/_/de ltar na/_rtog pa'i shes pa rnam gsum yin/_/dbang po la gnod pa byas pa
[\[212b.5\]]las skyes pa'i shes pa rtog pa med pa ni mngon sum ma yin gyi/_mngon sum ltar snang ba yin no/_/de la/_dbang skyes min pa bsgrub don du/_/gnyis bshad rtog pa'i shes pa rnam pa gnyis po gang yin pa de dag ni dbang po las skyes pa ma yin no zhes bshad par bya ba'i don du
[\[212b.6\]]bshad do/_/'di la yang the tshom ci yod na gang gis na/_dbang skyes min pa bsgrub don du/_/zhes bya ba smos she na/_'khrul pa bstan phyir ro/_/phyi rol pa 'di la 'khrul pa snang ste/_smig rgyu la sogs pa dang kun rdzob tu yod pa dag la shes pa dbang po las skyes pa nyid
[\[212b.7\]]yin par 'dod pa lta bu'o/_/de ltar na de nyid rnam par gcad pa'i phyir mngon sum gyi mtshan nyid kyi khyad par 'khrul pa med pa can zhes brjod do/_/dbang po la gnod pa byas pa'i shes pa bzlog pa'i don du zhes bya ba yang brdzun yin te/_don dang phrad nas 'dzin pa nyid kyis don
[\[213a\]]
[\[213a.1\]]ma yin pa las 'byung ba zla ba gnyis pa la sogs pa'i shes pa ldog pa'i phyir ro/_/de lta ma yin na dbang po las skyes pa zhes bya ba nyid brjod par bya bar 'gyur ro/_/rjes su dpag pa la sogs pa yang de yin la/_grub pa yin pas zhes bya bar tshig rnam par sbyar ro/_/
[\[213a.2\]]'di lta ste/_rjes dpag rjes su dpag las byung /_/dran byung brjod las byung ba yi/_/shes pa sngon nyams su myong ba brda dran pa'i stobs kyis 'grub par 'gyur ba nyid yin pa lta bu'o/_/de de ltar na rjes su dpag pa la sogs pa rtog pa'i rang bzhin nyid du grub na yang /_'dir rtog
[\[213a.3\]]pa'i shes pa'i skabs su brjod pa gang yin pa de snga ma gnyis nyid de rtog pa'i shes pa mngon sum nyid ma yin par bsgrub phyir ro/_/nyid ni rim pa gzhan du sbyar ro/_/'di ltar sngon nyams su myong ba brda dran pa la brten nas 'byung ba'i ngang tshul can gang yin pa de ni mngon sum ma yin te/_dper na
[\[213a.4\]]rjes su dpag pa la sogs pa lta bu'o/_/brda rten can zhes bya ba la sogs pa de nyid 'chad par byed do/_/ci'i phyir rtog pa snga ma gnyis dag la mngon sum nyid du the tshom za ba yin zhing /_gang gis na de gsal ba'i phyir/_/rjes dpag la sogs grub ce na/_/the tshom yod pa nyid yin no/_/
[\[213a.5\]]de ltar na brda rten can gyi rtog pa gang yin pa dang /_don gzhan la sgro 'dogs pa'i rnam rtog dag gang yin pa de dang de dag ni brda rten can dang don gzhan la/_sgro 'dogs pa'i rnam rtog dag go/_/mngon sum dang nye bar 'jug pa can du 'gyur ba de dag ni/_'ga' tshe shes pa phra mo skye ba'i dus kyis
[\[213a.6\]]rnam par dbye ba ma rtogs pa nyid kyi phyir nye bar mtshon pa med pa de dag mngon sum nyid yin no zhes 'khrul pa'i rgyu mtshan du 'gyur ro/_/ci'i phyir zhe na/_mngon sum nyer 'jug can nyid phyir/_/mngon sum gyi shes pa las de dag nye bar 'gyur ba yin no/_/de bas na 'khrul pa srid pas na gdon
[\[213a.7\]]mi za bar mngon sum las tha dad pa nyid du shes par bya ba yin no/_/de nyid kyi phyir de dag mngon sum nyid ma yin par rab tu bsgrub pa'i phyir ro/_/rtog pa phyi ma ni/_ji ltar lkog tu gyur don can/_/yul can dran pa la sogs pa'i ngo bo rtog pa 'di rjes su dpag pa la sogs pa'i rang
[\[213b\]]
[\[213b.1\]]bzhin yin te/_brda la ltos pa'i ngang tshul can nyid yin pa'i phyir ro/_/de'i phyir don la 'dzin mi byed/_ci 'dra ba zhig la 'dzin par mi byed ce na/_mngon sum ste de bas na mngon sum gyi tshad ma ma yin no/_/de ltar nyams myong dran med par/_/sngon nyams su myong ba'i brda dran pa med par bum pa
[\[213b.2\]]la sogs dag la yang /_shes pa med pa sngon nyams su myong ba'i dran pa med par bum pa dang grangs dang 'degs pa dang /_yod pa nyid dang /_bum pa nyid dang /_mig la sogs pa la skyes bu'i bum pa la sogs pa'i shes pa yod pa ma yin te/_ji skad du bshad pa'i rtog pa rnam pa gnyis
[\[213b.3\]]po yang yod pa ma yin no zhes bya ba'i don to/_/rtogs pa po 'dis kyang brda dran pa ni bum pa la sogs pa'i shes pa'i rgyu mtshan yin par shes na des shes shing /_rtogs na brda dran pa/_de yang ni bum pa la sogs pa la/_mngon sum las ni yongs nyams 'gyur/_/mngon sum gyi shes pa dang ldan
[\[213b.4\]]par 'gyur ba can du rigs pa ma yin te/_shes pa'i rnam pa de lta bu ni mngon sum nyid ma yin pa nyid kyi phyir ro/_/sbyor ba yang gang zhig nyams su myong ba'i dran pa'i stobs las byung ba de ni mngon sum ma yin te/_dper na dran pa las byung ba dang /_rjes su dpag pa las byung ba dang /_brjod
[\[213b.5\]]pa las byung ba lta bu'o/_/bum pa la sogs pa'i rtog pa'i shes pa dang /_chu la sogs pa'i rtog pa'i shes pa yang sngon nyams su myong ba'i dran pa'i stobs las byung ba yin no zhes bya ba ni 'gal bas khyab pa dmigs pa'o/_/de de ltar na rtog pa'i shes pa rnam pa gsum po de dag ni/_
[\[213b.6\]]mtshan nyid kyi tshig gis don gsal bar rig par bya'o/_/'dir bzhi pa ni/_mngon sum ltar snang ba rnam pa bzhi po 'di la mngon sum ltar snang ba bzhi pa/_mngon sum ltar snang rab rib bcas/_/zhes bya ba gsungs pa gang yin pa de dmigs kyis dgar ba yin par rig par bya
[\[213b.7\]]ba'am mtshan nyid lhag ma yin par rig par bya'i/_mtshan nyid kyi tshig las don gyi gsal ba'i dpe ni ma yin no/_/de ltar na ji ltar chu la sogs pa'i rtog pa las 'jug pa nyid kyi phyir zhes bya ba la sogs pa/_smig rgyu'i shes pa la sogs pa'i rtog pa nyid yin pa'i rgyu bstan pa de ltar 'di
[\[214a\]]
[\[214a.1\]]yang bstan par 'gyur ro/_/'di ltar rtog pa yongs su rdzogs par byas nas 'di'i rtog pa nyid kyi rgyu ma bshad par/_rab rib bcas zhes gsungs so/_/de nyid kyi phyir de ni rtog pa dang bral ba'i mngon sum ltar snang ba bstan pa yin no zhes shes par bya'o/_/de lta ma yin
[\[214a.2\]]na/_/mtshan nyid 'khrul pa can du 'gyur ro/_/de bas na dmigs kyis dgar ba'i tshig_/des bshad nye gnod pa las skyes/_/phyi dang nang gis gnod ba byed pa'i rkyen gyi dbang po la gnod pa byed pa las skyes pa'i shes pa thams cad rtog pa dang bral ba nyid yin na yang /_mngon sum ltar snang ba zhes
[\[214a.3\]]brjod do/_/de la rab rib 'ba' zhig ni/_/nyer gnod mtshon par byed pa yin/_/de la rab rib dang bcas pa'i tshig gi rab rib ni dbang po la gnod pa byed pa'i rkyen thams cad kyis nye bar mtshon pa yin par blta bar bya'o/_/de yang yid kyis shes kha cig_/zla ba gnyis la sogs pa'i shes
[\[214a.4\]]pa yang dbang po las skyes pa ma yin gyi/_'on kyang yid kho na yin zhes kha cig smra'o/_/de skad du smra ba sngo dang zla gnyis la sogs blo yin/_dbang po rgyu yin zhes bya ba'i/_/gzhung 'di dang ni de dag 'gal/_slob dpon gyis rtsod pa sgrub par bshad par mngon sum du dpyad pa la dmigs pa'i don
[\[214a.5\]]dpyad pa na/_'di ltar ji ltar snang ba gang las shes pa skye ba de ltar dmigs pa zhes brjod dam/_'on te ji ltar yod pa dag gzhan du snang ba'i shes pa'i rgyur 'gyur zhes bya ba skabs su mdzad nas/_mig la sogs pa'i bar yang dmigs pa nyid du thal ba de dag kyang don dam par rnam
[\[214a.6\]]pa gzhan du yod pa dag ni zla ba gnyis par snang ba dang /_sngon po la sogs pa'i snang ba'i shes pa'i rgyur 'gyur ro zhes bshad pa'i gzhung yin pa dang 'gal lo/_/de ltar na gal te de dbang po la brten ba ma yin no/_/ji ltar na de skad du bshad par 'gyur/_de ltar ni 'gyur mod kyi/_gal
[\[214a.7\]]te brgyud pas rgyu yin na/_/'dir dbang po dngos su rgyur ma bshad na/_gang gis na dbang po la brten pa rjod pas 'gal bar 'gyur/_'o na ci yin zhe na/_dbang po yid kyi rnam par shes pa'i rgyu nyid yin par brgyud nas bshad pa yin no zhe na/_dbang po'i spyod yul shes pa dag_/dpyod
[\[214b\]]
[\[214b.1\]]par byed pa na/_dbang po'i shes pa'i yul dpyod par byed na'o/_/dbang po'i shes pa'i spyod yul dpyad pa'i skabs las yid kyi rnam par shes pa'i skabs kyis ci zhig bya ste ci yang ma yin na/_gang gis na slob dpon gyis yid skabs su mdzad nas de skad du gsungs pa yin gyi/_
[\[214b.2\]]dbang po'i shes pa ni ma yin no zhes brjod pa ni ma yin pa de ni cir yang mi rung ngo /_/dbang rten ci yin/_dbang po las skyes pa'i shes pa'i mtshan nyid du 'dod pa ci yin zhe na/_mtshan nyid gang med pas zla ba gnyis pa la sogs pa'i shes pa la dbang po la brten pa'i tha snyad byed pa ma
[\[214b.3\]]yin zhes bya ba 'dis ni zla ba gnyis pa la sogs pa'i shes pa 'di la pha rol 'dod pa'i shes pa'i mtshan nyid yod par dgongs nas 'dri bar mdzad pa'o/_/gal te gang dbang po yod med rjes 'brel can/_gal te dbang po yod pa dang med pa'i rjes su byed pa'i rnam par shes
[\[214b.4\]]pa gang yin pa de dbang po la brten par 'dod pa de'i tshe/_de mtshungs zla ba gnyis pa la sogs pa'i shes pa yang /_dbang po yod pa dang med pa'i rjes su byed par mtshungs pas na/_de ci'i phyir dbang po la brten pa ma yin/_bye brag med pa'i phyir ro/_/gal te 'gyur
[\[214b.5\]]bzhin na ci ste yod pa dang med pa'i rjes su byed pa 'di bor nas/_dbang po 'gyur ba na 'gyur ba dang ldan pa gang yin pa de dbang po la brten par 'dod pa de'i tshe yang /_mig la sogs pa 'gyur ba na/_/dbang bo'i shes pa 'gyur ba gzhan ci zhig 'gyur ba can du 'dod na/_gang gis
[\[214b.6\]]na zla ba gnyis pa la sogs pa'i shes pa mi 'gyur/_de 'dir 'gyur ba yin pa de ltar na/_gang las dbang po rten nyid du rtog pa ci'i phyir na/_'gog_/zla ba gnyis pa la sogs pa'i blo dbang po la brten pa nyid do/_/'dir yang sbrul sogs 'khrul pa bzhin/_/dbang po'i 'gyur ba yod na
[\[214b.7\]]yang /_/ldog 'gyur gal te zla ba gnyis pa la sogs pa'i 'khrul pa gang yin pa yid kyi 'khrul par 'gyur ba de'i tshe/_ji ltar nam mkha' mi gsal ba na/_sbrul gnas pa'i yul can du thag pa 'khyil pa'i dbyibs kyi spyi la brten nas khyad par mi rtog pa de'i tshe/_sbrul gyi khyad
[\[215a\]]
[\[215a.1\]]par du sgro btags pa'i yid sbrul du 'khrul pa dang /_smig rgyu la sogs pa'i rkyen ji lta ba bzhin du chu la sogs par 'khrul pa rnam par dpyad pa la sogs pas med par 'gyur ba de ltar dbang po'i 'gyur ba la ltos pa med pa can zla ba gnyis pa la sogs pa'i
[\[215a.2\]]'khrul pa 'di yang ldog par 'gyur la/_'on kyang dbang po'i bslad pa ni/_ldog na yang ldog par mi 'gyur ro/_/zla ba gnyis pa la sogs pa'i 'khrul pa yang yid kyi 'khrul pa'i rang bzhin yin na yang /_mig sman la sogs pas mig gi 'gyur ba ldog pa na bdag la sogs par lta ba
[\[215a.3\]]'khrul pa bzhin du ldog par mi 'gyur ro/_/de ni gang gi phyir 'di ltar mig gi 'gyur ba gnas pa ni mi ldog cing /_mig gi 'gyur ba ldog pa na ldog pa de'i phyir dbang po las skyes pa yin no zhes khong du chud par 'gyur ro/_/gal te 'di yid kyi 'khrul par 'gyur ba de'i tshe/_'di ltar
[\[215a.4\]]thag pa la sogs pa la 'khrul pa/_rang bzhin gzhan gyi rgyud la ni yul dang dus nye ba can gyi skyes bu'i sems la yang /_brjod pa dag gis 'gal tshe 'jog_/ji ltar sbrul sbrul zhes bya ba'i sgras 'khrul pa'i rgyu tshogs pa na/_'ga' zhig gi tshe sbrul du 'khrul pa skye bar 'gyur
[\[215a.5\]]ro/_/de bzhin du 'dir yang rab rib la sogs pas bslad pa'i mig can gyi/_ji ltar nyams su myong ba'i sgra yul dang dus nye ba can/_dbang po bslad pa can de'i zla ba gnyis pa la sogs pa'i 'khrul pa skyed par 'gyur na/_de ltar yang ma yin pa de bas na yid ma yin no/_/gzhan yang /_
[\[215a.6\]]mthong ba dran la ltos 'gyur zhing /_/gal te 'di yid kyi 'khrul par 'gyur ba de'i tshe/_ji ltar smig rgyu la sogs pa dag la chu'i rnam par 'khrul pa sngar mthong ba'i chu'i dran pa dang chu dang chos mthun pa la ltos par 'gyur ba de bzhin du/_zla ba gnyis pa la sogs par 'khrul pa 'di yang 'gyur
[\[215a.7\]]na/_/'di ltar mig bslad pa can ni sngon mthong ba'i dran pa la ltos pa med par mig rnam par phye ma thag tu zla ba gnyis pa la sogs pa mthong bar 'gyur ba de ltar na/_'di dbang po las skyes pa yin no/_/gzhan yang /_yongs su gsal bar snang ba min/_/yid kyi 'khrul pa'i ngo
[\[215b\]]
[\[215b.1\]]bo nyid yin na ni/_de rtog pa dang bcas pa'i yid kyi rnam par shes pa yin par 'dod par bya'o/_/de lta ma yin na 'dir bzhi pa ni dmigs kyis dgar zhes bya ba 'di la log par rtogs pa rigs pa ma yin no/_/de ltar na zla ba gnyis pa la sogs pa'i shes pa mthong ba bzhin du gsal
[\[215b.2\]]bar snang ba ma yin no/_/de ltar ni/_rnam par rtog pa rjes 'brel ni/_/don gsal snang ba can ma yin/_/zhes bya bas gong du bshad zin to/_/ci ste de ltar snang ba'i phyir yid kyi rnam par shes pa de yang rtog pa med par 'dod pa de'i tshe/_de bzlog pa'i don du/_'dir bzhi pa ni dmigs kyis
[\[215b.3\]]dgar ba zhes bya ba'i tshig gsal bar byed pa yin no zhe na/_de'i phyir gnyid log pa'am sad pa na yang skyes bu'i/_gsal bar snang ba can blo gang /_/de ni rtog med/_gang yang rnam pa gnyi ga yang /_/gnyid log pa'am ma log pa yang ngo /_/de lta min na mi gsal ba snang ba can nyid du
[\[215b.4\]]'gyur ba'i blo de thams cad ni rtog pa yin no/_/gang gi phyir de ltar shes pa rtog pa med pa yin na yang /_bslad pa yin pa de bas na zla ba gnyis pa'i shes pa yod par srid pa de phyir zla ba gnyis la sogs pa'i shes pa de rtog med na yang /_mngon sum rtog pa dang bral ba can zhes
[\[215b.5\]]bya ba'i mtshan nyid 'di tsam brjod pas tshad ma nyid du 'gyur ba de rab rib bcas zhes ston par byed pa'i tshig gis bkag pa yin no/_/ci'i phyir zhe na/_slu ba'i phyir ro/_/der snang ba can gyi don dang don byed pa de don du gnyer ba de phrad pa med pa'i phyir ro/_/don du'ang /_mngon sum
[\[215b.6\]]ltar snang gnyis su bshad/_/gang gi phyir 'di ltar slob dpon ni dbang po las skyes pa yin na yang /_bslad pa mngon sum ltar snang ba yin pa de nyid kyi phyir/_'khrul dang kun rdzob shes pa dang /_/rjes dpag rjes su dpag las byung /_/dran 'byung brjod pa las byung zhes/_/zhes bya bas
[\[215b.7\]]rtog pa'i bdag nyid can gyi mngon sum ltar snang ba bstan pa yin no zhes bya bas rnam par bcad nas gnyis pa rtog pa med pa'i mngon sum ltar snang ba rab rib bcas zhes bya bas bshad pa yin no/_/'bras bur gyur pa'i shes pa de nyid kyis yul gyi rnam par skyes pa'i sgo nas rtog pa
[\[216a\]]
[\[216a.1\]]dang bcas pa la brten nas/_tshad ma nyid du nye bar btags pa yin no zhes bya ba la sogs pa/_bya ba dang ni sgrub byed ces/_/zhes bya ba la sogs pas 'chad par byed do/_/shes pa'i don dang 'dra ba ni tshad ma yin la/_don nyams su myong ba'i bdag nyid ni
[\[216a.2\]]'bras bu yin par rigs kyi/_tshad ma las don gzhan du 'gyur ba ni 'bras bu ma yin no/_/bya ba dang ni sgrub byed ces/_/las kun gyi ni bya ba thams cad kyi/_thams cad dag_/sgrub byed ma yin pa'am/_sgrub par byed pa thams cad kyi thams cad bya ba ma yin te/_thug pa med par thal
[\[216a.3\]]ba'i phyir ro/_/'o na ci yin zhe na/_gang las 'bras yin/_gang yin pa'i las de bya ba de ni de'i sgrub byed/_de sgrub par byed pa las chod pa med par tha snyad la brten pa'i sgo nas rab tu 'grub pa thob par 'gyur gyi/_bskyed par bya ba skyed par byed pa'i dngos po ni ma yin te/_de'i bya ba
[\[216a.4\]]ni de nyid yin no/_/gzugs la sogs pa las/_de la nyams myong tsam du ni/_/shes pa 'dra ba'i bdag nyid can/_/bdag nyid des byed pa'i rang bzhin des/_'gyur na gang gis/_las so so la ste don so so la rnam 'byed 'gyur/_'di ni sngon po'i shes pa yin zhing /_'di ni ser po'i
[\[216a.5\]]shes pa yin no zhes bya ba la sogs pa'i tha snyad kyis so/_/de lta ma yin na don thams cad shes pa thams cad kyi shes byar 'gyur ba'am/_'ga' zhig kyang ma yin te/_bye brag med pa'i phyir ro/_/dbang po la sogs pa'i mi gsal ba la sogs pa tha dad pa ni shes pa'i nges par
[\[216a.6\]]byed pa yin no zhes bya ba yang legs pa ma yin te/_'di ltar dbang po la sogs pa'i rgyu la mi gsal ba la sogs pa'i tha dad yod na yang /_shes pa 'di'i bdag nyid gyur ma yin sngon po la sogs pa'i las tha dad la tha dad min nyams su myong ba'i bdag nyid du 'dra bar gyur pa/_
[\[216a.7\]]tha dad pas nges byed ma yin/_mi rung ste shes pa thams cad kyi khyad par med pas rgyu nyid yin pa'i phyir ro/_/khyad par med na yang gang zhig bdag nyid khyad par du 'gyur ba gang yin pa de ni yul rnam par gzhag pa'i rten gzhan la ltos par 'gyur ba de'i bdag nyid de'i mtshon par byed
[\[216b\]]
[\[216b.1\]]pa por rigs pa yin pa/_de'i phyir bdag tha dad gang las shes pa 'di sngon po dang ser po la sogs pa/_'di yi rtog pa zhes bya 'di/_/bya ba 'di ni las des yin par 'gyur ba de nyid chod pa med pa'i phyir/_'di rab tu sgrub par byed pas zhes bya bar tshig rnam par sbyar nas/_de sgrub byed
[\[216b.2\]]de grub pa yin/_chod pa med pa yang byed pa thams cad tshogs na yang rtog pa 'di yin no zhes bya ba'i nges pa la brten pa nyid kyis yin no zhes bya ba ni 'jug bsdu ba'o//_//tshad ma rnam 'grel gyi 'grel pa/_bam po sum cu rtsa gcig pa/_'o na nges par sgrub par byed pa gang
[\[216b.3\]]yin pa de gang las yin zhe na/_don dang zhes bya ba la sogs pa smos te/_dbang po la sogs pa ni mi gsal ba la sogs pa'i rang gi gnas tha dad pa las rnam par shes pa mi gsal ba'i ngo bo nyid kyi rgyur gyur pa de tha dad pa byed pa yin na yang des byas pa'i shes pa tha dad pa ni
[\[216b.4\]]don thams cad kyi thun mong nyid yin pa'i phyir/_tha dad des myong ba'i don dang lhan cig don 'di myong ba ni 'di yin no zhes sbyor bar nus pa ma yin no/_/don gyi ngo bo ni don de'i rang gi bdag nyid don nyid la nges pa yin pa de ltar na nus pa yin no/_/de ci'i phyir zhe na/_don gyi ngo bo ma
[\[216b.5\]]gtogs par/_/gzhan dag dbang bo la sogs pa mi gsal ba la sogs pa tha dad pa la/_shes pa tha dad byed yin na'ang /_myong ba de dag don dang bcas pa don 'di'i nyams su myong ba ni 'di yin no zhes ji ltar yang /_tha dad pa dag ni ma yin no/_/don gyi ngo bo nyid kyis ni/_/'thad
[\[216b.6\]]pa dag ni yin na ste/_/de nyid ni sngon po'am ser po'i rtog pa 'di yin no zhes rnam par gzhag pa'i rgyu nyid yin pa'i phyir ro/_/gang gi phyir 'di ltar gzhal bya nyid ma gtogs par byed pa gzhan ma grub pa de'i phyir gzhal bya rtogs pa'i 'bras bur gyur pa'i gzhal bya'i ngo bo nyid sgrub
[\[216b.7\]]par byed pa yin no/_/gzhal bya'i ngo bo nyid las sgrub par byed pa gzhan yin na/_rtogs par byed na/_nyams su myong ba'i mtshan nyid can gyi bya ba de las dang sngon po la sogs pa dang lhan cig sngon po 'di'i rtog pa 'di yin no zhes bya ba'i 'brel pa mi 'grub po/_/sgrub par
[\[217a\]]
[\[217a.1\]]byed par gyur pa gzhal bya'i ngo bo nyid de yang shes pa de'i bdag nyid yin no/_/gang gi phyir rgyu des na tshad ma las 'bras bu don gzhan min no/_/de ltar shes pa tha dad pa med pa'i bdag nyid yin zhing byed pa med pa yin na yang bya ba byed pa tha snyad nye bar btags pa'i
[\[217a.2\]]sgo nas rig pa ni/_don rtogs pa yi bdag nyid kyis/_/zhes bya ba la sogs pa ston par byed do/_/don rtogs pa'i bdag nyid kyis byed pa'i 'bras bur gyur pa don rtogs pa'i rang bzhin gyis shes pa'i bdag nyid de ni/_gzhal bya'i ngo bo nyid de la 'dzin pa'i khyad par gyi byed pas byed dang
[\[217a.3\]]bcas pa bzhin du snang gi byed pa bcas pa nyid kyang ma yin te/_chos thams cad byed pa med pa nyid kyi phyir ro/_/khyad par du lus can ma yin pa ni bya ba nyid ma yin pa'i phyir/_gang la byed dang bcas pa bzhin du snang zhe na/_rang gi las ni zhes bya ba smos te gzugs la sogs pa
[\[217a.4\]]la'o/_/bdag nyid byed po min na yang /_de'i dbang gis gzhal bya dang 'dra ba'i dbang gis der gzhag phyir/_rtog pa rnam par gzhag pa'i phyir gzhal bya dang 'dra ba de ni rtog pa rnam par gzhag pa'i rgyu yin pa de ltar na sgrub par byed par brjod kyi don dam par ma yin no/_/dper
[\[217a.5\]]na 'bras bu rgyu rnams kyi/_/bdag nyid 'dra bar 'byung ba'i phyir/_/rgyu'i phyir bya ba ldan nyid ma yin na yang /_bya ba med pa nyid yin na yang /_'jig rten rgyu gzugs 'dzin zhes brjod/_/dper na pha las de dang gzugs can gyi 'bras bu skyes pa la 'di pha'i gzugs 'dzin to zhes tha
[\[217a.6\]]snyad du byed pa lta bu'o/_/de ltar 'dir yang yul rgyur gyur pa gang gi rnam pa'i rjes su byed cing skyes pa'i rnam pa shes pa la 'di'o/_/de 'dzin pa yin no zhes shes pa de ltar na rtog par byed pa dang bcas pa la brten nas tshad ma nyid du nye bar btags pa yin no/_/gang gi phyir de
[\[217a.7\]]ltar na gzhal bya'i ngo bo nyid bor nas/_gzhan gyis las so so la shes pa rnam par 'byed par mi nus so/_/de'i phyir mthong dang /_de'i phyir don tsam mthong dang /_dbang 'brel dang dbang po phrad pa dang /_khyad par gyi blo la de skad ces bya'o/_/mthong ba dang dbang po dang 'brel pa dang
[\[217b\]]
[\[217b.1\]]khyad par byed pa can gyi blo dag ni/_tshad ma nyid du mi 'dod do/_/mthong ba dang dbang po dang 'brel pa dang khyad par can gyi blo de dag byed pa rnams/_bya ba la ni chod pa'i phyir/_rgyu'i phyir ro/_/de ltar na/_bya ba las dang byed pa rnams/_/thams cad nye bar sbyor na yang /_/thams cad
[\[217b.2\]]byed pa gzhan gyis ma chod par bya ba gang de rang tha dad pa'i sgo nas/_tha dad byed/_de ni sgrub byed dam par 'dod sgrub par byed pa dam pa ste byed pa'o/_/re zhig sgrub par byed pa dam pa/_'di 'dra dbang po la yang med/_/ci'i phyir zhe na/_kun gyi mtshungs rgyu nyid phyir ro/_/rnam
[\[217b.3\]]par shes pa thams cad kyi rgyu nyid yin pa'i phyir ro/_/bya ba du ma'i khyad par bskyed du zin kyang ngo bo mtshungs pa gang yin pa de ni de'i nye bar ma chod pa tha dad par byed pa ma yin no/_/de tha dad kyang /_dbang po mi gsal ba la sogs pa'i khyad par gyis tha dad na yang shes pa de dngos
[\[217b.4\]]can min pa yul dang 'dra ba dang bral ba'i shes pa don 'di shes pa 'di'i yang zhes nges pas tha snyad du byed pa gang yin pa de gang las ma yin pa nyid do/_/dbang po'i tshad ma nyid ma yin par bstan pa de'i ni lhag ma don mthong ba la sogs pa bshad pa yin/_dper na chod pa'i phyir byed
[\[217b.5\]]pa'i phul du byung ba ma grub pas tshad ma nyid ma yin no zhes bya ba lta bu'o/_/de ltar na 'dra ba med na mthong ba tsam yang tha dad par byed pa ma yin te/_don mthong ba nyid ma grub pa'i phyir ro/_/don 'dra ba sgrub par byed pa nyid mi 'dod na/_don 'di mthong ba 'di yin no zhes bya
[\[217b.6\]]ba de yang grub par mi 'gyur ro/_/de ma grub na ji ltar na grub par byed par 'gyur/_khyad par can gyi blo yang ni/_'di yang skyon lhag ma gzhan yin te/_gang de dngos med na/_don dang 'dra ba med na nges par byed pa'i khyad par gyis shes pa 'di dang khyad par gyi gzhi'i shes pa
[\[217b.7\]]'di yin no zhes bya ba 'di gnyis kyis tha dad med/_bye brag yod pa ma yin no/_/khyad par ma grub na yang khyad par gyi shes pa 'di ni tshad ma yin zhing de las gzhan pa de 'bras bu yin no zhes bya ba de gang las yin/_ci ste khyad par gyi shes pa'i 'dra ba tha dad par 'dod pa de'i
[\[218a\]]
[\[218a.1\]]tshe de nyid sgrub par byed par 'gyur zhing don rtogs par yang 'bras bur 'gyur te/_'di ni de tsam gyi ngo bo nyid yin pa'i phyir ro/_/de bzhin blo gzhan dag la yang /_/khyad par gyi shes pa bzhin du khyad par gyi gzhi'i shes pa la yang 'dra ba nyid las nges par 'gyur ro/_/
[\[218a.2\]]de yang khyad par gzhi de la tshad ma dang tshad ma'i 'bras bur 'gyur ba de ltar na de dag gi nang nas gcig ni tshad ma yin la gzhan ni 'bras bu yin no zhes rtog pa don med pa yin no/_/'dis kyang khyad par dang khyad par gyi gzhi'i shes pa nyid ni tshad ma dang 'bras bu 'dod par mi bya'o/_/ci'i
[\[218a.3\]]phyir zhe na/_'di ltar bya ba dang sgrub byed gnyis yul tha dad pa'ang mi 'dod do/_/sgrub par byed pa gang yin pa de kho na bya bar 'gyur gyi byed pa gzhan la nye ba ma yin zhing gzhan la bya ba ma yin te shes pa gnyis po de dag tha dad pa'i yul can du 'dod pa rigs pa ma yin no/_/ci ste skyon der ma
[\[218a.4\]]gyur cig snyam par dus snga phyir 'byung ba'i ngang tshul can gyi shes pa yul gcig pa can tshad ma dang tshad ma'i 'bras bur gyur par rtog pa de'i tshe/_'di ltar don gcig yin na'ang gnyis don med dus sngar 'byung ba can byed pa nyid du rtog na rtogs pa'i ngo bo nyid yin pa'i phyir de nyid tshad ma
[\[218a.5\]]dang 'bras bu nyid yin pa de ltar na bya ba rdzogs pa'i don la 'jug pa 'bras bu nyid du brtag pa gnyis pas ci zhig bya/_gzhan yang don de nus pa yin na ji ltar rnam par shes pa gcig skyed par byed pa de ltar de'i rgyu can gzhan dang gzhan dag kyang cig car skye bar 'gyur te/_bye brag med pa'i phyir ro/_/
[\[218a.6\]]de'i phyir shes pa de dag rim bzhin 'byung ba yod ma yin/_ci ste nyes pa der ma gyur cig snyam pas de dag cig car/_bskyed par 'dod pa de yi tshe/_/blo ni cig car 'byung gyur na/_/blo ni zhes bya ba ni rigs la ltos nas tshig gcig par byas pa yin no/_/blo gnyis cig car te lhan cig 'byung
[\[218a.7\]]zhing skye na de dag gis bsgrub bya sgrub byed med par 'gyur/_tshad ma las 'bras bu don gzhan yin par smra ba'i rgyu ni sgrub par byed pa yin zhing 'bras bu ni bya ba yin par 'dod do/_/dus mtshungs pa can gyi rgyu dang 'bras bu'i dngos po ni yod pa ma yin no zhes sngar bstan zin to/_/gal
[\[218b\]]
[\[218b.1\]]te dus mtshungs par 'byung ba nyid kyi rgyu dang 'bras bu nyid ma yin pa'i phyir bsgrub par bya ba dang sgrub par byed pa'i dngos po yod pa ma yin pa de'i tshe tha dad pa med pa'i bdag nyid can gyi shes pa gcig la ches shin tu yod pa ma yin no zhe na/_de la skyon de yod pa ma yin te 'di ltar shes pa la'o/_/de
[\[218b.2\]]rnam gzhag la brten nas ni/_/shes pa'i cha dag bsgrub bya sgrub byed gzhag_/yul rtogs pa'i rnam par gzhag pa ni don dang 'dra ba la brten pa yin pa de ltar na/_byed pa ma yin na yang byed pa bzhin du nye bar btags pa yin te/_phyi rol gyi bzhin du bskyed bya skyed byed kyi dngos po ma
[\[218b.3\]]yin pa'i phyir/_kha na ma tho ba med pa yin no/_/phrad pa yang tshad ma ma yin te/_ci'i phyir zhe na/_'di ltar phrad pa ni rnam pa 'ga' zhig la 'jug pa ma yin na/_gang gi na don gyis rnam pa 'ga' zhig rtogs par 'gyur/_gang gi phyir bdag nyid thams cad rtogs par 'gyur ro/_/de
[\[218b.4\]]ltar na bdag nyid kyi 'brel na yang dngos po chos 'ga' zhig ni rtogs 'gyur ba'i/_phrad pa tshad ma nyid yin na gang nges par der ni mi 'gyur te/_gang rnam pa 'ga' zhig 'dzin pa'i mtshan nyid can no/_/ci'i phyir zhe na/_'brel pa bye brag med phyir ro/_/phrad par bye brag med pa'i phyir ro/_/gang
[\[218b.5\]]gi tshe phrad pa'i khyad par med na yang /_don rtogs pa'i khyad par du 'gyur te/_don 'ga' zhig rtogs pa'i phyir ro/_/de'i tshe phrad pa tshad ma ma yin no/_/'o na tshad ma nyid ci zhig yin zhe na/_de tha dad med kyang phrad par bye brag med na yang gang las nges pa ma chod pa las gang sngon po shes pa
[\[218b.6\]]ni 'di yin la/_ser po shes pa ni 'di yin no zhes bya ba'i shes pa'o/_/tha dad 'di de'i tshad ma nyid/_de yang don dang 'dra ba las/_gzhan ma yin no zhes mang du bshad zin to/_/de ltar ni 'gyur mod kyi/_gal te 'dus byas yin phyir na/_/shes pa las skyes pa shes pa'i rgyu 'dus byas
[\[218b.7\]]pa las don so so la shes pa res 'ga' ba yin no zhe na/_de dang de min te/_'di ltar/_de dngos min te gzhag med phyir/_/gal te yul 'di'i rnam pa la/_/shes pa 'di rjes su byed pa skye ba de'i tshe yul gang gi rnam pa la rjes su byed pa'i shes pa de ni 'dra ba de las 'di'i 'di yin
[\[219a\]]
[\[219a.1\]]no zhes nges pa thob par 'gyur ro/_/de bas na de 'dra ba'i rnam pa can gyi shes pa skye bas 'dus byas pa nges par byed pa de 'dra ba skyed par byed na/_'dus byas pa gang las de 'dra ba'i shes pa nges par 'byung bar 'gyur/_'di ltar don dang 'dra ba med na shes pa nges pa med
[\[219a.2\]]pa'i phyir de skyed par byed pa'i 'dus byas pa yang ma nges pa yin pa de ltar na gang gis na 'di las don so sor shes pa tha dad pa yin/_de ltar ni 'gyur mod kyi/_gal te bya byed gcig yin na/_/'gal lo zhe na/_dngos su tha dad pa med pa'i phyir shes pa'i cha gcig nyid na ste/_bya ba gang
[\[219a.3\]]yin pa de nyid byed pa yin pa'i phyir de ni 'gal ba yin no zhe na/_de dang de ni mi bden te/_chos tha dad pa khas len pa'i phyir zhes bya ba'i lnga pas ni shes pa ston par byed do/_/gal te chos tha dad par khas len pa yod na shes pa'i dngos po tha dad pa med par kho bo cag 'dod de/_dngos
[\[219a.4\]]su shes pa de gcig yin no zhes bya ba'i don to/_/'dir yang gzhal bya'i ngo bo nyid dang don rtogs pa zhes bya ba'i chos tha dad pa gang yin pa de khas len pa nyid ni ldog pa'i tha dad pas nye bar btags pa yin no/_/chos tha dad pa khas len pa'i phyir bya ba dang sgrub par byed pa
[\[219a.5\]]gcig nyid yin no zhes bya ba la skyon yod pa ma yin no/_/gang du yang dngos po tha dad pa la bya ba dang byed pa rnam par 'jog par 'dod pa ste/_dper na sta re la sogs pa lta bu ste/_dngos rnams tha dad 'dod pa la/_/der yang dngos bo la rten pa can ma yin no/_/ci'i phyir zhe na/_sgro
[\[219a.6\]]'dogs pas ni 'jug phyir ro/_/shes pa de dang de la brten pas bskyed par bya ba dang skyed par byed pa 'ba' zhig tu sgro 'dogs pa dang ldan pa dag bya ba dang byed pa zhes brjod kyi/_don gzhan du gyur pa'i bya ba ni yod pa ma yin no/_/de med pa'i phyir gang las byed pa yin/_de'i
[\[219a.7\]]phyir/_bya ba byed pa tha snyad dag_/thams cad de lta'i rnam pa can/_/nye bar btags pa'i rang bzhin yin gyi dngos po la brten pa can ni ma yin no/_/rnam par shes pa nyid yul du snang bar skye na gzung ba dang 'dzin pa tha dad pa dang ldan par nges pa yin gyi/_phyi rol gyi don yod pa ma
[\[219b\]]
[\[219b.1\]]yin pa de ltar na don rtogs pa'i ngo bo bya ba 'ga' zhig kyang yod pa ma yin na/_gang tshad ma'i 'bras bu nyid du rnam par 'jog par 'gyur zhes dgongs nas/_bstan bcos mdzad pas mdo sde pa la/_don rig gang yin zhes 'dri ba mdzad pa yin no/_/don rig pa 'di'i don rig par bya ba nyid
[\[219b.2\]]kyi phyir don rig pa ma yin no/_/so so rang rig gzhan gyis mngon sum gang yin 'di 'dod do zhes bya ba smras te/_rgyud so so'i mngon sum la de yod pa nyid yin na/_ci'i phyir de la yang snyon par byed ce na/_rnam pa thams cad du yod pa ma yin no zhes 'gog par mi byed do/_/'o na
[\[219b.3\]]ci yin zhe na/_myong ba 'di ni yod mod kyi 'on kyang /_don rig de ni gang gis yin/_/rgyu gang gis brjod ces 'dri bar mdzad do/_/'di la 'dri ba ci zhig yod/_/de 'dra ba las yin/_skye ba dang don dang 'dra ba la don myong bar 'dod do zhes bya ba'i tha tshig go/_/'di ltar gang las shes pa
[\[219b.4\]]skye ba dang 'dra bar gyur pa de ni de'i yul yin no zhes mtshan nyid bstan pa gang yin pa de ni/_'khrul par 'gyur/_'khrul pa gang yin pa de ni de'i tshe mtshan nyid ma yin te/_dper na nam mkha' lus can ma yin pa lta bu'o/_/de dang 'dra ba de las byung /_/zhes bya ba la sogs pa 'khrul
[\[219b.5\]]par 'chad par 'gyur ro/_/gzhal bya nyams su myong ba ma gtogs pa myong ba yod pa ma yin pa de ltar na/_de med na nyams su myong ba yang med pa thob par 'gyur ro snyam du sems pas/_ci ste gang las 'di myong ste/_/zhes bya ba 'dri bar byed do/_/so so rang gis rig pa'i nyams su
[\[219b.6\]]myong ba shes pa 'di'i gzhal bya gang las 'gyur te/_gzhal bya med pa nyid kyi phyir mi 'gyur ro zhes bya ba'i don to/_/gang gi phyir nyams su myong ba 'di yang yod pa yin pa de'i phyir 'di nyams su myong bar bya ba'i sgo nas 'gyur ba yin no zhes bya ba'i tha tshig go/_/de nyid 'dir ni
[\[219b.7\]]dpyad par bya/_'di nyams su myong ba yin no zhes 'dod pa gang yin pa 'di kho bo cag gis kyang khyed las shes par 'dod pas de nyid dpyad par bya ba yin pa de ltar na nga la don 'di 'dri bar ma byed ces bya ba'i don to/_/nyams su myong ba'i dngos po gang yin pa de yang gzhal bya las 'gyur
[\[220a\]]
[\[220a.1\]]ro zhes bshad pa 'di yang skyon yod pa ma yin te/_don dam par tha snyad 'di med pa'i phyir dang /_blo 'khrul pa la snang ba'i dbang gis rnam par gzhag pa'i phyir ro/_/mtshan nyid ni yod pa can dang ldog pa med pa can du 'gyur grang na/_de la 'dir yod par khas len na yul
[\[220a.2\]]gyi mtshan nyid 'khrul pa can du bshad pa yin no/_/dpyad pa na 'dra ba nyid kyang yod pa ma yin no zhes bstan pa'i phyir rdul phran zhes bya ba la sogs pa smos te/_rdul phra rab re re'i bdag nyid can gyi yul dag gi ngo bo'am tshogs pa'i ngo bo 'jog par 'gyur grang na/_de la re zhig rdul phra rab kyi bdag
[\[220a.3\]]nyid ma yin te/_'di ltar shes pa la rags pa'i rnam par snang ba de yang phra ba re re la yod pa ma yin pa de ltar na rang gi ngo bo'i sgo nas rdul phra rab 'dra bar byed pa ma yin no/_/tshogs pa rnams las yang ngo bo gcig yod pa ma yin te/_gcig dang du ma 'gal ba'i phyir ro/_/rags par snang
[\[220a.4\]]ba'i shes pa myong ba rdul phran de dag gang gis na/_rnam pa gang gis na de dag 'dra bar 'gyur te/_'dri bar byed pa nyid ma yin te/_du ma nyid kyi phyir dang rdul phra rab nyid yin pa'i phyir ro/_/'dra bar byed pa nyid ma yin pa'i rgyu de ni de'i tshe don dngos min zhes bya ba la sogs pa smos
[\[220a.5\]]te/_de'i don dngos min shes pa don dang 'dra ba yod pa ma yin pa de ltar na mtshan nyid yod pa can ma yin no/_/yod na don dang 'dra bar yod na yang de 'khrul pa can du 'gyur ba'i phyir de myong ba'i ngo bo ni/_yul nyams su myong ba nyid na'o/_/sgrub par byed pa nus pa ma yin te/_de ltar na/_
[\[220a.6\]]de 'dra ba dang de las byung /_/gal te myong ba'i mtshan nyid yin pa de'i tshe/_don mtshungs can gyis rnam par shes/_/mtshungs pa de ma thag myong 'gyur/_/nyams su myong bar 'gyur te/_dran pa las 'byung bas zhes bya ba'i don to/_/nyams su myong ba'i shes pa de ni gtso bo'i
[\[220a.7\]]rgyu yin te/_gtso bo'i rgyu gzhan med pa'i phyir ro/_/de ma thag tu byung ba dran pa las byung ba de de las de'i rnam pa can yin zhing de las byung ba de ltar na de ni snga ma de yul du 'gyur ro/_/gang gi phyir nyams su myong ba des yul mtshungs pa can nyid du 'dod pa de nyid kyi phyir/_don
[\[220b\]]
[\[220b.1\]]mtshungs can gyi zhes bya ba smos so/_/de ltar ni 'gyur mod kyi/_rnam pa thams cad kyi rjes su byed pa ma yin pa de ltar na de'i rjes su byed pa ma yin no zhe na/_de ni ma yin te/_gzhan la yang mtshungs pa can nyid kyi phyir ro/_/nyams su myong ba'i shes pa yang rnam pa thams cad du don gyi rjes
[\[220b.2\]]su byed pa ma yin no/_/de lta ma yin na don thams cad kyi rjes su byed pas shes pa nyid don yin pa de ltar na/_don zhes bya ba cung zad kyang med par 'gyur ro/_/der snang ba nyid ni dran pa las byung ba nyid la yang yod pa ma yin pas de ltar na mtshungs so/_/de ltar ni 'gyur mod kyi/_'di
[\[220b.3\]]mthong de thos zhes bya ba/_/gang la blo ni nges pa de/_/des myong yin no/_/'di mthong ba dang 'di thos pa'i sgra'i ngo bo zhes bya ba mthong ba dang /_thos pa dag las dus phyis yul gang la nges par 'gyur ba de la mthong ba dang thos pa de dag nyams su myong ba yin gyi/_shes pa de ma thag pa la de lta bu
[\[220b.4\]]yod pa ma yin no/_/des na mtshan nyid la 'khrul pa med pa yin no zhe na/_nye ba nyid de nyid dpyad par bya ba ste/_snang ba dang mthong ba dag gi'o/_/gal te mthong ba dang thos pa dag gi don nye ba 'ba' zhig 'thad pa de'i tshe/_de la brten nas byung ba zhen pa de 'dra ba ni yul du rnam par gzhag
[\[220b.5\]]pa'i rten du 'gyur ro/_/mthong ba dang thos pa de dag ni don dang nye ba de nyid dpyad par bya ba yin na/_de yang yod pa ma yin no/_/gang gis don de mthong ba de 'dod de de ni mthong ba der rigs pa ma yin no/_/de ltar na/_snang dang mthong ba de dag ni/_/'brel pa la ni brten nas ni/_/
[\[220b.6\]]lta ba po yi nges de yin/_/mthong ba dang thos pa 'di yin no zhes bya ba'i nges pa gang yin pa de ni mthong ba dang thos pa dag don dang 'brel pa grub pa na 'brel pa de la brten nas 'gyur na don yang ma grub pa'i mtshan nyid can yin pa de ltar na/_de'i yul can gyi mtshan nyid mthong ba'am
[\[220b.7\]]thos pa ma grub pa yin no zhes bya ba gang las dus phyis 'byung ba can gyi nges pa de de'i yul can gyi mtshan nyid la brten pa yin/_'dis ni gcig la gcig brten pa yin pa bstan to/_/gang gi phyir de ltar nyams su myong bar 'gyur ba gzhan 'ga' zhig myong bar 'gyur ba ma yin pa
[\[221a\]]
[\[221a.1\]]de ni phyi rol nyams su myong ba la ltos pa med par shes pa de ni nyams myong bdag nyid de/_de'i phyir de yang 'ba' zhig gi ma yin/_don nyams su myong ba ma yin te/_gzung ba dang 'dzin pa'i mtshan nyid dang bral ba'i phyir ro/_/gal te 'di ltar 'di'i mngon sum gyis so sor myong
[\[221a.2\]]ba nyid de ji ltar zhe na/_gzung ba dang 'dzin pa'i dngos po nyid las ni ma yin no/_/'o na ci yin zhe na/_mngon sum so sor myong nyid kyang /_/shes pa/_de yi de ni bdag nyid yin/_/nyams su myong ba'i bdag nyid du skyes pa yin gyi gzung ba dang 'dzin pa'i ngo bo ni ma yin no/_/gang gi phyir gzung ba
[\[221a.3\]]dang 'dzin pa por mi rigs pa'i rgyu/_des na nyams myong bya gzhan med/_/shes pa'o/_/de yi myong ba gzhan med na/_/gang gis na nyams su myong bar 'gyur/_ci'i phyir zhe na/_de yang brgal ba mtshungs phyir ro/_/gal te gzung ba'i mtshan nyid la lar rigs par 'gyur ba de'i tshe/_shes pa la yang
[\[221a.4\]]der 'gyur na/_/'di ltar de yod pa ma yin no/_/de med par ni yul bzhin du 'di la yang nyams su myong ba cung zad kyang med do/_/gang gi phyir de lta yin pa de'i phyir/_de bdag shes pa rang gsal 'gyur/_/nyams su myong ba'i ngo bo bdag nyid nyams su myong ba'i rang bzhin du skyes pa yin no zhes bya
[\[221a.5\]]ba'i tha tshig go/_/gal te phyi rol gyi dngos po la sogs pa nyams su myong bar bya ba yod pa ma yin na/_ji ltar sngon po'i nyams su myong ba la/_sngon po zhes brjod pa de'i phyir sngon po la sogs pa nyams su myong bar bya ba yod pa yin no zhes bya ba yang brdzun yin no/_/de ltar na shes pa de'i sngo
[\[221a.6\]]sogs ngo bo'i rang bzhin de nyams myong ba la'ang /_de ltar na rang gi myong gyur yang /_sngo sogs myong bar gsal ba yin/_/nang na gnas pa'i nus pa so sor nges pas sad pa las dngos po la reg pa med par sngon po la sogs pa'i bdag nyid du skyes par gyur pa na yang de ltar grags pa yin no/_/don
[\[221a.7\]]sngon po nyams su myong pa ni ma yin no/_/gal te ji ltar na shes pa'i bdag nyid nyams su myong bar 'gyur ba gang gis rang gi ngo bo nyams su myong bar gyur pa na yang de skad du brjod ce na/_bdag nyid kho nas bdag nyid las dang po pa dang byed pa la sogs pa tha dad pa'i sgo nas don dam par
[\[221b\]]
[\[221b.1\]]gsal bar byed pa'i phyir bdag nyid gsal bar byed pa ni ma yin no/_/'o na ci yin zhe na/_ji ltar rab tu gsal mngon 'dod/_/ji ltar gsal byed rang ngo bo/_/gsal ba yin pa'i bdag nyid phyir/_/gsal bar byed pa nyid du 'dod/_/de ltar blo bdag rig can yin/_/sgron ma yang bdag nyid
[\[221b.2\]]gsal bar byed pa la sgron ma gzhan la ltos pa med cing bdag la don dam par gsal bar byed pa ma yin no/_/'on kyang gsal bar byed pa'i bdag nyid du skyes par gyur pa na bdag nyid gsal bar byed pa zhes brjod de de bzhin du mngon sum gyi myong bar rang bzhin gyis gsal bar byed pa
[\[221b.3\]]yin pa'i phyir blo bdag nyid gsal bar byed pa yin no/_/gang gi phyir 'di ltar blo des ni don gzhan rig na yang /_sngon po la sogs pa khas len na/_tshor bya tshor ba po mi 'thad/_/rnam pa gnyis so/_/de'i phyir blo 'dis ni tshor bya tshor byed can rnams med/_tshor bar bya ba dang tshor ba po ni
[\[221b.4\]]tshor bar bya ba dang tshor ba dngos po'o/_/de dag gi rnam pa'am/_rnam pa de nyid do/_/blo gang la de med pa de la de skad ces bya'o/_/de ni/_ji ltar 'khrul pas mthong 'gyur ba/_/zhes bya ba des ni rnam pa gzhan 'dzin pa'i rgyu bstan to/_/mthong ba ni 'dra ba ci zhig ce na/_rnam par phye ba'i bdag nyid
[\[221b.5\]]can/_/gzung 'dzin rnam par bslad pa can/_/tha dad pa'i mtshan nyid can bzhin du gzung 'dzin rnam par bslad pa la yod pa zhes bya bar tshig rnam par sbyar ro/_/de ltar rnam gzhag byas pa 'di/_/tshor bar bya ba dang tshor ba po'i rnam pa can yin pa'i blo yang ji ltar 'khrul pas tha dad
[\[221b.6\]]pa'i mtshan nyid can gyi gzung ba dang 'dzin pa'i rnam pa can bzhin du snang bar 'gyur ro/_/de bzhin du 'di ltar 'di ni gzung ba yin pa 'di ni 'dzin pa yin no zhes rnam par gzhag pa 'di byas pa yin gyi don dam par ni ma yin no/_/ci dang 'dra bar zhe na/_skra sogs shes pa tha dad bzhin/_/
[\[221b.7\]]ji ltar mig 'khrul can skra shad la sogs pa brdzun pa snang ba dag la skra la sogs pa 'di mthong ngo zhes bya ba'i mngon pa'i nga rgyal bas gzung ba dang 'dzin pa'i 'jog pa de bzhin du'o/_/gal te khyod kyi gzhung gis kyang blo de'i gzung ba dang 'dzin pa'i mtshan nyid ci zhig yin zhe na/_de la
[\[222a\]]
[\[222a.1\]]'dir nga la klan ka btsal bar bya ba ma yin no/_/de ltar ni don dam par blo'i gzung ba dang 'dzin pa'i mtshan nyid gsal ba nyid yin te mi rung ba'i phyir ro/_/'on kyang mthong ba'i dbang gis rnam par gzhag pa yin no/_/gang tshe de tshe gzung 'dzin gyi/_/mtshan nyid can
[\[222a.2\]]la brtsad mi bya/_/blo gang la gzung ba dang 'dzin pa'i mtshan nyid kyis rtag pa yod pa ma yin pa zhes tshig rnam par sbyar ro/_/gang gi tshe 'di ltar phyi rol gyi don mi 'thad pa de'i tshe gzhan 'ga' zhig phyi rol la gnas pa don/_don rig med phyir rang rig pa nyid lhag mar gyur pa de ltar na/_rang rig de
[\[222a.3\]]nyid 'bras bu yin par 'dod do/_/gal te rnam par shes pa las tha dad pa'i ngo bo phyi rol gyi don blos myong 'gyur na nyes pa ci yod par gyur na/_gang gis bdag nyid rig pa 'bras bur brjod ces gzhan dag 'dri bar byed do/_/kho bo cag la gnod pa ni cung zad med mod kyi 'on kyang dngos po'i
[\[222a.4\]]gnas skabs ni de ltar ma yin no snyam du bsams nas skyon ci yang med ston par byed do/_/gal te yod par 'gyur na/_skyon yin na yod pa yang ma yin no/_/med pa nyid ston par bzhed nas/_phyi rol don de myong 'gyur ba/_/zhes bya ba'i tha snyad gsog nyid du gzigs pas gzhan la/_phyi
[\[222a.5\]]rol don de myong 'gyur ba/_/brjod pa 'di nyid kyis cir 'gyur/_/zhes bya bas 'dri bar mdzad do/_/gang gi tshe blo rnam pa med pa yin zhing /_yul don gzhan du gyur pa de'i tshe 'brel pa'i khyad par ma grub pa'i phyir 'di ni blo 'dis nyams su myong ba yin no zhes bya ba'i tha snyad 'di'i don 'ga' zhig kyang
[\[222a.6\]]yod pa ma yin no zhes bya bar dgongs so/_/de ltar ni 'gyur mod kyi/_khyod kyis kyang blos rang gi bdag nyams su myong ba zhes bshad pa de la nyams su myong ba'i don gang yin zhe na/_nyams su myong ba'i bdag nyid du skyes pa yin gyi zhes bshad pa ma yin nam/_don nyams su myong ba dang
[\[222a.7\]]de de ltar rigs pa ma yin te/_phyi rol du gyur pa myong ba ni mi rung ba'i phyir ro/_/nyams su myong ba'i rnam pa 'di yang blo la yod pa yin gyi don la yod pa ma yin no zhes grub po/_/ci ste blo'i rnam pa tha dad pa ltos pa med pa nyid kyi phyir/_rang nyid nyams su myong ba ni de la ltos pa med
[\[222b\]]
[\[222b.1\]]pa nyid yin na de la mi rung ngo /_/don yang rnam pa tha dad pa'i dbang gis nyams su myong ba grub pa yin no/_/de'i phyir de'i rnam par 'jog par byed pa'i don gyis 'gyur ro zhe na/_gal te blo ni de rnam can/_/don gyi rnam pa don nyams su myong ba rnam par gzhag pa'i rten yin par 'dod pa de'i tshe
[\[222b.2\]]rnam pa'i khyad par can/_sngon po la sogs pa'i rnam pa dang ldan pa de yod/_re zhig blo de bsnyon par nus pa ma yin no/_/'on kyang ji ltar rnam pa'i khyad par can gyi blo de ni ci'i phyir 'am ste/_don las de dang 'dra bar 'byung ba yin nam/_'on te gzhan las shes/_nang na gnas pa'i
[\[222b.3\]]bag chags kyi khyad par sad pa las yin zhe na/_'di ni dpyad par rigs pa yin/_/dpyod par bzhed pa'i dgongs pa ni/_/'di ltar sngon po la sogs pa'i rnam pa can gyi blo 'dod pa na/_'dis sngon po la sogs pa'i rnam pa nyams su myong ba na bdag nyid gyur pa nyams su myong ba yin no/_/de
[\[222b.4\]]ltar ma yin na rnam pa dang ldan pa des rnam pa dang ldan pa nyid ma yin pas na/_snga ma bzhin du nyams su myong ba'i 'brel pa ma grub pa'i phyir ro/_/ji ltar myong bar bya ba'i rnam pa las bzlog pa sngon po la sogs pa'i rnam par sgyur bar byed pa/_gzhan phyi rol du 'gyur ba dmigs par
[\[222b.5\]]mi 'gyur ro/_/rtog pa sngon du gtong ba can gyis de ma mthong bar nang nyid dam phyi rol rgyu nyid du 'gyur ro snyam pa de bas na/_the tshom du 'gyur ba ni dpyod pa'i rten yin la rnam par dpyod pa las kyang phyi rol gyi don grub pa yod pa ma yin no zhes bya ba ni 'di yin no/_/ji ltar yod pa ma yin
[\[222b.6\]]pa de ni mthong ba zhes bya ba la sogs pas ston par byed do/_/blo'i sngon po la sogs pa'i rnam pa ni bdag nyid du gyur pa nyid du yin te/_don dam par don gzhan yod pa ma yin no/_/de ci'i phyir zhe na/_mthong ba'i khyad par dang bral ba mi 'dzin/_phyir sngon por dmigs par gzung bar ma
[\[222b.7\]]gyur pa ni sngon po'i rnam pa mi 'dzin pa'i phyir ro/_/de 'dzin na 'dzin phyir/_sngon por dmigs par gyur pa nyid ni sngon por yang dmigs par 'gyur te/_de bzhin du sngon po yang dmigs par gyur pa na/_de dmigs pa yang dmigs par 'gyur ro/_/tha dad par med par dmigs
[\[223a\]]
[\[223a.1\]]pa'i phyir ro zhes bya ba'i don to/_/don dam par du ma nyid yin na nges pa gcig dmigs pa las te las gzhan pa dmigs par rigs pa ma yin no/_/de'i phyir tha dad par snang ba nyid yin na yang gcig tu dmigs pa'i phyir gcig nyid du yin te/_zla ba gnyis pa
[\[223a.2\]]bzhin no/_/sngon por snang ba mthong ba yin/_/phyi rol yan gar don yod min/_rnam par shes pa'i dmigs pa la bzlog pa'i dmigs pas 'dzin pa ni/_gang la blo'i rang bzhin gyi khongs su 'dus pa med pa ma yin no zhes bya ba ni mjug bsdu ba'o/_/de ltar ni 'gyur mod kyi/_gal te phyi rol
[\[223a.3\]]gyi don la ltos pa med par shes pa 'di skye bar 'gyur ba de'i tshe/_de las gzhan pa'i snang ba la sogs pa'i rkyen thag nye ba na yod na/_dkar por snang ba'i ngang tshul can gyi shes pa stong pa'i yul du 'jug pa na 'gyur ba yang ma yin pa de bas na/_dkar por snang ba'i ngang tshul can gyi shes pa
[\[223a.4\]]'bras bur 'gyur ba de tsam gyis mi 'gyur bas rgyu don yang yod pa yin no zhe na/_'bras bu ldog pa las rgyu gzhan la ltos pa dang bcas pa nyid yin gyi phyi rol gyi don la ltos pa dang bcas pa ni ma yin no/_/de ltar na 'dir 'ga' zhig gi tshe sngon po la sogs pa mthong ba'i 'ga' zhig
[\[223a.5\]]rnam par shes pa ni nang gi bag chags rab tu sad par byed pa yin gyi thams cad ni ma yin no/_/des na shes pa gang gis skad cig ma re re la nus pa'i rang bzhin gzhan dang gzhan gyi rnam par shes pa yongs su gyur pa nye bar 'phro ba ni shes pa rab tu sad par byed pa 'byung bar 'gyur ba gang
[\[223a.6\]]yin pa de'i dbang gis de dang de skyed par 'gyur ba thams cad ni ma yin no/_/de ltar na rab tu sad par byed pa/_de phyir blo ni rnam nges kyis/_/phyi rol don ltos ma yin no/_/'bras bu ldog pa las kyang don grub pa yin na ni/_don rtog tu rjes su dpag par bya ba nyid yin par 'gyur
[\[223a.7\]]gyi/_'ga' zhig tshe yang mngon sum ma yin pa de ltar na rigs pa ma yin no/_/gang gi phyir de ltar phyi rol gyi don yan gar ba med pa de'i phyir/_shes pa gcig la ma rig pas bslad pa'i phyir tshul gnyis yod pa yul dang rnam par shes pa'i ngo bo dag tu bshad par 'gyur ba
[\[223b\]]
[\[223b.1\]]yod pa yin no/_/gang zhig de ltar nyams myong dang /_/ji ltar snang ba bzhin du dran pa'i dus na yang mthong ba bzhin du snang ba nyid dran par 'gyur ro/_/de de ltar na gzhan myong ba med pa'i phyir/_'di'i rnam pa gnyis/_rnam par shes pa'i myong nyid de/_/rang rig pa gang yin pa de nyid ni 'bras
[\[223b.2\]]bu yin/_des ni gnyis su snang ba'i shes pa skye bar 'gyur ro zhes bya ba nas brtsams te/_rang rig pa de ni 'bras bu yin no zhes bya ba'i bar de rnam par bshad pa yin no/_/de de ltar gzung ba'i rnam pa ni gzhal bya yin zhing /_bdag nyid nyams su myong ba 'bras bu yin la/_'dzin pa'i
[\[223b.3\]]rnam pa ni grub par byed pa yin pa de ltar na/_don med pa la 'bras bu'i rtog pa 'di ni gcig yin no/_/gang tshe grub pa de dngos/_grub pa ni 'dod pa dang ni/_mi 'dod pa la sogs pa'i rang bzhin no/_/gang zhe na gzhan te phyi rol gyi don 'dod pa'am mi 'dod pa rnam rig rgyu'i yul dag go/_/rnam par rig
[\[223b.4\]]pa/_de yi de ltar myong ba yin/_/'dod pa ni 'dod pa'i rnam pa'i sgo nas yul nyams su myong ba gang yin pa de 'bras bu yin no/_/de ni don dang 'dra ba ni tshad ma yin zhing /_don myong ba ni 'bras bu yin pa de ltar na/_phyi rol gyi don yod pa'i rnam par rtog pa gnyis pa bshad pa yin no/_/rang
[\[223b.5\]]gi yul bcas shes pa'i/_yul dang bcas par 'jug pa yin pas yul bcas te/_yul snang ba don gyis stong pa zhes bya ba'i tha tshig go/_/ci'i phyir yang de ltar yin zhe na/_shes cha la ni don rnam gzhag_/gzung ba'i rnam pa don du tha snyad 'dogs pa'i phyir ro/_/de tshe bdag nyid
[\[223b.6\]]nyams myong gang /_/blo'i de nyid du rnam par nges pa yin no/_/ci'i phyir zhe na/_'di ltar gal te blo 'di bdag 'dod pa'i rnam pa'am rnam pa gzhan te/_mi 'dod pa'i rnam par skyes bus myong 'gyur na/_de'i tshe 'dod pa'am mi 'dod pa des kyang don rig pa ni 'gyur ba yin zhes bya
[\[223b.7\]]bas ni rnam par rig pa tsam nyid kyi 'bras bu'i rtog pa 'di bshad do/_/phyi rol don dag yod na yang /_/ji ltar nyams su myong nyid de/_/ji ltar rang rig pa nyid do/_/yul de nges bdag gcig yin par 'gyur gyi/_rang gi ngo bor ma yin te/_don ji lta ba bzhin du don nyams su
[\[224a\]]
[\[224a.1\]]myong ba ma yin no zhes bya ba'i tha tshig go/_/ci'i phyir zhe na/_du ma'i bdag nyid skyon phyir te/_dngos po gcig cig la rjes su phan 'dogs par byed kyi gzhan la ma yin pa de ltar na gcig la rnam pa du ma can gyis 'gyur ba na don yang rnam pa du ma can thob par 'gyur te/_
[\[224a.2\]]don gyi dbang gis nyams su myong bar rnam par gzhag pa yin no zhes bya ba'i tha tshig go/_/khas blangs na yang /_gang gi tshe bde ba la sogs pa'i bdag nyid can don rnam pa du ma can khas blangs pa de'i tshe/_yang gnyis kyis te/_skyes bu skyon la sogs pa mtshungs pa dang ldan pa cig car mthong
[\[224a.3\]]ba dag gis gcig 'dod pa'i rnam pa nyams su myong ba yin la/_gzhan gyi rnam pa gzhan yin no zhes de ltar/_tha dad nyams myong mi 'gyur ro/_/yul 'dres pa la 'dres pa kho nar rtogs par 'gyur ro/_/de ltar ni 'gyur mod kyi/_gal te ma mthong bsgribs gyur na/_/don 'dod pa
[\[224a.4\]]dang mi 'dod pa la sogs pa rnam pa du ma can yang cig car mthong ba dag la gcig gi 'dod pa dang /_mi 'dod pa'i ngo bo ma mthong ba gang yin pa de ni 'dod pa dang mi 'dod pa nyams su myong ba grub par byed pa'i las kyis chod pa'i phyir ro zhe na/_gang gi tshe ji ltar goms pa'i don rtogs pa
[\[224a.5\]]de'i tshe don gyi dbang gis rtogs mi 'gyur/_'on kyang don gyi dbang gis rtogs pa ma yin te/_don ji lta ba bzhin du don rtogs pa ma yin no zhes bya ba'i tha tshig ste/_de dang ni du ma'i rnam pa can nyid yin pa'i phyir ro/_/gzhan yang du ma'i bdag nyid dngos po de la/_'dod pa dang ni mi 'dod
[\[224a.6\]]pa dag la sogs pa'i ngo bo gcig gi bdag nyid du ngo bo gcig la/_'dod pa dang mi 'dod pa rnam par nges par mthong ba ma mthong ba de las zhes bya ba ji ltar na/_don mthong byed pa dag tu 'gyur/_/mi 'gyur ba kho na yin no zhes bya ba'i don to/_/de de ltar na gal te don ji lta ba bzhin du 'dzin
[\[224a.7\]]par 'gyur na des don de ston par byed par 'gyur gyi 'dres pa'i ngo bo ma 'dres pa'i ngo bor ston par byed pas kyang ma yin no/_/de ltar ni 'gyur mod kyi/_gal te 'dod dang mi 'dod par/_/snang ba rtog min dbang blo min/_/yul gcig la 'dod pa dang mi 'dod par snang ba can gyi blo gang yin
[\[224b\]]
[\[224b.1\]]pa de ni dbang po'i blo ma yin no/_/'o na ci yin zhe na/_don nye ba la ltos pa med pa'i rtog pa yin no/_/dbang po'i blo yang don ji lta ba bzhin yin te/_de nyid kyis yang tshad ma'i 'bras bu dpyod pa'i skabs yin pa'i phyir ro/_/de'i don 'brel pa med pa brjod pa yin no zhe na/_'di ni lan nyid
[\[224b.2\]]ma yin te/_'di ltar/_'chi ltas la sogs mtshams sbyor med/_/rnam pa gzhan nyid du'o/_/de la'ang dbang po la brten pa nyid la yang sems te/_shes pas mthong ba yin/_sogs pas ni mig ser la sogs pa dang srog chags kyi khyad par gyi dbang po rnams gzung ngo /_/gal te de
[\[224b.3\]]ni dbang po la gnod pa byas pa las yin zhe na/_de na de ni yod pa ma yin te/_'di ltar mi shes pas ro'i rdzas kyi bye brag mi shes pa can gyi phyugs la sogs pa 'ba' zhig gi khar bcug pa'i de ma thag tu kha'i 'gyur ba dang skyugs ldang la sogs pa mthong ba'i phyir dbang po la brten pa nyid du sdug
[\[224b.4\]]bsngal ba dang /_de las gzhan pa dag la rdzas de nyid la dga' ba dang bcas par za ba mthong ba'i phyir/_dbang po la brten pa nyid bde bar mthong ba nyid yin pa de ltar na de las bsnyon par nus pa ma yin no/_/gang gi phyir de ltar don ji lta ba bzhin du nyams su myong ba ma yin pa/_de
[\[224b.5\]]phyir phyi rol gzhal bya la'ang /_don khas len par byed na yang /_rang nyid nyams myong 'bras yin rigs/_/rang nyid myong ba kho na 'bras bu yin par rigs so/_/ci'i phyir zhe na/_gang gi phyir ji ltar nyams su myong ba 'di'i 'dod pa dang mi 'dod pa'i rang bzhin yin pa de ltar don ni rnam par
[\[224b.6\]]nges/_de'i phyir ji ltar nyams su myong ba nyid yul gyi rnam par nges pa yin gyi/_rang gi ngo bo ni ma yin no zhes bya bar gnas so/_/gang gi tshe 'di ltar phyi rol gyi don la rang rig pa 'bras bur brjod pa/_de tshe don snang yul du snang ba'i shes pa/_'di nyid ni/_tshad yin yod du zin na
[\[224b.7\]]yang /_/'dzin bdag shes pa'i ste/_rnam par rig pa tsam gyi phyogs bzhin no/_/phyi rol don gzhal bya nyid du 'dod pa dag la/_tshad ma nyid ltos med yin te/_phyi min don can nyid phyir ro/_/bdag nyid kyi yul can nyid yin pa'i phyir ro/_/'dra ba nyid ni sgrub par byed pa yin te/_gang gi
[\[225a\]]
[\[225a.1\]]phyir ji ltar gtsang ba dang mi gtsang ba la sogs pa nyid kyis don bdag nyid don gyi rnam pa'o/_/shes la gnas pa ste so sor snang bar 'gyur ba de ltar gtsang ba dang mi gtsang ba nyid la sogs pa nyid kyis don de nges par 'gyur/_rjes su dpog par 'gyur ro/_/de'i phyir don ni
[\[225a.2\]]gzhal byar bya ba yin no/_/de ltar na shes pa de la gnas pa/_don gyi rnam pa de'i de ltar zhe na/_gtsang ba dang mi gtsang ba la sogs pa nyid kyis yin gyi/_gzhan 'ga' zhig las ni ma yin te/_'on kyang bdag nyid rig pa las yin te/_'di ltar don ji lta ba bzhin du rnam par shes pa la
[\[225a.3\]]gnas pa myong bar 'gyur ba de ltar gzhal bar bya ba ma yin no zhes brjod pa yin no/_/don gyi rnam pa de yang shes pa'i bdag nyid du gyur pa de'i phyir de nyid/_de ltar don myong nyid yin 'dod do/_/ci'i phyir zhe na/_gang phyir shes pa'i cha gzung ba nyid du snang ba ma gtogs pa gzhan/_don bdag
[\[225a.4\]]mi snang ba de ni myong ba der gnas pa blo can ni/_don dang 'dra ba sgrub byed yin no/_/gal te de'i rnam par 'byung bar 'gyur ba de'i tshe 'dra ba'i bdag nyid myong bar 'gyur ba de bas na/_de'i dbang gis yul gnas par yang 'gyur ro/_/blo la gnas pa'i don de rang rig pa de bya ba yin no/_/de
[\[225a.5\]]ltar na ji ltar 'dod pa dang mi 'dod pa nyid la sogs par blo la/_gnas pa'i don de ni gang las de ni de ltar ston/_'dod pa dang mi 'dod pa la sogs pa'i nyams su myong ba'i ngo bo rang rig pa ston par byed do/_/ji lta ji ltar ston pa de lta de ltar don gyi gnas skabs rtogs pa de'i phyir don gyi
[\[225a.6\]]gnas skabs rtogs pa'i ngo bo ni/_rang rig pa'i rang bzhin yin no/_/de ltar shes pa 'dod pa'i rnam pa can dang mi 'dod pa'i rnam pa can gyi myong ba la yul 'dod pa dang mi 'dod pa nges par byed do/_/de ltar na/_don gnas de yi bdag nyid phyir/_/don dam par 'dir rang rigs yin na
[\[225a.7\]]yang /_'on kyang cha 'di tsam gyis nye bar btags nas/_don rig 'dod/_gang gi phyir 'di ltar gang kho na la phyi rol la sgrub par byed pa de nyid kho na la bya ba yin/_de'i phyir yul tha dad med kyang /_tshad ma dang tshad ma'i 'bras bu dag yin no zhes 'dod par bya'o/_/gal te 'di ltar
[\[225b\]]
[\[225b.1\]]ci'i phyir rang rig pa las 'bras bu brjod ce na/_bshad pa bden te 'on kyang phyi rol gyi don gzhal bar bya ba la yang rang rig 'bras bu yin par bshad pa gang yin pa de ni/_rang gi ngo bo dpyod pa na/_skabs su ste dngos po'i rang bzhin dpyod pa na don myong ba rang myong ba'i rang bzhin bshad pa
[\[225b.2\]]yin no/_/ci'i phyir zhe na/_don myong de bdag med phyir ro/_/rang rig pa'i rang bzhin nyid yin pa rgyu'i phyir ro/_/'di thams cad kyis ni gang gi tshe phyi rol gyi don gzhal bya yin pa de'i tshe zhes bya ba la sogs pas bshad pa'i 'bras bu'i rtog pa gsum pa bshad pa yin no/_/gal te don ji lta ba
[\[225b.3\]]bzhin du nyams su myong ba med pa de'i tshe/_de la ltos pa med par rang gi bag chags sad pa las 'byung ba'i shes pa'i phyi rol gyi don yod do zhes bya ba de nyid gang las yin zhe na/_shes pa de ltar snang gyur pa'i/_/zhes bya ba la sogs pa smos te/_de ltar snang gyur pa ste don la ltos pa med
[\[225b.4\]]par ro/_/'dod pa dang mi 'dod pa nyid la sogs pa'i rnam pa ci 'dra ba snang bar 'gyur ba de 'dra ba'i don 'gyur ba'am/_mi 'dra ba'i 'gyur ro zhes bya ba'i dpyod pa bor nas ji ltar de las gzhan pa'i rkyen nye ba yang de med na yang shes pa med pa'i phyir dbang po la sogs pa shes pa'i
[\[225b.5\]]rgyu yin pa de ltar/_re zhig don yang rgyu yin no/_/shes pa zhes bya ba'i dbang du byas nas/_don ni gzhal bya nyid du 'dod/_/de yang gzhan mi 'dod mod kyi dgag par bzhed nas bstan pa yin no/_/'dir de lta bur gyur pa'i rnam par shes pa skyed pa'i rten du gyur pa 'gog pa ma yin na
[\[225b.6\]]yang gang gis na de ltar lan du 'gyur/_'on kyang 'dir 'gyur te/_ji ltar rnam pa 'ga' zhig ltar/_/'dod pa mi 'dod pa la sogs pa don dngos te dngos rang bzhin med par don snang can/_shes pa de ji ltar don 'dzin zhe na/_ji ltar yod pa yin te/_sred pa ma yin no zhes bya ba'i don
[\[225b.7\]]to/_/bden te ngas kyang mi shes te/_de skad du brjod pa ni bden mod kyi 'on kyang ngas kyang de ji ltar snang ba bzhin du med pa nyid kyi phyir mi rig go/_/'dis ni 'dod pa grub pa bshad do/_/phyi rol gyi don med pa yang blo gnyis su snang ste zhes bya ba la sogs pas rang rig pa 'bras bu yin
[\[226a\]]
[\[226a.1\]]par dpyod pa na ji ltar 'dzin pa'i rnam pa tshad ma nyid yin par 'dod pa 'chad par 'gyur ba de ltar na phyi rol gyi don gzhal bya la yang rang rig pa'i ngo bo nyid kyis 'bras bu 'dod na 'dzin pa'i rnam pa nyid tshad ma yin no zhes dogs par 'gyur ba de ltar na/_de dag gsal ba'i
[\[226a.2\]]phyir zhar la 'ongs pa bstan pa yin no/_/gang gi tshe phyi rol gyi don ni gzhal bya nyid yin pa de'i zhes bya ba la sogs pa yongs su rdzogs par byas nas snang ba can gang de gzhal bya zhes bya ba la sogs pa'i skabs dang sbyor bar byed pa de yang de'i yang blo'i bdag nyid ces bya ba la sogs pas 'chad
[\[226a.3\]]par byed do/_/phyi rol gyi don med pa la tshad ma la sogs ji ltar rnam par gzhag pa yin zhes 'dri ba la/_bshad pa 'di la yang don dam pa'i rnam par gzhag pa ni yod pa ma yin no/_/'o na ci yin zhe na/_ji ltar snang ba bzhin du'o/_/de'i phyir 'di la gzung ba dang 'dzin pa'i cha yod pa ma
[\[226a.4\]]yin te/_blo'i bdag nyid du gcig pa nyid kyi phyir ro/_/'on kyang 'di ltar blo'i bdag nyid cha med par phyin ci log tu mthong ba yis/_ma rig pa'i 'khrul pa'i skyes bu dag gis/_gzung ba'am 'dzin pa'i myong ba dag_/tha dad pa rnams kyi tha dad pa bzhin du mtshon par 'gyur gyi don dam par de lta
[\[226a.5\]]bur gyur pa yang ma yin no/_/gal te cha med pa'i ngo bo yin na/_ji ltar rnam pa gzhan du snang bar 'gyur ro zhe na/_skyon 'di yod pa ma yin te/_'di ltar/_ji ltar sngags sogs kyis 'khrugs pas/_/dbang po rnams la 'jim dum sogs/_/de yi gzugs dang bral na yang /_/
[\[226a.6\]]ji ltar snang ba de de'i bdag nyid du med na yang /_rnam pa gzhan du glang po che la sogs pa'i bdag tu snang bar 'gyur ro/_/sogs pa smos pas rnal 'byor dang sbyor ba'i nus pa la sogs pa gzung ngo /_/gal te sngags la sogs pa'i nus pas de'i bdag nyid du 'byung bar 'gyur
[\[226a.7\]]ro zhe na/_de ni ma yin te/_'di ltar/_de ltar ma 'khrul mig can gyis/_/mig 'phrul la sogs pa dag gi mig gi nus pa mngon par 'dus ma byas pa can gyi skyes bu dag gis yul dang dus de dang nye ba yin du zin kyang 'jim pa'i dum bu la sogs pa de dag la glang po che la sogs
[\[226b\]]
[\[226b.1\]]pa'i bdag nyid du mthong ba med phyir ro/_/'dzin pa med pa'i phyir ro/_/dper na thag ring mya ngan na/_/chung ngu chen por snang ba bzhin/_/dper na mya ngan dag na yul dang dus der gnas pa'i dbyibs la sogs pa'i bye brag gis thag ring po na gnas pa'i don chung ngu yang chen por snang ba bzhin
[\[226b.2\]]no/_/gang gi phyir de ltar yin pa de'i phyir don dam par gang 'di/_dpag bya dpog pa'i 'bras gnas pa/_/yod pa min yang gzung ba dang /_/'dzin pa'i rigs la ji lta bur/_/gzung ba nyid snang ba gang yin pa de ni gzhal bya yin zhing 'dzin pa'i rnam pa nyid du snang ba ni tshad ma yin la bdag
[\[226b.3\]]nyid myong ba ni 'bras bu yin no zhes bya ba gang yin pa rjes su snang ba bzhin 'di bshad do/_/ji ltar snang ba bzhin du yin gyi don dam par ni ma yin no zhes bya ba ni mjug bsdu ba yin no/_/de ltar min na/_tha dad pa 'di 'byung ba nyid kyi snang ba yin par 'dod na dngos gcig la/_blo'i bdag nyid
[\[226b.4\]]cha dang ldan pa ma yin pa la'o/_/ci 'dra ba zhig ce na/_sna tshogs kyi ngo bo snang ba can te/_sna tshogs kyi ngo bo yang de dag yin la snang ba yang de dag yin te/_de gang la yod pa zhes bya bar tshig rnam par sbyar ro/_/gcig po de la rnam pa dag ji ltar bden 'gyur te/_/de ltar mi 'gyur ro/_/ci'i
[\[226b.5\]]phyir zhe na/_gcig pa nyid de nyams phyir ro/_/blo'i bdag nyid gcig pa de'i gcig pa nyams par 'gyur ro/_/de ltar na yang yod pa'i khyad par nye bar mtshon pa gang yin pa de ni sna tshogs yin te/_dper na bde ba dang sdug bsngal la sogs pa lta bu'o/_/de'i phyir rnam pa de dag yod
[\[226b.6\]]pa ma yin no zhes bya bar dgongs so//_//tshad ma rnam 'grel gyi 'grel pa/_bam po sum cu rtsa gnyis pa/_bde ba la sogs pa/_gzhan la gzhan nyid nyams phyir dang /_/rnam pa de dag yod pa yin pa bsam par mi bya'o/_/de ltar na yod pa'i khyad par gyi rnam pa la brten
[\[226b.7\]]nam bde ba la sogs pa phan tshun sna tshogs pa nyid yin par brjod do/_/gang gi tshe yod pa'i khyad par nye bar mtshon pa can yin na yang blo gcig nyid yin par khas len pa de'i tshe yod pa'i khyad par gyi rnam pa sna tshogs pa nyid kyi rgyu ma yin na bde ba la sogs pa'i phan tshun sna tshogs
[\[227a\]]
[\[227a.1\]]par 'gyur te/_mi 'gyur ro/_/gal te blo'i sna tshogs pa'i ngo bo dang gcig gi rang bzhin du 'gyur ba yin no zhe na/_de ni dngos mthong med phyir tha dad yin/_gcig pa de nyid yin par yang rigs pa ma yin te/_de lta bu'i rnam pa can gyi ngo bo gcig mthong ba med
[\[227a.2\]]pa'i rgyu'i phyir ro/_/tha dad pa med pa'i ngo bor mthong na ni tha dad pa med par 'gyur na/_de yang yod pa ma yin pa de ltar na/_gang las blo ngo bo gcig pa can nye bar mtshon par bya ba ma yin pa gcig nyid yin/_de ltar na/_blo dngos tha dad med mthong bas/_/tha dad med par nges par 'gyur/_/gal
[\[227a.3\]]te blo la lar tha dad pa med par mthong bar 'gyur ba de'i tshe gcig nyid du nges par 'gyur gyi/_de lta ma yin te ngo bo tha dad pa med pa mthong bar 'gyur ro/_/gang gi phyir 'di ltar gcig dang du ma'i mtshan nyid rnam pa ji ltar yang mi rung ba de'i phyir/_rnam pa gang gis dngos po rnam dpyad na/_/
[\[227a.4\]]de'i ngo bo don dam par de nyid du na dngos med do/_/gang gi phyir na de dag la/_/gcig dang du ma'i ngo bo med/_/dngos po rnams nye bar mtshon na gcig dang du ma nyid du 'gyur grang na gcig nyid dang du ma nyid de dag ni yod pa ma yin pa de ltar na/_rnam pa gang gis de dag dpyod par 'gyur/_
[\[227a.5\]]cha med du zin kyang cha dang ldan par 'khrul pas nye bar mtshon pa ma yin nam/_de yang 'jig rten pa dag gi 'khrul pa skye ba yin gyi rgyu med pa can ni ma yin no/_/'o na ci yin zhe na/_chos mthun pa nyid mthong ba las de bdag nyid la de bdag tu zhen pa ste dper na smig rgyu la sogs pa chu'i
[\[227a.6\]]ngo bo ma yin pa dag la chos mthun pa nyid las skyes bu 'khrul pa sgro btags pa'i chu'i don gyi rang gi ngo bo la zhen pa lta bu'o/_/'khrul pa skyes pa'i rim pa yin no/_/de ltar na gal te 'di la yang blo yis tha dad pa 'ba' zhig gi chos mi mthun pa mthong ba skye bar 'gyur ro/_/de'i tshe 'khrul pa
[\[227a.7\]]srid pa'i phyir tha dad par 'dzin par rig par 'gyur ro/_/'di ltar rnam par rig pa tsam nyid kyi gzhung 'di la/_chos mthun pa 'di mthong ba la sogs pa'i 'khrul pa'i rgyu mtshan med pa yin no/_/de ci'i phyir zhe na/_'jig rten 'di la de bdag nyid/_/don gcig kyang yang dag pa ma
[\[227b\]]
[\[227b.1\]]yin pa'i don gyi rnam pa dang ldan pa mthong ba med pa'i phyir ro zhes bya ba ni gzhan gyi'o/_/'di yod kyang ni zhes bya ba la sogs pas 'gog par byed do/_/bden mod kyi ji skad du bshad pa yid kyi 'khrul pa chos mthun pa la sogs pa 'byung ba can/_'di yod kyang de tsam ni thams cad kyi
[\[227b.2\]]rgyu ma yin te 'on kyang nang gi 'khrul pa ma rig pa'i ling tog la sogs pa de las byung ba gang yin pa de ni nang ngo bo'i 'khrul pa las byung ba can gyis bslad pa gang yin pa de skyon byung phyir na/_ma rig pa la sogs pa'i nyes pa las byung ba'i rgyu'i phyir rang bzhin gyis phyin ci log tu snang ba can/_
[\[227b.3\]]de ni mthong sogs chos mthun can nyid la/_ltos med ni 'khrul pa'o/_/chos mthun pa nyid mthong ba ni chos mthun pa nyid mthong ba ste/_'di la de dang po byas pa yod pa de ltar na/_mthong sogs chos mthun can nyid la/_/'khrul pa gang yin pa ltos pa med pa zhes bya ba'i tshig rnam
[\[227b.4\]]par sbyar ro/_/sogs pa smos pas ni khyad par du sgro 'dogs pa dang der zhen pa gzung ngo /_/ci dang 'dra bar zhe na/_rab rib la sogs bzhin/_dper na rab rib can la sogs pa'i shes pa chos mthun pa nyid la ltos nas 'byung ba ma yin gyi 'on kyang dbang po'i nus pa dkrugs pa
[\[227b.5\]]las yin pa de dang 'dra'o/_/de la zhes bya ba la sogs pas rnam par rig pa tsam nyid la tshad ma la sogs pa rnam par gzhag pa la sbyor bar byed do/_/rnam par rig pa tsam de la blo ni yongs su gcod pa gang yin pa'o/_/ci 'dra ba zhig ce na/_'dzin pa'i rnam par 'dod pa'o/_/'dzin pa'i
[\[227b.6\]]rnam pa de ni de bdag nyid phyir yongs su gcod pa'i rang bzhin nyid yin pa'i phyir bdag rig yin te nyams su myong ba'i bdag nyid de gsal ba yin no/_/des ni 'dzin pa'i rnam pa de rang rig par rnam par gzhag pa'i rten yin pa de ltar na yongs su gcod pa'i bdag nyid gsal bar bdag
[\[227b.7\]]nyid myong bar 'gyur ro zhes brjod do/_/rgyu de'i phyir 'dzin pa'i rnam pa de ni rang rig pa de'i sgrub byed yin par rnam par gzhag par 'gyur ro/_/de bdag yul can 'jog byed la/_/bdag nyid kyi yul gang la yod pa zhes bya bar tshig rnam par sbyar ro/_/bdag gi yul can dpog pa
[\[228a\]]
[\[228a.1\]]yang gang zhe na/_dper na 'dod chags tshogs tshor bzhin/_/dper na 'dod chags la sogs pa nyams su myong ba bzhin no/_/des na 'dir rang gi bdag nyid tshad ma yin no/_/de la 'dir rnam par rig pa tsam gyi gzhung de ma thag tu brjod pa/_gzhal bya gzhal byed 'bras
[\[228a.2\]]gnas pa/_/zhes bya ba gang yin pa bdag gi yul can gyi tshad ma kun la 'di ni sbyar bar bya'o/_/de la'ang zhes bya ba la sogs pas de nyid la sbyor bar byed do/_/'dod chags la sogs pa'i yul can gyi dpog pa de la yang 'dod chags la sogs pa de dag 'dzin pa'i rnam pa nyid kyis rang
[\[228a.3\]]bdag myong bar rung ngo /_/ci'i phyir zhe na/_nyams su myong ba'i bdag nyid phyir/_/nyams su myong ba'i bdag nyid yin pa'i phyir 'dod chags la sogs pa de dag ni/_nyams su myong ba'i bdag nyid du rab tu gsal ba na/_bdag nyid nyams su myong ba yin no zhes bdag nyams su myong bar bstan
[\[228a.4\]]par bya'o/_/de bas na nyams su myong ba'i bdag nyid de las bdag nyams su myong ba la rung ba yin no/_/de ltar yin pa'i phyir de'i bdag nyid kyi mtshan nyid can gyi rung nyid de dpog_/tshad ma nyid yin no/_/de dag gi nyams su myong bar bya ba/_bdag dpag rang rig 'bras bu yin/_/rtogs
[\[228a.5\]]pa 'bras bu yin no zhes rnam par gzhag par 'gyur ro/_/ci ste rnam par rig pa tsam nyid gzhan myong ba med pa'i phyir/_'dod chags la sogs pa dmigs pa'i ngo bo nyid kyi rnam par shes pa dang mtshungs pa nyid kyi phyir de dag so sor 'god par bya ba nyid ma yin pa ma yin nam/_skyon 'di yod
[\[228a.6\]]pa ma yin te/_phyi rol gyi don la rnam par gzhag pa 'di nyid blta bar bya'o zhes nye bar dgod par bstan pa nyid yin pa'i phyir ro/_/slob dpon gyis bde ba la sogs pa rang rig pa'i tshad mar bshad pa/_de yang 'khrul par byas pa'i ngo bo 'dzin pas yang 'dir 'dzin pa'i rnam pa nyid dpog pa
[\[228a.7\]]yin no zhes bshad pa thos nas 'ga' zhig tu 'ga' zhig gi tshe 'gal ba yin no snyam du sems pa'i dogs pa bsu ba'i phyir/_bdag la 'dzin pa zhes bya ba la sogs pas dgongs pa gcig nyid yin par ston to/_/rang rig pa zhes bshad pa gang yin pa de yang 'bras bu ma yin gyi/_'on
[\[228b\]]
[\[228b.1\]]kyang bdag la ste shes par bya ba la 'dzin pa'i rnam pa zhes bya ba'i ming can gyi byed pa/_byed pa por byas nas yongs su gcod pa'i bdag nyid de rig pa'i sgras bshad do/_/yongs su gcod pa'i bdag nyid de nyid ni/_rung nyid ces bya ba'i phyir tshad ma dang /_rang rig ces ni rab tu bshad/_/ming
[\[228b.2\]]gzhan gyis don tha dad par mi 'gyur ro/_/blo tshul gnyis su rab tu bsgrub pa'i phyir ro/_/yul shes de yi shes pa yis/_/bye brag las ni tshul gnyis nyid/_/ces bya ba la sogs pa nye bar bkod pa'i gzhung 'chad par bzhed pas rnam par shes pa thams cad nyid ces bya ba la sogs
[\[228b.3\]]pa smos so/_/rnam par shes pa thams cad nyid/_/bdag nyid ji lta ba bzhin gyi/_/yul rnams las ni byung ba'i phyir/_/de las gzhan pa/_yul las gzhan pa dbang po la sogs pa'i rgyu yod na yang ngo /_/rnam 'gas te dngos po'i chos nyid kyi yul gyis byas pa yin par 'gyur ro/_/ji ltar
[\[228b.4\]]zhe na dper na zas dang dus la sogs bu skyes pa'i bu skye bar 'gyur ba'i rgyu yin yang bu de rnam pa 'ga' zhig gis kyang pha de'i gzugs gcig 'dzin 'gyur gyi/_gal te yang pha dang ma bu'i rgyu yin pa de ltar na yang /_de gnyi ga'i gzugs kyi rjes su byed pa ma yin no/_/'o na ci yin zhe na/_pha
[\[228b.5\]]ma dag las pha'am ma'i gzugs gcig pu 'dzin par 'gyur gyi/_gzhan 'ga'i ma yin pa bzhin no/_/de las gzhan pa zas la sogs pa'i rnam pa 'dzin par mi 'gyur ro/_/sogs pa smos pas ni de las gzhan pa ma mthong ba la sogs pa gzung ngo /_/de las gzhan dang dbang po la
[\[228b.6\]]sogs pa dang yul dag ni/_de'i rgyu nyid du rnam par shes pa'i rgyu nyid du mtshungs na yang de chos de'i rnam pa'i rjes su byed pas yul nyid yin 'dod de/_khas len to/_/don med pa na/_yul gyi rnam pa'i rjes su byed pa na yul nyid dbang po la sogs pa bzhin du yul du mi 'gyur ro/_/don dang
[\[228b.7\]]ldan pa'i sems la yang /_/don rnams med par dogs par 'gyur/_/de de ltar na 'das ma thag pa'i rnam pas blo tshul gnyis nyid du grub pa nyid yin no/_/de ltar yin na yang brjod par bya ste/_yul dang bcas pa'i mig la sogs pa'i rnam par shes pa de dag las don gzhan du gyur pa don dam
[\[229a\]]
[\[229a.1\]]pa'i don dang /_kun du brtags pa'i don dang ldan pa'i shes pa de dag la yang don gyi rnam pa med par dogs par 'gyur te/_dper na shes pa 'di don gyi rnam pa can yin nam 'on te ma yin zhes bya ba lta bu'o/_/gang gi tshe rnam par rtog pa'i rnam par shes pa 'das pa'i don la
[\[229a.2\]]dmigs pa de'i tshe rnam par shes pa de'i yul snang ba'i rnam pa gcig dang nyams su myong ba'i rnam pa gzhan no zhes the tshom yod pa ma yin no/_/de'i tshe da ltar yul gyi rnam par snang ba de ni 'das pa nyid kyis med pa'i don gyi nang du bsdu bar mi nus pa nyid kyi phyir ro/_/rnam pa de blo yin pa nyid kyi phyir de nyams
[\[229a.3\]]su myong ba ma yin pa de ltar na bdag nyid shes pa de nyams su myong ba ma yin pa'i phyir/_shes pa'i bdag nyid myong ba yang ma bkag pa nyid yin no/_/de ltar rnam par rtog pa'i blos/_/'das pa'i don ni 'dzin pa na/_/blo'i tshul gnyis rang rig grub pa yin no/_/de ltar ni 'gyur mod kyi/_'das
[\[229a.4\]]pa'i blo gang yin pa de 'dod pa'i tshe don 'dzin pa ma yin na/_gang gis na don gyis rnam pa dang ldan pa nyid kyi phyir tshul gnyis grub par 'gyur/_'o na ci yin zhe na/_gsang ba'i ngo bo zhig tu zin kyang rigs 'jig pa med pa can yod pa yin te/_de la dmigs pa de de ltar na don dang ldan pa yin
[\[229a.5\]]zhing shes pa la yang don gyi rnam pa'i dogs pa dang bral ba nyid yin no zhe na/_de ni yod pa ma yin no/_/ci'i phyir zhe na/_sngo sogs rnam pa tha dad phyir/_/'das pa 'dzin pa can gyi rnam par shes pa de ni sngon po la sogs pa rnam par skyes shing byung ba dang rjes su 'brel par snang ba'i sngon po'i rnam
[\[229a.6\]]pa can gyi rigs yod pa ma yin no/_/de ni de ldan min/_shes pa sngon po la sogs pa'i snang ba'i don ma yin rigs yul ma yin no/_/'on kyang rigs de rtag pa'am mi rtag par 'gyur grang na/_de la gal te mi rtag pa yin pa de'i tshe tha dad pa ngo bo gzhan dang gzhan nyid yin pa'i phyir gsal ba
[\[229a.7\]]bzhin du rigs su mi 'gyur te/_rigs ni ngo bo gcig pa nyid yin pa'i phyir ro/_/ci ste rtag pa yin pa de'i tshe/_rtag na'ang skyed byed ji ltar rung /_/rnam par shes pa nyid kyi rtag pa rnams ni byed pa po nyid ma yin pa sngar bstan zin pa'i phyir ro/_/skyed par byed pa ma yin na yang yul ma yin pa de ltar na gang
[\[229b\]]
[\[229b.1\]]cir yang mi rung ste/_rigs yul ma yin no/_/'o na ci yin zhe na/_mi ldan pa'i 'du byed ming ngam don nam mtshan ma'i don la de'i tshe dmigs pa yin no zhes bya ba la yang bden pa ma yin no/_/ci'i phyir zhe na/_'di ltar ming sogs sngar ni/_ming sogs brjod pa yin na 'chad pa po/_/nyan po
[\[229b.2\]]brjod bya rjes 'brel can/_/ming sogs 'brel pa med pa can/_/don la 'jug par mi 'gyur ro/_/zhes bya ba la sogs pas bkag zin to/_/'on kyang rnam par rtog pa'i rnam par shes pa 'di ni 'bad rtsol gyis 'jug par 'gyur te/_shes pa rnams kyi go rims 'di ni don ldan min/_de
[\[229b.3\]]las gzhan pa dbang po'i nus pa la sogs pa'i rkyen yod na yang don nye ba na yod na yang de dag mi skye ba'i phyir ro/_/de gal te rnam par rtog pa'i rnam par shes pa 'di yang don dang ldan par 'gyur na/_'bad rtsol tsam gyis skye bar mi 'gyur ro/_/'di ltar 'dod pa tsam dang 'brel pa'i bdag
[\[229b.4\]]nyid ni/_'dod tsam rjes 'brel can nyid phyir/_/rjes su 'gro ba dang ldog pa'i rjes su byed pa'i phyir ro/_/don gyi bya ba 'di la nus pa ste/_don gyis nus pa 'grub mi 'gyur/_/de ltar na don 'ga' zhig gang las yul yin/_'das pa la dmigs pa'i shes pa'i yul gyi rnam pa can yin pa bla
[\[229b.5\]]ste/_nyams su myong ba yul gyi rnam pa can yin no zhes bya ba de gang las yin zhe na/_'di ltar shes pa 'di 'dra dran yin na/_'das pa'i don du snang ba can/_/yid kyi rnam par shes pa gang yin pa de dran pa yin no/_/de yang myong ba bdag las byung /_/dran pa de yang shin tu gsal bar myong ba
[\[229b.6\]]las byung ba yin no/_/nyams su myong ba gang yin pa de yang don gyi rnam pas stong par 'dod na dran pa de dang de ldan te don gyi rnam pa can ji ltar yin pa nyid do/_/de ltar na don gyi rnam pas stong pa'i myong ba gang yin pa de las don de'i rnam pa can gyi dran pa 'byung bar mi 'gyur ro/_/sbyor ba ni gang
[\[229b.7\]]zhig don gyi rnam pas stong pa gang yin pa de las byung ba'i chos can gyi dran pa yang don de'i rnam pa can du 'byung ba ma yin te/_dper na bum pas stong pa'i snam bu nyams su myong ba las snam bu'i dran pa 'byung ba yang bum pa'i rnam pa can ma yin pa lta bu'o/_/sngon po'i dran pa yang sngon po'i rnam
[\[230a\]]
[\[230a.1\]]pas stong pa'i nyams su myong ba las yin no zhes bya ba ni khyab par byed pa 'gal ba dmigs pa'o/_/gal te nyams su myong ba las dran pa 'byung ba ma yin no/_/'o na ci yin zhe na/_don las 'byung ba yin no zhe na/_dran pa de ni don las byung ba min no/_/ci'i phyir dran pa'i dus
[\[230a.2\]]na don zhig cing med pa'i phyir ro/_/dran pa don las 'byung ba yin pa ni bla ste/_don gyi rnam pa gang las yin/_gal te yul las skyes pa'i phyir des byas la yin no zhe na/_de ltar de myong ba las 'gyur/_gal te yul las skyes pa'i phyir dran pa yul gyi rnam pa can yin na yul yod pa las
[\[230a.3\]]skye ba de yang yul nyams su myong ba dang mtshungs pa de ltar na yul nyams su myong ba yang yul gyi rnam pa can du 'gyur ro/_/sngon po la sogs pa'i rnam pa dran pa la so sor snang ba gang yin pa'i don gyi rnam pa de yang med/_rigs pa ma yin no/_/ci'i phyir zhe na/_gsal ba'i rnam pas
[\[230a.4\]]dben phyir ro/_/don gsal ba'i rnam pa mthong ba la snang ba de nyid gal te yid kyi rnam par shes pas 'dzin na de ltar snang bar 'gyur te/_de ltar yid kyi rnam par shes pa gzung bar bya ba la gsal ba'i rnam pas dben pa nyid du snang ba yin no/_/yang gi sgra ni rim pa bzhin du sbyar bar
[\[230a.5\]]bya ba yin te/_don med pa'i phyir yang don gyi rnam pa yod pa ma yin no/_/de gal te yid kyi rnam par shes pas gzung bar bya ba don tha dad par 'gyur ba de'i tshe ji ltar skyes bu 'ga' zhig dran par byed pas rnam pa de rtogs pa/_de ltar rnam pa tha dad pa/_/gzhan dag gis ni shes
[\[230a.6\]]par 'gyur/_/skyes bu 'ga' zhig gis rtogs pa'i dus na/_de la chod par byed pa med pa'i phyir de tha dad pa ma yin no/_/de ltar ni 'gyur mod kyi/_don nyid yin na yang ji ltar bdag nyid kyi lus kyi nang na gnas pa 'dzin par mi byed pa de ltar bdag la yid kyis gzung bar bya ba'i don
[\[230a.7\]]gyi bdag nyid de 'brel pa yin pa de'i phyir/_bdag la rtag tu 'brel yin na/_/gzhan gyis rtogs par mi 'gyur na/_/brjod kyang rtogs par mi 'gyur ro/_/khyod ci zhig sems par byed ces 'dri bar byed pa na/_gang tshe gzhan la smra bar byed pa de'i tshe yang sgra las kyang ji ltar
[\[230b\]]
[\[230b.1\]]bsam pa de gzhan gyis rtogs par mi 'gyur na/_rtogs par 'gyur ba de'i phyir bdag dang 'brel pa las gzhan gyis mi 'dzin pa ma yin no/_/gzhan yang re zhig gang zhig gzhan gyi lus la gnas pa can gyi dngos po mi 'dzin pa ni rigs pa yin te/_lus kyi dbang po ni phrad pa'i yul can nyid yin pa'i
[\[230b.2\]]phyir/_mig kyang chod pa yin pa'i phyir ro/_/de ltar yid kyi rnam par shes pa ni ma yin te/_phrad pa'i yul can nyid ma yin pa'i phyir dang /_chod pa las kyang 'jug pa'i phyir ro/_/bdag dang 'brel ba'i phyir 'dzin pa ma yin no zhes bya ba ni lan nyid ma yin no/_/skyes bu thams cad yid
[\[230b.3\]]kyi rnam par shes pa'i yul re res rang gi rig pa dang 'brel pa de'i phyir bdag dang 'brel pa'i don sgras bstan par bya ba skyes bus rig pa yin pa de ltar na gzhan gyi lus la gnas pa 'dzin par thal ba med do/_/gal te de ltar yin pa de'i tshe re re dag gis 'brel na yang 'chad pa po nyan pa po'i
[\[230b.4\]]sems dag gi mtshams sbyor ba ni mi rung ngo /_/ci 'dra ba zhig ce na/_don gcig mngon zhen bdag nyid can/_/don gcig 'dzin pa'i rang bzhin can no/_/ji ltar gcig cig don 'ga' zhig la sems par byed pa des gzhan la khyod don ci zhig la sems par byed ces dris pa na des rang
[\[230b.5\]]nyid sems pa'i yul gzhan la smra ba de'i tshe de la sems par byed pa de yang 'di snyam du 'di sems par byed pa'i don 'di nyid nga yang zhes bya bar 'gyur ro/_/de bzhin du nyan pa po dang 'chad pa po'i sems dag gis don gcig la mngon par zhen pa'i rang bzhin gyi rjes su mtshams sbyor
[\[230b.6\]]ba gang yin pa de mi 'gyur te/_bdag nyid ji ltar 'brel pa la yid kyis shes par bya ba mi 'dzin pa'i phyir ro/_/'gyur ba yang yin pa de'i phyir bdag dang 'brel pa 'dzin pa de ma yin no/_/de ltar ni 'gyur mod kyi/_gal te tha snyad gcig 'dra'i phyir/_'chad pa po dang nyan pa po
[\[230b.7\]]sems 'di ltar don gcig la mngon par zhen pa gang yin pa de dang rang dang 'brel pa'i don 'dzin pa yin na yang rang bzhin gyi rgyu dang 'brel pa'i yid kyi yul gyi don dag 'dra ba'i phyir ro zhe na/_de ni de ltar ma yin te/_/gnyi ga'i mthong ba yod par chos mthun pa nyid kyi phyir 'khrul
[\[231a\]]
[\[231a.1\]]par 'gyur ro/_/gzhan dang 'brel pa tshu rol mthong bas 'dzin pa ma yin no zhes bya ba yang gang las 'dra ba'i phyir gcig nyid du mngon par zhen pa yin/_'gyur ba yang bla ste/_de ltar na yang 'chad pa po dang nyan pa po'i sems de dag ni ji ltar don de rang bzhin gyis tha dad
[\[231a.2\]]pa de ltar ma yin no/_/gang la de'i rang bzhin yod pa ma yin pa de ltar na gcig nyid du mngon par zhen pa snang ba yin te 'dra ba'i phyir ro/_/de ltar na der snang ba can ni ma yin pa/_'chad pa po dang nyan pa po'i shes pa de dag gis/_ji ltar tha dad bdag nyid gzung /_/don sna tshogs pa'i rang
[\[231a.3\]]bzhin gyi bdag nyid de gzung bar mi 'gyur ro/_/ji ltar don de yin pa de ltar shes pa la snang bar 'gyur ba de bzhin du de 'dzin par 'gyur ro/_/gang gi tshe don tha dad pa yang 'chad pa po'i shes pas tha dad par snang ba/_de tshe blo don can med 'gyur/_/de'i tshe blo yul med pa can nyid du 'gyur
[\[231a.4\]]ro/_/shes pa'i rnam par smra ba dag la ni tha snyad 'di thams cad ni blo bslad pa can yin pa de ltar klan ka btsal du med do/_/bdag nyid ji lta ba bzhin gyi rnam par shes pa tha dad pa med par rang rig pas 'dzin pa'i phyir de las gzhan gyis kyang rtog par thal ba med do/_/de'i phyir blo tshul gnyis
[\[231a.5\]]nyid du grub pa yin no/_/nyams myong zhes bya ba la sogs pas yul shes pa de'i shes pa'i/_bye brag las ni tshul gnyis nyid/_/ces bya ba la sogs pas 'chad pa rtsom par mdzad do/_/yul shes pa ni gzugs la sogs pa 'dzin pa ste mig la sogs pa'i rnam par shes pa'o/_/
[\[231a.6\]]yul shes pa de la de'i shes pa ni shes pa ste yul shes pa'o/_/yul gyi rnam pa can gyi shes pa'i shes pa ni rtogs pa zhes bya ba'i don to/_/de nyid bye brag yin te yul gyi shes pa nyams su myong ba'i rnam pa'i khyad par las zhes bya ba'i don to/_/de la 'dir blo ni nyams su myong ba'i rnam par
[\[231a.7\]]bsgrub pa'i phyir rang gi ngo bo grub pa nyid yin pa de ltar na bsgrub par bya ba ma yin no/_/'o na ci yin zhe na/_yul gyi rnam pa can gzhan gyis mi 'dod pa de ltar na des tshul dag gnyis su bsgrub par bya ba yin no/_/de nyid kyi phyir gzugs la sogs pa'i yul gyi shes pa gang
[\[231b\]]
[\[231b.1\]]yin pa de don du rang snang ba yin no zhes dam bca' gsungs pa yin no/_/yul shes pa'i shes pa gang yin pa de zhes bya ba ni yul gyi rnam pa 'dzin pa'i ngang tshul can gyi rtogs pa'o/_/de ni yul dang rjes su mthun pa'i shes pa snang ba can yul gyi rnam pa can gyi rnam par shes pa la dmigs pa nyid kyi
[\[231b.2\]]phyir ro zhes bya ba ni gtan tshigs kyi don yin no/_/rang snang ba zhes bya ba ni yul gyi rnam pa can gyi rnam par shes pa snang bar 'gyur ba ste bdag nyid snang ba zhes bya ba'i don to/_/de ltar ma yin na gal te yul gyi ngo bo kho na 'ba' zhig yul gyi shes pa yin par 'gyur gyi ngo bo ma yin pa'am nyams su myong ba'i rnam
[\[231b.3\]]pa nyid yin na yang yul gyi rnam pa nyid ma yin pa'i de'i shes pa yang ste/_yul shes pa yang yul shes pa'i shes pa dang bye brag med par 'gyur te/_khyad par med pa na yul nyams su myong ba'i rnam pa'i yul can gyis bskyed par mi 'gyur ro zhes bya ba'i tha tshig go/_/de bas na sngon po la
[\[231b.4\]]sogs pa'i nyams su myong ba nyid 'grub par mi 'gyur ro/_/'di ltar yul shes pa ni yul gyi rnam pa can nyid yin na yang de shes pa ste/_yul gyi rnam par shes pa 'dzin pa'i ngang tshul can du rig pa yin no/_/de ni ma yin na shes pa'i shes pa ni yul gyi rnam pa nyid kyis yul gyi shes pa 'dzin
[\[231b.5\]]par mi 'gyur zhing sngon po la sogs pa nyams su myong ba'i ngo bo nyid du de mi 'gyur ro/_/'dzin pa dang 'gyur ba yang yin te/_de ji skad du bshad pa'i rang bzhin can yin pa de'i phyir de la yang yul gyi rnam pa yod pa yin no/_/'di ltar/_nyams myong rnam shes de yang ni/_/shes de yis
[\[231b.6\]]ni dmigs par 'gyur/_/nyams su myong ba'i yul can gyi shes pas so/_/ci 'dra ba zhig gis she na/_cha gnyis dmigs pa can gyis so/_/ji ltar dmigs par 'gyur zhe na/_/rnam pa gcig las khyad par can gyis so/_/nyams su myong ba'i rnam pa gcig las khyad par du gyur pa'i
[\[231b.7\]]yul gyi rnam pa yin te des so/_/de la 'dir nyams su myong ba'i shes pa ni nye bar mtshon pa tsam yin te dpyod pa'i shes pa yang de'i shes pas ji ltar bsam pa'i don gyi rnam pa nyams su myong ba'i rang gi ngo bo'i yul can gyi shes pa gzhan gyis dmigs par 'gyur ro/_/de ltar na ji ltar
[\[232a\]]
[\[232a.1\]]nyams su myong ba'i shes pas nyams su myong ba'i don gyi ngo bo 'ba' zhig gam nyams su myong ba'i ngo bo rtogs pa ni ma yin gyi 'on kyang shes pa 'dis 'dra ba'i don dang ldan par gyur to zhes cha gnyi ga shes par 'gyur ro/_/de ltar na nga'i bsam pa 'di 'dra bar gyur to zhes bsam pa
[\[232a.2\]]yang rang gi shes pas 'dzin par 'gyur ro/_/gang gi phyir 'di ltar yul gyi rnam pa can yul gyi shes pa de'i shes pas dmigs par 'gyur ba de'i phyir de'i yul gyi rnam pa can yin no/_/sbyor ba ni gang zhig gang gi rnam pa can la rang gi shes pas dmigs par 'gyur ba de ni de'i rnam pa can du 'gyur te/_
[\[232a.3\]]dper na lkog shal la sogs pa dang la \u0fa1na pa'i rnam pa can gyi ba lang gi shes pas dmigs pa na lkog shal la sogs pa dang ldan pa yin pa lta bu'o/_/yul gyi rnam pa can gyi shes pa yang rang gi shes pas dmigs pa yin no/_/de'i rnam pa can la dmigs pa zhes bya ba'i rnam gzhag 'di ni don de'i
[\[232a.4\]]rnam pa can gyi rgyu can nyid yin pa'i phyir ro/_/'di ni 'bras bu'i gtan tshigs nyid yin la/_gzhan gyi tshe ni rang bzhin gyi gtan tshigs so/_/ci'i phyir de ltar yang 'gyur ba yin zhe na/_'di ltar gzhan du de ni/_yul gyi shes pa de dngos min/_/yul gyi rnam pa can ma yin pa ji ltar
[\[232a.5\]]'gyur te/_ma yin pa nyid do/_/de ltar na yul gyi rnam pa can gyis rang nyid 'dzin pa'i ngang tshul can gyi shes pa la gnas par 'gyur/_gnas par yang 'gyur ro/_/de'i phyir de'i yul gyi rnam pa can no/_/gal te yul gyi shes pa yul gyi rnam pa can du mi 'gyur na/_mi 'dod pa'i zhig
[\[232a.6\]]tu 'gyur ba de'i tshe de mi 'dod par 'gyur ro zhes bstan pa'i phyir/_shes pa phyi ma phyi ma yul snga ma bskal pa snang ba can du mi 'gyur te/_de'i yul ma yin pa nyid kyi phyir ro zhes gsungs te/_phyi ma phyi ma de nyams su myong ba'i shes pa la de'i shes pa la sogs pa phyi ma phyi ma skye bar mi 'gyur ro/_/
[\[232a.7\]]ji ltar zhe na/_yul snga ma snga ma bskal par snang ba can te/_shes pa bskal pa'i yul du mi 'gyur te/_snga ma la phyi ma phyi ma 'dzin par mi 'gyur ro/_/ci'i phyir zhe na/_de'i yul nyid ma yin pa'i phyir ro/_/don snga ma de ni shes pa phyi ma'i yul ma yin pa'i phyir ro/_/'di ltar yul snga
[\[232b\]]
[\[232b.1\]]ma bskal par snang ba can du 'gyur ba/_de ltar phyi ma phyi ma yi/_/shes pa rnam gcig lhag ba can/_/rnam pa re re 'di la lhag pa yod pa zhes bya bar tshig rnam par sbyar ro/_/rnam pa re re lhag pa zhes bya ba'i don to/_/'dis ni shes pa phyi ma phyi ma zhes bya ba la sogs pa'i thal ba bzlog par bstan to/_/
[\[232b.2\]]rnam pa re re lhag ma nyid kyang bum pa nyams su myong ba'i shes pas bum pa'i rnam pa can gyi shes pa la dmigs pa na bum pa'i rnam pa can gyi shes pa yin no zhes rtogs par 'gyur ro/_/de'i phyir shes pa'i shes pas bum pa'i shes pa la dmigs pa bum pa'i shes pa'i shes pa yin no zhes
[\[232b.3\]]bum pa'i rnam pa dang bcas par bum pa'i shes pa'i shes pa rtogs par 'gyur ro/_/de bzhin du gzhan dag la yang gtan tshigs kyi khyab pa bstan to/_/yul shes pa'i shes pa gang yin pa de ni yul dang rjes su mthun pa'i shes par snang ba dang rang snang ba yin no/_/gal te de nyid gang las
[\[232b.4\]]yin/_gang gis ni de'i dbang gis nyams su myong ba'i shes pa yang gnyis su snang bar 'gyur zhe na/_gang gi phyir shes pa gnyis pa de ni don gyi ngo bor snang ba dang yul gyi shes pa dang 'brel pa can dag ste/_de'i sgo nas 'ongs pa yul du snang ba dang rang snang ba'i mtshan nyid can dag ni/_
[\[232b.5\]]yul nyid du snang ba dag go/_/'ga' zhig bdag gi rnam pa la/_/rang nyid snang ba'i mtshan nyid can/_/gsum pa'i shes pa'i shes pa de ma thag tu 'byung ba can gyi shes pas rnam par 'byed par 'gyur/_yang dag par dmigs par 'gyur ro/_/de'i phyir rang snang ba nyid kyang de'i shes
[\[232b.6\]]pa yin no zhes nges par 'gyur ro/_/gal te yul gyi rnam pa can nyams su myong ba'i shes par 'gyur ro zhes bshad pa gang yin pa de'i tshe shes pa'i shes pa yang ste/_yul gyi shes pa'i shes pa khyad par med par 'gyur ro/_/de'i phyir 'di la yul gyi rnam pas byas pa'i rjes su bsgyur ba
[\[232b.7\]]yod pa yin no/_/de ni de lta ma yin te gal te 'di ltar nyams su myong ba'i shes pa yul gyi rnam pas nye bar bsgyur bar byas pa ni shes pa'i shes pa khyad par 'di ma yin no/_/'o na ci yin zhe na/_don las yin te/_rnam par shes pa rnam par med pa nyid du skye ba de ni don gyi 'bras bu
[\[233a\]]
[\[233a.1\]]yin te/_don las skye ba'i phyir ro/_/don gyi 'bras bu nyid yin pas na 'bras bur gyur pa yul gyi shes pa la dran pa skye bar 'gyur te/_dper na don gyi 'bras bu'i shes pa ni 'di yin no zhes bya ba lta bu gang yin pa de 'di na pa de ni don gyi 'bras bu nyid du skyes par gyur ba na/_de'i
[\[233a.2\]]rgyur gyur pa'i don yang dran par 'gyur ro/_/gal te don dran pa yod na phyis 'khrul pas nyams su myong ba'i shes pa rnam pa med pa yin na skyes bus don des rnam pa dang ldan par srid pa yin no zhe na/_de la/_shes dran don gyi 'bras nyid phyir/_/gal te don ni dran pa las/_/'khrul pas
[\[233a.3\]]sred par byed yin na/_/de'i tshe/_sgron ma yid byed der 'gyur ro/_/ji ltar yul de rgyu yin pa de ltar snang ba yang yul la nye bar sbyor ba la reg pa med par nyams su myong ba'i rnam par shes pa'i rgyu'i ngo bor 'gyur ba can dang /_de bzhin du yid la byed pa yang 'gyur ro/_/ji ltar nges par don gyi
[\[233a.4\]]rnam pa dang 'dres pa'i shes pa dran pa yin pa de ltar na de bzhin du yid la byed pa la sogs pa nyams su myong ba dang 'brel par 'gyur ro/_/gzhan yang gal te don gyi 'bras bu zhes bya ba don gyi rnam par zhen pa can gyi shes pa la dmigs par byed pa na dran pa yin pa de'i tshe ji ltar rnam
[\[233a.5\]]par shes pa don dang lhan cig dran pa/_de bzhin 'bras bu thams cad kyang /_/bdag nyid ji lta ba bzhin du rgyu dang lhan cig 'dzin par 'gyur/_de phyir rdza mkhan la sogs pa/_/med par bum pa dran mi 'gyur/_/rdza mkhan dang 'khor lo la sogs pa yod na bum pa 'grub pa
[\[233a.6\]]mthong ba de ltar na rdza mkhan la sogs pa'i 'bras bu bum pa dran par byed pa na nges par rdza mkhan la sogs pa dran par 'gyur gyi rnam pa 'ga' zhig gis kyang bum pa 'ba' zhig dran par mi 'gyur ro/_/de'i phyir don gyi rnam pa can gyi shes pa 'brel bas byas pa 'dzin pa ma yin no/_/ci ste yul
[\[233a.7\]]gyi shes pa la yid la byed pa la sogs pa dag las khyad par 'ga' zhig yod pa yin na/_gang gis na rgyu nyid du mtshungs pa nyid yin na yang nges par don gyi rnam pa 'dzin pas shes pa la dmigs par 'gyur gyi/_rnam pa gzhan du ma yin no zhe na/_de'i tshe/_phul byung gang las shes pa ni/_/don dang 'brel
[\[233b\]]
[\[233b.1\]]pa ston pa yin/_/shes pa don dang 'brel pa la ston pa can du 'gyur ro zhes 'dod do/_/de ni 'dra ba las gzhan cir 'gyur/_don dang 'dra ba'i bye brag ma gtogs par yul gyi phul du gyur pa gzhan yod pa ma yin no zhes bya ba'i tha tshig go/_/'dra ba nyid las 'khrul pas shes pa la don gyi rnam
[\[233b.2\]]par sgro 'dogs pa rigs pa yin te/_mtshe ma la sogs mthong ba bzhin/_/gzugs mtshungs pa'i mtshe ma dag las gcig mthong bas gzhan mthong ba na ngas sngon mthong ba de nyid 'di yin no zhes 'dra ba mthong ba las rtogs pa po de'i ngo bor sgro 'dogs pa lta bu'o/_/de'i phyir don dang 'dra ba
[\[233b.3\]]mthong ba 'di la yang shes pa yul dang 'brel pa la sgro 'dogs par 'gyur ro/_/gzhan yang dang po nyams su myong ba'i shes pa yul dang nyams su myong ba'i rnam pa dag_/gnyis med dngos yin na/_'dzin par byed pa phyi ma de yang nyams su myong ba'i ngo bo gcig tu gnas par 'gyur gyi yul
[\[233b.4\]]dang rjes su mthun pa'i shes pa snang ba ma yin no/_/gnyis po ngo bo gcig la ni/_/rnam par gnas pa shes pa de rtogs pa'i sems kyis shes pa 'dzin pa can gsum pas rnam par 'byed pa ma yin/_yul gyi rnam pa can gyi shes pa la snang ba can tha dad par 'dzin pa ma yin te/_rang
[\[233b.5\]]nyid snang ba'i ngo bo gcig pa can nyid yin pa'i phyir ro/_/de ltar ni ma yin te 'on kyang yul gyi rnam pa can gyi shes pa'i snang ba dang rang nyid nges par 'byung bar 'gyur ro/_/de'i phyir nyams su myong ba 'dzin pa can gyi blo gnyis pa ni'o/_/de ci 'dra ba zhig ce na/_don bsre ba dang 'brel pa can/_/don
[\[233b.6\]]bsre ba can te don gyi rnam pa 'dzin pa de ni don bsre ba dang 'brel cing ldan pa gang la yod pa zhes tshig rnam par sbyor ro/_/blo dmigs par 'gyur/_blo gnyis pa de 'dra ba de la'o/_/de yang ci 'dra ba zhig ce na/_sngon sogs ngo bo ru/_mdun na snang bar gyur pa'i yul gyi rnam pas nye bar gyur pa nyams
[\[233b.7\]]su myong ba'i shes pas mdun na snang bar rtogs par 'gyur ba de ltar na blo tshul gnyis pa yin no/_/de lta min na gal te don gyi 'bras bu nyid kyis don dang 'dres pa'i yul gyi rnam par shes pa la dmigs par 'gyur gyi yul gyi rnam pa nye bar bsgyur ba las ni ma yin no/_/de'i tshe dang po'i nyams
[\[234a\]]
[\[234a.1\]]su myong ba'i shes pa don gyi nus pa las byung ba can gcig phyir sbyor don dang yid kyi shes pa'i shes pas dus phyis 'byung ba can gyi shes pa la sogs pa dang ni ma yin no/_/nyams su myong ba gzung bar bya ba don snga ma de dang 'brel pa ni/_mthong med can phyi ma phyi ma med shes
[\[234a.2\]]pa'o/_/ci'i phyir zhe na/_don las 'byung phyir ro/_/nyams su myong ba'i shes pa nyid ni don las byung ba'i phyir ro/_/rang dang 'brel pa can de dang sbyor bar byed kyi cig shos dang ma yin te/_de dag ni de'i yul gyi don las ma skyes pa'i phyir ro/_/yul ma yin pa nyid kyis 'di mi 'dzin pa'i phyir ro/_/
[\[234a.3\]]'di ni shes pa phyi ma phyi ma zhes bya ba la sogs pa'i gzhung btsugs pa yin no/_/de ltar na yul gyi shes pa zhes bya ba la sogs pa bshad pa'i phyir/_nges pa blo dang bcas pa ni/_/zhes bya ba la sogs pas bdag nyid kyi rigs pa gzhan gyis ston par mdzad do/_/sngon po la sogs pa/_
[\[234a.4\]]nges par blo dang bcas par ni/_/lhan cig myong ni myong 'gyur pa/_/de dag las ni rnam par shes pa las gzhan nyid du yul gyi rnam pa gang gis ni grub par 'gyur/_rgyu gang gis 'grub par 'gyur te ma yin no/_/sngon po la sogs pa dang de nyams su myong ba dag ni lhan cig dmigs pa'i phyir tha dad
[\[234a.5\]]par snang ba can nyid yin na yang gcig yin no zhes bya ba'i don to/_/de ltar ni 'gyur mod kyi/_gang zhig gnyis su snang ba de ni don dam par tha dad pa yin te/_dper na bde ba dang sdug bsngal dag lta bu'o/_/yul dang shes pa'i rnam pa yang gnyis su snang ba yin no/_/de dang de ni yod pa ma
[\[234a.6\]]yin te 'di ltar tha dad sngon po dang nyams su myong ba dag mthong bar 'gyur ro/_/gang gis she na/_skyes bu 'khrul pa'i rnam shes can rnams kyis/_/don dam par shes pa'i bdag nyid tha dad pa med pa yin na yang ngo /_/ci dang 'dra bar zhe na/_zla gnyis med bzhin te/_dper na zla ba gcig la mig
[\[234a.7\]]'khrul pa can gyis gzhan gnyis pa 'dzin pa de bzhin no zhes bya bas ma nges pa bstan to/_/ci ste ma 'khrul pa dag gis zhes bya ba'i khyad par gzung bar gyur pa de'i tshe ma 'khrul pa nyid ma grub pa yin te/_mchog mthong ba can ma yin pa thams cad kyis 'khrul pa nyid kyi phyir ro/_/myong
[\[234b\]]
[\[234b.1\]]ba'i nges pa yod ma yin/_gcig tu dmigs pa'i nges pa yod pa ma yin no/_/gang zhe na/_sngo ser ngag gi tha dad dag_/ji ltar sngon po dang ser po dag dus gcig tu dmigs pa yin na yang /_rnam pa gzhan du yang gcig tu dmigs pa yod pa ma yin no/_/'dis ni chos mi mthun pa nyid can
[\[234b.2\]]gyi dpe bstan to/_/sngon po dang de nyams su myong ba de dag ni de ltar ma yin no/_/ci'i phyir zhe na/_'di ltar don 'ga' zhig ni myong ba med pa'am/_don dmigs pa na de nyams su myong ba med par 'ga' zhig gi tshe 'ga' zhig mthong ba yin no/_/don med can yang mthong ba ni/_/rnam par shes pa
[\[234b.3\]]don med pa can don gyi rnam par nye bar bsgrub pa med par myong bar 'gyur ba ma mthong ngo /_/de ltar na gtan tshigs 'grub pa'i mjug sdud par byed do/_/de'i phyir don dang de dmigs pa de dag tha dad med ces bya ba ni tshad ma'i 'bras bu'o/_/sbyor ba yang gang zhig gang dmigs pa na nges par dmigs
[\[234b.4\]]par 'gyur ba na de ni de nyid yin par 'gyur te/_dper na de'i rang nyid kyi ngo bo'am zla ba gnyis pa lta bu'o/_/de dmigs pa la yang de nyams su myong ba nges par dmigs pa yin no zhes bya ba ni rang bzhin gyi gtan tshigs so/_/khyab pa yang tshad ma rnam par nges pa las rgyas par bstan zin
[\[234b.5\]]pa de ltar na 'dir ma spros so/_/de'i phyir shes dus snang ba can/_/don ni shes las tha dad par bzlog par shin tu dka' ba yin zhes bya ba ni mjug bsdu ba yin no/_/dbang po la sogs par/_rgyu gzhan dag ni yod na yang /_/dbang po'i blo rnams med pa'i phyir/_/don du snang ba can
[\[234b.6\]]gyi blo med par 'di ni de tsam gyi rgyu can yin pa de ltar na 'bras bu ldog pa las/_rgyu yi tha dad rjes dpog 'gyur/_/rgyu gzhan rjes su dpog par 'gyur ro/_/rgyu gzhan gang yin pa de ni 'dir don yin no zhe na/_de ltar yang gal te don zhes bya ba 'grub par 'gyur na/_de rjes su dpag
[\[234b.7\]]pas rtogs par bya ba yin par 'gyur gyi mngon sum gyis ni ma yin no/_/'di de ltar yin na yang ji ltar yid la 'dod pa'i rnam par shes pa las tha dad par grub pa ma yin no zhe na/_'di ltar phyi rol gyi don de gang gi tshe 'grub par 'gyur/_gal te rnam par shes pa smra bas mtshungs
[\[235a\]]
[\[235a.1\]]pa de ma thag rkyen las nges par mi smra na'o/_/mngon par 'dod pa'i don snang ba can gyi rnam par shes pa skye ba'i bag chags yongs su smin pa'i snying po yid la byed pas byis pa'i blo rnams kyis 'jug pa'i nges pa mi smra ba na'o zhes bya ba'i don to/_/'di ltar 'bras bu ldog pa
[\[235a.2\]]dang mi ldog pa ni de lta bu'i rnam par shes pa skye ba'i bag chags sad pa dang ma sad pas byas pa nyid kyi phyir ro/_/'bras bu don du snang ba can gyi rnam par shes pa yod pa dang med pa las rgyu bye brag med par yod do zhes rjes su dpog pa na grub pa la sgrub pa nyid yin no/_/de lta ma yin na ma grub pa
[\[235a.3\]]yin pa de de ltar na 'bras bu ldog pa las kyang gang las don rjes su dpog par 'gyur/_gal te gang gi tshe phyi rol gyi don med pa'i tshe blo sa bon las myu gu snang ba 'khrul pa nyid yin pas na med pa nyid yin pa'i phyir de byed pa po nyid ma yin zhing 'bras bu nyid kyang ma yin no/_/de ji ltar sa bon
[\[235a.4\]]las myu gu skye ba zhes bya ba'i byed pa po rnam par gzhag pa yin/_sa bon dang myu gu snang ba dag la ni phan tshun rgyu dang 'bras bu nyid med pa'i phyir ro/_/de bzhin du me dang du bar smra ba dag la yang rgyu dang 'bras bu'i dngos po nyid mi rung ba'i phyir ro/_/go bar bya ba dang go bar byed pa nyid ma yin no/_/
[\[235a.5\]]yang phyi rol gyi don yod na/_phyi rol gyi me yod pa yin zhing de du ba'i rgyu yin pa de ltar na du ba me'i go bar byed par 'gyur ro/_/rnam par rig pa tsam nyid la yang du ba rtogs pa'i dus me yod pa ma yin pa de ltar na/_shes par byed pa du ba las me grub pa yin no zhes shes par byed pa ji
[\[235a.6\]]ltar gnas pa yin/_phyi rol gyi don la ni byed pa po la sogs pa'i rnam par gzhag pa thams cad 'bad pa yin no zhe na/_de la skyon de yod pa ma yin te/_'di ltar/_sa bon las ni myug skye dang /_/zhes bya ba/_de ltar phyi rol don rten can byed pa por gnas pa gang yin pa dang du ba las me grub
[\[235a.7\]]pa zhes shes par byed pa'i tha snyad 'jug pa gang yin pa de yang gal te phyi rol gyi don la ltos pa med par dngos por rtogs pa la brten nas/_de yi ngo bor snang ba can/_/myu gu la sogs par snang ba/_/de ltar nges 'byung ba/_sa bon la sogs par bye brag tu snang ba'i blo las de ma thag
[\[235b\]]
[\[235b.1\]]tu 'byung zhing skye ba'i myu gu la sogs par snang ba can gyi blo gang yin pa de la de skad ces bya'o/_/de lta bur gyur pa'i/_blo ston pas ni rtogs byed na/_/'gal ba dag ni ci zhig yod/_/cung zad kyang yod pa ma yin no/_/ji ltar sa bon las myu gu zhes bya ba skye ba dngos po la so sor nges pa'i phyir/_
[\[235b.2\]]'bras bu rnam par gzhag pa la brten pa'i 'dod pa de ltar sa bon du snang ba can gyi blo rgyur gyur pa yod na myu gur snang ba can gyi shes pa byung bar gyur pa rtogs pa na tshad ma dang 'gal ba med pa nyid yin no/_/phyi rol gyi don la brten pa can gyi rnam par gzhag pa can 'di ni ston par dka' ba
[\[235b.3\]]nyid yin te don ma grub pa'i phyir ro/_/rnam par gzhag pa gcig bor nas rnam par gzhag pa gzhan la brten pa las byung ba can gyi nyes pa yang 'di la 'jug pa ma yin pa de ltar na gnod pa ci zhig yod/_de ltar ni 'gyur mod kyi/_du ba mes bskyed 'gyur ba min/_/ji skad du bshad pa'i blo la
[\[235b.4\]]brten nas shes par byed pa rnam par 'jog pa 'gal ba nyid yin te/_'di ltar du bar snang ba can gyi shes pa sngar 'byung bar 'gyur zhing /_phyis mer snang ba'i shes pa byung bar gyur na snga ma ni 'bras bu ma yin zhing phyi ma ni rgyu ma yin no/_/de'i tshe phyi rol gyi me med na mi snang ba can gyi shes pa nang
[\[235b.5\]]nyams su myong ba yin na/_gang las du bar snang ba can gyi shes pa 'bras bur rtogs par 'gyur/_de ltar na du ba ni me las skye ba nyid yin par mi 'gyur ro/_/de'i phyir 'bras bu las/_du ba las rgyu ma mi rtogs par 'gyur ro/_/de ltar na shes par byed pa gnas pa ma yin no/_/ci ste
[\[235b.6\]]yang du bar snang ba can gyi shes pa mer snang ba can gyi shes pa'i rgyur rtogs pa de'i tshe du bar snang ba'i shes pa de rgyu dag ni yin na yang /_/rgyu las 'bras bu'i rjes su dpog pa thob par 'gyur na/_de'i tshe yang rgyu rnams las 'bras bu ma nges pa'i phyir gang las nges par rtogs par 'gyur/_
[\[235b.7\]]rjes su dpag pa med pa'i phyir shes par byed pa gnas pa ma yin no zhes bya ba ni phyogs snga ma'o/_/de la'ang zhes bya ba la sogs pas ni lan 'debs par byed do/_/de la'ang du ba las me rjes su dpog par 'dod na du bar snang ba'i blo rtags kyi ming can mer snang ba'i blo nyid ni rtogs par 'gyur
[\[236a\]]
[\[236a.1\]]ro/_/ci 'dra ba zhig ce na/_bag chags gsal bar sad pa dag_/blo gang las bag chags gsal bar sad pa yod pa zhes bya bar tshig rnam par sbyar ro/_/mer snang ba can gyi ma 'ongs pa'i blo nyid kyi go bar byed par 'gyur gyi me ni ma yin no/_/mer snang ba can gyi da ltar
[\[236a.2\]]blo bsgrub bas rtogs pa ma yin na gang gis na de'i tshe du bar snang ba can gyi shes pa ni mes bskyed pa nyid ma yin te/_de lta bu'i rnam pa can gyi blo med pa'i phyir ro/_/'bras bu gang las rgyu rtogs par mi 'gyur ro/_/de ltar na/_de rung bag chags snying po can/_/mer snang ba can gyi rnam par shes pa skyed
[\[236a.3\]]par rung ba'i bag chags kyi snying po skye ba'i rgyu dang rten rgyud gang la yod pa de nyid/_du bar snang ba can gyi blo'i/_/sems kyi rgyu ni gsal bar byed/_/skyed par byed kyi gang ci yang rung ba ni ma yin no/_/rgyu de'i phyir me las du ba yin/_me las du ba byung ba de ltar na bag chags gsal bar sad pa'i
[\[236a.4\]]snying po can mer snang ba'i blo rjes su dpog par byed pa'i phyir ro/_/rgyu las 'bras bu dpog pa'i phyir ma nges pa'i rnam pa ni ma yin no/_/mkhas rnams ji skad bshad pa'i phyi rol gyi don khas mi len pa la rtsod pa de dag yod/_med pa ma yin te tshad mar mi slu bas spong bar rigs pa nyid ma yin pa'i phyir ro/_/
[\[236a.5\]]de ltar na yang dag pa'i rtsod pa la ltos pa med par phyi rol nyid kyi don la brten nas ni khas blangs nas kyang blo'i tshul gnyis brjod yin no/_/gcig myong ba nges phyir/_gcig tu dmigs par nges pa'i phyir bshad ma thag pa'i gtan tshigs kyis tshul gnyis po de yang grub par 'gyur ro/_/'dir yang
[\[236a.6\]]tshul gnyis grub par bya ba la ci don la sogs par rigs pa gzhan ston par mdzad de don las de shes pa skye bar 'gyur ba der snang yang yod min yul gyi rnam pa can med pa de'i tshe/_don tha dad med ngo bo'i phyir/_/yid kun ni/_ngo bo gcig pa dag tu 'gyur/_/ci 'dra ba zhig ce na/_
[\[236a.7\]]de'i don can don gcig gi ngo bo'i yul gang la yod pa de ni zhes bya ba'i tha tshig go/_/de rnam pa gcig pa can nyid kyi shes par 'gyur ro/_/'di ltar ji ltar dbang po'i khyad par gyis dbang po'i 'gyur bas gsal mi gsal 'dren ma la sogs pa/_gsal ba dang mi gsal ba dang 'dren ma
[\[236b\]]
[\[236b.1\]]la sogs pa snang ba tha dad 'dzin pa'i shes pa don gcig las snang 'gyur/_mang po cig car snang bar 'gyur ro/_/sogs pa smos pas ni ji ltar yongs su snang ba'i don la phyin ci log pa'i kha dog du snang ba'i khyad par 'dzin pa'i shes pa snang bar gzung ngo /_/de dag kyang phan tshun mtshan nyid mi
[\[236b.2\]]'dra ba'i rnam pa yin gyi don gyi ni ma yin te gcig la sna tshogs pa 'gal ba'i phyir ro/_/de ltar na gcig nyid khas blang bar bya ba yin pas na/_yul can du snang ba'i shes pa grub pa de bas na/_tshul gnyis pa can nyid yin no/_/de ltar ni 'gyur gyi gal te shes pa don la brten nas skye
[\[236b.3\]]ba dang don dang 'dra ba yin pa de'i tshe don ni rnam pa gcig pa can nyid yin pa'i phyir/_de nyid de 'dra ba'i rjes su byed pa yin gyi 'dren ma la sogs pa'i khyad par du mi 'gyur ba de ltar na shes pa don gyi rnam pa nyid ma yin no zhe na/_de'i don la rten pas zhes bya ba la sogs pas 'gog par byed
[\[236b.4\]]do/_/don la brten nas 'byung 'gyur zhing /_/de'i ngo bo ste/_don gyi rnam pa'i rjes byed pa/_/de ni cha 'ga' zhig gis na/_don gyi rnam pa nyid rjes su byed pa yin na yang rnam pa gzhan gyi cha shes pa gzhan las te nang gi bag chags sad pa las kyang 'dren ma la sogs pa'i khyad par gyis tha
[\[236b.5\]]dad 'gyur ba'i phyir/_'gal ba ci zhig yod/_de ltar zhes bya ba la sogs pas de nyid gzhung 'dzugs par byed do/_/de ltar bu pha la brten nas/_pha de yi ni gzugs dag la'ang /_/cha 'ga' zhig gis skye bar 'gyur ba dang 'dra ba yin pa de ltar na yang pha las 'ga' zhig las te rgyu
[\[236b.6\]]gzhan las tha dad pa ni dmigs par 'gyur/_gzhan dang 'dra bar yang 'gyur ro/_/pha'i rnam pa thams cad 'dzin pa ma yin pa de bzhin du cha rnams 'ga' zhig gis don gyi rjes su byed pa'i shes pa yang rgyu gzhan la brten pa'i phyir rnam pa tha dad par 'dzin pa yin no zhes bya ba ni ngag
[\[236b.7\]]gi don to/_/'dis kyang shes pa tshul gnyis nyid yin te 'di ltar mig mi gsal bas skyes bu mig 'khrul pas dkyil 'khor mthong bar 'gyur ro/_/gang gis she na/_mar me la sogs kyi'o/_/ci 'dra ba zhig ce na/_rma bya'i mdongs kyi rnam pa can rma bya'i mdongs kyi dbyings can no/_/dkyil
[\[237a\]]
[\[237a.1\]]'khor yang sngo dang nang na dmar por snang ba dag_/ches shin tu gsal ba mngon par 'gyur ro/_/de mar me'i ngo bo yin no zhes nges par nus pa ma yin te/_mar me'i rnam pa dang yul tha dad pa 'dzin pa'i phyir ro/_/de'i phyir blo de nyid de ltar snang ba yin pas ni blo yul du snang
[\[237a.2\]]ba yin no/_/de ltar ni 'gyur mod kyi/_gal te mar me la sogs pa'i dkyil 'khor de don gzhan gyi ngo bor 'byung bar 'gyur ba ma yin pa de'i tshe shes pa de tshul gnyis su 'gyur na 'di ltar dkyil 'khor la sogs pa'i ngo bo de mthong ba bslad pa can rnams kyis mthong ba'i lam du snang ba gzhan
[\[237a.3\]]nyid 'byung bar 'gyur ba yin no zhe na/_gal te de ltar yin pa de'i tshe dkyil 'khor la sogs pa/_de de phyi rol dngos yin na/_/dbang po gsal ba/_lta ba po yul dang /_dus de dang nye ba la ci nus med dkyil 'khor la sogs pa'i gzugs la mi bzod ci zhig yod/_gang gis na bdag nyid
[\[237a.4\]]kyi rnam pa dbang po gnod pa byas pa can gyi blo nyid la snang bar byed kyi dbang po la gnod pa ma byas pa can gyi blo la ma yin/_des kyang de'i ngo bo gzhan 'dzin pa yin te/_mig gi dbang pos gzung bar bya ba nyid yin pa'i phyir ro zhes bya ba'i tha tshig go/_/gzhan yang gal te dkyil 'khor de dngos po
[\[237a.5\]]nyid yin par 'gyur gyi/_blo 'khrul pa nyid ma yin pa de'i tshe/_dbang po la gnod pa byas pa de mthong yang dag pa'i ngo bo mthong ba yin na ji ltar gnas pa bzhin du mthong bar gyur pa yin na/_de ji ltar dbang po gnod byas yin/_'on kyang ma yin pa nyid de de ltar las gzhan pa yang dag pa'i
[\[237a.6\]]don mthong ba'i skyes bu bzhin no/_/de bzhin du gyur pa ma yin pa'i don la blo de bzhin du snang ba'i phyir mthong ba bslad pa yin par 'gyur ro//_//tshad ma rnam 'grel gyi 'grel pa/_bam po sum cu rtsa gsum pa/_gzhan yang mar me la sogs pa'i dkyil 'khor dbang po la
[\[237a.7\]]gnod pa ma byas pa la mi snang ba 'di'i skyes bu dbang po 'khrul pa can mig rab rib kyis gnod par byas pa ma yin te/_'on kyang shin tu sbyangs pas yin par 'gyur pas/_dbang bo 'das mthong 'gyur yin na/_/gang gis na gcig po de nyid kyis de mthong bar 'gyur gyi cig shos dag gis ma
[\[237b\]]
[\[237b.1\]]yin zhes dpyas pa yin no/_/skyes bu de'i mig mar me la sogs pa'i dkyil 'khor 'dzin pa gang yin pa mig ma bslad pa'i dbang po'i yul na yang dkyil 'khor 'dzin pa zhes bya ba dbang po las 'das pa'i don mthong ba dang 'brel ba'i phyir yang gzhan gyi mig gis don mthong ba tha mal pa'i mig gis
[\[237b.2\]]rtogs par bya ba bum pa la sogs pa de yang ji ltar mi gsal ba yin/_gang gis na de las mthong ba dman zhing mi gsal bar 'gyur ba'i rigs te/_de la yang ches gsal bar 'gyur na de yang mi 'gyur ba de'i phyir dbang po la gnod pa byas pa'i yul de yang de lta bur gyur pa'i phyir don gzhan
[\[237b.3\]]'byung ba ma yin no/_/de ltar na gang zhig gang yod na 'gyur zhing de las gzhan pa'i rgyu yod na yang mi 'gyur ba de ni rgyu gzhan la ltos pa dang bcas pa'i yin zhing ltos par bya ba dang bcas pa dang nye ba dag gis de tsam gyi rgyu can yin par 'gyur ro/_/'dir yang /_snang dbang yid la byed pa las/_/
[\[237b.4\]]gzhan gcig gi mar me'i nus pa rtogs par 'gyur gyi/_dkyil 'khor gyis ni ma yin no/_/gal te 'di la yang dkyil 'khor la sogs pa yod pa dang /_med pa'i rjes su byed pa'i ngang tshul can gyi dbang po'i blo la snang bar 'gyur ba de'i tshe 'di la yang nus par 'gyur te/_'di ltar snang ba dang dbang
[\[237b.5\]]bo dang yid la byed pa dag yod na yang zla ba la sogs pa med na med pa'i phyir dang /_yod na yod pa'i phyir ro/_/ji ltar 'di ni 'bras bu ldog pa'i phyir mthong bar nus pa can yin pa de bzhin gzhan dkyil 'khor la sogs pa ni mthong bar nus pa can ma yin no/_/mthong bar nus pa can nyid ma yin pa
[\[237b.6\]]de'i phyir gzhan ni rgyu ma yin/_dkyil 'khor la sogs pa der snang ba can gyi shes pa'o/_/rgyu min yul yang ji ltar rung /_/ma yin no zhes bstan zin to/_/gzhan yang gal te de nyid mar me la sogs pa'i dkyil 'khor blo rgyu yin na/_ci'i phyir mar me la ltos 'gyur/_/mar me la ltos pa med
[\[237b.7\]]par de las gzhan pa'i snang ba la sogs pa la nye ba la rang gi yul la bum pa la sogs pa bzhin du shes pa skye bar 'gyur te/_'di ltar mar me tsam gyis dkyil 'khor du snang ba can gyi blor 'gyur ro/_/mar me tsam gyis blo yod phyir/_/mar me dang dkyil 'khor la sogs pa gnyi ga tshogs
[\[238a\]]
[\[238a.1\]]pa rgyu yin par khyod rtog pa gang yin pa de gnyi ga dag kyang rgyur mi 'gyur ro/_/'o na ci yin zhe na/_de las mar me nyid rgyu yin te/_de yod na yod pa'i phyir ro/_/yul gnyis las 'byung ba'i ngang tshul can gyi blo la yul gcig tsam gyi rjes su 'gro ba dang /_ldog pa'i rjes su byed
[\[238a.2\]]pa'i rigs pa ma yin te/_sngon po dang ser po mthong ba bzhin no/_/de yang phyi rol gyi don khas blangs pas dbang po'i khyad par gyis mig gsal ba la sogs par snang ba'i phyir blo tshul gnyis su bshad pa yin no/_/da ni phyi rol gyi don gnyis yod pa ma yin gyi 'on kyang blo gzung ba dang 'dzin pa'i
[\[238a.3\]]rnam par skye ba snang ba yin no zhes bshad par bya ba'i phyir/_nye ring la sogs khyad par gyis/_/zhes bya ba la sogs pa smos te/_phyi rol gyi dngos po ni gcig dang tha dad pa med pa yin pa de nyid kyi phyir/_don gcig snang bar gyur pa las/_/nye ring la sogs khyad par gyis/_/lta ba po mang po gnod
[\[238a.4\]]pa ma byas par mtshungs pa'i dbang po la sogs pa dang ldan pa nye ba dang shin tu nye bar gnas pa dag la de dag gcig nyid yin zhing de dag gis mthong bar 'gyur ba'i dngos po gsal ba dang mi gsal ba dang ches gsal ba dang ches mi gsal ba mi rung ngo /_/don gcig la rang bzhin mang po
[\[238a.5\]]mi rung ba'i phyir ro/_/shes pa las ngo bo gcig gsal ba dang mi gsal bar snang 'gyur zhes bya ba'i don to/_/de ltar ni 'gyur mod kyi/_gal te des snang tha dad pas/_/'gyur na yun ring ba dang nye bar gnas pa dag la snang ba tha dad par 'gyur ba des na dngos po gsal ba dang mi gsal bar
[\[238a.6\]]snang ba yin no zhe na/_'dir snang ba de bsgribs pa dang ma bsgribs pa ste/_rnam par rtog pa gnyis su 'gyur grang na/_de tshe mchod pa yin na ring po la sogs pa la gnas pa thams cad mthong ba mtshungs par 'gyur/_chod pa yin na yang mi mthong mtshungs par 'gyur ba de ltar na gsal ba dang
[\[238a.7\]]mi gsal bar mi 'gyur ro/_/skyes bu thag ring po na gnas pa snang ba'i cha mi gsal ba dag gis snang ba'i don de cha phra ba 'ga' zhig yod pa yin pa des na/_gal te snang ba mi gsal bas/_/de cha phra ba 'ba' zhig ni don gyi'o/_/mi snang na de phyir/_snang ba mi gsal bas yan lag phra ba rnams
[\[238b\]]
[\[238b.1\]]ma mthong ba'i phyir/_tha dad yin te gsal ba dang mi gsal ba tha dad yin par khas len par byed na'o/_/de'i tshe yang rags par snang ba gang yin pa de gcig dang du ma nyid de rnam par rtog pa gnyis su 'gyur grang na/_re zhig phyi rol don ni gcig yin na gang las snang ba tha dad ma yin te/_gcig la
[\[238b.2\]]snang ba dang mi snang ba tha dad par rigs pa ma yin no/_/gang gis na 'di cung zad snang bar 'gyur zhing cung zad mi snang bar 'gyur/_de bas na gsal ba dang mi gsal ba gcig la rigs pa ma yin te/_gang yang thams cad mthong ba dang mi mthong bar 'gyur ro/_/de lta ma yin na mthong ba dang mi
[\[238b.3\]]mthong ba nyid kyis gcig nyid du mi 'gyur ro/_/ci ste du ma nyid yin par 'dod pa de'i tshe/_rdul cha tha dad du nyid la/_/dngos po tha dad par phye ba na ji srid du rdul phra rab kyis bar du phye ba na de la rdul phran nyid du bye brag med pa'i phyir de cha gang gis snang ba dang mi snang bar 'gyur/_de ltar na/_gang las
[\[238b.4\]]snang mi snang tha dad/_/skyes bu ring ba dang nye ba na gnas pa dag la'o/_/gal te snang ba ste snang ba gsal dang mi gsal khyad par gyi blo tha dad par khas len pa de'i tshe snang ba de yang don bzhin du tha dad pa rnyed par dka' ba yin no/_/tha dad pa yin na ni bla ste de ltar na gzhan tha dad na/_snang ba don bzhin
[\[238b.5\]]du gyur pa tha dad pa yin na don bdag nyid tha dad med gang las gsal ba dang mi gsal ba'i tha dad pa snang bar 'gyur/_de ni ngo bo gcig pa nyid yin pa'i phyir ro/_/dbang po tha dad pa las gsal ba dang mi gsal ba dang 'dren ma la sogs pa'i shes pa'i snang ba tha dad pa yang don tha dad
[\[238b.6\]]pa med pa la 'gal ba med pa nyid yin no zhes bya ba 'dir lan nyid ma yin no/_/gang yang snang bar 'gyur ba'i don nye ba thag ring po na gnas pa na snang ba mi gsal ba 'dzin pa'i rgyu yin par brjod pa de'i tshe/_snang ba de yang cis mi gsal/_/rgyu gang gis na de mi gsal ba yin zhes 'dri bar
[\[238b.7\]]mdzad pa'o/_/gzhan gyis bsgribs phyir zhes smras te/_rdul dang du ba la sogs pa'i sgrib par byed pa yod pa yin la/_sgrib par byed pa des snang ba mi gsal ba yin no zhe na/_gal te de ltar yin na snang ba la bsgribs pa de 'dir nye bar cis mi 'gyur/_gang gis na ring ba nyid du 'gyur/
[\[239a\]]
[\[239a.1\]]srab pa nyid phyir zhes bya ba smras te/_yul nye ba na rdul la sogs pa'i sgrib par byed pa srab pa nyid kyi rgyu'i phyir bsgribs pa ma yin pa des na 'dir gsal ba nyid mthong ba yin no zhe na/_gal te de lta yin pa de'i tshe ji ltar 'dir sgrib par byed pa gsal ba nyid yin pa de ltar
[\[239a.2\]]snang ba la yang yod de nye ba na srab pa nyid yin pa'i phyir sgrib par byed pa srab pa'i rgyus thag ring po bzhin du nye ba la yang sgrib par byed par 'gyur ro/_/de ltar ni 'gyur mod kyi/_thag ring po na sgrib par byed pa ches mang po yod pa de bas na de la sgrib par 'gyur gyi gzhan la ni ma yin no zhe na/_de'i
[\[239a.3\]]tshe gzhan la yang snang ba la srab pa med de srab pa yod pa ma yin no/_/ji ltar sgrib par byed pa mang po yin pa de ltar snang ba la yang ches shin tu mang po yin pas na sgrib par byed par mi 'gyur ro zhes bya ba'i don to/_/gal te thag ring por snang ba gsal ba ma yin pa de ltar na mthong ba mi gsal
[\[239a.4\]]bar 'dod pa de'i tshe/_shin tu nye ba la'ang ches shin tu mig dang nye ba na snang ba gsal ba yin khyod kyi gzhung gis yod pa de ltar na don mthong ba de ni/_shin tu gsal bar 'gyur na 'gyur ba yang ma yin pa de bas de rtog pa ma yin no/_/de ltar ni 'gyur mod kyi/_gal te de la'ang mthong med la/_/
[\[239a.5\]]brten nas gzugs gzhan 'byung 'gyur te/_/de la'ang ste nye ba dang ring ba'i khyad par gyis mthong ba gsal ba dang mi gsal ba na'o/_/chos dang chos ma yin pa'i mtshan nyid mthong ba med pas gsal ba dang mi gsal ba'i gzugs gzhan skyed pa des na de ltar mthong ba yin no zhe na/_gal te de
[\[239a.6\]]ltar yin pa de'i tshe gsal ba la sogs pa tha dad pa'i ngo bo 'byung ba de tsam de dag rnams ni phan tshun dag_/sgrib 'gyur ro/_/sgrib par byed pa de'i phyir snang ba ni de'i yul can gyi shes pa'i rgyur gyur pa nyams par gyur te/_sgrib byed yin par 'gyur ro/_/de la de ltar sgrib par byed pa yin na
[\[239a.7\]]gcig ste/_ma bsgribs pa na gsal ba dang mi gsal ba'i ngo bo de nyid/_snang 'gyur gyis bsgribs pa thams cad kyang ma yin no/_/de ni cig car sgrib min na ci ste ma mthong ba la sogs pas bskyed pa'i ngo bo phan tshun sgrib par byed par 'gyur ba ma yin pa de'i tshe/_ngo bo de sgrib par byed pa ma
[\[239b\]]
[\[239b.1\]]yin par khas len na/_gcig gis gzugs gsal mi gsal ba skyes bu mthong 'gyur/_skyes bu lta ba bo re res thag nye ba dang ring ba gang yin pa de dag thams cad kyis cig car gsal ba dang mi gsal ba'i ngo bo mthong 'gyur na/_mthong ba yang ma yin pa de'i phyir de ni rtog pa tsam yin no/_/de
[\[239b.2\]]ltar ni 'gyur mod kyi/_ma mthong ba las kyang gsal ba dang mi gsal ba la sogs pa'i ngo bo skye yang skyes bu gcig gis gsal ba dang mi gsal ba ma mthong ba gang yin pa de'i tshe ngo bo gcig ni gsal ba dang mi gsal ba yin te ma mthong bas bsgribs pa nyid kyi phyir mthong ba ldog pa yin no zhe na/_gal
[\[239b.3\]]te 'di ltar gsal ba'am gsal ba ma yin pa'i ngo bo gcig sgrib par byed pa 'dod pa de'i tshe gcig gi yang ma mthong bas bsgribs na zhes bya ba yang lan nyid ma yin no/_/de ltar na chos dang chos ma yin pa'i don de ston par byed pa'am sgrib par byed pa gang yin pa de ni lta ba po'i yid bde ba
[\[239b.4\]]dang yid mi bde ba'i sgo nas phan 'dogs par byed pa'am gnod par byed pa ma yin na/_gsal ba dang mi gsal ba'i ngo bo/_gang gis don dang don min med/_/mi 'gyur na/_ma mthong mthong ba/_gsal ba dang mi gsal la sogs pa de 'dra ba de ni ci zhig byed de byed pa ma yin no/_/sems
[\[239b.5\]]can thams cad phan pa dang gnod pa sgrub par byed pa can gyi las kyi bdag po las byung ba rta'i kha'i mes thams cad la gnod par byed pa'am/_phan 'dogs pa ma yin no zhe na/_'dir yang rim gyis byed pa yin pa de ltar na 'gal ba med do/_/gang gi phyir de ltar bshad ma thag pa'i gsal ba dang
[\[239b.6\]]gsal ba ma yin pa'i phyir dpyod pa thams cad rigs pa ma yin no/_/de'i phyir don yod par khas len pa na don la brten pa las shes pa skye bar 'gyur ba de ltar na yang don rten skyes gyur pa'i/_myong bas rnam par shes pas ji ltar rgyu bzhin du/_snang ba tha dad 'jog par byed/_/bya ba ni ji ltar rang gi
[\[239b.7\]]bag chags sad pa'i khyad par gyis gsal ba dang mi gsal ba la sogs pa snang ba tha dad pa 'dzin par byed pa de ltar na tshul gnyis rigs pa yin no/_/lhag ma snang ba tha dad pa la sogs pa gsal ba dang mi gsal ba la sogs pa brjod pa'i rtog pa yang blo ngan rnams kyis rigs pa ma yin
[\[240a\]]
[\[240a.1\]]no/_/shes pa sgra dang zhes bya ba la sogs pas don gyi gsal ba med par bstan pas blo tshul gnyis nyid du ston pa yin no/_/shes pa dang sgra dang mar me'i phyogs gang la skad cig mar khas len pa'i phyogs de la/_shes pa sgra dang mar me dag_/mngon sum dang mngon sum ma yin
[\[240a.2\]]pa'i shes pa gang gi tshe skyed par byed pa de'i tshe/_'di yi de dag yul yin te/_/rgyu ma yin pa ni yul nyid ma yin pa'i phyir ro/_/gang gi tshe skyed par byed pa yin pa de'i tshe shes pa la sogs pa de dag gi yul can gyi shes pa las sngar byung ba yin te/_dus mtshungs pa can ni 'bras bu bsgrub pa la nus pa
[\[240a.3\]]med pas rgyu ma yin pa'i phyir ro/_/de de ltar na/_mngon sum dang ni cig shos kyi/_/skyed byed nyid kyis rgyu nyid kyi/_/snga ma'i dus su 'byung ba can gyi shes pa dang sgra dang mar me'i skad cig rnams ni 'jig phyir ro/_/shes pa skye ba'i dus na rnam par 'jig pa'i rgyu nyid kyi phyir gang gi tshe de dag yod pa ma yin
[\[240a.4\]]pas na gang gi phyir shes pa las med gsal yin ma yin no/_/de ltar na gang gi tshe shes pa yin pa de'i tshe de dag don ma yin zhing gang gi tshe don yin pa de'i tshe shes pa ma yin pa de ltar shes pa'i dus na don med pa'i phyir shes pa nyid yul gyi rnam pa der snang bas na blo'i tshul gnyis grub pa yin no/_/de
[\[240a.5\]]ltar ni 'gyur mod kyi/_sgra dang mar me la sogs pa dag ni rnam par shes pa dang rigs mthun pa'i skad cig ma skyed par byed pa yin no/_/de bas na sgra la sogs pa'i de ma thag pa'i shes pa rgyur gyur pa/_sgra la sogs pa'i skad cig ma snga mas bskyed pa de'i gsal ba grub pa yin no zhe na/_de dang de
[\[240a.6\]]ni rigs pa ma yin te/_'di ltar shes pa'i dus na 'byung ba'i ngang tshul can gyi rigs mthun pa mar me la sogs pa'i skad cig ma gang yin pa rang yod pa'i dus na 'byung ba'i ngang tshul can gyi shes pa la phan 'dogs par byed pa ma yin pa nyid kyi phyir de las de mngon par gsal ba ma yin no/_/ci ste yang
[\[240a.7\]]de'i rigs mthun pa'i skad cig ma de phan 'dogs pa ma yin na yang gsal bar 'dod pa de'i tshe/_gzhan yang de shes pa'i rgyus bskyed pa'i rigs mtshungs pa'i don gang yin pa de gsal ba yin par 'dod pa na/_don kun 'ga' zhig phan 'dogs par mi byed pa gang yin pa de dang des gsal
[\[240b\]]
[\[240b.1\]]bar 'gyur te/_phan 'dogs par byed pa ma yin par bye brag med pa'i phyir ro/_/de ltar na yang ma yin pa de'i phyir de yang gsal bar mi 'gyur ro/_/de ltar ni 'gyur mod kyi/_gal te rgyu nges yin na/_phan 'dogs par byed pa nyid ma yin pas bye brag med pa yin na yang don thams cad gsal bar
[\[240b.2\]]'gyur ro/_/rang gi rgyus bskyed pa de dang rigs mthun pa nyid gsal bar 'gyur ro zhes bya ba'i nges pa gang yin pa de'i rnam par shes pa gang yin pa de'i rgyu'i don gang yin pa de nyid kyis rigs mthun pa de yang bskyed pa'i phyir/_rgyu gcig gis byas pa yin no zhe na/_de'i rgyu de'i de ma thag tu yod pa don
[\[240b.3\]]dang lhan cig 'byung ba'i ngang tshul can gyi shes pa la bstan ma thag pa'i rtog pa de yang med pa ste rung ba ma yin no/_/rgyu gcig gis bskyed pa yin no/_/shes bya las shes pa la phan 'dogs par byed pa ma yin na yul du gyur par snang ba rigs pa ma yin no/_/de lta ma yin na dbang po'i shes
[\[240b.4\]]pa'i rgyus kyang rigs pa'i dbang po bskyed pa gang yin pa de yang yul du 'gyur ro/_/de bas na gang zhig gang las gang gi rnam par skye ba nges byas shes pa rang gi yul gyis bskyed par gyur pa de med kyang gal te rang gi yul du gyur pa'i don shes pa yod pa'i dus na yod pa ma yin pa de ltar na yang
[\[240b.5\]]don du snang ba nyid kyi phyir/_yul gyi rnam pa'i rjes su byed pas skye ba'i phyir don te/_gsal ba zhes brjod pa yin gyi de dang rigs mthun pa dus mtshungs par 'byung ba can gyi don yang ma yin no/_/'di ltar/_lhan cig skyes pa'i don gzhan ni/_/rgyu gcig pa can gyis kyang shes pa la rnam pa
[\[240b.6\]]mi byed 'dra ba mi byed do/_/'dra ba mi byed pa'i phyir dang /_dus sngar 'dra ba nyid skye ba'i phyir/_rang rnam pas shes la rnam med lhan cig skye ba'i don gsal bar ji ltar 'gyur/_ci'i phyir zhe na/_phan 'dogs byed med phyir na ste/_mi byed pa'i phyir yul ma yin te/_'di gsal ba nyid ma yin no zhes
[\[240b.7\]]bya ba'i don to/_/skad cig ma rnams ni 'jig pa'i phyir bstan pa ma yin pa dag la gsal bar mi 'gyur mod kyi rtag pa dag ni 'di 'grub pa yin no snyam pa'i rtog pa 'di yang legs pa ma yin no/_/de ltar na/_rdo rjes rdo sogs don dag kyang /_/brtan pa zhes 'dod pa gang yin pa de yang rang gi
[\[241a\]]
[\[241a.1\]]'bras bu byed pa'i nus pa'i rang bzhin las 'pho ba med pa'i ngo bo yin pa de ltar na rang gi 'bras bu byed pa la lhan cig byed pa'i rkyen 'ga' zhig la yang ltos pa med pa ste/_gzhan la ltos pa med pa'i phyir/_rgyu'i phyir gtong ba med par 'gro ba kun gyis mngon par 'dod pa'i 'bras
[\[241a.2\]]bu med pa'i dus bzhin du rang gi yul can gyi shes pa thams cad ni cig car rang nyid skye bar 'gyur ro/_/nus pa med na yang phul du byung ba byar med pa nyid kyi phyir phyis kyang nus pa med pa yin pas na 'ga' zhig gi tshe yang bskyed par mi 'gyur ro/_/rkyen ji lta ba bzhin rim gyis shes pa skyed pa yin na/_lhan
[\[241a.3\]]cig byed pas phan 'dogs phyir/_de'i phyir rdo rje dang rdo la sogs pa de dag rim bzhin du 'byung bar 'gyur/_rnam par shes pa skye bar 'gyur ba rdo rje dang rdo la sogs pa byed pa po dang byed pa po ma yin pa'i rang bzhin gyis/_skad cig re re'i tha dad brjod cing ston par byed rjod pa de ltar na skad cig ma
[\[241a.4\]]nyid yin no/_/skad cig ma nyid yin na yang /_rdo rje dang rdo la sogs pa/_'di la'ang skyon ni sngar bzhin no/_/ji ltar 'jig pa'i phyir med pa dag ni ci'i phyir shes pa las gsal ba yin/_yul gyi shes pa des shes zhes bya ba la sogs pa bshad nas/_rang nyid kyi tshul gnyis rab tu bsgrubs pa yin
[\[241a.5\]]no/_/da ni/_dus phyis dran pa las kyang yin/_/nges med par ni de ma yin/_/zhes bya ba la sogs pas tshul gnyis pa bsgrubs pa'i phyir 'god pa/_de'i bdag nyid ces bya ba la sogs pas 'chad par byed do/_/yul gyi shes pa de shes pa'i khyad par las yul du snang ba nyid kyis rnam par shes pa tshul
[\[241a.6\]]gnyis yin par ma zad kyi/_nyams su myong ba dus phyis dran pa las kyang yin no zhes bstan pa yin no/_/rigs pa 'dis ni yul du snang ba dang rang snang ba nyid kyi tshul gnyis pa ma yin no/_/'o na ci yin zhe na/_rang rig pa las dus/_rig par bya ba dang rig par byed pa'i rnam pa yin no zhes bya
[\[241a.7\]]bas kyang log pa yin no/_/de ltar ni/_yul shes de yi shes pa yis/_/zhes bya ba la sogs pas de ma thag yul du snang bas tshul gnyis bsgrubs par 'dod pa yin no/_/de yang bstan nas/_gang la dus phyis dran pa las kyang yin/_/tshul gnyis pa nyid yin no zhes sbyor bar byed pa gang
[\[241b\]]
[\[241b.1\]]yin pa de las tshul gnyis kyi skabs yin par khong du chud par bya ba'i phyir/_sngar rig par bya ba dang rig par byed pa'i rnam pas tshul gnyis pa'i skabs ni ma yin te mi rung ba'i phyir ro/_/de ltar na rang snang ba dang yul gyi rnam pa can te/_gnyis su snang ba'i rnam par shes pa zhes bshad pa'i tshul
[\[241b.2\]]gnyis gang yin pa de ni/_de yang yul du snang bas zhes bya ba la sogs pas bstan pa yin no/_/de ltar ni 'gyur mod kyi/_bye brag med pa tshul gnyis spyir bshad pa sngar yod pa des na phyis kyang /_rang nyid nyams su myong ba'i rnam pas tshul gnyis 'dod pa na yang tshul gnyis pa nyid yin no
[\[241b.3\]]zhes bshad pa la kha na ma tho ba yod pa ma yin no zhe na/_gal te 'di ltar slob dpon tshul gnyis bsgrub par bzhed par 'gyur ba de'i tshe/_rang rig pa nyid yin na zhes bya ba zhar la 'ongs pa'i ngo bo bsgrub par bya ba gzhan nyid du tshul gnyis po de dang nyes pa med par ni/_de ma yin zhes bya ba la
[\[241b.4\]]sogs pas sgrub par byed pa gzhan 'chad par mi 'gyur ro/_/de'i phyir dran pa las kyang yul gyi rnam pa dang nyams su myong ba'i rnam pa nyid kyis tshul gnyis pa nyid bsgrub par bzhed pa yin no/_/de nyid ni/_de yi bdag nyid myong ba la/_/yang dag pa nyams su myong ba nyid la zhes bya ba'i don to/_/ci zhig
[\[241b.5\]]ce na/_brtsad pa 'ga' yang yod ma yin/_/dper na shes pa la shes pa'i ngo bo ma yin no zhes bya ba lta bu'o/_/'on kyang 'ga' zhig shes pa rnam pa dang bcas pa dang rnam pa med par 'dod pa yin no/_/shes pa de'i don ngo bo nyid grub pa/_yul gyi ngo bo de yang grub par 'gyur ro/_/gang las she na/_dran
[\[241b.6\]]bas zhes bya ba la sngar shes pa gcig gis bdag nyid la yul gyi rnam pa 'dzin pa'i ngo bo can gyi khyad par gyis tshul gnyis bsgrubs nas/_da ni shes pa rnams kyi ngo bo phan tshun tha dad par dmigs pa'i phyir dran pa las bsgrub par bya ba yin no/_/de nyid kyi phyir 'di ltar nyams su myong ba'i dus phyis yul
[\[241b.7\]]bzhin du shes pa las yang dran pa skye bar 'gyur ro zhes gsungs pa yin no/_/ji ltar gzugs la sogs pa phan tshun gnyis dang bral ba nyams su myong ba dag la phan tshun dben par dran pa 'byung bar 'gyur ba de bzhin du shes pa la yang phan tshun tha dad par dran pa skye bar 'gyur ro/_/de'i phyir tshul
[\[242a\]]
[\[242a.1\]]gnyis pa nyid kyi shes pa yod pa yin no/_/de gang las she na/_'di ltar re zhig bdag nyid ji lta ba bzhin gyi yul dag gis rnam par bsgyur bas shes pa de dag tha dad par 'dod pa nyid yin no/_/de lta ma yin na nyams su myong ba'i bdag nyid du don so so la bye brag med pa yin no/_/rang
[\[242a.2\]]spyod yul gyis/_rang gi yul gyis bya med cing /_/tha dad par ni de myong byed/_/shes pa yod na'o/_/de lta yin gyi de lta min/_/nga'i gzugs kyi shes pa yin gyi sgra'i shes pa'am/_gzhan ma yin no/_/gang 'di tha dad par zhes de tha dad can dran par mi 'gyur ro/_/de ltar na shes pa ni thams cad la nyams su
[\[242a.3\]]myong ba tsam du bye brag med pa yin no/_/nyams su myong ba tsam gyis ni/_/shes pa bye brag med par 'dod na don dang 'dra ba las gzhan tha dad 'ga' zhig dbang po la sogs pa/_shes pa rnams phan tshun 'byed byed med na gang gis na de dag tha dad par dran par 'gyur/_de ltar ni 'gyur mod kyi/_ji ltar mngon
[\[242a.4\]]par 'dod pa la sogs pa'i bdag nyid du mtshungs pa la sogs pa'i bye brag gis bde ba la sogs pa'i khyad par mthong ba de ltar yul so so la tshogs pa gzhan dang /_gzhan gyi khyad par phra mo yod pa yin no/_/de bas na tha dad par dran pa 'grub par 'gyur ro zhe na/_de ni de lta ma yin te/_'di ltar khyad par
[\[242a.5\]]nyams su myong ba dran pa'i rgyu yin gyi/_gang ci yang rung ba ma yin pa de ltar na ltos par rung ba'i yul gcig la/_shes pa gang rgyun gyis 'byung ba can 'jug par 'gyur ba de'i tshe yang dbang po la sogs pa tshogs pa'i gzhan dang gzhan yod pa yin no/_/de ltar na yang tha dad pa dran pa ma yin
[\[242a.6\]]te/_dper na blo'i skad cig ma 'das pa 'di tsam yin no zhes bya ba lta bu'o/_/de'i phyir tha dad gsal byed can la don la blo dran pa tha dad can mi 'gyur ro/_/ci dang 'dra bar zhe na/_mtshe sogs bzhin/_mtshe ma gzugs mtshungs su zin kyang don dam par khyad par yod pa nyid yin no/_/de ltar na
[\[242a.7\]]yang de gsal ba ma yin pas/_tha dad par ngo shes pa ma yin no/_/'on kyang de dag rnam grangs kyis mthong ba na phan tshun sgro 'dogs pa yin pa de dang 'dra'o/_/de ltar na rgyun gyis 'byung ba can rnam pa gcig gi yul can gyi shes pa yin no/_/de la tha dad par ngo shes pa yod pa ma yin mod kyi/_yang de'i
[\[242b\]]
[\[242b.1\]]gnas skabs kyi dbang po la sogs pa'i yul gzhan mthong ba na 'gyur ba yin no/_/ci ste don gyis byas pa'i nyams su myong ba la phan 'dogs par byed pa 'ga' zhig yod pa gang yin pa las ngo shes pa yin no zhes de ltar 'dod pa na/_de rang ngo bo 'jog pa las gzhan ma yin pa de ltar na shes pa don dang
[\[242b.2\]]'dra ba nyid du 'gyur ro/_/de ltar ma yin na yul la sogs pa las skye ba'i chos can nyams su myong ba tsam du bye brag med pa'i shes pa rnams ni tha dad par ngo shes par mi 'gyur na/_'gyur ba yang yin pa de bas na yul gyi rnam pas bsgyur ba'i rnam par shes pa yod pa yin pa de ltar na/_shes pa'i
[\[242b.3\]]tshul gnyis grub pa yin no/_/de nyid kyi phyir bshad ma thag pa'i ngo bo shes pa la sogs pa'i mtshan nyid kyis tshul gnyis sgrub par byed pas kyang rang rig rnams phal cher 'grub pa yin par rig par bya'o/_/de nyid kyi phyir rang rig pa nyid ces bya ba bsgrub par bya ba gsungs pa yin no/_/gal te ci
[\[242b.4\]]tshul gnyis sgrub par byed pa 'ga' zhig gis rang rig pa'i shes pa 'grub par 'gyur na/_gang gis na phal cher zhes bya ba'i sgra byas she na/_de ni ma yin te/_don gzhan nyid yin pa'i phyir te shes pa'i tshul gnyis ni don dang 'dra ba'i bdag nyid du gyur pa yin zhing de yang myong ba yin pa de'i phyir don
[\[242b.5\]]gyi bdag nyid nyams su myong ba grub pa yin gyi dngos su ma yin no zhes bstan par bya ba'i don du phal cher gyi sgra mdzad pa yin no/_/slob dpon gyis rang rig nyid ces bsgrub par bya ba gzhan gsungs pa la re zhig 'ga' zhig las nyams su myong ba yod pa yin pa de bas na dran pa yang 'gyur na/_de
[\[242b.6\]]tsam gyis gang las rang rig pa nyid du 'gyur snyam du sems pas gzhan gyis ci'i phyir zhe na zhes 'dri bar byed pa la/_slob dpon gyis shes pa gzhan nyams su myong ba rigs pa ma yin par gzigs nas shes pa nyams su myong ba ma yin na de gzhan gang las 'gyur/_rang kho na las rigs pa yin
[\[242b.7\]]no zhes dgongs pas/_des med par ni dran pa de ma yin/_/nyams su myong ba med par zhes gsungs so/_/de yang nyams su myong ba med pa la/_dran pa med do zhes bya ba la sogs pas bshad cing shes pa gzhan gyis nyams su myong bar rtog pa na shes pa gzhan gyis nyams su myong ba ma yin
[\[243a\]]
[\[243a.1\]]te zhes bya ba la sogs pas dgag pa gsungs so/_/de de ltar na re zhig slob dpon gyis rang rig pa nyid bsgrubs nas nga bstan bcos mdzad pa rang nyid kyis rang gi ngo bo zhes bya ba la sogs pas bsgrubs par mdzad do/_/ci'i phyir tshul gnyis grub pa na don gyis rang rig pa grub par
[\[243a.2\]]'gyur zhe na/_rang gi ngo bor gyur snang ba/_/zhes bya ba la sogs pa smos te/_gang gi tshe don dang 'dra ba'i bdag nyid du gyur pa tshul gnyis pa'i rang gi ngo bor gyur pa snang ba na de'i tshe myong ba grub phyir ro/_/nyams su myong ba mthong ba'i phyir ro/_/gang gi tshe shes pa yul gyi rnam pa can yin pa de'i tshe
[\[243a.3\]]'di'i bdag nyid du 'gyur ba'i rnam par shes pas nyams su myong ba yin pa de ltar na bdag nyid myong ba nyid grub pa yin no/_/de ltar ni 'gyur mod kyi/_yul gyi rnam pa can gyi bdag nyid shes pas nyams su myong ba ma yin na gang gis na rang rig pa 'grub par 'gyur ro/_/'o na ci yin zhe na/_tshul
[\[243a.4\]]gnyis su 'byung ba de dus phyis 'byung ba'i ngang tshul can gyi blos nyams su myong ba yin no zhe na/_gal te de ltar yin pa de'i tshe 'dzin par byed pa'i blo yod pa'i dus na/_yul gyi blo 'gag pa yin te/_skad cig ma nyid yin pa'i phyir yul gyi blo 'gag pa yin na/_de'i tshe/_dngos po can gyi blo yis
[\[243a.5\]]ni/_/yul gyi shes pa dang 'dra bas shes pa 'gag pa nyid kyi phyir shes pa med pa de ci ltar myong ba yin te/_ma yin pa nyid yin no/_/de ltar na shes pa gzhan gyis blo nyams su myong ba ma yin te bdag nyid kyis nyams su myong ba khas mi len pa'i phyir ro/_/blo phyi ma des rang ngo bo blo snga ma las
[\[243a.6\]]byung ba dang 'dra ba mtshan nyid can bdag nyid myong med phyir de rgyu de'i phyir/_nyams su myong ba las ldog par 'gyur/_shes pa'am shes bya'i'o/_/de ltar na nyams su myong ba med par shes par 'gyur ba ma yin no/_/gzhan yang blos bdag nyid nyams su myong ba ma yin no zhes bya ba de
[\[243a.7\]]yang mngon sum dang 'gal ba yin no/_/de ltar na don dud snang ba dang ldan pa/_shes pa de phyi rol la mngon phyogs dang shes pa gang 'ga' zhig gzhan la yul nyid du rnam par gnas pa de'i rnam par snang ba dang ldan pa'i nges pa 'dzin pa de thams cad ni/_phyi rol du mngon du phyogs
[\[243b\]]
[\[243b.1\]]pa ste gzung ba nyid du snang bar 'gyur ro/_/snang bar gyur pa na yang shes pa'am gzhan la yul du 'dzin par byed do/_/de bzhin du nyams su myong ba'i blo 'di yang phyi rol tu mngon du phyogs par snang bar 'gyur ro/_/'di ltar yul blo la'ang 'dzin par byed pa'i blo/_/nyams su myong ba gang yin pa de rtag tu
[\[243b.2\]]bdag la rtogs par bya ba la/_nang mngon phyogs 'dzin pa'i rnam pa nyid kyi srog chags thams cad kyi rang rig pa'i ngo bo yin pa de ltar na ji ltar na de la bsnyon par nus/_gal te rang gi blo nyid yin pa'i phyir/_phyi rol tu kha bltas pas 'jug pa ma yin no zhe na/_gal te de lta yin pa de'i tshe/_
[\[243b.3\]]gang gi tshe rang gi blo dran par byed pa de'i tshe/_yang phyi rol tu kha bltas pa yin par mi 'gyur ro/_/'di ltar phyi rol nyid du dran pa las so sor gnas pa yin no zhes bya ba'i rtog pa 'di yang mi rung ngo /_/gzhan yang don dang 'dra ba bdag nyid nyams su myong ba ma yin na/_gang zhig yul du snang
[\[243b.4\]]gang de/_/don gang yin pa de shes pa/_/des myong ma yin shes pa'ang thob/_/de ltar na gang gis don dang 'dra ba'i bdag nyid du gyur pa myong bar 'gyur ba de'i tshe de'i dbang gis des don de so sor rtogs par 'gyur ro/_/de ltar ni 'gyur mod kyi/_gal te de 'dra bas myong ba/_/gzhan yod ces ni
[\[243b.5\]]'dod 'gyur na/_/don dang 'dra ba las nyams su myong ba'i bdag nyid can gyi ngo bo'i myong ba gzhan yod pa ma yin no/_/'o na ci yin zhe na/_don dang 'dra ba tsam gyis don nyams su myong ba yin no zhe na/_gal te de nyams su myong ba'i mtshan nyid yin pa de'i tshe/_'dra ba thams cad phan tshun
[\[243b.6\]]dge/_/myong ba dag ni thob par 'gyur/_/don dang 'dra bas thams cad phan tshun mtshungs pa yod pa de ltar de dag gcig la gcig myong bar 'gyur na/_'dod pa yang ma yin pa de'i phyir nyams su myong ba'i mtshan nyid 'khrul pa yin no/_/de ltar ni 'gyur mod kyi/_gal te blo 'dra de
[\[243b.7\]]myong yin/_/'dra ba tsam don nyams su myong ba'i mtshan nyid ni ma yin no/_/'o na ci yin zhe na/_blo'i ngo bo 'dra ba gang yin pa de don myong ba yin no zhe na/_'o na myong ba 'dra ma yin/_/gal te blo'i ngo bo nyid kyis 'dra ba khyad par can nyams su myong ba'i mtshan nyid yin pa de'i tshe don dang 'dra
[\[244a\]]
[\[244a.1\]]bas don nyams su myong ba ma yin no/_/'o na ci yin zhe na/_nyams su myong ba'i bdag nyid kyis 'gyur ro/_/de ltar shes pa nyams su myong ba bdag nyid myong ba yin pas na/_nyams su myong ba de rang nyid de ltar gsal ba yin no/_/nyams su myong ba ste blo rang nyid blo de nyams su myong ba de
[\[244a.2\]]'dra ba'i rgyu can min/_'dra bas byas pa ma yin no/_/'on kyang blo 'di'i don dang 'dra ba de ni de'i bya ba ni 'di yin zhing 'dis nyams su myong ba ni 'di yin no zhes bya ba las kyi rnam gzhag gi/_'jig rten na ni rgyur 'gyur gyi/_/de las nyams su myong ba'i bdag nyid ni ma yin no/_/gal te nyams
[\[244a.3\]]su myong ba'i bdag nyid kyis gsal ba nyams su myong ba yin pa ci'i phyir de sngon po la sogs pa phyi rol nyams su myong ba yin no zhes tha snyad du byed ce na/_rang bzhin gyur pa zhes bya ba la sogs pa smos te/_rang bzhin du gyur pa ste/_bdag nyid du gyur pa dang /_de'i ngo bo ste sngon po la sogs
[\[244a.4\]]pa'i ngo bo myong ba yul yod pa can ma yin pa gang yin pa'i myong ba de la yang 'jig rten phyi rol gyi don dag la sgro 'dogs pas 'khrul par byed de/_dper na phyi rol gyi don myong ba ni 'di yin no zhes rnam par chad pa bzhin du snang ba'i phyir ro zhes bya ba lta bu'o/_/rang bzhin gyur pa de'i ngo bo myong ba'i sgro
[\[244a.5\]]'dogs 'khrul pa las/_rgyu'i phyir ji ltar sgro btags pa bzhin/_sngo sogs myong bar grags yin gyi/_/sngon po la sogs pa nyams su myong ba yin no zhes tha snyad 'dogs pa yin gyi gzhan gyi bdag nyid de/_sngon po la sogs pa phyi rol tu gyur pa/_myong las nyams su myong ba'i rgyus ni ma yin
[\[244a.6\]]no/_/gal te blo sngon po la sogs pa'i ngo bo yin pa de'i tshe/_blo ni sngo sogs dngos yin na/_/sngon po la sogs pa'i ngo bor snang ba'i rnam pa ma gtogs par 'dra ba med pa gzhan ma mthong ba'i phyir/_phyi rol don la tshad ma dag_/de yod pa sgrub par byed pa'i tshad ma med pa'i phyir don nyid
[\[244a.7\]]du mi 'gyur na don yang yod pa yin te/_blo'i don dang 'dra bar khas len pa'i phyir ro/_/de bas na rnam pa de'i phyi rol gyi yin par 'gyur gyi blo ma yin no snyam sems pas gzhan gyis dris pa yin no/_/blo ni sngo sogs dngos yin na/_/zhes bya ba la sogs pas lan 'debs par byed do/_/
[\[244b\]]
[\[244b.1\]]re zhig blo ni sngon po la sogs pa'i ngo bor 'dod par bya'o/_/de ltar ma yin na/_blo ni sngo sogs dngos min na/_/yul du snang ba nyid ma yin na/_don de la sngon po la sogs pa de las myong ba ji ltar rung ste ma yin pa nyid yin no/_/'o na de lta na ni blo don dang 'dra bar gdon mi za bar khas len pa na
[\[244b.2\]]don zhes bya ba gzhan ci zhig yod/_de ji ltar grub pa yin pa de brjod par bya'o zhe na/_de yang kho bos mi shes kyi de 'dod pa gang yin pa de nyid la dri bar bya'o zhes dgongs so/_/don dang 'dra ba ni myong ba ma yin no zhes bya ba de nyid ni gang tshe zhes bya ba la sogs pas gzhung 'dzugs par byed do/_/
[\[244b.3\]]gang tshe myong ba'i bdag nyid ni/_/'dra ba'i rgyu can ma yin na/_/de'i tshe shes pa 'di'i nyams su myong ba de rang nyid las grub na/_don gyis ci zhig 'jog par 'gyur/_/don dang 'dra bas don nyams su myong ba la ci zhig rnam par gzhag ces bya ba'i don to/_/gzhan yang bdag nyid thams cad kyis shes
[\[244b.4\]]pa don dang 'dra bar 'gyur ram rnam pa 'ga' zhig gis 'gyur grang na/_re zhig shes pa ni bdag nyid kun gyi mtshungs pa yin/_ci'i phyir zhe na/_shes pa 'di don gyi rang gi ngo bo nyid du gyur pa'i phyir ro/_/shes pa nyid min thal bar 'gyur ro/_/don gyi cha 'ga' zhig gis mtshungs pa yin par shes
[\[244b.5\]]pa khas len par byed na don thams cad shes pa thams cad kyis myong bar 'gyur ro/_/bum pa'i shes pas kyang snam bu nyams su myong bar 'gyur te/_snam bu'i rnam pa 'ga' zhig shes bya nyid la sogs pa'i rjes su byed pa'i phyir ro/_/gal te yang yul tha dad pa dag la rnam pa tha dad pa yongs su
[\[244b.6\]]'dzin pa'i phyir de nyams su myong ba ma yin no zhes rtogs par 'gyur na/_bum pa'i rnam par 'dzin pa'i ngang tshul can gyi shes pa gang yin pa de bum pa thams cad kyi rjes su byed pa yin pa de ltar na da ltar gyi bum pa bzhin du thams cad shes pas myong bar 'gyur na 'dod pa yang ma yin no/_/de
[\[244b.7\]]bas na don nyams su myong ba 'dra bas byas pa ma yin no/_/gzhan yang /_ji ltar sngo sogs ngo bo'i phyir/_/rgyu' \u0f72 phyir shes pa/_sngo sogs nyams su myong bar 'dod/_/khas len to/_/de ltar nyams myong ngo bo'i phyir/_/gal te de 'dra ba las de'i nyams su myong ba rnam par 'jog pa na sngar byung ba
[\[245a\]]
[\[245a.1\]]nyams su myong ba'i ngo bo nyid can yin pa'i phyir/_gzhan gyi yul can gyi phyis kyi nyams su myong ba yang shes pa snga ma nyams su myong ba nyid thob par 'gyur ro/_/de bas na nyams su myong ba 'dra bas byas pa ma yin no/_/gal te gang zhig gang las byung ba dang gang gi rnam pa can yin pa zhes bya
[\[245a.2\]]ba de tsam gyis ni don nyams su myong ba'i mtshan nyid ma yin na/_gang gis na nyams su myong ba'i shes pa de ma thag tu 'byung ba can/_nyams su myong ba'i shes pa las de'i rnam par 'byung ba'i shes pas de nyams su myong ba yin par 'gyur/_'o na ci yin zhe na/_de las byung ba dang 'dra ba dag yod na yang sngon po
[\[245a.3\]]la sogs pa 'di kho bos nyams su myong ngo zhes don la rnam par nges pa las yin te/_nyams su myong ba'i myong ba de/_/don bzhin rnam par nges pa med/_/nyams su myong ba rnam par nges par mi 'gyur ro/_/de'i phyir ji skad du bshad pa'i skyon med do zhe na/_don la yang de ni rtag tu med/_yul gcig 'ga'
[\[245a.4\]]zhig tu rgyun gyis 'byung ba can gyi shes pa dag la skad cig ma re re don 'di nyams su myong ba yin no zhes bya ba'i nges par mi 'gyur ro/_/don 'ga' zhig mthong ba nyid ni cig car yul gzhan la rnam par g.yeng ba na nyams su myong ba nges pa med pa'i phyir nyams su myong ba de'i yul ma yin no zhes bya
[\[245a.5\]]ba thob par 'gyur na mi 'gyur ba yang yin pa de'i phyir nyams su myong ba nges pa dang ma nges pa'i dbang gis yul dang yul ma yin pa'i mtshan nyid ma yin no/_/gzhan yang ci'i phyir nyams su myong ba med de/_nyams su myong bar bya ba myong ba zhes bya ba'i nges pa yod pa ma yin na gang gis na
[\[245a.6\]]yul de de ma thag tu 'byung ba'i ngang tshul can gyi shes pa ma yin/_sngar gyi shes pa yod pa nyid kyi rgyu ni yod na nyams su myong ba nges pa'i rgyu yod na'o/_/don la de nyid rgyu yin te/_'di lta ste/_de dang 'dra ba dang de las byung ba de ni gal te nyams su myong ba'i shes pa de ma thag tu 'byung ba'i shes pa
[\[245a.7\]]yod na yang /_nyams su myong ba'i nges pa'i shes pa yod pa nyid kyi rgyur mtshungs pa yin na/_nyams su myong bar bya ba myong ba yin no zhes nges par 'gyur ro zhes bya ba'i tha tshig go/_/de'i phyir 'dra ba'i dbang gis nyams su myong ba ma yin gyi 'on kyang rang nyid las yin no/_/gzhan yang
[\[245b\]]
[\[245b.1\]]dkar sogs snang 'gyur ba/_/dkar po dang ser po la sogs pa'i don skyes bus 'dzin par 'gyur ba na/_dkar po la sogs pa 'dzin pa'i dus de'i tshe/_cig car skyes bu'i nyams su myong ba nang gi gsal ba gang yin pa de rab tu gsal ba'i ngo bo ci 'dra ba zhig ce na/_dkar sogs mngon par
[\[245b.2\]]gsal ba can/_/dkar po la sogs par mngon par gsal ba dkar po la sogs pa'i dmigs pa'i ngo bo gang la yod pa zhes tshig rnam par sbyar ro/_/de dang 'dra ba de nyams su myong ba gang yin pa 'di ni snang 'gyur ba so sor snang zhing gsal 'gyur ba de dang de nyams su myong ba yin no/_/
[\[245b.3\]]de ni dkar sogs gsal ba las/_/dkar po la sogs pa'i don dmigs pa las so/_/ci gzhan gyi ngo bo ni don gzhan du gyur pa'o/_/ci ste rang dngos yin zhes bya ba ni/_'on te dkar po la sogs pa'i bdag nyid kyir gyur pa zhes bya ba'i rnam par rtog pa nyid yin te/_yod pa ni de nyid dang
[\[245b.4\]]gzhan nyid las ma 'das pa'i phyir ro/_/gal te re zhig gzhan gyi ngo bo yin na/_gzhan dngos yin na dkar po la sogs pa'i dmigs pa mngon sum nyid ma yin pa'i phyir gsal ba ma yin te/_nyams su myong ba gsal ba gang yin pa de ni dkar po la sogs pa mngon par gsal ba'i ngo bo ma
[\[245b.5\]]yin no/_/gzhan gyi ngo bo khas len pa de'i phyir dkar po la sogs pa'i gsal ba gsal ba min/_ji ltar dngos po dkar po gsal ba yin te/_ma yin no/_/de ltar na yul yod pa yin no zhes bya ba nyid kyis gsal bar mi 'gyur gyi/_'on kyang de mngon sum nyid kyis gsal ba yin no/_/gal
[\[245b.6\]]te de'i gsal ba mngon sum ma yin pa de'i tshe/_gsal ba ma yin pa'i phyir yul yang gsal ba ma yin no/_/sbyor ba ni gsal bar byed pa ma yin pa de ni gsal ba ma yin te/_dper na 'ga' zhig gis cung zad mi shes pa lta bu'o/_/dkar po la sogs pa'i ngo bo snang ba nyid du 'dod pa
[\[245b.7\]]yang gsal ba gsal bar byed pa ma yin no zhes bya ba ni khyab par byed pa 'gal ba dmigs pa'o/_/gang gi phyir gsal ba zhes bya ba yang shes pa la bya ste/_gang gi tshe/_shes pa gsal ba yin na dkar po la sogs par snang ba de gsal yin zhes 'dod pa de'i tshe/_'gro ba ma lus
[\[246a\]]
[\[246a.1\]]gsal ma yin/_/zhes thal ba sgrub par byed pa'i don de nyid kyi gzhung btsugs pa yin no/_/de ltar ni dkar po la sogs pa snang bar 'gyur ba gsal ba ma yin no/_/'o na ci yin zhe na/_gsal ba yin no/_/de'i phyir dkar po la sogs pa'i ngo bor snang bar gyur pa gsal bar 'dod pa
[\[246a.2\]]gang yin pa de nyid gsal ba gsal bar byed pa de yin no zhes bzlog pas rang rig pa grub pa yin no/_/de ltar ni 'gyur mod kyi/_gal te yang dkar po la sogs pa rang nyid las grub pa ma yin pa de ltar na yang dkar po la sogs pa'i gsal ba de dus phyis 'byung ba can gyi gsal ba gzhan gyis
[\[246a.3\]]gsal bar 'gyur ro/_/des na thal ba ma grub pa yin zhing bzlog pa la grub pa la sgrub pa yin no/_/gal te de ltar yin pa de'i tshe/_gsal ba gsal gzhan gyis gsal na/_khas len par byed pa bshad ma thag pa'i skyon gyis lan ma btab pa yin no/_/ci'i phyir zhe na/_thug pa med
[\[246a.4\]]pa'i skyon du thal ba'i phyir ro/_/de ltar na yul la dmigs pa'i dmigs pa gang yin pa de ni bdag nyid mngon par gsal ba ma yin no/_/de'i tshe yul la dmigs pa gsal ba la nus pa yod pa ma yin pa de ltar na shes pa'i khyad par gzhan dang gzhan gyi rjes su 'brang ba thug pa med pa yin te/_ji srid
[\[246a.5\]]du tha ma gsal ba'i mthar thug par mi 'gyur ba de srid du thams cad gsal bas na dngos po cung zad kyang gsal ba can du mi 'gyur ro/_/la lar mthar thug pa yin na yang yul dang shes pa'i bdag nyid cig car mngon par gsal ba yin na/_sngar yod pa yin na yang de ltar 'gyur te/_
[\[246a.6\]]bye brag med pa'i phyir ro/_/de bas na rang rig pa grub pa yin no/_/gzhan yang gang gi tshe skyes bus dkar po la sogs pa shes pa na de dmigs pa de nyid shes par mi 'gyur ba de'i tshe dkar po la sogs pa 'di'i mthong ba 'di yin no zhes bya ba'i don gyis 'brel pa ci yang shes pa ma yin no/_/
[\[246a.7\]]de yang 'brel pa shes med can/_dkar po la sogs pa'o/_/mthong des don mthong bas ji ltar khyad par can du 'gyur/_dkar po la sogs pa mngon par gsal bas khyad par can 'di gsal ba yin no zhes shes pa ma yin no zhes bya ba'i don to/_/sbyor ba yang gang gis gang rtogs pa ma
[\[246b\]]
[\[246b.1\]]yin pa des ni khyad par can du gyur pa gzhan 'dzin pa ma yin te/_dper na/_dbyug pas khyad par du gyur pa'i lhas byin mi 'dzin pa lta bu'o/_/skyes bu gzugs mthong ba na de mthong ba yang rtogs pa ma yin no zhes bya ba ni rgyu mi dmigs pa'o/_/gang phyir zhes bya ba la sogs pas de nyid 'chad par byed
[\[246b.2\]]do/_/gang phyir gnyis las yul dang dmigs pa las gcig rtogs la/_gnyis pa mthong ba yod ma yin/_/gang gi tshe yul dmigs par gyur pa de'i tshe/_de dmigs pa ma yin te/_rang rig par thal pa'i phyir ro/_/gang gi tshe shes pa gzhan gyis yul dmigs pa rtogs pa de'i tshe/_don ma
[\[246b.3\]]yin gyi dmigs pa de nyid 'ba' zhig yin no/_/de'i phyir 'dis 'di mthong ngo zhes bya bar yang mi 'gyur ro/_/de ltar na yul dang dmigs pa gnyis 'dres pa dag_/dus mtshungs par 'byung ba can cig car ram rim gyis mthong ba na/_mthong ba yod na 'di 'dis mthong /_/zhes ni nges par
[\[246b.4\]]'gyur/_de lta ma yin no rnam pa gzhan du ni ma yin no/_/yul dang de la dmigs pa gnyis cig car tshogs pa na mthong ba la mthong ngo zhes nges pa ma yin gyi/_'on kyang gal te rang gis zhes bya ba sngon po la sogs pa'i yul 'ga' zhig 'dra ba mthong /_de'i ngo bo kun nas 'dzin pa'o/_/don
[\[246b.5\]]'gag na yang nyams su myong ba'i shes pa las/_sems gzhan gyis ni mthong 'gyur ba/_/yul de la mthong ba zhes bya na don 'di shes pa des mthong ba'i de mthong ba 'di yin no zhes tha snyad du byed pa yin no zhe na/_gal te de lta yin na shes pa nyid don dang 'dra bar 'byung ba gsal bar byed pa
[\[246b.6\]]ma yin te/_de'i tshe don 'gags zin pa nyid kyi phyir ro/_/de'i phyir shes pa 'di'i de ltar 'dra ba yin na rang rig grub pa yin/_de ltar na 'dra ba de ni shes pa'i bdag nyid yin la de yang rab tu gsal bar srog chags thams cad kyis myong bar byed pa nyid yin no/_/de rab tu myong pa na/_
[\[246b.7\]]shes pas bdag nyid nyams su myong ba nyid yin no zhes bdag nyid nyams su myong ba don gyis sngar ji skad bshad pa bzhin du grub pa yin no/_/gzhan yang shes pa'i ngo bo dang yul ma bzung ba can yin na yang de las gzhan pa'i sems bdag nyid mngon par gsal ba'i ngo bo can ma yin
[\[247a\]]
[\[247a.1\]]pas ma mthong ba zhes bya ba la sogs pa sngar bshad pa'i skyon ma bzlog pa nyid yin no/_/ci ste don dang 'dra ba myong ba na/_/don gyis rang rig pa grub pa'i phyir dang dngos bdag nyid du 'gyur ba don dang 'dra ba shes pa des mi rig go zhes 'dod pa de'i tshe myong ba ma grub pa can gyi shes pa
[\[247a.2\]]des ji ltar gzhan gyi ngo bo ste/_don gzhan gyi bdag nyid rig par 'gyur te ma yin no/_/gdon mi za bar 'di nyams su myong ba 'di yin no zhes brjod pas de dag la de ltar tha snyad 'dogs pa'i rgyu brjod par bya'o/_/don dang 'dra ba las yul myong ba grub pa yin no zhes bya ba yang bden pa ma yin te/_'di
[\[247a.3\]]ltar/_'dra ba las kyang myong zhes pa/_/sngar nyid rab tu bsal ba yin/_/dper na nyams su myong ba'i 'dra ba rgyu ma yin no zhes/_'dra ba thams cad phan tshun dag_/myong ba dag ni thob par 'gyur/_/zhes bya ba'i skabs su spangs zin to/_/gzhan yang 'dra ba las de dag mthong ba dag nyid yod na 'di
[\[247a.4\]]ni 'di dang 'dra ba yin zhes 'dra ba 'dzin par 'gyur ro/_/skyes bu 'di yang sngar ni dkar po la sogs pa mthong ba'i dus na don mthong med pa yin/_dkar po la sogs pa mthong ba'i dus na yang /_don skad cig ma nyid yin pas 'gags zin pa nyid kyi phyir/_gnyi ga mthong ba med pas na/_don 'ga'
[\[247a.5\]]zhig kyang mthong ba yod pa ma yin no/_/ji ltar mthong bas 'di yi ni/_/yul gyi 'dra ba skyes bu de yis nges par 'gyur/_gang gis ni de'i rnam pa can gyi shes pa 'dzin pa'i phyir don mthong ba grub par 'gyur/_'dra ba ni bdag nyid du gyur pa nyid yin pa'i phyir dang de yang so sor rang rig pa nyid yin
[\[247a.6\]]pa'i phyir bdag nyid myong ba'i don gyis grub par mi 'gyur ro zhe na/_shes pa'i 'dra ba nyid kyang mi 'dod pa'i rgol ba/_gang yin pa de'i gnyis mthong med/_don grub pa ma yin zhing shes pa yang ma yin no/_/de ltar na 'dra ba las don 'di'i mthong ba 'di yin par 'gyur ba de yang yod pa ma yin pa de
[\[247a.7\]]ltar na gang las don rig par 'gyur/_shes pas kyang bdag nyid myong ba ma yin zhing gzhan 'ga' zhig gis kyang ma yin te mi rung ba'i phyir ro/_/de bas na shes pa 'am shes bya grub pa ma yin no/_/gang gi tshe de lta yin pa de'i tshe don 'di'am/_shes pa 'di zhes don dang shes pa gnyis po de dag
[\[247b\]]
[\[247b.1\]]shes pa ji ltar yod/_brjod pa ldog pa de ltar na/_/'gro ba ma lus pa long ba dang lkugs par 'gyur ro/_/de de ltar na nyams su myong ba gzhan gyi ngo bo yin pa'i skyon bshad pa yin no/_/ci ste dkar po la sogs pa mngon par gsal ba'i ngo bo gsal bar nyams su myong bar snang ba gang yin pa de dkar bo
[\[247b.2\]]la sogs pa'i shes pa'i rang dngos bdag nyid du gyur pa yin pa de'i tshe/_'on te dkar po la sogs pa dmigs pa/_rang nyid rab tu gsal bar gyur/_/rang rig pa'i ngo bo yin te/_dkar po la sogs pa nyams su myong ba na gnyis pa nyams su myong ba med pa'i phyir ro/_/gzhan yang gang zhig gang
[\[247b.3\]]las dkar po la sogs gsal ba de mi gsal na yang dkar po la sogs pa snang ba dkar po la sogs pa'i don mi gsal ba nyid du 'gyur na gsal ba yang 'dod do/_/de bas na gzung bar gyur pa gsal ba gsal bar byed pa can nyid du yin pa de ltar na rang rig pa grub pa yin no/_/des ni
[\[247b.4\]]bdag mi rig pa'i phyogs la bdag mi rig pa'i phyogs te/_shes pa nyams su myong ba ma yin pa'i phyogs la don thams cad ma mthong bar bshad pa gang yin pa/_don kun mthong med 'di yis ni/_/bdag rig min pa'i phyogs dag la/_/gang de la'ang lan brjod do/_/dper na de dag gi blo
[\[247b.5\]]mngon sum nyid ma yin na don nam shes pa de dag shes pa'i gtam ldog par 'gyur zhes bshad pa lta bu'o/_/de dag gang zhe na/_blo mngon sum min par smra ba gang yin pa ste rgyal dpog pa'o//_//tshad ma rnam 'grel gyi 'grel pa/_bam po sum cu rtsa bzhi pa/_gzhan yang 'dis
[\[247b.6\]]kyang mngon sum grub pa yin te/_'di ltar/_rten dmigs goms pa'i khyad par las/_/mig la sogs pa'i rten gyi khyad par dang don bde ba la sogs pa dang 'dra ba'i khyad par dang goms pa'i khyad par te sngar gyi nus pa mtshan nyid can gyi yid la byed pa'i khyad par las/_tha dad par ni 'jug
[\[247b.7\]]pa can/_/yang dag par dga' ba la sogs pa'i rnam pas so/_/bde sdug 'dod pa la sogs pa'i/_/khyed par dga' ba dang gdung ba'i bye brag 'dod pa la sogs pa'i mtshan nyid can so sor rig pa'i ngo bo nyid 'byung bar 'gyur ro/_/de ltar na rten la sogs pa khyad par gyis skye ba na bde ba
[\[248a\]]
[\[248a.1\]]la sogs pa rang nyid nang nas gsal bar 'gyur zhing de dag kyang sngar dmigs pa'i ngo bor rnam par gzhag pa yin pa de ltar na/_de dag nyid blo yin te rtogs pa'i rang bzhin nyid yin pa'i phyir ro zhes bya ba'i don to/_/de ltar snang bar gyur pa de dag kyang mngon sum yin no/_/sogs
[\[248a.2\]]pa smos pas ni zhe sdang dang rtsol ba la sogs pa gzung ngo /_/de las tha dad dga' ba dang /_/mi dga' ba la sogs pa'i rnam pa dmigs pa dang bral ba'o/_/de dag nyams su myong ba las tha dad pa'i gzhan/_cung zad nges med shes gang de/_/mngon sum ma yin pa nyid du rtogs par byed/_
[\[248a.3\]]bde ba la sogs pa de'i bdag nyid kyis de dag rang nyid nyams su myong ba'i ngo bo gsal ba yin pa de ltar na de dag gi nyams su myong ba yod pa yin no/_/de bas na blo'i ngo bo dag rang nyid gsal ba yin pa de ltar na/_blo mngon sum ma yin pa ma yin no/_/de ltar ni 'gyur mod kyi/_gal te gzhan
[\[248a.4\]]gyi rig yin na/_/bde ba la sogs pa yang mngon sum nyid du mi 'dod pa gang gis na blo mngon sum nyid du 'gyur/_'o na ci yin zhe na/_bde ba la sogs pa las gzhan pa'i yid kyi rnam par shes pas nyams su myong ba yin no zhe na/_gal te de lta yin pa de'i tshe bde ba la sogs pa/_nyams su myong
[\[248a.5\]]ba dga' ba dang gdung ba la sogs pa mtshan nyid can skyes bu gang gi rgyud la gnas pa'i bde ba la sogs pa'i skyes bu gzhan gyis dmigs pa gang yin pa de yang gzhan gyis kyang ni dmigs pa na bde ba la sogs pa de las gzhan pa'i skyes bu dang 'brel pa can myong 'gyur te/_bde ba la
[\[248a.6\]]sogs pa myong ba po gzhan du bde ba la sogs pa myong ba dang ldan par 'gyur te/_'di ltar de la dmigs pa can gyi shes pa dang ldan pa nyid kyis/_de'i longs spyod par byed pa po nyid yin pa'i phyir ro/_/de ltar ni 'gyur mod kyi/_bde ba bskyed pa'am der snang ba'i/_gal te blo rig gzhan
[\[248a.7\]]min na/_/bde ba la sogs pa bskyed pa dang bde ba la sogs pa'i snang ba'i blo gang yin pa des bde ba la sogs pa nyams su myong ba yin te/_dper na skyes bu 'ga' zhig nyid rig pa lta bu'o/_/gzhan gyi rgyud la gnas pa'i bde la sogs pa 'dzin par byed pa'i blo yang des bskyed pa'am/
[\[248b\]]
[\[248b.1\]]der snang ba ma yin pa de ltar na/_gzhan myong ba ma yin no zhe na/_de dang de ni gzhan la yang mtshungs te skyes bu des gzhan gyi rgyud la gnas pa'i bde ba la sogs pa dmigs pa'am/_ma yin par 'gyur grang na/_gal te dmigs pa de yi tshe/_/dmigs pa byed pa gzhan la yang /_/gnyis ni
[\[248b.2\]]gdon mi za bar yod/_/bde ba la sogs pas bskyed pa de dang der snang ba nyid do/_/ci ste de las/_gzhan gyi rgyud la yod pa'i gnas pa'i bde ba la sogs pa/_gzhan gyi blo de skye min zhing /_/der snang ba can ma yin pa bde ba la sogs par snang ba ma yin pa de'i tshe bde ba la sogs pa
[\[248b.3\]]yul ma yin no zhe na/_blo de ni yul med thob 'gyur ro/_/de ltar na des rang gi bag chags kyi rang bzhin gyi rjes su byed cing so sor myong zhing de bzhin du gsal bar rang rig pa'i ngo bo skye bar 'gyur ro/_/de ltar ni 'gyur mod kyi/_gzhan gyi rgyud la gnas pa'i bde ba la sogs pa'i ngo bo lkog tu gyur pa
[\[248b.4\]]nyid kyis skyes bu gzhan gyis nges par mi 'gyur ba de ltar na yang bde ba la sogs pa spyi gang yin pa de ni 'dzin par 'gyur ba des na blo de yul med can ma yin no zhe na/_de la 'di ni lan nyid ma yin no/_/'di ltar de mi 'dzin na spyi dag kyang gsal bar mi 'dzin na/_mi 'dzin zhes ni sngar/_ji
[\[248b.5\]]ltar gsal ba la ltos pa med pa'i spyi yan gar ba yang sgras brjod pa yin na gsal ba de spyir mi 'gyur ro/_/gsal bas gsal bar bya ba nyid kyang 'di la yod pa ma yin no/_/des na/_de mtshungs min dang gsal ba min/_/de bas na spyi dang mtshungs pa nyid ma yin zhing gsal ba ma
[\[248b.6\]]yin pa de dag tu 'gyur ro/_/de ltar na dngos su de ni 'di'i zhes bya ba'i 'brel pa ni gang zhig gang la skye ba gzhan gyi dbang gis rag las pa'am de'i sgo nas rtogs pa gzhan gyi dbang ste gang gis bdag nyid rtogs par 'gyur ba yin grang na re zhig spyi ni gsal ba las skye ba'i gzhan gyi
[\[248b.7\]]dbang nyid ma yin te/_rtag pa nyid kyi phyir ro/_/rtogs pa gzhan gyi dbang yang ma yin te/_gsal ba ltos pa med par sgras brjod pa khas len pa'i phyir ro/_/de ltar na gsal ba ni de dang mtshungs pa ma yin no zhes bshad zin to/_/gzhan yang gal te spyi zhes bya ba'i dngos po cung
[\[249a\]]
[\[249a.1\]]zad yod par 'gyur na/_de'i tshe gsal ba la ltos pa med par blo 'dzin par 'gyur te/_'di ltar/_de dngos cung zad kyang yod min/_/zhes bya ba yang gong du bstan zin to/_/gang gi phyir blo gzhan gyis de las gzhan pa dang 'brel pa can gyis bde ba la sogs pa mi 'dzin te/_de
[\[249a.2\]]'dzin pa na yang de nyams su myong bar thal ba'i phyir ro/_/bshad ma thag pa'i rigs pas bde ba la sogs pa'i spyi yang ma yin no/_/de'i phyir de las gzhan pa'i bde ba la sogs pa'i 'dzin pa nyid du 'dod pa'i blo gang yin pa'i don snang ba de ni gsal ba nye bar mtshon pa'i snang ba gang yin pa de ni/_blo
[\[249a.3\]]de las ni gzhan ma yin/_/'on kyang bdag nyid du gyur pa yin no des de'i phyir mngon sum dang bdag rig grub blo de mngon sum nyid dang rang rig pa nyid du grub pa yin te/_de ltar snang ba na bdag nyid gsal ba'i ngo bo nyid yin pa'i phyir bdag nyid du gyur pa nyid yin pa'i phyir ro/_/de ltar ni 'gyur
[\[249a.4\]]mod kyi/_gal te de la 'dzin byed kyang /_/mngon sum nyid ni min zhe na/_/gal te yang gzhan dag bde ba la sogs pa de 'dzin par byed pa na de dag kyang mngon sum nyid ni ma yin no/_/de ltar na yang de dag de'i mngon sum ma yin zhing de'i bde ba la sogs pa de dag mngon sum gang yin pa de'i gdung ba
[\[249a.5\]]dang phan 'dogs pa yin par 'gyur ro/_/gzhan ni bde ba la sogs pa de lkog tu gyur pa nyid kyis mngon sum du 'dzin pa ma yin pa de ltar na 'di dga' ba dang /_yongs su gdung ba'i bye brag med pa ma yin no zhe na/_don mtshungs de tha dad gang las de nyams su myong ba po'i shes pas bde ba la
[\[249a.6\]]sogs pa 'dzin pa gang yin pa de ngo bo nyid kyis gzhan gyi gang yin pa de ltar na yul mtshungs pa can gyi shes pa de dag gis 'di ni mngon sum yin la/_gzhan ni ma yin no zhes bya ba'i khyad par 'di gang las gang yin/_de ltar na gnyi ga yang mngon sum nyid dam lkog tu gyur pa nyid du
[\[249a.7\]]mtshungs pa nyid 'gyur te gzung bar bye brag med pa'i phyir ro/_/de ltar ni 'gyur mod kyi/_gal te mthong med las don gcig_/ldan sogs myong ba des yin na/_/don mtshungs pa nyid yin na yang /_/gcig ni dga' ba dang gdung ba'i bye brag can gyi nyams su myong ba'i mtshan nyid
[\[249b\]]
[\[249b.1\]]can gyi myong ba yin gyi skyes bu gzhan gyi gzhan dang 'brel pa'i bde ba la sogs pa 'dzin pa ma yin pa de ltar na/_de dag gis so sor myong ba'i nges pa gang yin pa 'di ni chos dang chos ma yin pa'i mtshan nyid ma mthong ba las yin no/_/yang na gang don gcig 'dus pa dang ldan pa'i rnam par
[\[249b.2\]]shes pas bde ba la sogs pa de la de yin gyi rnam par shes pa gzhan dang 'brel ba can gyis bde ba la sogs pa dang bdag nyid gcig la 'du ba dang ldan pa ma yin na/_gang gis na don gcig la 'du ba dang ldan pa des bde ba la sogs pa dmigs par 'gyur/_gang gi phyir bde
[\[249b.3\]]ba la sogs pa'i myong ba po bzhin du 'dis kyang myong bar 'gyur ro/_/sogs pa smos pas ni dbang phyug dga' ba dang mi dga' ba la sogs pa gzung ngo /_/gal te de lta ma yin na yang ma mthong ba la sogs pa las nges par 'dod pa de'i tshe/_ma mthong ba la sogs pa sgrib par
[\[249b.4\]]byed pa yod pa'i phyir ro/_/gzhan gyi rnam kun mi 'dzin cing /_/skyes bu dang 'brel pa can gyi bde ba la sogs pa gzhan rnam pa thams cad du rnam pa 'ga' zhig kyang mi 'dzin pa nyid du 'gyur ro/_/bde ba la sogs pa'i ngo bo mtshungs pa la 'dzin par byed pa nyid kyi shes pa khyad par
[\[249b.5\]]med pa yin na/_gang gis de dag la skyes bu gcig ni bde ba la sogs pa myong ba yin la gzhan gyis ni ma yin/_ma mthong bas bde ba la sogs pa mi 'dzin pa de ltar na yang blo de ltar snang ba de gsal bar 'gyur ba de ltar na mngon sum nyid dang bdag nyid myong ba ni bzlog tu med pa nyid yin
[\[249b.6\]]no/_/bde ba la sogs pa 'dzin par mtshungs pa yin na/_skyes bu gnyis po de dag gi/_/myong ba'i tha dad dag kyang gsal/_/gang gi tshe 'dzin pa med pa de'i tshe 'dod pa nyid yin pa de ltar na lan nyid ma yin no/_/de de ltar na re zhig rgyal dpog pa la de skad du brjod nas/_gang dag chos
[\[249b.7\]]'di pa dang gzhan dag gi rnal 'byor yod pa yin no/_/rnal 'byor pa de dag gi mngon sum gyis/_sems can gyi bde ba la sogs pa myong na shes pa yin par 'dod na de dag gi rnal 'byor pa de dag gang gis kyang sdug bsngal la sogs pa la dmigs par 'gyur zhing skyes bu de dang de bzhin du
[\[250a\]]
[\[250a.1\]]sdug bsngal la sogs pa dang ldan pa'i skyes bu de dang lhan cig_/nyams su myong ba mtshungs 'gyur pas/_/de phyir de bzhin gdung bar 'gyur/_/sdug bsngal la sogs pas gzir bar 'gyur ro/_/mngon sum gyis sdug bsngal la sogs pa rig pa tsam gyi sdug bsngal
[\[250a.2\]]la sogs pa nyams su myong ba ma yin no/_/'o na ci yin zhe na/_dbang po la sogs pa yul 'dus pa 'dod pa dang mi 'dod pa gang yin pa de'i des nyams su myong bar 'gyur ba yin no/_/yul dang dbang po 'dus pa de yang rnal 'byor pa la yod pa ma yin pa de bas na/_gal te yul dbang
[\[250a.3\]]'dus med phyir/_/rnal 'byor ba de dag ni sdug bsngal dang de las byung can te/_yul dang dbang po phrad pa las skye ba 'byung skye min zhes de ci rang gis khas blangs pa nyid du brjed dam de ltar na/_sdug bsngal kun nas 'byung ba dag_/sdug bsngal myong ba min khyed cag sdug bsngal
[\[250a.4\]]rang nyid gsal ba de'i bdag nyid du skyes pa sdug bsngal nyams su myong bar mi 'dod na/_gang gi tshe sdug bsngal du skyes pa nyid sdug bsngal nyams su myong ba ma yin gyi/_'on kyang ni/_sdug bsngal shes pa 'byung ba yin/_/sdug bsngal gyi yul can gyi shes pa zhes bya ba'i tha tshig go/_/de
[\[250a.5\]]rnal 'byor pa la yang yod pa de ltar na/_sdug bsngal myong ba po dang 'dra ba de dag kyang myong bar 'gyur ro/_/gal te khyod cag gi ji ltar zhe na/_kho bo cag gi ni sdug bsngal la sogs pa de rnal 'byor pa dag gis nyams su myong ba ma yin no/_/'o na ci yin zhe na/_sdug bsngal la sogs
[\[250a.6\]]pa der snang ba skyes pas dmigs pa'i phyir de'i mngon sum du 'gyur ba yin gyi nyams su myong ba ni ma yin no/_/gang las gdung ba dang phan 'dogs pa yin/_sdug bsngal la sogs myong med na/_/gdung dang phan 'dogs rgyu ma yin/_/sdug bsngal la sogs pa nyams su myong ba
[\[250a.7\]]med par gdung ba dang phan 'dogs pa'i rgyu ma yin no/_/'o na ci yin zhe na/_sdug bsngal gyi bdag nyid du skyes pas na sdug bsngal gyis gzir ba yin no/_/de de ltar na/_gang tshe bdag nyid sdug bsngal ni/_/rgyud la lar bdag nyid sdug bsngal du 'byung ba/_rang ngo bor snang gdung ba
[\[250b\]]
[\[250b.1\]]yin gyi/_de dmigs shes pa de ltar min/_sdug bsngal la sogs rgyud gzhan nam/_/rang gi rgyud las 'byung ba gzung bar gyur pa yin gyi rnam par shes pas dmigs shing 'dzin pa gdung ba ma yin no/_/de'i tshe kho bo cag gis gzhan la bstan pa gang yin pa skyes bu gzhan sdug
[\[250b.2\]]bsngal la dmigs par byed pa yang sdug bsngal bar 'gyur ro zhes bya ba gang yin pa de thal bar 'gyur ba med do/_/gang gi phyir de ltar na dmigs tsam las nyams su myong ba ma yin pa'i rgyu/_des na shes pa thams cad kyi/_/dmigs myong dag ni tha dad yin/_/dmigs pa'i don yang
[\[250b.3\]]gzhan yin la myong ba'i don yang gzhan yin no zhes bya ba'i tha tshig go/_/ji ltar zhe na/_don dang 'dra ba dmigs pa ste/_/dmigs par byed pas na dmigs pa ste don las de dang 'dra bar 'byung ba ni dmigs pa'i don yin no/_/bdag nyid rig ste bdag ni rang bzhin gyi bye brag 'ba' zhig go/_/rang nyid
[\[250b.4\]]ni chos gzhan gyi khyad par dang bral bar rig cing nyams su myong ba'o/_/ci 'dra ba zhig ce na/_gsal ba ste rab tu gsal ba'i ngo bo rtogs pa'i rang bzhin zhes bya ba'i tha tshig go/_/rang rig pa'i ngo bor bdag nyid skyes shing myong ba ste/_dper na gsal ba gsal ba'i bdag nyid du
[\[250b.5\]]skyes pa nyid gsal ba nyid yin pa lta bu'o/_/de bzhin du sdug bsngal la sogs pa skyes pa nyid myong ba yin pa de ltar na myong ba zhes bya ba gzhan ma yin no/_/gzhan yang mngon sum med pa ni/_/blo ni rtags las rtogs par 'gyur/_/'on te blo mngon sum ma yin na rtags las rtogs pa
[\[250b.6\]]'byung bar 'gyur ro/_/rtags de yang dbang po'am 'on te gzugs la sogs pa'am/_rang blo nyid dam/_yid byed snga ma sngar gyi nus pa can gyi yid kyi rnam par shes pa'i yid la byed pa rtags su 'gyur/_grangs yongs su chad pa 'di tsam nyid yin na/_ci'i phyir bdag dang yid la
[\[250b.7\]]sogs pa ma yin/_'di ltar 'di'i rgyu 'bras tshogs pa la 'brel pa can gzhan yod min re zhig blo'i rgyu nus pa'am/_mthong ba can ni dbang po dang don dang yid la byed pa ma yin no/_/de ltar na de las gzhan pa'i snang ba la sogs pa'i nus pa yod na yang mig gam gzugs gang yang
[\[251a\]]
[\[251a.1\]]rung ba med pa las rnam par shes pa med pa mthong ngo /_/de bzhin du rna ba la sogs pa'i blo la yang bdag nyid ji lta ba bzhin du dbang po dang yul dag ni rang rig 'bras bu ldog pa rgyu nus pa mthong ba can yin no/_/mig la sogs pa yod na yang rnam par shes pa snga ma yul
[\[251a.2\]]gzhan la rnam par g.yeng ba dang thogs pa dang gnyid log pa dang smyo ba dang brgyal ba la sogs pa'i gnas skabs dag tu phyi ma mi skye ba dang 'khrul pa la sogs pa mthong ba'i phyir rnam par shes pa snga ma nus pa mthong ba can yin no/_/mig la sogs pa 'bras bu'i tshogs pa/_de ni 'di ma yin gyi/_
[\[251a.3\]]rgyu dang 'bras bu'i dngos por 'brel pa can bdag yid phrad pa la sogs pa yod pa ma yin no zhes brjod do/_/de gang las she na/_nus pa mthong ba med phyir ro/_/gal te ji skad du bshad pa'i rgyu thag nye ba na yod pa na yang blo yang 'byung bar mi 'gyur ba de'i tshe gzhan yang nus pa can du 'gyur ro/_/
[\[251a.4\]]de lta ma yin na nus pa mthong ba med pa can yang de'i rgyu nyid yin par 'dod na rgyu rnams thug pa med par 'gyur ro/_/ji skad du bshad pa'i rtags de dag gi nang nas re zhig de la dbang po min/_blo'i rtags ma yin no/_/ci'i phyir zhe na/_'khrul phyir/_gang gi tshe dbang po yod pa de'i tshe blo ma yin te
[\[251a.5\]]gnyid log pa dang /_brgyal ba dang rnam par g.yeng ba la sogs pa'i gnas skabs nas blo med pa'i phyir ro/_/de'i bye brag sgrib g.yogs med pa la sogs pa yang ma yin te/_shes par mi nus pa can nyid kyis 'di yang rtags nyid ma yin pa'i phyir ro/_/gal te yul la 'jug pa na yang dbang
[\[251a.6\]]po'i bye brag ma bsgribs pa la sogs pa rtogs par 'gyur ro zhe na/_de la blo la sogs pa gzhan pa de gang yin/_de yang ma grub pa de ltar na dbang po rtags ma yin no/_/de bzhin don rtags ma yin te/_/'khrul pa nyid kyi phyir ro/_/gang gi tshe gang gang la don yod pa ma yin no/_/de lta ma yin
[\[251a.7\]]na don yod pa tsam gyis blo 'byung bar 'gyur ba na ni don thams cad yod pa nyid na/_skyes bu thams cad la nye ba dang bskal pa dag mi rung ba'i phyir blo thams cad rjes su dpag par 'gyur ro/_/blo yid byed dag kyang rang nyid shes pa yin/_shes pa'i ngo bo nyid yin pa des kyang 'di nyid kyi rgyu tshol
[\[251b\]]
[\[251b.1\]]par byed pa ni mi rnyed pa de ltar na de yang 'grub mi 'gyur shes pa la rtags nyid med/_de ltar na rtags thams cad ni rang gi bdag nyid la shes pa la ltos nas rtags rtogs pa'i rgyur 'gyur ba yin na blo dang yid la byed pa de dag la yod pa ma yin pa de ltar na de dag gi rtags nyid ma yin no/_/de
[\[251b.2\]]ltar ni 'gyur mod kyi/_gal te don gsal yin par 'dod na/_don ni rtags ma yin no/_/'o na ci yin zhe na/_don gyis gsal ba yin zhe na/_de la don gyis gsal ba 'di gang yin/_gal te yul dmigs pa yin pa de'i tshe/_gsal ba de shes pa ma yin nam/_de dang de gal te grub par
[\[251b.3\]]'gyur na/_blo gzhan gang ma grub pa yin par gyur na don gang la rtags yin par 'dod/_gang tshe de ni cir yang mi rung ngo /_/don ni don gsal ba gsal ba ste/_/don gsal ba rtags yin gyi don tsam ni ma yin no zhes rtog pa gang yin pa de yang don gsal ba bkag par rig par bya'o/_/de ltar
[\[251b.4\]]na gal te gsal ba'i khyad par du byas pa'i don yang ma grub pa yin pa de ltar na blo khyad par can gyi don gang las blo grub pa yin/_de'i phyir don gsal ba nyams myong ma yin la/_mngon sum ma yin pa/_de gsal nges pa med phyir ro/_/gsal ba de don gyi gsal ba nyid yin pa nges pa med
[\[251b.5\]]par de ltar na gsal ba gsal zhes bya ba don la gsal ba ma yin pa gang gi rtags su 'gyur/_ci ste don gyi gsal ba blo'am don rtogs pas gsal bar mi 'dod na gang gis na blo ma grub pa'i skyon 'dir 'gyur/_'o na ci yin zhe na/_don gyi bye brag 'ga' de nyid/_/bdag nyid du gyur
[\[251b.6\]]pa'i gsal ba 'dod na ni/_de dang de yang rung ba ma yin no/_/ci'i phyir zhe na/_'di ltar/_skye ba dang ni 'jig med pa'i/_/don la bye brag cung zad med/_/phyi rol gyi don brtan pa nyid yin la skye ba dang 'jig pa med pa yin pa de ltar na 'pho ba med pa dang /_skye ba med pa'i khyad par can 'di'i de 'dra
[\[251b.7\]]ba'i khyad par gang la yod pa yin/_shes pa 'ga' zhig gis gzung bar bya ba gang yin pa'i gsal ba rnam par gzhag pa yin/_de 'dod na'ang /_ci ste don de skye ba dang 'jig par 'dod pa de'i tshe shes pa so so ba la don skad cig 'jig par thal bar 'gyur/_rnam par shes pa ni skad cig ma
[\[252a\]]
[\[252a.1\]]nyid yin pa'i phyir shes pa re re skye ba la de'i rgyur gyur pa'i don yang 'jig pa thob par rgyur 'grub pa'i phyir ro/_/de'i phul du byung ba bskyed pa las rgyu'i yin pa'i phyir ro zhes bya ba'i tha tshig go/_/don gsal ba'i bye brag blo'i rtags nyid du 'dod pa de yang shes pa rtags su 'gyur
[\[252a.2\]]ram/_shes min rtags su 'gyur zhes rnam par rtog pa gnyis su 'gyur grang na/_gal te don gyi bye brag shes pa rtags yin pa de'i tshe de'i yul can gyi shes pa yongs su bcad med par/_don gyi bye brag de shes zhes bya ba de gang las/_de shes pa shes pa de med na 'di pa nyid yod pa ma yin
[\[252a.3\]]no zhes bya bar dgongs so/_/de ltar na yul dmigs pa la dmigs par byed pa na 'ga' zhig don la dmigs par 'gyur ro/_/de dang de yang dmigs pa mngon sum nyid ma yin na/_yod pa ma yin pa na don shes pa rtags ma yin no/_/gal te yang de'i shes pa ma grub pa'i phyir don shes
[\[252a.4\]]pa 'di yin no zhes nges par mi 'gyur ba de ltar na/_yang de la de shes pa nyid don dam par yod pa yin pas na rtags su 'gyur ro snyam pa'i rtog par yang mi 'gyur ro/_/de ltar na don dam par de nyid shes pa nyid shes pa la ma grub pa na grub par mi 'gyur zhing rtags la go bar byed pa'i ngo bo nyid
[\[252a.5\]]yod pa yin no zhes bya bas de go bar byed par yang mi 'gyur ro/_/'on kyang de ltar nges pa la shes pa'i bye brag can gyi don de go bar byed pa yin te/_shes pa rtags yin pa'i phyir ro/_/de bas na shes pa nyid yongs su bcad pa med par yang /_de ni go byed ji ltar yin/_ci ste shes pa ma yin pa
[\[252a.6\]]rtags yin pa de ltar na yang don gang dag ma mthong ba de dag yin/_don de dag ni ma mthong ba mthong ba can no/_/lta ba por mthong bar 'dod pa las gzhan gyis ni skyes bu 'ga' zhig gis/_mthong ba la lar mthong ba de dag ma mthong ba nyid yin no/_/de lta bu'i rnam pa can mthong bar
[\[252a.7\]]khas len na thams cad kyis thams cad la don thams cad mthong bar 'gyur ro zhes bya ba'i tha tshig go/_/don de mi shes pa'i bye brag de skyes bu gzhan mthong ba la yang gzhan gyi yod de ma shes pa nyid yin na/_skyes bu gcig la yod par nges pa med pa'i phyir ro/_/de'i phyir rang blo
[\[252b\]]
[\[252b.1\]]rtogs 'gyur/_don de ma mthong ba yin no zhes 'dod pa de'i yang rang nyid blo rjes su dpag par 'gyur na rigs pa ma yin no/_/don chos yan gar de las ni/_'o na ci 'dra ba zhig ce na/_rang gi chos la ltos med can/_skyes bu rjes su dpog pa'i bdag nyid du gyur pa'i shes pa zhes bya ba'i chos
[\[252b.2\]]la ltos pa med pa las/_blo ni rjes dpog ma yin no/_/srid pa ma yin no/_/ci ste yang don gyi chos las ni mi 'gyur mod kyi rang nyid la brten pa'i chos 'ba' zhig gang yin pa de ni rtags yin no/_/de las blo'i rtogs pa 'byung bar 'gyur ro zhes bya ba de yang rigs pa ma yin no/_/de ltar na
[\[252b.3\]]chos de ni mngon sum yin na rtags su 'gyur bar rigs pa yin gyi skyes bu'i chos 'ba' zhig mngon sum gyis dmigs pa ma yin na/_gang gis rang gi blo'i rjes su dpog par 'gyur/_gzhan yang rang blo las skyes bu gzhan dang chos rang gi yul zhig yod na gang yin mngon sum blo rgyu ste rtags
[\[252b.4\]]yin par 'gyur/_gzhan yod pa ma yin no zhes bya ba'i tha tshig go/_/gzhan yang skyes bu rang gi chos kyang rtags nyid du brtags pa gang yin pa de'i blo skyed par byed pa'i tshogs pa de nyid las skye ba yin nam/_'o na te gzhan las yin/_rnam par rtog pa dang po la blo dang /_rgyu mtshungs pa las
[\[252b.5\]]skyes pa can/_blo la chos de'i tha dad gang las yin te tha dad pa nyid med do/_/de ltar na rgyu'i rang bzhin gyi bya ba'i 'bras bu'i rang bzhin du rnam par nges pa yin gyi/_de lta ma yin na yul la sogs pa nges par mi 'gyur ro/_/'di ltar de 'dra ba las skyes pa de ni de dang 'dra ba yin no zhes bshad
[\[252b.6\]]pa'i ngo bo yin na/_blo bzhin du de yang ma grub pa nyid yin pas na rtags nyid ma yin no/_/gzhan skyes de yang 'khrul pa can/_ci ste blo'i/_rgyu'i tshogs pa las tha dad pa'i rgyu gzhan las de skye bar 'dod pa de'i tshe 'brel pa med pa'i phyir 'khrul pa can du 'gyur ro/_/gzhan yang don gzhan du
[\[252b.7\]]gyur pa'i blo gzhan du gyur pa'i rtags las rjes su dpog pa na/_de'i rtags ni 'bras bu'i sgo nas 'gyur ba yin no/_/de la blo'i 'bras bur 'gyur na yul la sogs par 'gyur ro/_/de ltar na/_gzugs sogs yul ni lnga po dang /_/gzugs dang sgra dang dri dang ro dang reg bya'i ming
[\[253a\]]
[\[253a.1\]]can ma gtogs pa dang /_mig la sogs pa'i dbang po dag dang dmigs pa dag ste blo ma gtogs pa de'i 'bras bu gzhan nye bar mtshon pa ma yin no/_/de ltar na 'bras bu de tsam yod par 'gyur ro/_/de la 'bras bu nyid du brtag par bya ba de dag gi nang nas gnyis ni dbang
[\[253a.2\]]po 'das/_dbang po dang dmigs pa'o/_/re zhig de rtags ma yin zhing blo ma grub na/_blo 'bras bu grub par mi 'gyur te/_'bras bu ldog pa nyid las dbang po grub pa'i phyir ro/_/blo ma grub na de mi grub/_/de ltar na de'i rtags ma yin zhing blo yang ma yin no/_/'bras bu yang gang 'ga' zhig
[\[253a.3\]]ldog pa tsam las dbang po grub pa bzhin du spyi blo'i rgyu nyid yin par shes par mi bya'o/_/'on kyang blo'i ngo bo nyid kyis blo 'di'i 'bras bu 'di yin no zhes shes par bya'o/_/de lta ma yin na blo'i ngo bo nyid du mi 'gyur ro/_/'on kyang rgyu cung zhig kyang yod ces bya bar 'grub par 'gyur gyi blo grub pa ni
[\[253a.4\]]ma yin no/_/blo'am dbang po de dang de mngon sum nyid du yod pa ma yin pa de ltar na dbang po'am blo gang las rjes su dpog pa yin/_gzugs la sogs pas rtags su 'gyur ro zhes bya ba yang yod pa ma yin te/_'di ltar/_gzugs la sogs pa yi/_/don lnga dag la gzugs mthong
[\[253a.5\]]skyes/_/gang yin gcig kyang mthong ba med/_/blo las skyes gang yin pa'o/_/ci 'dra ba zhig ce na/_rnam gzhan gsal ba srid pa ci/_/rnam pa gzhan du gsal zhing spangs pa gang la yod pa zhes bya bar tshig rnam par sbyar ro/_/blo med par gang zhig yod pa ma yin te 'khrul pa med pa can zhes
[\[253a.6\]]bya ba'i tha tshig go/_/'di lta ste/_bshad ma thag pa'i tshul gyis shes med nges pa med pa gang yin pa de rtags yin par/_kun du brtags pa 'jig rten 'das/_/tha snyad 'di 'jig rten las shin tu 'das pa yin no/_/de de ltar na sna tshogs pa tha dad pa skye ba can yang rgyu dang 'bras bu'i dngos
[\[253a.7\]]po yod pa yin na rtags yin no/_/de 'bras bu nyid ma grub pa de ltar na blo'i rtags nyid yin pa ma yin te/_rnam pa gzhan mi srid pa'i phyir ro/_/khas blangs nas brjod par bya ste/_rtags yod pa dag yin na yang /_/rtags de dang lhan cig blo de mthong med na ji ltar rtags yin/_rtags kyi rjes
[\[253b\]]
[\[253b.1\]]su 'gro ba mthong ba med par ldog pa tsam gyis go bar byed pa ma yin pa nyid kyi phyir shes pa nyid ma yin no zhes bya ba'i tha tshig go/_/rjes su 'gro ba med par yang dag par yang gsal ba ma yin pa'i phyir ro/_/gal te bdag la blo 'grub par 'gyur ba de'i sngon du song ba can gyi las kyi g.yo 'gul
[\[253b.2\]]la sogs pa mthong ba las de las gzhan la blo rjes su dpag par bya ba yin no/_/'di ltar rang gi blo mngon sum nyid ma yin na rjes su dpag pa de yod pa ma yin te/_rjes su 'gro ba med pa'i phyir ro/_/de yang ldog pa can spyod pa'i skabs su ston par 'gyur ro/_/ci'i phyir rtags yod na
[\[253b.3\]]yang rtog pa med pa yin zhe na/_rtags dag ni zhes bya ba smos te/_ma mthong ba la gsal byed min/_/gang dang lhan cig 'di'i 'brel par bzung ba med pa de 'brel pa ma mthong ba can de ni gsal bar byed pa ma yin no/_/de ltar ni 'gyur mod kyi rtags gang gis bdag nyid la blo sgrub
[\[253b.4\]]par 'dod pa'i rtags de nyid las gzhan la blo grub par 'gyur ro/_/de sgrub pas gzhan rjes su 'gro ba las bdag nyid la rjes su dpog pa yin no zhe na/_de de ltar na rtags de nyid las ni sngar 'di ni rjes su 'gro ba dag la rjes su dpag pa las sngar 'di ni grub pa yin par khas len
[\[253b.5\]]na rjod par byed na'o/_/re zhig bsgrub par bya ba gzhan la yang dpe nyid du blo nye bar 'god pa gang yin pa de yang /_dpe gzhan bsgrub par bya ba nyid yin gyi de lta min na gal te der dpe med par 'grub par 'gyur na/_'dir yang de bzhin du ci'i phyir grub par mi 'gyur/_de ltar na gzhan yang
[\[253b.6\]]dpe med pa can grub pa ma yin no/_/de'i phyir dpe gzhan gyi rjes su 'gro na/_de'ang zhes bya thug med 'gyur/_/des na gcig la yang ma grub pa'i phyir thams cad la rtog pa med pa de ltar na 'ga' zhig la yang rjes su 'gro ba grub pa ma yin no/_/de ltar na ste de'i phyir rang nyid gsal
[\[253b.7\]]ba'i bdag nyid du skye bar 'gyur ba'i blo las don grub par 'gyur gyi/_don las de blo ji ltar yang grub pa min no/_/de ci'i phyir zhe na/_de ma grub na yul dmigs pa grub par mi 'gyur na/_don rang nyid rab tu grub pa med phyir ro/_/de ltar na re zhig bdag la blo rtogs pa ma
[\[254a\]]
[\[254a.1\]]yin no/_/bdag la mngon sum blo ni mthong nas kyang /_bdag la mngon sum gyi blo de'i 'bras bur gyur pa g.yo 'gul brjod la sogs/_g.yo 'gul dang rjod par byed pa'o/_/sogs pa smos pas ni gdong gi mdangs dang kha dog 'gyur ba mthong ba gang yin pa des/_gzhan
[\[254a.2\]]sems rjes dpog mi 'gyur ro/_/ci'i phyir zhe na/_bdag ste blo la 'brel pa mthong ba med pa'i phyir ro/_/bdag la blo mngon sum du 'gyur ba yin pa de'i g.yo 'gul la sogs pa 'bras bu nyid du 'gyur ba de'i tshe 'brel pa gzung ba can de las gzhan la blo rjes su dpog par 'gyur na/_'di
[\[254a.3\]]ltar bdag nyid la de'i rtogs pa'i thabs gzhan yod pa ma yin na/_gang las de dag dang lhan cig 'brel pa gzung ba can gyi g.yo 'gul la sogs pa las rjes su dpog par 'gyur/_yid kyi blo yang rjes su dpag par 'gyur ba ma yin pa nyid yin no/_/ci'i phyir zhe na/_don rtogs sgrub pa
[\[254a.4\]]med phyir ro/_/mig la sogs pa'i blo rnams ni don dang ldan pa nyid yin pa'i phyir rjes su dpag par 'dod na yang nang gi nye bar len pa'i bag chags sad pa tsam las byung ba'i ngang tshul can phyi rol gyi don la ltos pa med pa'i yid kyi blo gang yin pa de'i don cung zad kyang yod pa ma yin pa
[\[254a.5\]]de ltar na don las rjes su dpag pa ma yin pas mi rtogs pa kho nar 'gyur ro/_/rnam par rtog pa yid kyi blo ni 'bad rtsol tsam las byung ba'i phyir/_don dang ldan pa nyid ma yin no/_/de de ltar re zhig blo mngon sum nyid ma yin par khas blangs nas de skad du bshad do/_/de shes pa gzhan
[\[254a.6\]]gyis rig par bya bar 'dod pa gang yin pa de la brten nas khyod kyis zhes bya ba smos te/_gal te bdag nyid nyams su myong ba'i ngo bo can du blo skyes pa ma yin gyi/_'on kyang blo gzhan gyis gsal bar 'gyur ba de'i tshe/_blo yang gzhan gyis ji ltar rab tu gsal bar 'gyur/_rang nyid myong
[\[254a.7\]]bar khas len pa med par gsal bar srid pa ma yin pas 'dri bar mdzad pa yin no/_/'di la 'dri bar bya ba ci zhig yod/_blo snga ma las blo phyi ma skye ba de'i bdag nyid kyi ngo bo yin pa'i phyir 'dra ba las blo phyi mas blo snga ma gsal ba yin no zhes bya ba ni gzhan gyi yin no/_/gsal min
[\[254b\]]
[\[254b.1\]]zhes bya ba la sogs pas 'gog par byed do/_/de ltar gsal bya dang gsal byed kyi dngos por gyur pa yin na ni gal te de la gcig bdag nyid gsal bar 'gyur ba de'i tshe de gsal bar 'gyur na/_gzhan mi gsal ba yang gsal bar 'gyur ba de ltar na gsal bya gsal byed par 'gyur te/_
[\[254b.2\]]sgron ma bzhin dang /_bum pa bzhin no/_/gang gi tshe gnyi ga yang gsal ba'i rang bzhin can ma yin na yang ji ltar yul gnyis gsal bya dang gsal byed ma yin pa'i mtshungs pa gnyis po de dag_/gsal min bdag nyid mtshungs pa'i phyir/_/'dra ba tsam nyid yin pa'i phyir/_/gang
[\[254b.3\]]las gsal bya gsal byed 'dod/_/de de ltar na blo gnyi ga yang bdag nyid rig pa'i ngo bo yin pa'i phyir/_gsal ba ma yin pa'i bdag nyid dag ni gsal bya gsal byed kyi dngos po ma yin te/_'dra ba tsam las zhes bya bar dgongs so/_/gal te blo 'di rig pa'i ngo bo ma yin par skye
[\[254b.4\]]bas gsal ba ma yin pa de'i tshe/_don la yang de lta bu'i ngo bo nyid yin no zhes gsal ba zhes bya ba'i tha snyad du mi 'gyur na 'gyur ba yin pa de ltar na/_blo la yang 'gyur ro snyam du bsams nas yul ni ji ltar gsal ba yin/_ma yin pa nyid do zhe na/_'dis ni bdag nyid gsal ba
[\[254b.5\]]nyid du skyes pas de gsal ba'i ngo bo yin no zhes gsal bar brjod pa ni ma yin na/_'o na ci yin zhe na/_rang nyid gsal ba'i ngo bo shes pa las don gyi ngo bo 'pho bas de'i rnam par skyes pa'i phyir ro/_/de bas na gsal ba'i ngo bo 'pho phyir ro/_/rgyu'i phyir ro/_/shes pa'i bdag
[\[254b.6\]]nyid gsal ba de'ang de'i ngo bo ste/_don gyi rnam pa'i bdag nyid du gyur te/_shes pa'i bdag nyid du gyur pa nyid kyi phyir/_rang nyid rab tu gsal byed/_gsal ba'i bdag nyid du skyes pa'i phyir/_don la yang gsal ba zhes brjod do/_/de ltar blo ni khas len na/_sngar 'byung ba can
[\[254b.7\]]yul du mngon par 'dod pa'i blo phyi ma gang yin pa 'di 'dzin par byed pa'o/_/blo snga ma pa'i ngo bo kun nas 'dzin pa can bdag nyid gsal ba de la blo snga ma don bzhin du gsal bar 'dod pa de'i tshe/_dmigs pa tsam bzlog pa ma yin no/_/'on kyang rang nyid gsal bar byed pa'i
[\[255a\]]
[\[255a.1\]]bdag nyid can blo snga ma gsal bar byed pa'i blo de ni rang rig par grub par 'gyur gyi shes pa gzhan gyis myong ba ma yin no/_/gzhan du gal te de ltar mi 'dod pa de'i tshe/_chos mtshungs can yul yang blo dang lhan cig tu bdag nyid gsal ba ma yin pa'i blo dang lhan cig khyad
[\[255a.2\]]par can ma yin pa'i blo bzhin du blo dang 'dra ba nyid kyi phyir blo gsal bar byed par 'gyur ro/_/de ltar de'i phyir blo ni rab gsal byed/_rang rig gsal ba kho bo ste/_nged cag 'dod kyi/_blo gzhan gyis gsal bar bya ba ni ma yin no/_/blo 'di la gzhan gzugs la sogs pa'i don
[\[255a.3\]]gyi/_dngos 'phos pas na/_rang gi rnam par 'jog pas/_gsal bar gyur pas blo'i bdag nyid du gyur pas blo gsal bar byed pa nyid kyi phyir/_gsal ba yin no/_/de de ltar na dus snga phyir 'byung ba'i ngang tshul can gyi blo dag gsal ba'i bdag nyid du gyur pa na yang blo snga ma la dmigs
[\[255a.4\]]nas de dang 'dra ba'i blo skye ba gang yin pa de ni 'dra ba yin na yang /_phyi ma de ni dus sngar 'byung ba can gyi blo gzhan gsal bar mi 'dod de/_de ci'i phyir zhe na/_rang nyid gsal bar byed phyir ro/_/blo snga ma rang nyid gsal ba'i bdag nyid du skyes pa de myong ba nyid yin pa de ltar na bya ba rdzogs pa
[\[255a.5\]]dang /_dus phyis 'byung ba can ni phan tshun bsgrub par bya ba dang /_sgrub par byed pa'i dngos po ma yin no/_/gal te 'o na don la ji ltar na de dang 'dra ba las blo gsal bar byed pa yin no zhe na/_de ltar yang don gzhan du gyur pa'i don 'ga' zhig kyang des gsal bar byas pa ma yin
[\[255a.6\]]te/_'on kyang don de'i ngo bo blo la 'pho ba'i ngo bo nyid kyis 'di'i bdag nyid du gyur pa gsal bar 'gyur ro/_/ji ltar blo gsal ba'i bdag nyid can gnyis dag phan tshun gsal bar bya ba dang /_gsal bar byed pa'i bdag nyid ma yin zhe na/_dper na sgron ma dag ste/_gnyis po
[\[255a.7\]]dag las gcig gsal ba'i bdag nyid du skyes pa gsal bar gyur pa de gsal ba gzhan gsal ba'i nus pa dang ldan du zin kyang gsal bar byed pa ma yin te/_rang nyid gsal ba yin pa'i phyir ro/_/gal te gcig gsal ba ma yin pa'i bdag nyid du gyur pa/_de gzhan gsal
[\[255b\]]
[\[255b.1\]]ba'i bdag nyid du gyur pa skyes pas gsal bar 'gyur ba de'i tshe gsal bya dang gsal byed kyi dngos por 'gyur te/_dper na mar me bum pa dag las mar me gcig po gsal ba'i bdag nyid ma yin pa bum pa gsal bar byed pa yin pa de ltar na de rten can/_gsal ba dang gsal
[\[255b.2\]]ba ma yin pa'i rten can/_gsal bya gsal byed khyad par gyis/_'jig rten na/_tha snyad rab tu grags pa yin/_/gnyis ka gsal ba'i bdag nyid dam/_/gnyis ka gsal ba ma yin pa'i bdag nyid de gsal bya dang gsal byed kyi dngos por khas mi len to/_/de de ltar
[\[255b.3\]]na blo gzhan gyis nyams su myong ba'i don nam blo la mthong ba zhes byar nges pa med do/_/don nam blo'i don 'di mthong ngo zhes rnam par nges par mi rung ngo /_/rgyal dpog pa blo mngon sum ma yin par smra ba'i yang /_yul dang dbang po tsam gyis ni/_/mthong ba zhes bya nges pa med/_/
[\[255b.4\]]de'i phyir gang las mthong ba nges par 'gyur ba 'di de'i 'am/_gzhan gyi yang ni/_don las gzhan pa'i brjod bya mthong /_/don mthong ba'i dus na'o/_/de yang blo las gzhan ma yin te/_rang rig pa ma rtogs par zhes dgongs so/_/de de ltar na rang nyid kyi rig pas blo dang rig pa
[\[255b.5\]]bsgrubs pa rab tu bsgrub pa'i phyir/_slob dpon phyogs kyi glang pos rig pa gsungs pa/_dran pa las kyang zhes bya ba la sogs pas ston par mdzad do/_/dran pa las kyang blo'i tshul gnyis nyid 'ba' zhig tu ma zad kyi blo'i/_dran pa las kyang bdag rig grub/_/de ltar dran pa gang yin
[\[255b.6\]]pa de nyams su myong ba nyid yin par 'gyur ro/_/blo yang dran par 'gyur ba de'i phyir dran par bya ba nyid yin pa'i phyir/_blo nyams su myong ba yin te yul bzhin no/_/de ltar sgrub par byed pa na yang gzhan shes pa gzhan gyis nyams su myong ba yin no zhes sems pas grub pa la sgrub pa yin
[\[255b.7\]]no snyam pa la/_re zhig slob dpon gyis de smra ba'i grub pa la sgrub pa'i lan gzhag nas rang nyid lan 'debs par bzhed pas shes zhes bya ba la sogs pas nye bar dgongs par mdzad do/_/shes pa snga ma bzhin phyis 'byung ba can gyi shes pas myong yin na/_khas len par byed na/_yi ge
[\[256a\]]
[\[256a.1\]]ring sogs 'dzin mi 'gyur/_/sogs pa smos pas ni thung ngu dang tshad gsum pa la sogs pa gzung ngo /_/yi ge rna ba'i rnam par shes pas 'dzin par mi 'gyur ro/_/ci'i phyir zhe na/_yun ring gnas pa med phyir ro/_/'di skad du rdul phra rab gcig mngon par
[\[256a.2\]]'dres pa'i dus ni skad cig ma yin la/_skad cig ma du ma 'das pa'i dus kyi mtha' can ni mig 'byed pa dang 'dzums pa gcig yin zhing dus de tsam gyis yi ge a la sogs pa ches shin tu chung ba yang 'grub par 'gyur ro/_/yi ge'i yul can rna ba'i blo'i yang skad cig ma yin
[\[256a.3\]]pas yi ge 'grub pa'i dus na gnas pa yod pa ma yin no/_/yi ge'i cha thams cad la yang nyams su myong ba'i blo'i rang rig pa'i ngo bor 'gyur ba ma yin na/_gang gis na de dag thams cad kyis phyis dran pa skyed par 'gyur/_rtog pa dang bcas pa dang rtog pa med pa'i blo dag kyang cig
[\[256a.4\]]car mi 'dzin pa'i phyir ro/_/yi ge'i cha gcig ches shin tu chung bar 'dzin par byed pa skad cig ma tsam gyis 'jig pa yin na de ma thag tu de myong ba ni blo zhes bya ba de las gzhan pa'i yi ge'i cha shes pa chod pa yin pa de ltar na yi ge ring po 'dzin pa mi rung ngo zhes bstan par 'gyur ro/_/de
[\[256a.5\]]ltar na re zhig blo skad cig ma dus ring por mi gnas pa'i phyir ring po la sogs pa 'dzin pa ma yin/_ci ste yang skad cig ma ni ma yin gyi 'on kyang dus ring por gnas pa yin pa de'i tshe/_gnas pa ma yin na/_rim bzhin du sgra du ma sgra'i snang ba gnas par mi 'gyur ro zhes bya ba'i tha tshig
[\[256a.6\]]go/_/der snang ba de ni blo rang gi bdag nyid du gyur pa gcig yin par 'gyur gyi go rims bzhin du ni mi 'gyur ro/_/go rims med pa yin na yang rim bzhin du yi ge'i cha rnams snang bar mi 'gyur ba nas/_cig car snang bar 'gyur ro/_/blo ni cig car snang ba'i phyir/_yi ge rim med/_
[\[256a.7\]]rim pa med pa'i phyir yi ge ring mi 'gyur de ltar na skad gsang mthon po cig car thos pa las ring po'i blor mi 'gyur ro/_/'o na ci yin zhe na/_blo gzhan dang gzhan la sgra'i cha gzhan dang gzhan la cha du ma'i rim gyis rgyun du snang ba las yin no/_/de yang gcig nyid yin pa'i phyir
[\[256b\]]
[\[256b.1\]]blo go rims med pa la cig car snang ba la yod pa ma yin pas na yi ge ring po'i blor mi 'gyur ro/_/gzhan yang gzhan dang gzhan skye bas gcig med pa'i phyir/_rim ldan ji ltar yi ge cha/_/skad cig ma tsam gnas pa yin pa'i phyir/_phan tshun 'dre ba med pa can de 'dra ba des blo rim min
[\[256b.2\]]par ni skyed par byed/_de ltar na rang gi rnam pa can gyi blo bskyed pa'i sgo nas de las phan 'dogs par byed pa nyid skyed par 'dod na/_gang gi tshe yi ge snga ma snga ma'i cha yod pa'i tshe de'i nus pa'i dus yin no/_/de la gcig gi nus pa la yang de'i stobs las bdag nyid thams cad grub pa'i
[\[256b.3\]]phyir/_phyi ma'i skabs yod pa nyid ma yin te/_byas zin pa nyid la byed pa mi rung ba'i phyir ro/_/skyed na yang snga ma'i cha phyi ma'i dus na med pa nyid kyis rgyu ma yin pa nyid kyi phyir gang las du mas blo rim pa ma yin pa bskyed par 'gyur/_de ltar ni 'gyur mod kyi yi ge snga ma snga ma'i cha skad cig
[\[256b.4\]]ma gcig tsam gnas pa ma yin na yang gang gis na phan tshun thag nye ba med par go rims dang ldan pa'i yi ge cha/_blo rim pa ma yin pa'i bskyed par mi 'gyur ro/_/'o na ci yin zhe na/_yi ge cha snga ma snga ma byung bas yi ge'i cha tha ma'i bar du gnas pa yin no/_/de ltar yi ge cha snga ma tha
[\[256b.5\]]ma'i bar gnas na/_khas len pa med na rgyu mtshungs pa'i 'bad rtsol gyis bslad pa'i yi ge a la sogs pa de'i cha snga ma snga ma gnas pa las phyi ma phyi ma ste yi ge'i cha phyi ma phyi ma 'phel bas sgra tsam 'gyur/_mnyan pa mtshungs par mi 'gyur ro/_/'on kyang go rims kyis skad
[\[256b.6\]]gsang mthon por thos par 'gyur ro/_/gzhan yang gal te yi ge'i cha snga ma snga ma yi ge'i cha tha ma'i dus na 'jug par 'gyur ba de'i tshe/_yi ge'i cha thams cad kyi tha mar te/_yi ge'i cha tha ma'i dus na 'brel ba cig car 'dzin par 'gyur gyi/_rim gyis ni ma yin no/_/rim min
[\[256b.7\]]par ni 'dzin pa'i phyir/_rgyu'i phyir rim ldan blo mi 'gyur ro/_/yi ge'i cha rim bzhin du 'dzin pa can du blo gzhan dang gzhan mi 'gyur ba de ltar ni ring por 'dzin pa ma yin no/_/dus mtshungs pa du ma yang thos pa'i phyir/_ring po'i blo ma yin no/_/de phyis yi ge cha tha ma'i dus na
[\[257a\]]
[\[257a.1\]]yi ge cha gcig tu gyur pa cig car 'dzin pa las phyis skad cig ma nyid kyis/_blo ni rang nyid gnas pa med/_/gnas pa yod pa ma yin na gang gis dus cung zad rjes su 'jug par 'gyur ba'i blo ring po la sogs par 'gyur/_ci'i phyir zhe na/_yul ni gnas med phyir/_yi ge'i
[\[257a.2\]]cha yul du gyur pa dus phyis gnas pa med pa'i phyir ro/_/de'i yul can gyi blo yang med pa'i phyir ro zhes bya ba'i don to/_/dus mtshungs pa can gyi yul dang yul can gyi dngos po khas len pa la de skad brjod do/_/gnas na rang nyid ci ste blo de dus phyis gnas pa de'i tshe blo de phyis kyang ni/_mi
[\[257a.3\]]'jig dus thams cad du gnas par 'gyur ro/_/ci'i phyir zhe na/_bye brag med phyir ro/_/'jig pa med pa'i rang bzhin snga ma las khyad par med pa'i phyir ro/_/blo cig car skye ba yun ring por gnas pa yin na bstan ma thag pa gang yin pa'i cig car skye ba skyon 'di yin/_yi ge'i go rims
[\[257a.4\]]med pa'o/_/gang las she na/_gang la yi ge'i go rims gnas pa la'ang /_khas len par byed pa la blta bar bya'o/_/gal te dus 'ga' zhig tu cig car skye ba yi ge go rims med par cig car skye ba gnas pa de'i tshe 'di'i dus ring por gnas par 'gyur te bye brag med pa'i phyir ro/_/'dir
[\[257a.5\]]'di ni skyon gzhan yin te/_rtsol las cig car 'byung ba'i phyir/_/rtsol ba gcig las yi ge'i go rims med par skye bas na rtsol ba las cig car 'byung ba'i rgyu'i phyir/_rtsol ba phyi ma don med 'gyur/_/gal te rtsol ba'i phyi ma phyi mas yi ge'i cha 'ga' zhig grub par 'gyur ba de'i tshe 'bad
[\[257a.6\]]rtsol de'i yi ge ring po dang tshad gsum pa'i 'bras bu dang ldan par 'gyur na/_'di ltar 'bad rtsol las cig car yi ge'i go rims med par 'byung bar 'gyur ba de ltar na/_de med pa nyid yin no/_/yi ge rnams gsal ba yin na yang /_skyon de dag ni thob par 'gyur/_/gang yang rlung
[\[257a.7\]]dang 'brel pa dang ldan pa dang rnam par dbye ba'am/_sgra tsam dag gis yi ge'i bdag nyid go rims med pa gsal ba yin no snyam du sems pa de'i yang 'bad rtsol las cig car go rims med pa gsal ba yin na/_'bad rtsol phyi ma phyi ma don med par 'gyur ro/_/de de ltar ni
[\[257b\]]
[\[257b.1\]]'gyur mod kyi yi ge'i yan lag du ma'i rang gi shes pas ma chod pa blo du mas 'dzin par 'gyur ro/_/yi ge'i yan lag 'dzin pa can gyi blo de dag ni yi ge'i cha tha ma 'dzin pa'i ngang tshul can gyi blo des nyams su myong bar 'gyur ro/_/nyams su myong ba des blo ring po la sogs par 'gyur zhe
[\[257b.2\]]na/_/rtog pa 'di yod pa ma yin te rang gi blo de'i de ma thag pa'i blo du mas de 'dzin yi ge gzhan 'dzin pa na yod pa na/_blo tha ma gang yin pa de ni myong 'gyur na/_blo gzhan gyis so/_/de ltar na yi ge'i yan lag gi yul can gyi rnam pa'i blo snga ma gang yin pa de rang nyid dam gzhan gyis
[\[257b.3\]]nyams su myong ba ma yin pa'i rang bzhin tha ma gang yin pa de yang gzhan gyis nyams su myong bar 'gyur ba yang dag par rig par gyur pa de lta na yang yi ge'i cha tha ma 'dzin par byed pa zhes bya ba de yang ring po la sogs pa'i yi ge 'dzin byed min des na ste/_de'i phyir yi ge'i yul can ring
[\[257b.4\]]blo dran mi 'gyur ro/_/de ltar na yi ge'i yan lag tha ma'i blos ring po nyams su myong ba ma yin no/_/ji ltar nyams su myong ba bzhin du dran pa zhes pa gang gis kyang ring po blo dran par mi 'gyur na/_dran pa yang 'gyur ba de'i phyir/_rtog pa de yang rigs pa ma yin no/_/ci ste skyon
[\[257b.5\]]der ma gyur cig snyam pas yi ge'i yul can gyi blo re re de ma thag pa de nyams su myong ba'i mtshan nyid can gyi blor 'dod do zhe na/_de de ltar na blo rnams so sor tha dad pas bdag nyid ji lta ba bzhin gyi blo rnams kyis myong ba yin par 'dod na/_de sgra thos pa ni yi ge ring po la sogs pa
[\[257b.6\]]thos na'o/_/chod pa med par snang mi 'gyur/_/yi ge'i cha 'dzin pa'i shes pa dag gis chod pa 'dzin par 'gyur ro/_/de ltar na ring po'i blo mi 'gyur ro/_/rnam par chod pa thos na yang rmongs pa 'jug pa myur ba las chod pa med par zhen pa yin no zhes bya ba yang yod pa ma yin te/_'di
[\[257b.7\]]ltar bsre bar byed pa yang gsal ba ma yin te/_de gzhan la yang mtshungs pa yin zhes bya ba la sogs pas so/_/gzhan yang gal te 'dis/_skyes bus chod pa thos na yang /_/mgyogs pa'i phyir/_rnam chod med par 'khrul 'gyur na/_/de'i tshe yi ge_/thung gnyis dag ni brjod pa
[\[258a\]]
[\[258a.1\]]na/_/chod pa med par 'khrul par 'gyur/_/dbang po las chod/_mthong na yang rna ba'i rnam par shes pa las yi ge'i thos pa rnam par chod pa yod na yang /_chod med sgro 'dogs dbang po las/_/rnam par chod pa med par 'khrul pa mi rung ngo /_/ci'i phyir zhe na/_dbang
[\[258a.2\]]po'i blo thams cad phyin ci log tu thal phyir ro/_/gzugs dang sgra dang dri dang ro'i shes pa rgyun chad pa med par snang ba dag kyang nyams su myong ba'i shes pa rnams kyis rnam par chod pa'i phyir ro/_/rtog pa'i shes pa yang de bzhin du 'gyur gyi dbang po'i shes pa ni ma yin no zhes bya ba'i tha tshig go//_//
[\[258a.3\]]tshad ma rnam 'grel gyi 'grel pa/_bam po sum cu rtsa lnga pa/_de bas na yi ge a la sogs pa'i ming can gyi/_yi ge'i bdag nyid kun mtha' yang /_/mig 'dzums tshad du gnas pa can/_/'di la mig 'dzums pa'i tshad du gnas pa yod pa zhes bya ba'i tshig rnam par sbyar ro/_/mig 'dzums
[\[258a.4\]]pa'i dus tsam gyis grub pa'i chos can zhes bya ba'i tha tshig go/_/mig 'dzums pa de yang rim gyis rdul du ma bsgres pa yis ni/_rdul du ma 'das pas mthar phyin pa ste/_yongs su rdzogs par gyur pa'o/_/rdul gcig bsgres pa'i dus dag kyang /_/rdul phra rab gcig bsgres pa'i dus
[\[258a.5\]]dag kyang dus chung char phye bar mi nus pa skad cig ma nyid du 'gyur ro/_/gzhan ni rdul phra rab gnyis dang gsum bsgres pa la sogs pa'i khyad par gyis dus tha dad par dbye bar nus pa nyid kyis na/_dus kyi mtha' mi rung ba'i phyir ro/_/skad cig ma de tsam gyis ni blo thams cad kyi skad cig ma yin
[\[258a.6\]]te/_/yi ge rnams ni skad cig ma du mas mngon par 'grub pa'i chos can dag yin no/_/rim de las yi ge rnams ni blos 'dzin par 'gyur/_yi ge 'dzin pa can gyi blos rim gyis rtogs pa rang 'dzin pa can gyis bar du chod pa yin pa de ltar na yi ge ma chod pa 'dzin pa gang las yin/_
[\[258a.7\]]yi ge rnams chod pa thos pa na yang de dag la chod pa med par 'khrul pas dbang po'i blo rnams yin pa de'i tshe/_de lta na rim gyis yi ge dbang po dag la 'dzin pa bar bcas pa dang /_gzugs la sogs pa na yang skad cig ma'i blos 'dzin pa na'o/_/gzhan gyis rnam par
[\[258b\]]
[\[258b.1\]]chod na yang /_de nyams su myong ba'i blos bar du chod na yang yi ge 'dzin pa bzhin du chod pa med par snang ba can yin pa'i phyir/_chod pa med pa/_blo kun log pa'i don can 'gyur ro/_/dbang po'i 'khrul pa las gzhan du/_dbang po'i 'khrul pa ni bsre bar byed pa ma yin na yang 'khor lo la
[\[258b.2\]]sogs pa'i rnam par cig car bsre bar snang ba yin gyi/_de'i khyad par mtshon pa med par don bsre bar 'khrul pa ma yin no/_/ji ltar de nyid 'di yin no/_/zhes chod pa gzhan dang gzhan mthong ba yod na bsre ba ngo shes pa'i ngo bo dran pa bzhin du don gcig tu snang ba'i dbang po la
[\[258b.3\]]brten pa ni ma yin no/_/dngos po rnams ni bsre byed pa/_/dngos po gzhan dang gzhan skyes pa phan tshun mtshams sbyor ba can ma yin pa dag la de nyid 'di yin no zhes sbyor ba gang yin pa de ni/_tha dad mtshon med 'khrul pa can/_/don snga phyi tha dad pa dag yin na yang nye bar mtshon
[\[258b.4\]]pa med pa'i rgyus 'khrul pa/_dran pa gang de rnam rtog yin/_/dbang po'i shes pa ni ma yin no/_/de bstan ma thag pa'i dran pa gang yin pa de yang rnam par rtog pa yin te/_de brjod pa dang bsre ba can/_/ngo shes pa/_gsal snang nyid ni gang las yin/_/gang gis na 'dis ni
[\[258b.5\]]yi ge ring po la sogs par snang ba 'dzin par 'gyur ba/_dbang po'i shes pa gsal bar snang ba gang yin pa de ni sgra dang 'dres pa ma yin te/_'di ltar dbang pos gzung ba'i don la sgra sbyor ba/_yod pa ma yin zhes bshad zin to/_/sngar bstan zin to/_/gang gi tshe rnam par shes pa gang gi yul la sgra mi
[\[258b.6\]]sbyor ba de'i tshe/_de dang 'brel pa de shes pa de ma yin pa de ltar na/_rnam par rtog pa med pa'i phyir/_/dbang po'i rnam par shes pa ni gsal bar snang ba can yin pas na sngon nyams su myong ba'i don dran par nus pa ma yin na de nyid 'di yin no zhes snga ma phyi ma la sgro btags nas
[\[258b.7\]]'dzin par 'gyur/_gang gis na thos pa'i rang gi shes pas bsgribs pa yin na yang yi ge ring po la sogs pa thos pa chod pa med par snang bar 'gyur/_de ltar ni 'gyur mod kyi/_chod pa dbang pos mthong ba yang /_/gal te rtog pas sbyor byed na/_/rang gi shes pa la chod pa
[\[259a\]]
[\[259a.1\]]nyid yin na don gzhan dang gzhan mthong ba yin zhing 'di bsre bar byed pa yang ma yin mod kyi 'on kyang shes pa la/_shes pa rjes su dpyod pa'i rnam par rtog pa'i rnam par shes pas de nyid 'di yin no zhes sbyor bar byed do zhes don mthong ba de shes pas chod pa nyid grub
[\[259a.2\]]pa ma yin no zhes bstan par bya ba'i phyir/_don dang zhes bya ba la sogs pas 'gog par byed do/_/don ni gzugs la sogs pa dang de nyams su myong ba na 'dzin pa'i rnam par bgrang ba'i don myong ba ni chod pa med par snang ba'i mtshon par byed pa de dag ni/_don dang de nyid nyams su myong
[\[259a.3\]]ba'i rgyun gyis shes pa'i shes pas chod pa med par snang bar gyur pa dag yod na rigs de la gnod pa can med na ji skad du bshad pa'i mtshan nyid can gyi gnod pa can gyi tshad ma yod pa ma yin na don dang de myong ba de dag shes pa'i shes pas/_chod pa zhes bya ba gang yin pa de gang las gang
[\[259a.4\]]gis na dbang pos chod pa ma mthong ba la yang rtog pas sbyor ba yin no zhes brjod pa de ltar na re zhig gang zhig ji ltar snang ba'i shes pa de ni de ltar tshad ma yin no zhes bya bar rigs te shes pa'i dbang gis shes bya rnam par gzhag pa'i phyir ro/_/de ltar na shes pas shes bya rnam par
[\[259a.5\]]gzhag pa la tshad mas gnod pa yin na rnam pa gzhan du 'gyur ro/_/gang gi tshe de lta yin pa de'i tshe de ni de la tshad mas gnod pa med pa tshad ma nyid yin no/_/de ltar na don dang de myong ba chod pa med par snang ba de dag gal te chod pa med pa la gnod pa can gyi tshad ma yod par 'gyur na de de
[\[259a.6\]]ltar 'gyur ro/_/gang gi phyir yod pa ma yin pa de ltar na gang la chod pa ma yin/_de ltar ni 'gyur mod kyi/_gal te blo nus nges pa'i phyir zhe na/_re zhig don mthong ba des bdag nyid myong ba ma yin pas na/_shes pa gzhan gyis myong ba yin no/_/shes pa gzhan de yang cig car 'jug
[\[259a.7\]]pa ma yin te/_blo snga ma snga ma blo re re skyed par byed pa'i phyir don shes pa'i shes pa de ltar na chod pa mthong ba yin no zhes 'dir cig car blo gnyis mi skye ba'i nyes pa gang yin pa de ni gang las 'dod/_'di la'ang nges par byed pa'i tshad ma med pa'i phyir/_shes pa cig car skye ba gang
[\[259b\]]
[\[259b.1\]]gis bzlog par nus zhes bya bar dgongs so/_/de ltar ni 'gyur mod kyi/_gal te cig car blo mthong med/_/blo cig car mthong ba des na/_nges par byed pa ma mthong ba yin no zhe na/_gal te de lta yin na/_mthong ba chod pa ci zhig mthong ba gang gis na de ltar 'dod/_ci ste chod pa ma mthong na
[\[259b.2\]]yang dpyod pa las de grub pa yin no zhes 'dod pa de'i tshe 'o na cig car blo ma mthong ba yang rgyu ma yin no/_/de 'di nyid ni rnam dpyad bya/_/ci rnam par shes pa cig car skye ba ma yin pa yang gang gis na shes pa dang shes pa cig car med pa'i phyir/_chod pa mthong ba zhes bya ba 'di'i rgyu ci
[\[259b.3\]]zhig yin/_lung ni 'di yin te 'di ltar sems gnyis lhan cig 'byung ba gang yin pa 'di ni gnas ma yin te go skabs med do zhes 'byung ba yin no zhe na/_'di yang rnam pa gzhan du 'gyur ba yin no/_/ji ltar rnam pa gzhan du yin zhe na/_ji ltar blo de rnams rigs mthun pa dag
[\[259b.4\]]las rnam par shes par bya ba la/_shes pa re re skyed par byed pa'i mtshan nyid can gyi nus pa nyid ni nges 'gyur te/_bcom ldan 'das kyis 'di skad du rigs mthun pa'i blo gnyis cig car 'byung ba bzlog par mdzad pa yin no zhes bya ba'i tha tshig go/_/de yang rigs pa yin
[\[259b.5\]]te/_'di ltar rnam par rtog pa rnams rim gyis 'byung ba yang dag rtogs pa nyid yin no/_/yid kyis don la dpyod pa na/_/ming dang 'dres pa can yin no/_/de yang rnam par rtog pa'i shes pa'i rim bzhin du yi ge'i go rims la dmigs pa can yin pa de ltar na rnam par rtog
[\[259b.6\]]pa gnyis cig car 'byung ba yin no/_/ji ltar 'di la yin pa de ltar dbang po'i shes pa dag la yang cig car rim bzhin du 'byung ba yod na rnam par rtog pa bzhin du dbang po'i shes pa dag gi yang go rims rtogs par bya'o/_/dbang po'i shes pa cig car du skye ba ni srid pa
[\[259b.7\]]'dis ni/_rgyal dpog pa/_gang gis mngon sum don/_mngon sum gyi don la ngo shes pa'i rtog pa la mngon sum du rtog par byed pa gsal bar snang ba'i phyir/_rgyu'i phyir rtog pa ni mngon sum rnam par bzlog pa yin/_ji ltar ngo shes pa'i rang bzhin gyi rtog pa de mngon sum gyi
[\[260a\]]
[\[260a.1\]]tshad ma ma yin no/_/de ltar na rigs mthun pa'i rnam par shes pa yang cig car mi 'byung zhing rnam par rtog pa'i rnam par shes pa yang cig car 'jug pa ma yin no zhes gzhan yang 'dod do/_/gang gis de nyid yin no zhes de bsre bar byed pa des ngo shes pa'i rnam
[\[260a.2\]]par rtog pa de nyid gsal bar snang ba yin no snyam du sems na/_ngo shes pa gsal bar snang ba mngon sum gyi tshad ma nyid du 'gyur ba ni rigs pa ma yin te/_gcig nyid 'khrul pa'i phyir ro zhes bstan pa'i phyir/_skra dang sgong dang mar me sogs/_/zhes bya ba la sogs pa
[\[260a.3\]]smos so/_/skra bregs pa la yang skye ba dang /_sgyu ma'i sgong gzhan dang gzhan la/_mar me'i skad cig ma la sogs pa gzhan dang gzhan la rtogs pa nyid sna tshogs pa nyid yin no/_/de ltar na/_rtogs pa tha dad can la'ang /_/skra dang sgong la sogs pa dag la gsal bar snang yod/_
[\[260a.4\]]gal te gsal bar snang ba de'i phyir de nyid 'di yin no zhes bya ba'i ngo shes pa'i blos mngon sum nyid thob par 'gyur na/_'dir yang don dam par tha dad pa gsal bar snang ba'i rgyu nyid kyi phyir mngon sum yin par mi 'gyur ro/_/de nyid kyi phyir ji ltar na gsal bar snang ba mngon sum de dang
[\[260a.5\]]'dra 'gyur zhes smos te/_'khrul pa yin par bstan to/_/gang gi phyir de ltar ngo shes pa 'khrul pa yin pa/_de phyir ngo shes pa la ni/_/yi ge sogs gcig nyid nges pa med/_sogs pa smos pas ni gzugs la sogs pa gzung ngo /_/ngo shes pa de yang dbang po la brten pa ma
[\[260a.6\]]yin no/_/gsal bar snang ba dbang po la brten pa de yang gzhan yin la ngo shes pa rnam par rtog pa yang gzhan yin no/_/gang gi phyir sngon nyams su myong ba dran pa dang /_sngon nyams su myong ba rjes su dran pa dang /_gang de chos sgro 'dogs/_sngon nyams su myong ba'i don gyi rang gi ngo bor
[\[260a.7\]]sgro 'dogs pa de med par ni de nyid 'di shes med na/_'das pa'i don dran pa dang gcig nyid du sgro 'dogs pas ngo shes par 'gyur ro zhes bya ba'i tha tshig go/_/sngon nyams su myong ba'i dran pa dang de'i chos su sgro 'dogs pa de yang gang las dbang skyes kyi shes pa yin te
[\[260b\]]
[\[260b.1\]]ma yin no/_/'gyur na yang yid kyi rnam par shes pa bzhin du don rtogs pa'i phyir de las tha dad pa med par 'gyur ro/_/gal te khyod kyis cig car shes pa mi 'byung bar/_bkag pa de'i tshe shes pa'i shes pa dang /_mthong ba cig car 'gyur ro zhes khas blangs pa'i phyir lhan cig
[\[260b.2\]]'byung ba'i shes pas myong bar 'gyur ro zhes gzhan dag sems so/_/de yang don shes pa myong ba dag don gyi shes pa dang de shes pa cig car 'byung bar rigs pa ma yin no zhes dam bcas pa'o/_/de gang las yin zhe na/_lan du 'di ltar/_gang phyir don dang shes pa dag_/
[\[260b.3\]]don dang shes pa de dag gnyis su so sor snang ba rtogs pa med/_'di skad du gal te don shes pa gcig dang de 'dzin par byed pa de dang lhan cig 'byung bar 'gyur ba de'i tshe/_don gyi shes pa gcig don du snang bar mthong bar 'gyur zhing de nyid kyi tshe nyams su myong ba'i shes pa don
[\[260b.4\]]dang 'dra ba 'dzin pa'i phyir de'i shes pa yang don gyi rnam par snang ba cig car rtogs par 'gyur na/_'di ltar shes pa cig car snang ba 'di gnyis ni tha dad par rtogs pa ma yin no zhes rtogs par 'gyur ro/_/de nyid ni don du snang ba'i zhes bya ba la sogs pas 'chad par byed do/_/
[\[260b.5\]]de ltar ni/_don du snang ba'i rnam shes dang /_/phyi rol gyi ni don 'ba' zhig_/ces bya ba'i don du snang ba gnyis su 'gyur na yang 'gyur ba yang ma yin no/_/ci ste 'gyur ba na yang shes pa de dag gi don du snang ba gnyis tha dad pa yin mod kyi 'on kyang rnam pa gcig pa can
[\[260b.6\]]gyi rnam par rtog pa'i blo phyi mas shes pa rnam pa gcig pa can du 'dzin pas de ltar zhen pa yin no/_/gal te 'di ltar shes te shes pa de dag 'dod pa de'i tshe yang rigs pa ma yin te/_tha dad med par thal ba'i phyir ro/_/blo rnam pa tha dad pa med pa dag gis dngos po rnam pa tha dad
[\[260b.7\]]pa yin no/_/gang gi tshe shes pa de dag blo rnam pa gcig pa can gyis yin pa de'i tshe de dag tha dad par 'gyur ro/_/gzhan yang don dang shes/_don dang don shes pa 'di gang gi tshe myong ba'i tshe/_nyams su myong ba'i dus na legs par rtogs pa gsal ba'i khyad par gyis rtogs pa
[\[261a\]]
[\[261a.1\]]med par 'gyur pa de'i tshe ji ltar gang de dag phyis ni so sor te/_so sor tha dad par dran par 'gyur/_dran par mi 'gyur na 'gyur te/_dper na don 'di 'dra ba dang shes pa 'di 'dra bar 'gyur ro zhes bya ba lta bu'o/_/de'i phyir don du snang ba gnyis rtogs pa med pa'i phyir
[\[261a.2\]]cig car don shes pa dang shes de shes pa ma yin no/_/don shes pa dang de shes pa cig car skye ba yin na don du snang ba dang 'dra bar shes pa snang ba rtogs pa yin no zhes bya ba/_snang ba sna tshogs pa nyid kyi rtsod pa'i skyon gang yin par 'di gdon par dka'/_lan gdab par dka' ba yin
[\[261a.3\]]no/_/'di ltar/_don dang don gyi yid dag ni/_/myong ba'i rim bzhin skye na yang /_/don gyi shes pa dang shes pa dag rim bzhin skye bar 'dod na snang ba gnyis rnam par ma chod par mi 'gyur na/_rnam par chod par rtogs par 'gyur te/_de ni de ltar yang ma yin te/_de ltar sngon
[\[261a.4\]]po la sogs pa'i/_rnam pa gcig rtogs 'gyur zhing /_don gyi shes pa dang ma 'dres pa 'ba' zhig myong ba gcig rtogs 'gyur gyi sngon po snang myong ba'i/_sngon por snang ba'i myong ba'i myong ba de'i yul can don gyi shes par rnam par snang ba gzhan gyi myong ba so sor rtogs pa ma
[\[261a.5\]]yin na/_gang gis na don shes pa shes pa gzhan gyis myong ba nyid du sgrub par 'gyur/_shes pa gzhan gyis nyams su myong ba nyid yin na yang gdon mi za bar ji skad du bshad pa'i snang ba dag gis myong bar 'gyur ba yin te/_cig car ram rim gyis don du snang bas sam/_
[\[261a.6\]]de'i shes par snang ba yin pas na de dag ni yin no/_/rang rig pa la ni thal ba 'di yod pa yang ma yin te/_don gyi shes pa nyid ni gsal ba'i bdag nyid du skyes pa'i phyir don gyi rnam pa dang myong ba'i rnam pa gcig nyid yin par 'gyur ro/_/de de ltar na re zhig bstan bcos
[\[261a.7\]]mdzad pa rang nyid kyis grub pa la sgrub pa bstsal ba yin no/_/da ni slob dpon gyis grub pa la sgrub pa gsal ba shes pa gzhan gyis zhes bya ba la sogs pas gzhung 'dzugs par byed do/_/sngon po la sogs pa'i yul can gyi shes pa shes pa gzhan gyis rjes myong bar/_'gyur
[\[261b\]]
[\[261b.1\]]ba zhes bya ba de lta yin na yang shes pa'i shes pa la yang dran pa gang yin pa de mi 'gyur te/_de rang nyid nyams su myong ba med pa'i phyir ro/_/'di ltar shes pa gang gis shes pa nyams su myong ba yin no zhes 'dod pa de la yang shes pa la dran pa skye bar 'gyur ba mthong ste/_dper
[\[261b.2\]]na nga'i shes pa shes par 'gyur ba yin no zhes bya ba lta bu'o/_/nyams su myong ba ma yin pa dran pa ma yin no/_/gang gis de ni myong ba bzhin/_/gal te rang nyid kyis de'i bdag nyid nyams su myong ba ma yin par 'dod na gang gis shes pa'i shes pa nyams su myong ba yin/_de
[\[261b.3\]]ltar ni 'gyur mod kyi/_gal te gzhan gyis de yin na/_shes pa'i shes pa de yang shes pa gzhan gyis nyams su myong ba yin no zhe na/_'dir phyogs snga ma de la shes pa'i shes pa tha ma la yang dran pa mthong ba de ltar na shes pa gzhan gyis nyams su myong ba thug pa med pa yin no/_/de
[\[261b.4\]]ltar na dran pa'i sgo nas kyang yul gzhan la 'pho ba med pa'i skyon slob dpon gyis bshad pa gang yin pa de re zhig gzhan nas rnam pa gzhan du yul gzhan la 'pho ba med par bstan pa'i phyir shes rig ces bya ba la sogs pas gzhan la 'dri bar mdzad pa yin no/_/don gyi shes
[\[261b.5\]]pa la skyes pa na de'i shes pa dang yang de'i shes pa'i shes pa ltar na brgyud pas yin pa de ltar na shes pa'i nyams su myong ba rnams kyis shes rig phreng ba gang yin pa 'di'i na shes pa'i nyams su myong ba'i phreng ba'i rjes su 'jug can/_rgyun chad pa med par 'di bya ba gzhan med pa
[\[261b.6\]]can gang gis skyed/_re zhig don ma yin te/_rtsa ba'i rnam par shes pa'i yul nyid yin pa'i phyir ro/_/snang ba'am dbang po yang ma yin te/_don gyi shes pa la nye bar sbyor ba'i phyir ro/_/rgyu med pa yang ma yin te/_thams cad la thams cad kyi tshe bdag nyid thams cad kyis
[\[261b.7\]]skye ba'i phyir ro/_/'di'i skye ba de gang las yin brjod par bya'o/_/de ltar na ni 'gyur mod kyi/_gal te de nyid snga blos yin blo snga ma snga ma gang yin pas rang nyid 'dzin par byed pa'i blo phyi ma phyi ma de nyid skyed par byed pa yin no zhe na/_gal te de ltar yin pa de'i tshe/_yul gzhan
[\[262a\]]
[\[262a.1\]]la ni 'pho mi 'gyur/_/don gcig gi yul can gyi shes pa gzhan dang gzhan ni 'khor ba ji srid pa'i bar du 'jug pa de ltar na/_yul gzhan la shes pa cung zad kyang 'jug par mi 'gyur ro/_/ci'i phyir zhe na/_gzung ba skyed byed las gzhan min/_/'on kyang de
[\[262a.2\]]ltar skyed par byed pa nyid yin pas gzung ba'i mtshan nyid yin no zhes 'chad par 'gyur ro/_/des na gzung ba'i mtshan nyid kyir gyur pa nye ba ste nye ba nyid skyed byed yin no zhes bya ba 'dis ni 'das ma thag pa ston par byed pas/_rgyu gcig la gnas pa nyid bshad do/_/de de ltar na nye
[\[262a.3\]]bar len pa'i ngo bor skyed par byed pa'i blo de dag gzung ba med par shes pa phyi mas ji ltar gzhan ni yul gzhan 'dzin par 'gyur ro/_/blo snga ma de nyid thag nye ba blo phyi mas 'dzin par 'gyur ro zhes brgyud pas yul gzhan la 'pho bar mi 'gyur ro/_/de ltar na blo snga ma de bdag la shes pa
[\[262a.4\]]bskyed pa'i rang bzhin la nges par gnas pa/_bdag nyid shes pa bskyed pa'i rang bzhin du gnas pa'i blo nang yan lag rang 'dzin par byed pa'i shes pa skyed pa la nang gi yan lag tu gyur pa/_de bdag la phyi yan lag gzhan gang gis te/_gzugs la sogs pa'i yul 'ga' zhig
[\[262a.5\]]gis gags ni byed par 'gyur/_gang gis ni de ma gtogs par shes pa phyi mas yul 'dzin par 'gyur/_de ltar na yul gzhan la 'pho ba med pa nyid kyis gzhung btsugs pa yin no/_/phyi rol don ni nye bas kyang de la gags byed pa yin no zhes bya ba yod pa ma yin te/_nang gi
[\[262a.6\]]yan lag tu gyur pa'i blo de la phyi rol gyi don nye ba la yang gags byed nus pa med nus pa ma yin te/_phyi ma'i yan lag nyid yin pa'i phyir ro zhes bshad zin to/_/gzhan yang phyi rol don nye bas kyang de la blo de 'dra ba gags byed par 'gyur ba de'i tshe/_gzhan du don ni nye ba na/_nye bar gyur pa na
[\[262a.7\]]skyes bu 'gas bdag blo myong bar mi 'gyur ro/_/de ltar na don blo dang blo gcig gis nyams su myong ba 'gog par 'gyur ro/_/gang gi tshe blo'i don gags byed pa de'i tshe/_srid par rgyu ba can lnga la don nye ba can gnas skabs 'ga'/_yod min/_gang gis na 'ga' zhig gi tshe
[\[262b\]]
[\[262b.1\]]gags byed pa med pa'i phyir 'ga' zhig gis blo nyams su myong bar 'gyur/_de'i phyir blo 'ga' zhig kyang nyams su myong ba med pa'i rgyu'i phyir/_blo'i dran pa can yang rtsa nas bton pa dang /_rgyu mtshan med par gyur pa'o/_/'ang gi sgras ni nyams su myong ba 'ga' zhig ma yin
[\[262b.2\]]gyi blo de'i dran pa yang rgyun chad pa ste med pa yin no/_/de ltar 'dod pa mdzes zhes bya ba ni dpyas pa yin no/_/mig la sogs pa'i shes pa gang yin pa de dag la don nye ba na yod pa la gags byed pa yod pa'i phyir yul gzhan la 'pho ba ni bla ste/_'das pa la sogs pa'i rnam
[\[262b.3\]]rtog rnams/_'bad rtsol las 'byung ba'i ngang tshul can/_gang la phyi rol gyi don la reg pa med pa'am/_nye ba la ltos pa med pa rnams la don ni nye ba med pa ste/_rnam par rtog pa'i shes pa brgyud pa yin pa de/_skyed pa la gags byed pa yod pa ma yin pa de ltar
[\[262b.4\]]na 'pho bar byed pa'i don med pa'i phyir shes pa 'dzin pa las gzhan du 'pho ba'i rgyu yod pa ma yin no/_/'pho ba'i rgyu ni med pa'i phyir/_rtag tu rnam par rtog pa'i shes pa'i shes pa brgyud pa yin pa de ltar na don gzhan zhig la rnam par rtog pa dpyod pa 'byung bar 'gyur ro
[\[262b.5\]]zhes bya ba'i don la dpyod pa rgyun chad 'gyur te don la dpyod pa zhes bya ba cung zad kyang yod do zhes bya ba'i gtam der yang mi 'gyur ro zhes bya ba'i tha tshig go/_/gal te shes pa skyed par byed pa tha mar bdag la ste bdag gi yul la shes pa skyed par byed pa'i nus pa rim
[\[262b.6\]]gyis zad par 'gyur bas/_'di'i shes pa skyed par byed pa'i nus pa zad par 'gyur bas rang gi yul la shes pa skyed par byed pa ma yin no/_/de ltar na shes pa yul gzhan la ni 'pho ba yin na/_yul 'dod pa de'i tshe/_sngon blo'i nus pa zad yin na/_/gang las don blo de'i de
[\[262b.7\]]nyid yin/_yul gcig las skyed pa'i shes pa brgyud pa yin na/_shes pa tha ma'i nus pa zad pa'i phyir yul gzhan la don mthong ba na nye bar len pa'i rgyu cung zad kyang yod pa ma yin pa de ltar na mi skye ba nyid du 'gyur ro zhes bya ba'i tha tshig go/_/de ci'i phyir zhe na/_gang gi phyir/
[\[263a\]]
[\[263a.1\]]sngon blo med par blo ma yin/_/blo snga ma nus pa can med pa blo phyi ma 'byung bar mi 'gyur ro/_/rang nyid kyang gang las shes/_gzhan la chags pas nus bral ba'i/_/shes pa yul gzhan la sogs pas shes pa snga ma nus pa med par byas par gyur pa yin na/_shes pa
[\[263a.2\]]skye ba med phyir ro/_/rang gi yul nye ba na yod pa na yang shes pa skye ba mi dmigs pa'i phyir ro/_/shes pa phyi ma shes pa snga ma la ltos pa snga na nus pa dang bral ba zhes bya ba la ltos pa med pa yin na/_phyi ma ltos pa med par skye ba can de ci'i phyir nye bar mi 'gyur de de ltar na shes pa snga
[\[263a.3\]]ma'i rjes su byed pa'i phyir/_de'i 'bras bu nyid yin no/_/gal te de ltar na rnam par shes pa snga ma rnam par chags pa dang rnam par g.yeng ba la sogs pa'i rjes su byed pa'i phyir/_phyi ma'i de nye bar len pa'i rgyu nyid yin pa de'i tshe kun gzhi rnam par shes pa nye bar len pa'i rgyu
[\[263a.4\]]las cig car 'jug pa'i rnam par shes pa 'jug par 'gyur ba gang yin pa de'i yid kyi rnam par shes pa yul gzhan la chags pa'am chags pa med pa yin no/_/de ltar na de la chags pa yod na yod yul gzhan la shes pa 'jug par 'gyur na 'jug par yang mi 'gyur ba de'i
[\[263a.5\]]phyir/_kun gzhi'i rnam par shes pa ni nye bar len pa'i rgyu ma yin gyi/_'on kyang yid kyi rnam par shes pa kho na yin te/_de'i rjes su 'gro ba dang ldog pa'i rjes su byed pa'i phyir ro zhe na/_de la skyon de yod pa ma yin te/_'di ltar cig car rigs mi mthun skye na/_cig car
[\[263a.6\]]kun gzhi rnam par shes pa nye bar len pa'i rgyu las rigs mi mthun pa'i rnam par shes pa rnams skye bar khas blangs pa na kun gzhi'i rnam par shes pa cig shos ni phan tshun rgyu dang 'bras bu'i dngos por yod pa yin pa de ltar na/_shin tu gsal ba'i sems gcig gis
[\[263a.7\]]yul gzhan la chags pa nus pa dang bral ba 'jug pa'i rnam par shes pas kun gzhi'i rnam par shes pa nyid de las gzhan pa'i shes pa skyed pa la nus pa med par byas pa yin/_de ltar na nus pa med par byas pa can kun gzhi las rnam par shes pa gzhan du 'byung ba med/
[\[263b\]]
[\[263b.1\]]yul gzhan du 'dzin pa'i ngang tshul can gyi mig gi rnam par shes pa la sogs par 'jug par mi 'gyur ro/_/de de ltar na rnam par shes pa nus pa med pa ma yin pa snga ma ni phyi ma'i rgyu yin no/_/gal te rgyur mi 'gyur ba de'i tshe de lta min na yid 'jug_/shes pa snga ma 'jug pa gang yin pa de
[\[263b.2\]]mtshungs pa ste nus pa yin no/_/yid gzhan la shes pa phyi ma skye ba la ltos mi 'gyur/_gzhan la chags pa la sogs pas nus pa med pa yin na yang nus pa med pa ma yin par mi 'gyur ro/_/sems nus pa yod pa la ltos pa de'i phyir mig gi rnam par shes pa la sogs pa'i
[\[263b.3\]]rkyen ji lta ba bzhin du cig car yang 'byung bar 'gyur gyi yid kyi rnam par shes pa ni ma yin no/_/'on kyang yid kyi rnam par shes pa dag ni rim bzhin du skye bar 'gyur ro/_/de yang /_yid shes rim bzhin skye ba yang /_/ltos pas rab tu grub pa yin/_/shes pa snga ma snga mas nus
[\[263b.4\]]pa med pa yin pa ltos pa med pa phyi ma phyi ma dag rim pa bzhin du skye bar bstan to/_/de ltar na shes pa ni gcig nyid kyir rgyur 'gyur ba de lta na yang shes pa re re bzhin du skye bar 'gyur ro/_/de lta ma yin na gal te shes pa skyed par byed pa'i blo snga ma snga ma re re ltos pa med
[\[263b.5\]]par phyi ma phyi ma skye bar 'gyur na re re skyed pa'i so sor nges par mi 'gyur ro/_/de'i tshe cig car rnam par rtog pa'i blo thams cad 'byung bar 'gyur na de ltar yang ma yin pa de'i phyir blo gcig snga ma snga ma so sor nges pa las blo gcig po phyi ma skye bar nges pa yin no/_/gang gi
[\[263b.6\]]tshe yid gcig po rtag pa rdul phran yin par sems pa gang yin pa de'i gal te yid ni de gcig nyid phyir/_rgyu'i phyir de las gzhan pa ste/_dbang po las 'brel par 'gyur ba de'i tshe/_dbang po gzhan la mi rten par de'i phyir blo re re skye bar nges pa yin no/_/gal te de
[\[263b.7\]]ltar na gzhan dbang po gcig la chags pa yid gzhan mi rten dbang po'i khyad par gzhan la mi rten pa'i rgyu'i phyir/_cig car shes pa gzhan mi skye/_/khas len pas blo gcig po snga ma'i nus pa so sor nges pa las ma yin no zhe na/_de dang de ni rigs pa ma yin no/_/ci'i phyir zhe na/_
[\[264a\]]
[\[264a.1\]]la lar cig car 'byung phyir ro/_/la lar ni bdag nyid ji lta ba bzhin du yul nye ba na cig car mig gi rnam par shes pa yang skye ba mthong phyir snga ma yang rab tu bsgrubs zin pa yin no/_/'dis kyang 'jug pa mtshungs na/_mtshungs nyid phyir/_gang gi tshe yul shin
[\[264a.2\]]tu gsal ba ma yin pa thag nye ba na yod pa de'i sgo nas sam/_skyes bu bdag nyid 'ga' zhig gi tshe yul gzhan mthong bar mi 'dod na/_gang gis na de kun nas slong ba'i 'bad rtsol las dbang po gzhan la yid rten par 'gyur/_de de ltar na skyes bu dang yul dag la mtshungs
[\[264a.3\]]pa yod na dbang po gcig la mtshungs pa ste/_bye brag med par 'jug pa de'i tshe mtshungs pa nyid kyi phyir gnas skabs 'di nyid du 'gyur te/_thams cad ni gzhan/_yul gzhan mi rtogs mi dmigs par 'gyur na/_dmigs par yang 'gyur ba de'i phyir ro/_/rnam par shes pa
[\[264a.4\]]rnams la yid 'ga' zhig gi tshe yang ltos pa ma yin pa de ltar 'bras bu de dag cig car nyid du 'gyur ro/_/gang la yid dbang po dang 'brel par gyur pa de la dbang po gzhan la brten pa med pa'i phyir/_des byas pa'i mig gi rnam par shes pa la sogs pa rim bzhin du skye bar rtogs
[\[264a.5\]]par 'gyur ba gang gi tshe bdag dang lhan cig 'ba' zhig 'brel par 'gyur ba de'i tshe bdag nyid dang ni ldan tsam las/_skyes rnams cig car skye bar 'gyur/_/bdag dang yid ldan pa tsam las 'byung ba ngang tshul can gyi shes pa gang yin pa de dag thams cad ni cig car skye bar 'gyur
[\[264a.6\]]ro zhes bya ba'i tha tshig go/_/de la yid kyi go rims kyi rgyu 'ga' zhig kyang med pa'i phyir ro/_/de ltar ni 'gyur mod kyi/_gcig las bya ba gcig yin na'ang /_/byed pa gcig nyid kyis bya ba gcig nyid byed do/_/yid kyang byed pa gcig nyid yin te/_blo'i ngo bo'i bya ba gcig nyid
[\[264a.7\]]byed kyi gcig bdag dang yid dang ldan pa tsam las 'byung ba'i ngang tshul can gyi blo rnams skye ba ni ma yin no zhe na/_gal te byed pa gcig nyid yin pa'i phyir des rnam par nges par bya ba yang gcig nyid yin par 'dod pa de'i tshe/_cig car mar me du mas mthong /_/ci'i phyir skyes bu
[\[264b\]]
[\[264b.1\]]du mas mthong ba du ma sgrub par byed pa zhes bya ba'i nges pa bstan to/_/ci ste yang lta ba po du ma'i dbang gis mar me'i shes pa du ma sgrub par byed par 'gyur pa yin no zhe na/_'o na ni yid nges par byed pa ma yin gyi/_'on kyang rnam par shes pa rnams bdag nyid bag chags yongs
[\[264b.2\]]su smin pa'i khyad par can gyi ngo bo nges par byed pa yin par 'gyur ro/_/de ltar cig car rnam par shes pa skyed par byed pa ma yin pas na/_rjes su dpag par bya ba ma yin pa de ltar na 'brel pa med pa yin no/_/'on kyang gang gi tshe yid shes pa phyi ma skyed par mi byed pa de'i tshe
[\[264b.3\]]ci ste skyed par mi byed pa'i rang bzhin yin nam/_'on te ma yin/_gal te skyed par byed pa'i rang bzhin can yin na de'i rang bzhin tsam las byung ba'i ngang tshul cig car 'gyur ro/_/ci ste skyed par byed pa'i rang bzhin can ma yin pa de'i tshe rim gyis kyang rnam par shes pa
[\[264b.4\]]skyed pa la nus med 'gyur ro/_/ci'i phyir zhe na/_phyis kyang bye brag med phyir ro/_/rtag pa nyid kyi phyir sngar byed pa po'i rang bzhin ma yin par bye brag med pa'i phyir ro/_/bshad ma thag pa des lus skyes bu bshad pa yin/_lus las blo skye bar 'gyur ro zhes sems gang yin de'i
[\[264b.5\]]gal te lus gcig po de sngar skyed pa ma yin na/_phyis kyang skyed par byed par mi 'gyur bye brag med pa'i phyir ro/_/de bzhin du skyes bu yang zhes bya bas lan bstan zin to/_/gal te 'du byed las nges yin shes las skyes pa'i rgyu 'du byed pa de las blo re res so sor nges pa yin
[\[264b.6\]]no zhe na/_de ni 'di ltar yang 'du byed de dag bdag nyid la gnas pa yod na 'byung ba'i ngang tshul can gyi shes pa thams cad cig car 'jug par 'gyur ro/_/ci ste yang 'du byed nye ba yin na de'i tshe 'du byed gang yin pa de phyis gang las 'ongs pa yin zhing de'i tshe skyed par 'gyur/_
[\[264b.7\]]de ltar ni 'gyur mod kyi gal te blo yin na/_blo las 'du byed yin zhing de las blo 'byung ba yin no zhe na/_'dod par 'gyur ba yin/_blo'i bag chags kyi bye brag kho bo cag 'du byed nyid du 'dod do/_/de las blo skye ba'i phyir blo las skye bar 'dod par 'gyur ro/_/de bas na de
[\[265a\]]
[\[265a.1\]]skad du bshad pa gang yin pa de 'dod pa nyid yin pa de ltar na blo sngon med par blo ma yin zhes bya ba de grub pa yin na/_blo snga ma ni blo phyi ma skyed par byed pa med pa la nye bar len pa'i ngo bor yod pa yin no/_/de bas na blo ni blo skyed par byed pa'i nus pa nyams pa ma yin pa de
[\[265a.2\]]ltar na blo snga ma cig shos kyis gzung ba nyid yin no/_/de ltar ni 'gyur mod kyi/_nye bar len pa'i ngo bo tsam yin pa ni bla ste gzhan gzung ba nyid du 'gyur ba ni ma yin no zhe na/_de la/_gzung ba skyed byed las gzhan min/_/gzung ba'i mtshan nyid kyi dngos po 'dzin pa'i mtshan nyid skyed par
[\[265a.3\]]byed pa nyid gzung ba nyid yin no/_/rnam par shes pa skyed byed gzung mtshan nyid min te/_snang ba gzung ba ma yin no zhe na/_gal te gzung ba skyed par byed pa nyid ma yin pa ni ma yin te/_gzung ba'i mtshan nyid skyed par 'gyur ba gzung ba nyid yin par 'gyur ro/_/cha med can
[\[265a.4\]]la yang phra sogs med/_/snang ba'i yan lag phra ba la sogs pa'i rnam par chod pa'i phyir dang /_thag ring po na gnas pa'i phyir shin tu nye ba'i phyir dang /_yan lag khyad par bye brag can phra ba'i gzung ba nyid du 'gyur ba ma yin pa nyid ni cha med can la yang phra sogs med/_'dzin pa'i
[\[265a.5\]]nye bar len pa'i ngo bo nyid yin pa'i phyir ring por gnas pa ma yin pa dang ldan pa'i shes pa'i bdag nyid yan lag med pa la phra ba la sogs pa med pa de ltar na gang las gzung ba'i mtshan nyid ma yin/_de ltar ni 'gyur mod kyi/_gzung ba'i nus pa nyams 'gyur gyi/_/'di bskyed
[\[265a.6\]]bdag nyid gzhan ma yin/_/shes pa de'i nus pa ni gnyis yin te/_gzung ba nyid kyi nus pa dang /_shes pa skyed par byed pa'i nus pa'o/_/de bas na shes pa'i gzung ba'i nus pa nyams pa yin gyi gzhan skyed par byed pa'i bdag nyid nye bar len pa'i ngo bo'i sgo nas skyed par byed pa
[\[265a.7\]]nyid nyams pa yin na/_des na nye bar len pa'i ngo bo yin na yang shes pa'i gzung ba'i mtshan nyid ma yin pa de bas na yul gzhan la 'pho ba yin no zhe na/_de ltar ni 'gyur mod kyi gal te gzung ba'i mtshan nyid kyir gyur pa'i rnam pa ji ltar yang skyed par byed pa gang yin pa de gzung
[\[265b\]]
[\[265b.1\]]ba nyid las gzhan du 'gyur na ji ltar bdag nyid ji lta ba bzhin du 'dzin pa gang gis gzugs shes pa la sogs pa gzung ba'i mtshan nyid yin na/_gzung ba nyid la skyed byed ni/_/gzhan min des na gzung ba'i mtshan nyid du gyur pa skyed par byed pa'i blo gzung ba nyid du skyed par byed
[\[265b.2\]]do ma yin na skyed pa nyid ma yin no/_/de lta min na/_gzugs la sogs pa gzung ba'i mtshan nyid skyed par byed pa ma yin no/_/gal te gzung ba'i mtshan nyid du skyed par mi byed pa de'i tshe brgyud pas phan 'dogs par byed par mi 'gyur te/_dngos su mig la sogs
[\[265b.3\]]pa'i blo la/_gzugs sogs phan 'dogs byed ma yin/_/gzung ba'i ma yin no/_/de bas na gzung ba'i mtshan nyid las yul la sogs pa bskal pa ma yin pa/_las 'di'i gzugs la sogs pa'i/_de dngos nges par gzhan ci yin/_/gzung ba nyid du nges pa
[\[265b.4\]]yin na yang gang gis na de lta bur 'gyur ba'i rang gi yul can gyi rnam par shes pa skyed par mi 'gyur/_blo la'ang blo phyi ma skyed pa la dngos su phan 'dogs pa yin pa nyid/_de yod de ltar na de tsam gyi blo de yang de nyid gzung ba nyid du nges par rnam par gnas pa gzugs la
[\[265b.5\]]sogs pa bzhin du yul gyis bskal pa la sogs pa med pa dang mig la sogs pa nye ba na yod pa'i gzung ba'i mtshan nyid gzhan ltos par bya ba ma yin te/_lus can ma yin pa'i phyir dang /_yul na mi gnas pa nyid kyi phyir dang /_mig la sogs pa nye bar sbyor ba'i phyir
[\[265b.6\]]ro/_/'on kyang sems de nyid ni gzung ba'i mtshan nyid yin/_'di lta ste 'dzin pa'i nye bar len dang myong ba de tsam nyid yin no/_/ngar 'dzin par byed pa'i rnam par shes pa'i nye bar len pa dang blo'i ngo bo nyid ces bya ba de gnyis so/_/de ltar na blo shes bya'i gzung ba ma yin te/_
[\[265b.7\]]gzhan gyi shes pa yang gzung ba'i mtshan nyid du 'gyur ba'i phyir ro/_/nye bar len pa'i rgyu'i ngo bo 'ba' zhig kyang ma yin te/_dbang po yang gzung ba'i mtshan nyid kyi dngos por 'gyur ba'i phyir ro/_/de bas na de gnyis 'khrul pa ma yin no/_/de yang blo'i bdag nyid
[\[266a\]]
[\[266a.1\]]du yod pa yin pa de ltar na gzung ba'i mtshan nyid yin no/_/de ltar ma yin na de blo gzhan gyis 'dzin na/_gzhan gyi sems ci'i phyir nyams su mi myong zhes 'dri bar byed pa la gdon mi za bar byed pa gzhan gyi nyid yin pa'i phyir ro/_/de'i nye bar len pa'i ngo bo
[\[266a.2\]]la sogs pa ma yin pa'i phyir ro zhes brjod par bya'o/_/gzhan gyi nyid yin pa de yang rnam par dpyad na 'dzin pa'i shes pa'i nye bar len pa ma yin pa nyid du gnas pa yin gyi gzhan la ni ma yin no/_/gal te bdag nyid kyi chos la sogs pa'i phyir ro zhe na/_bdag nyid
[\[266a.3\]]kyang nye bar len pa nyid du 'dus pa yin no/_/de bas na 'di gzung ba nyid du nges pa yin no/_/gal te phra ba la sogs pa yin pa'i gzugs la sogs pa gzung ba'i mtshan nyid ma yin pa dang nye bar len par gyur pa ma yin pa'i phyir gzhan gyi sems kyang ma yin pa de'i tshe/_
[\[266a.4\]]rnal 'byor pa rnams kyi de gnyi ga gzung bar mi 'gyur na/_'gyur ba yin pa de'i phyir gzung ba'i mtshan nyid 'khrul pa yin no zhe na/_de la skyon de yod pa ma yin te/_'di ltar/_gzugs sogs dang ni sems de ltar/_/ma dag blo can la yin gyi/_/zhes bya ba la/_tshu rol mthong
[\[266a.5\]]ba la brten nas gzung ba'i mtshan nyid dpyod pa 'di byas pa yin gyi/_rnal 'byor pa la ni ma yin te/_rnal 'byor pa de dag gi yang /_rtog pa bsam mi khyab/_phra ba la sogs pa'i mthong ba bsam gyis mi khyab pa yin no/_/de dag gi dngos po rnams la gzung ba'i mtshan
[\[266a.6\]]nyid ni yod pa'i khyad par nyid yin pa de ltar na de la brten nas gzung ba'am 'dzin par rnam par gzhag pa yod pa ma yin no/_/gzhan yang /_phra rab la sogs ngo bo yis/_/gzung ba ste gzugs la sogs pa 'ga' zhig gi tshe/_gzung med nyid du 'gyur ro/_/gzugs sogs
[\[266a.7\]]blo la de dag thams cad yod pa ma yin te/_lus can ma yin pa nyid kyi phyir ro/_/de bas na 'di'i snang ba'i gnas skabs na/_gzung ba nyid ma yin pa'i rgyu sngar med gang de 'dra de phyis skyes pa yang ci zhig yin/_gang gis na gzung ba nyid ma yin par 'gyur te/_ma yin
[\[266b\]]
[\[266b.1\]]pa nyid do zhes bya bar dgongs so/_/de'i phyir sems gzhan gyis rang blo 'dzin yod na/_rang gi blo la 'dzin pa yod pa nyid ma yin no/_/de ltar na yang 'di ltar khas blangs nas/_de ma thag pa'i sems kyi rgyu nyid sems gang yin pa de nyid gzung ba nyid yin pas na gzung ba nyid yin
[\[266b.2\]]pa/_de'i phyir gzung ba'i mtshan nyid du gyur pa nye bar ma gtogs pa don gzhan dang gzugs la sogs pa la brten min te/_mthong ba med pa de ltar na yul gzhan la 'pho ba yod pa ma yin no zhes bya ba ni mjug bsdu ba'o/_/gal te gzung ba'i mtshan nyid nye bar len pa'i ngo bo
[\[266b.3\]]nyid du 'gyur ro zhes bshad pa gang yin pa de ni ma yin te/_'di ltar rnam par shes pa tha dad pa'i nus pa ste/_nye bar len pa'i nus pa gzhan yin zhing gzhan pa nyid kyi nus pa yang gzhan yin pa de ltar na/_ji ltar na nye bar len pa'i nus pa gcig gis nye bar sbyor bar byed
[\[266b.4\]]na gzung ba'i nus pa'i nye bar sbyor ba med par gzung ba nyid du 'gyur zhe na/_nus pa gcig dang ldan pa'am/_/nus pa du ma dang ldan pa las 'ga' zhig 'bras bu gcig dang du ma med pa ma yin no/_/'o na ci yin zhe na/_nus pa du ma gcig med pa na yang nus pa du ma
[\[266b.5\]]med na/_ngo bo nyid kyis ni 'bras bu du ma byed/_ci nus pa du ma gcig med na yang /_dngos po tha dad pa/_'bras bu gcig byed ces sngar bstan zhing brjod pa yin no/_/de ltar ni 'gyur mod kyi/_gal te gcig las du ma mi 'gyur/_/dngos po gcig las 'bras bu du ma
[\[266b.6\]]'byung bar mi 'gyur ro/_/'o na ci yin zhe na/_du ma ni rgyu du ma las yin no zhes rang gi sde pa'i yin no/_/de de ltar ni yin na/_gcig las gcig ni cir mi rung /_/'on kyang /_tshogs pa dag las thams cad 'byung /_/tshogs pa gcig las tshogs pa cig shos 'byung
[\[266b.7\]]bar 'gyur ro zhes bya ba'i tha tshig go/_/gal te 'di ltar gcig du ma'i skyed par byed pa yin no zhes skabs gzhan du brjod pa gang yin pa de dang ji ltar na 'gal bar mi 'gyur zhe na/_de ni 'gal ba ma yin te dgongs pa gzhan gyis de skad du bstan pa'i phyir ro/_/de ltar
[\[267a\]]
[\[267a.1\]]na gcig du ma byed pa zhes bshad pa gang yin pa du mar gyur pa nyid kyi skyed par byed pa nyid yin no zhes bshad do/_/'on kyang tshogs pa dag ni rang gi 'bras bu skyed pa la nye bar gnas pa dag ni/_de 'dra bar gyur pa'i dngos po gcig 'gyur ba yang /_nye bar
[\[267a.2\]]sbyor ba tha dad pas 'bras bu du ma la nye bar sbyor ba'i phyir gcig du ma byed par bshad pa yin gyi/_gcig po de ni byed pa po ngo bo nyid yin pa'i phyir te/_dper na gzugs gcig nye bar len pa'i ngo bo'i sgo nas/_skad cig ma gcig la rigs mthun pa'i gzugs skyed par
[\[267a.3\]]byed pa de la ro la sogs pa ni lhan cig byed pa'i rkyen yin no zhes bya ba ni tshogs pa gcig yin no/_/tshogs pa gcig po 'di la gnas pa dmigs pa'i ngo bor nye bar sbyor bar rnam par shes pa skyed par byed pa de la yang rnam par shes pa nye bar len pa'i rgyu yin zhing mig la sogs
[\[267a.4\]]pa ni lhan cig byed pa'i rkyen yin no zhes bya ba la sogs pa gzhan yin no/_/de de la gnas pa lta bu'o/_/de de ltar na tshogs pa gnyis po dag ni du ma'i rgyu'i gzugs du ma nyid byed par brjod kyi/_de nyid gcig skyed par byed pa ma yin pa de ltar na 'gal ba med do/_/de'i phyir
[\[267a.5\]]'dzin pa'i mtshan nyid skyed par byed pa gzung ba nyid yin pa lta bu'o/_/gal te nye bar len pa'i sgo nas skyed par 'gyur ba gzung ba nyid du 'gyur ba de'i tshe/_shes pa dran pa skyed par byed pa gang yin pa de yang 'di gzung ba nyid du 'gyur ro/_/de ltar na rtag tu shes pa gzhan
[\[267a.6\]]dang gzhan skyed pas 'di yul gzhan la 'pho ba ma yin no zhe na/_de ni dran pa las yang thal ba ma yin te/_'di ltar shes pa'i shes pa de nyams su myong ba de nyid kyis/_mngon sum du 'gyur ba ni shes pa snga ma skyed par byed pa nyid kyis/_de'i gzung ba'i mtshan nyid yin pa'i phyir
[\[267a.7\]]gzung ba nyid du nges pa yin pa de ltar na/_dngos po'i stobs kyis 'ongs pa shes pa phyi ma 'jug pas yul gzhan du 'pho bar mi 'gyur ro/_/de ltar dran pa'i nye bar len par gyur pa'i shes pa'am/_gzhan gzung ba'i mtshan nyid ma yin na/_gang gis na gzung ba nyid
[\[267b\]]
[\[267b.1\]]du nges pa nyid kyi phyir dngos po'i stobs la brten nas skyes pa las 'pho ba ma yin no/_/mngon sum la ni yul gyi gzung ba'i mtshan nyid 'di rnam par gzhag pa yin te/_de ni yul gyi stobs kyis bskyed pa'i phyir ro/_/yul gzung ba'i mtshan nyid ni rang gi nus pa la nges pa
[\[267b.2\]]yin no/_/dran pa ni bag chags sad pa tsam las skyes pa de ltar na skyon yod pa ma yin no/_/de ltar ni 'gyur mod kyi/_gal te blo gzhan don dang ni/_/rnam shes snga ma 'dzin 'gyur na/_/gzhan ni shes pa 'dzin pa'i ngang tshul can gyi blo phyi ma ste/_don gang la 'pho bar
[\[267b.3\]]'dod pa'i don de dang rnam par shes pa snga ma de ma thag tu 'das pa cig car 'dzin par 'gyur ba des na yul gzhan la 'pho ba med pa'i skyon yod pa ma yin no zhe na/_de ni rigs pa ma yin te/_'di ltar gang zhe na/_sems gcig la rim bzhin mthong ba can te/_rim bzhin
[\[267b.4\]]du 'gyur ba'i brjod pa gnyis mthong ba de nyid/_rtag tu go rims can mi 'gyur/_/cig car 'gyur ro/_/ci'i phyir zhe na/_snga phyir snang ba nyid phyir ro/_/gang gi tshe a zhes bya ba la sogs pa dpyod par byed pa de'i tshe/_yi ge a 'dzin pa'i ngang tshul can gyi shes pa 'dzin
[\[267b.5\]]par byed pa phyi ma/_yi ge i la sogs pa 'dzin par byed pa'i ngang tshul can gyi shes pa gang yin pa de la yi ge i dang shes pa snga ma yod pa'i yi ge a snang ba de ltar na/_blo gcig la brjod pa gnyis su 'gyur na/_de yang yod pa ma yin te/_yi ge 'dzin pa las gzhan
[\[267b.6\]]du zhes bya ba'i tha tshig go/_/sogs pa smos pas ni mig gi rnam par shes pa las/_la lar snang ba'i rnam par shes pa dang la lar gzhan yin no zhes yul la 'jug pa nges pa med pa can gyis shes pa dag gzung ngo /_/des na mig gi rnam par shes pa 'dzin pa'i ngang tshul can
[\[267b.7\]]gyi shes pa la gzugs kyi snang ba dang /_sgra'i snang ba ste/_snang ba 'di gnyis cig car snang bar 'gyur na/_snang bar 'gyur ba yang ma yin no/_/gcig kyang gnyis gnyis snang ba ni/_/yi ge a dang yi ge i la sogs pa gnyis gnyis su snang bar 'gyur ro/_/ci'i phyir zhe na/
[\[268a\]]
[\[268a.1\]]bdag dang de blo snang phyir ro/_/dus gcig gi tshe yi ge a rang 'dzin pa'i ngang can gyi/_shes pa la snang bar 'gyur zhing yi ge i'i shes pa la rang gi shes pa yod par snang ba de ltar na/_gcig la gnyis snang ba yin no/_/de bzhin du yi ge i la sogs pa la yang yin no/_/yi
[\[268a.2\]]ge re re 'dzin pa'i ngang tshul can gyi sems pa yang 'ga' zhig gi tshe mi 'gyur ro/_/de bzhin du gzugs la sogs pa gcig la yang rim bzhin du snang bas/_gnyis gnyis snang bar 'gyur na snang ba yang ma yin no/_/de bas na gnyi ga 'dzin pa ma yin no/_/de de ltar na rang nyid kyis grub pa la sgrub pa
[\[268a.3\]]bsal nas/_slob dpon gyis grub pa la sgrub pa'i lan gyi gzhung 'dzugs pa'i phyir/_gal te yul gzhan 'pho ba na/_/zhes bya ba la sogs pa smos te/_shes pa gang gis shes pa nyams su myong ba de la dus dran pa mthong gi nyams su myong ba med pa la dran pa'i rigs pa ma yin pa de bas na/_
[\[268a.4\]]shes pa gzhan gyis nyams su myong ba yin na thug pa med par 'gyur zhing yul gzhan la 'pho bar yang mi 'gyur na 'pho ba yang ma mthong ngo /_/de la shes pa gang las 'pho ba de na rang rig par 'gyur ro/_/de'i phyir shes pa gzhan gyis myong bar 'gyur ba ma yin no zhes bya ba ni slob dpon gyi yin no/_/
[\[268a.5\]]de la gzhan gyi lan du shes pa tha ma shes pa gzhan gyis nyams su myong ba dran pa yin no/_/gcig po de nyams su myong ba ma yin pa dang /_dran pa ma yin par gnas pa de'i phyir/_yul gzhan la 'pho bar yang 'gyur ro zhes smras pa yin no/_/de ltar gnas pa la bstan bcos mdzad pa rang nyid
[\[268a.6\]]kyis/_gal te yul gzhan 'pho ba na/_/zhes bya ba la sogs pas lan 'debs par mdzad do/_/gal te yul gzhan la 'pho ba'i dus na/_shes pa tha ma shes pa gzhan gyis nyams su myong min na/_de'i tshe/_thams cad myong med thal bar 'gyur/_/shes pa snga ma snga mar 'byung ba'i ngang tshul can thams
[\[268a.7\]]cad nyams su myong ba nyid du mi 'gyur te/_tha ma'i shes pa gcig po ma grub na/_/zhes bya ba'i tha tshig go/_/ci dang 'dra bar zhe na/_gzhan gyis nyams su myong ba bzhin/_/dper na gzhan gyis shes pa'am/_/yul nyams su myong ba nyams su myong bar 'gyur ba ma yin pa de bzhin du/_nyams su
[\[268b\]]
[\[268b.1\]]myong bar mi 'gyur ro/_/de ltar ni 'gyur mod kyi/_gal te bdag myong mngon sum yin/_/gzhan gyis myong ba ma yin na/_/gang gi tshe bdag gis nyams su myong ba de nyid mngon sum zhes brjod pa/_des na gzhan gyis nyams su myong ba gang yin pa de ni mngon sum ma yin no zhe na/_bdag
[\[268b.2\]]nyid nyams su myong ba de gang las grub na gang gis de skad brjod/_gal te nyams su myong ba de'i tshe bdag gam gzhan la rnam par dbye bar 'gyur na/_'di ltar de nyid ma grub pa yin no/_/ma grub pa de gnyi ga la yang lkog tu gyur pa nyid du bye brag med pa'i phyir/_dmigs pa 'di ni
[\[268b.3\]]bdag la yin gyi gzhan la ma yin no zhes bya ba de ni lkog tu gyur pa dmigs pa can shes par dka' ba yin na/_de gang las bdag nyams su myong bar 'gyur/_gzhan yang gsal ba'i rgyu mig la sogs pa gang yin pa de dag gi gsal ba'i rgyur ni grub mi 'gyur/_gsal ba
[\[268b.4\]]ste/_dmigs pa ma grub pa yin no/_/de las de la gsal ba ste don 'dod pa ni gal te gsal ba mi 'grub na/_yul dmigs pa ma grub na yang dngos po gzung ba/_gsal ba yin pa de'i 'dod pa de'i tshe/_'gro ba 'di thams cad gsal bar 'gyur te/_lkog tu gyur
[\[268b.5\]]par bye brag med pa'i phyir ro/_/'gyur ba yang ma yin pa de'i phyir/_shes pa rang rig pa nyid yin par 'dod par bya'o/_/tshad ma rnam 'grel gyi 'grel pa/_slob dpon lha dbang blos sbyar ba las mngon sum gyi le'u ste gsum pa'o//_//tshad ma rnam 'grel gyi
[\[268b.6\]]'grel pa/_bam po sum cu rtsa drug pa/_rjes su dpag pa ni rnam pa gnyis te/_rang gi don dang gzhan gyi don to/_/de la 'dir rang gi don gyi rjes su dpag pa'i skabs su bab pa las/_de sngar bstan zin pa de ltar na mi 'chad do/_/go rims bzlog pa'i dgos pa ni sngar bstan
[\[268b.7\]]zin to/_/da ni gzhan gyi don gyi rjes su dpag pa lus pas bshad par bya ba'i phyir gzhan la zhes bya ba la sogs pa gsungs so/_/tshad ma rnam par nges pa las bshad zin pa de ltar na/_'di las rab tu byed pa'i rnam par 'grel pa cung zad tsam rtsol ba mdzad do/_/gzhan
[\[269a\]]
[\[269a.1\]]don rjes su dpag pa ni/_/rang gis mthong don gsal byed yin/_/bdag nyid kyis mthong ba ni rang gis mthong ba'o/_/rang gis mthong ba yang yin la don yang yin pa de gsal bar byed pa ste tshig go/_/tshul gsum pa'i rtags brjod pa zhes bya ba de tsam mtshan
[\[269a.2\]]nyid can gyi tshig yin pa ni bla ste/_rang gis mthong ba smos pas ci zhig bya zhe na/_gzhan la bstan par bya nyid phyir/_/zhes bya ba smos te/_rgyu'i phyir don/_bdag mthong min yang gzhan dag gis/_/mthong ba gzhan dag gi lung las shes pa gang yin pa de sgrub byed ces kha cig
[\[269a.3\]]grangs can no/_/ston par byed pa la ma grub tu zin kyang /_gzhan la bstan par bya ba'i phyir/_/brjod par 'dod pa'i rtags te/_lung las grub pa'i rtags yin no zhes bya ba ni ser skya pa'i'o/_/de spang phyir de skad du brjod pa de nges gsal bar bya ba'i phyir/_bdag gis mthong ba'i
[\[269a.4\]]tshig_/rang gis mthong ba smos so/_/bstan par bya ba lung las grub pa nyid ma yin no/_/ci'i phyir zhe na/_'di ltar sgrub par byed pa sngon du song ba can gyi grub pa de/_gal te tshad mas ma grub na/_/rtags de ma grub pa nyid yin te/_lung tsam gyis grub pa med pa'i phyir ro/_/de ltar na lung ni
[\[269a.5\]]tshig yin na/_dngos po'i stobs kyis zhugs pa yi/_/rjes su dpag pa'i yul la tshig_/tshad ma nyid du mi 'dod cing /_/ci ste yang lung tshad ma ma yin pa de lta na yang lung las grub pa rtags ma yin no/_/'di ltar lung gi yul 'di la rjes dpag sgrub par byed pa'am/_gnod pa can
[\[269a.6\]]mi 'jug ste/_don grub pa yang sgrub par byed pa mi rung ba'i phyir dang /_tshad mas grub pa la gnod pa med pa'i phyir ro/_/yongs brtags yongs su len phyir ro/_/yongs su brtags pa las dus phyis khas len pa de ltar na/_tshad mas yongs su nges pa la tshad ma gzhan 'jug pa ma yin no/_/
[\[269a.7\]]'dis kyang lung gis grub pa ma yin no/_/de ltar na/_lung la gnod phyir gzhan la ni/_/bstan par bya ba la ston par byed pa lung la gnod pa'i phyir sgrub par byed pa smra ba ni/_de tshe lung de tshad min te/_tshad mas gnod pa yin no/_/de'i phyir de grub/_lung grub na rtags ma
[\[269b\]]
[\[269b.1\]]lus pa grub pa ma yin no/_/gal te lung de ldan la grub ce na/_lung yang yin la de yang yin pas na lung de'o/_/de yang gang gis khas blangs pa de ni lung de ldan no/_/lung de dang ldan pa de la de grub par 'gyur ro zhe na/_gal te 'brel pa grub na yang 'gyur mod kyi/_'di ltar gang
[\[269b.2\]]gis gang lung yin/_/gang zhig gang dang lhan cig 'di'i 'di yin no zhes 'brel pa grub pa'i tshad ma yod pa ma yin te/_de'i de med pa'i phyir 'brel pa yod pa ma yin no/_/gzhan yang /_tshad ma nyid kyis gnod gyur pa/_/lung de ji ltar grub pa yin/_/grub pa nyid du mi 'gyur ro/_/
[\[269b.3\]]tshad mas gnod pa gang yin pa de ni rtog pa sngon du gtong ba can gyi lung ma yin no zhes bya ba'i don to/_/de dang 'gal ba khas blangs pa/_/de nyid kyis ni ji ltar 'gyur/_/gang zhig lung dang 'gal ba gang yin pa de ni de la gnas pas lung de nyid kyis khas len par mi 'gyur ro/_/de
[\[269b.4\]]las gzhan pa khas len na/_/dor bar bya ba nyid kyis dor ba la brten te tshad min te mi 'gyur ro/_/ci ste yang bstan par bya bas lung dang 'gal ba khas len par 'gyur ba de'i tshe/_des lung de dor bar 'gyur ba de ltar na/_de khas len pa na lung de dor ba'i rgyu'i phyir/_de rtogs
[\[269b.5\]]pa'i yan lag ma yin pas na/_des grub pa rtags su grub pa ma yin no/_/de bas na rtags ma grub pas go bar bya ba la tshad ma nyid ma yin no/_/de bas na des bsgrub par bya ba ni tshad mas grub par bya ba ma yin no zhes bya ba'i don to/_/gzhan yang ston par byed pas cung zhig ston pa na
[\[269b.6\]]rang nyid kyis shes pa brjod par 'gyur ro/_/de ni 'di bde ba la sogs pa gzhan gyis khas blangs pa'i skye ba la sogs pas sems pa med pa nyid du bsgrub par bya ba la/_ston par byed pa rang nyid kyis shes pa'i yan lag 'ga' zhig gis 'gyur zhing /_gang gis rang nyid la
[\[269b.7\]]nges pas gzhan yang ston par 'gyur ro/_/de lta ma yin na gang gi tshe shes pas kho bo sems pa med pa ston par byed pa ma yin no zhes zer ba de'i tshe/_de'i tshig bzhad gad du 'gyur ro/_/des na rang shes gang las byung ba/_tshad ma gang las grangs can gyi sems pa med
[\[270a\]]
[\[270a.1\]]pa'i shes pa skyes pa ste/_ci phyir sgrub par byed mi smra/_/sgrub par byed pa de nyid bstan par bya ba la bstan pa'i phyir ci'i phyir mi brjod do/_/gang gis na lung las gzhan gyi mthong ba rjod par byed/_de ltar na rang dang gzhan gyis khas blangs pa nyid sgrub par byed pa
[\[270a.2\]]nyid yin no/_/gal te kho bos gzhan la grub pa'i skye ba la sogs pas bde ba la sogs pa sems pa med pa nyid du khas len pa ma yin no/_/'o na ci yin zhe na/_rang gi lung la sogs pa las de yin pa de bas na rigs pa gzhan la ma brjod pa yin no zhe na/_de ni gang gi gang lung
[\[270a.3\]]yin/_/zhes bshad zin to/_/rigs pa ni lung dang sbyor bar byed de/_yongs brtags yongs su len phyir ro/_/de la ston par byed pas lung de rigs pas sam grags pas gzung bar bya ba yin grang na/_des lung gang gis sems med par grub par ston par 'gyur/_
[\[270a.4\]]gal te rigs pas yin pa de'i tshe/_rigs pa gang gis lung gzung yin/_/rigs pa de 'dis kyang bstan par bya ba 'dzin cis ma yin/_ci'i phyir 'dzin par byed pa po ma yin/_gzhan yang de nyid sems pa med pa sgrub par byed pa khas blangs pa 'dzin par byed pa por 'gyur ba/_de
[\[270a.5\]]ltar na skye ba la sogs pa sgrub par byed par brjod pa nus pa med cing /_don med pa yin no/_/ci ste rigs pas gzung bar bya ba ma yin pa de'i tshe/_de nyid tshad ma dang bcas pa ma yin pa de ltar na gzung bar bya ba nyid ma yin no/_/de bas na des grub pa'i sems pa med pa nyid ma
[\[270a.6\]]grub pa yin no/_/gal te rnal 'byor las skyes pa'i mngon sum gyis sems pa med pa nges pa de ni rnam pa gzhan du bya bar mi nus pa des/_rnam pa 'ga' zhig gis gzhan la bstan par bya ba yin no zhe na/_de la ston par byed pa'i mngon sum gyi shes pa glo bur du skye ba ni ma yin no/_/
[\[270a.7\]]'o na ci yin zhe na/_sgrub par byed pa 'ga' zhig gis 'di 'di'i grub par byed pa yin no zhes shes nas nan tan du byed cing /_nan tan du byas pa las mngon sum yin la/_de ni sngar ni sgrub par byed pa gang gis ston par byed pa tha mal pa ste/_tshu rol mthong bar gyur pa'i sgrub
[\[270b\]]
[\[270b.1\]]pa dang /_dbang po las byung ste/_nan tan du byed pa dang /_mngon sum sgrub par byed pa gang gis skyed pa sgrub pa de dag bstan par bya ba de don nus shes la/_'di las 'di 'gyur ro zhes bsgrub par bya ba dang /_sgrub par byed pa'i nus pa shes pa la nus pa yin pa de ltar na ci'i phyir de ston
[\[270b.2\]]par mi byed/_ji ltar thar ba lkog tu gyur pa 'di la yang kho bo cag gis sngar bshad zin te/_dper na ma rig pa dang sred pa dag dang /_skye ba 'brel pa bstan zhing de dag gi gnod pa can stong pa nyid du lta ba yang bshad pa lta bu'o/_/gnod pa bya ba dang gnod par byed pa'i 'brel
[\[270b.3\]]pa gzhan yod pa ni ma yin gyi/_de la gnod par byed pa'i stong pa nyid du lta ba goms pa dang /_de'i bdag nyid du gyur pa rgyu dang 'bras bu'i dngos por 'brel pa yin pa de ltar na/_thar pa dngos po'i stobs las byung ba yin no/_/de bzhin du 'dir yang mngon sum de dang /_
[\[270b.4\]]de'i sgrub par byed pa rnams bsgrub par bya ba dang /_sgrub par byed pa'i dngos po bstan pas gang gis bstan par bya ba la sems pa med pa nyid grub par 'gyur ba'i mngon sum de 'dra ba yod par 'gyur ro/_/de lta ma yin na ston par byed pas don 'di shes pa nyid ma yin gyi/_
[\[270b.5\]]'on kyang kho bo la de skad du ston par byed pa yin no zhes rtog pa sngon du song ba'i ngang tshul can dpyod par 'gyur bas/_sems pa med pa nyid gzung bar bya ba nyid ma yin par 'gyur ro/_/de ltar ni 'gyur mod kyi 'ga' zhig dang lhan cig mngon sum de bsgrub par bya ba dang /_sgrub par
[\[270b.6\]]byed pa'i dngos po yod pa ma yin te/_'brel pa bskal pa nyid kyi phyir ro/_/spyis kyang shes pa ma yin pas de ma bstan pa yin no zhe na/_gal te de lta yin pa de'i tshe/_gang yang 'brel pa rnam chad can/_/yang gi sgra ni dang gi don yin te/_gang dang de ltar 'brel pa chad pa
[\[270b.7\]]can ni/_spyis kyang spyod yul ma yin pa'i don yul ma yin pa'o/_/'brel pa bskal pa can gyi don de dag la bsgrub bya dang /_sgrub byed spyod pa cung zad med/_/de ltar na gzhan la bstan par bya ba'i phyir/_sgrub par byed pa dgod par bya ba ma yin te/_de ni yul de 'dra ba la
[\[271a\]]
[\[271a.1\]]go bar byed pa nyid ma yin pa'i phyir ro/_/gzhan yang bstan par bya ba yang 'dod pa tsam gyis lung 'dzin par 'gyur zhing /_lung des skye ba la sogs pa'i sgrub par byed pa rab tu sgrub par byed pa de bas na gang gi tshe sems pa med pa nyid du 'gyur ba de'i tshe/_skyes bu'i
[\[271a.2\]]bsam pa'i dbang gis dngos po'i de kho na nyid dang /_de kho na nyid ma yin pa rnam par gzhag par 'gyur ro/_/de lta na yang /_skyes bu'i bsam pa'i dbang dag gis/_/de nyid de nyid min rnam gzhag_/byed pa yin na gtan tshigs dang /_/der snang ba dag skyes bu'i 'dod pa tsam gyis
[\[271a.3\]]nye bar btags pa yin par 'gyur gyi/_don dam pa rnam par gzhag pa'i mtshan nyid can ma yin pa de ltar na/_gtan tshigs der snang med 'gyur ro/_/ci'i phyir zhe na/_skyes bu'i bsam pa de ni dngos rten min phyir ro/_/de ni dngos po la nges par 'jug pa med pa'i phyir ro/_/gtan
[\[271a.4\]]tshigs su mngon par 'dod pa gang yin pa de nyid rtags yin zhing /_de nyid rnam grangs gzhan gyis kyang mi 'dod pa de ltar na/_gtan tshigs ma yin pa'i phyir/_gtan tshigs dang der snang ba dag rang bzhin du gnas pa can ma yin na/_gzhan yang /_don yod shes la ltos bcas yin/_/
[\[271a.5\]]sgrub par byed pa yin gyi don dam par don med pas shes pas te/_shes pa tsam gyis sgrub byed min/_/dper na me la kun du brtags pa'i du ba lta bu'o/_/de ltar ni 'gyur mod kyi/_gal te mi rtag pa nyid dang /_/skye ba la sogs pa rtags su ma grub pa yin pa de ltar na yang /_don
[\[271a.6\]]dam par bde ba la sogs pa ni sems pa med pa nyid du yod pa yin no/_/de ni dngos po'i bkod pas yon tan dang ldan pa yin no zhes rnam pa 'ga' zhig gis gzhan la bstan par bya ba yin no zhe na/_de dang de yod pa ma yin te/_'di ltar yod na yang /_yon tan dang ldan pa'i don yang ngo /_/
[\[271a.7\]]dngos dang 'brel pa med pa'i ste/_/dngos por gyur pa ma yin pa'i rtags kyi sgo nas kyang 'ongs pa'i rtogs pa de khong du chud pa de med rtogs yon tan dang ldan pa med par rtogs pa dang 'dra ba yin no/_/ci'i phyir zhe na/_tshad ma nyid ma yin pa'i phyir ro/_/de ltar na gal te tshad ma'i
[\[271b\]]
[\[271b.1\]]stobs las 'khrul pa dang 'khrul pa ma yin pa rnam par 'jog par byed pa de med na/_gang las 'di 'khrul pa'am ma yin na zhes nges par 'gyur/_gzhan yang /_rang bzhin dag gam 'bras bu'am/_/dngos po sgrub par byed pa nyid yin pa/_snang ba mthong ba med pa nyid/_/snang
[\[271b.2\]]ba ste don no mthong ba med nyid de/_mi dmigs pa med pa'i tha snyad 'jug par byed pa yin pa de ltar na rnam pa gsum yin no/_/rtags 'brel pa ste/_go bar byed pa yin gyi go bar byed pa gzhan ni yod pa ma yin no/_/gal te gsum po de dag gi nang du skye ba la sogs pa 'dus pa
[\[271b.3\]]yin pa de'i tshe de dngos grub yin na/_skye ba la sogs pa'o/_/grangs can rang la ci'i phyir ma grub/_gnyi ga la grub pa yin par 'gyur ro/_/ci ste nang du 'dus pa ma yin pa de'i tshe/_bstan par bya ba gzhan gyis kyang gzhan te/_tshul gsum pa'i rtags las sems pa
[\[271b.4\]]med pa rtogs pa ni/_khong du chud pa la/_mi rigs pa nyid yin no/_/de ltar ni 'gyur mod kyi/_gal te gzhan gyis khas blangs pa sgrub par byed pa ma yin na/_'di ltar na des de dang der thal ba sgrub par byed pa brjod pa yin zhe na/_skyon de yod pa ma yin te/_'di ltar
[\[271b.5\]]gzhan gyis brtags pa yis/_/sgrub par byed pas/_thal ba gang yin pa 'dis brjod pa gang gtan tshigs nges par bsgrub par byas nas des na don 'ga' zhig sgrub pa ni ma yin no/_/'o na ci yin zhe na/_gnyis 'brel phyir/_gcig med na ni gzhan med phyir skabs 'ga'
[\[271b.6\]]zhig tu bsgrub par bya ba dang sgrub par byed pa'i chos 'brel pa can du 'gyur ba de dag_/sgrub par byed pa'i chos la 'brel pa yod na de dang 'brel pa can gyi bsgrub par bya ba'i chos kyang yod pa yin no/_/ci ste bsgrub par bya ba mi 'dod pa de'i tshe/_sgrub par
[\[271b.7\]]byed pa'i chos kyang ma yin no zhes bya ba'i don to/_/bdag gis mthong ba smos pa bshad nas/_don smos pa'i mtshan nyid du byas pa gang yin pa de don smos pas rtags nyid min par sgrub don to/_/gang dag ce na sgra dag dang /_/rtog pas sgro btags bdag nyid can/_/
[\[272a\]]
[\[272a.1\]]lung rnam par rtog pas sgro btags pa'i bdag nyid can te/_lung dang rnam par rtog pas sgra btags pa'i bdag nyid kyi rang bzhin gang la yod pa de dag ni/_rtags ma yin no zhes bya bar shes par bya ba'i don du smos pa yin no/_/ci'i phyir zhe na/_don
[\[272a.2\]]las don ni sgrub phyir ro/_/dngos po ni dngos po la rag lus pa de'i phyir/_de nyid de'i go bar byed pa yin no/_/de ltar na rtog pa dang lung gi dngos po'i rjes su 'jug pa ma yin gyi/_'on kyang byed pa po'i 'dod pa tsam yin no/_/de ltar na/_rtog dang lung dag byed pa po'i/_/
[\[272a.3\]]'dod pa tsam rjes su 'jug pa dang /_ji skad du bshad pa'i mtshan nyid can gyi/_dngos las gzhan du 'gyur phyir ro/_/dngos po ji lta ba bzhin du 'jug pa med pa'i rgyu'i phyir/_lung dang rtog pa dag gis gtan tshigs nyid du brtags pa gang yin pa de dag rnam par 'khrul pa
[\[272a.4\]]yin no/_/don smos pa yang bshad zin to/_/da ni phyogs sgrub par byed pa nyid yin pa don gyis zhes bya ba la sogs pas 'gog par byed do/_/tshul gsum pa'i rtags brjod pa ni gzhan gyi don gyi rjes su dpag pa yin no zhes gsungs pa'i phyir don gyi phyogs kyi tshig
[\[272a.5\]]sgrub par byed pa ma yin zhes bshad par rig par bya'o/_/ji ltar na sgrub par byed pa ma yin zhe na/_dngos sam brgyud pas sgrub par byed pa yin par 'gyur grang na/_de la re zhig dngos su ni/_don la ste bsgrub par bya ba la/_phyogs dang gtan tshigs brjod nus med/_/
[\[272a.6\]]phyogs kyi tshig gam gtan tshigs kyi tshig ston par nus pa yod pa ma yin no/_/ci'i phyir zhe na/_don gyis don rtogs phyir ro/_/gang gi phyir du ba la sogs pa tshul gsum pa'i rtags la/_me la sogs pa rtogs pa yin gyi/_sgra las ma yin pa'i rgyu des na de dag
[\[272a.7\]]phyogs de gtan tshigs brjod pa dag la rang nyid las dngos su sgrub byed gnas pa yod ma yin/_sgrub par byed par rnam par gzhag pa'o/_/gal te slob dpon gyis sgra las byung ba tshad ma nyid du bzhed pa yin ji ltar na des don grub pa ma yin/_gang gi
[\[272b\]]
[\[272b.1\]]sgras sgro btags pa rtags ma yin/_de ni rtags nyid yin par rigs pa yin no/_/de bas na bsgrub par bya ba rjod par byed pa'i mtshan nyid can gyi mi rtag pa la sogs pa'i sgra las mi rtag pa la sogs pa grub pa'i phyir/_yan lag gzhan sbyor ba la yang don med pa can du 'gyur ro zhe na/_de don la
[\[272b.2\]]tshad ma ma yin pa gang gis na de ltar 'gyur/_'o na ci yin zhe na/_phyogs kyi tshig de 'chad pa po'i bsam pa ston par byed pa la/_tshad yin pa de ltar na skyon yod pa ma yin no/_/de las the tshom dag_/skye phyir phyogs kyi tshig las bsgrub par bya ba'i don la the tshom za ba mthong
[\[272b.3\]]ba de ltar na phyogs kyi tshig dngos su sgrub byed min no/_/gal te sgrub par byed pa gsal bar byed pa yin de'i tshe nye bar btags pa las kyang tshad ma nyid du 'gyur na/_'di ltar des bsgrub par bya ba'i don brjod par 'gyur te/_bsgrub par bya ba brjod pa yis rgyu'i phyir/_brgyud
[\[272b.4\]]pa yis kyang nus pa med/_don grub pa la nus pa yod pa ma yin no/_/gtan tshigs brjod pa rang nyid dag_/nus pa med kyang brgyud pas sgrub par byed par 'dod pa de/_tshul gsum pa'i rtags nus ston byed pa'i phyir ro/_/ci slob dpon gyis dngos sam brgyud pas
[\[272b.5\]]phyogs kyi tshig sgrub par byed pa nyid du bzhed pa yin na gang gis na de skad du brjod ce na/_'dod pa yin no/_/ji ltar shes she na/_de nyid las the tshom skye ba'i phyir ro zhes bstan pas/_dngos su de phyogs kyi tshig sgrub par byed pa ma yin no zhes bshad do/_/brgyud
[\[272b.6\]]pas kyang sgrub par byed pa nyid du ma bstan pa'i phyir ma yin no/_/de gang las she na/_'di ltar/_gtan tshigs don gyi yul nyid kyis/_/nus med des brjod bstan pa yin/_/yan lag dag gi nang nas rjes su dpag par bya ba bstan pa gang yin pa de kho bo cag sgrub par
[\[272b.7\]]byed pa nyid du 'dod pa ma yin no/_/'o na ci yin zhe na/_bsgrub par bya ba'i don gang yin pa de ni gtan tshigs kyi yul du gyur pa yin te/_bsgrub par bya ba'i don bstan pa zhes bya ba'i tha tshig go/_/'dis ni sgrub par byed pa la bsgrub par bya ba nus pa med pa de brjod
[\[273a\]]
[\[273a.1\]]pa ste/_rtags ma brjod pas nus pa med pa de bstan zhing bshad pa yin no/_/de ltar brgyud pas kyang sgrub par byed pa ma yin no zhes shes par 'gyur ro/_/bsgrub par bya ba brjod pa med na gtan tshigs kyi tshig nyid 'jug pa med pa des na gal te de la
[\[273a.2\]]phyogs kyi tshig la/_nus yod de/_gtan tshigs tshig ni 'jug phyir ro/_/rgyu'i phyir ro zhe na/_de la the tshom gyis zhes bya ba la sogs pas ma nges par bstan to/_/don de la the tshom gyis shes 'dod/_shes par 'dod pa ston par byed pa tshol bar byed pa sgrub par byed pa rjod
[\[273a.3\]]par byed pa de ltar na skyes bu shes par 'dod pa skabs la bab pa'i rten gyis 'gyur/_sgrub par byed pa'i skabs kyi rten gyis the tshom du 'gyur te/_de yang sgrub par byed pa nyid du 'gyur na 'gyur ba yang ma yin pa de'i phyir ma nges pa yin no/_/de ltar ni 'gyur mod kyi/_the tshom la sogs
[\[273a.4\]]pa dang /_tshig ni 'jug pa gcig pa nyid ma yin gyi/_'jug pa de dag ni tshogs pa brjod par 'dod pa ma yin na/_gang gis na tshogs pa de sgrub par byed par 'gyur zhe na/_ci ste de lta yin pa de'i tshe/_mi mthun phyogs khas len na yang mi mthun pa'i phyogs khas len pa'i tshig la
[\[273a.5\]]yang /_de mtshungs 'ga' zhig gis sgra rtag pa yin no zhes brjod pa na/_gzhan gyis sgra ni byas pa yin la byas pa nyid kyi phyir mi rtag pa yin te/_dper na bum pa lta bu'o zhes smras pa de ltar/_gtan tshigs kyi tshig 'jug pa yod pa'i phyir/_mi mthun pa'i phyogs kyi tshig kyang byas
[\[273a.6\]]pa nyid kyi tshig de dang lhan cig sgrub par byed par 'gyur na/_de ltar thug med 'gyur na de ltar yang ma yin pa de'i phyir gtan tshigs 'jug pa'i rgyu nyid kyis dam bca' ba sgrub par byed pa nyid rigs pa ma yin no/_/gang gi phyir 'di ltar phyogs kyi tshig dngos sam brgyud pas
[\[273a.7\]]sgrub par byed pa ma yin pa de'i phyir/_nang gi yan lag bsgrub par bya ba'i don 'grub pa la/_nus nyid ni tshul gsum dag tu ste/_phyogs kyi chos nyid la sogs par gnas pa yin no/_/ni'i sgra ni nges par gzung ba dang /_rim pa bzhin du sbyar ba'o/_/de'i shes pa la
[\[273b\]]
[\[273b.1\]]nus pa nyid kyi tshig gang yin pa de ni de med na mi 'byung ba nyid yin te/_tshul gsum pa'i don nyid don gyi sgrub par byed pa nyid yin pa'i phyir ro/_/tshul gsum pa'i rtags de la dran pa skyed pa ni/_gang yin pa de tshig nyid la gnas pa/_tshig nyid du gnas pa yin no/_/de de ltar na rang nyid
[\[273b.2\]]kyi nus pa las sam nus pa ston par byed pa las de gnyi ga sgrub par byed par 'gyur gyi/_de ltar phyogs kyi tshig ma yin pa'i phyir sgrub par byed pa yang ma yin no/_/gal te ji srid gtan tshigs kyi yul ston par byed pa ma bshad pa de srid du gtan tshigs 'jug pa med pa ma yin
[\[273b.3\]]nam/_de de ltar na yul bstan med par ni gtan tshigs 'jug pa med pa'i phyir rgyu'i phyir gdon mi za bar yul bshad par bya ba yin no/_/de'i phyir/_yul dag bshad pa nyid las ni/_/de'i phyogs kyi tshig gi nus pa nyid/_bsgrub par bya ba 'grub pa la yin no zhe na/_'dir ji ltar gal te
[\[273b.4\]]yang gtan tshigs kyi 'jug pa'i rgyu phyogs kyi tshig yin pa de lta na yang sgrub par byed pa ma yin te/_the tshom za ba dang shes par 'dod pa la sogs pa yang sgrub par byed pa nyid du thal ba'i phyir ro zhes bya ba la sogs pas bshad zin to/_/gzhan yang phyogs kyi tshig 'di med par
[\[273b.5\]]yang sgra ni byas yin zhes bya ba ni phyogs kyi chos ston pa'o/_/de 'dra ba'i byas pa gang yin pa de dag thams cad mi rtag ces rjes su 'gro ba dang ldog pa brjod pa'i don gyis kyang nus pas/_de 'jig blor 'gyur/_de sgra mi rtag pa nyid du shes par 'gyur ro/_/de ltar na phyogs kyi tshig
[\[273b.6\]]bstan par rigs pa ma yin no/_/'di ltar phyogs kyi tshig bstan pa dag med par yang /_'grub pa la gags byed pa de med pa'i phyir/_grub la gags byed med pa'i phyir/_/rgyu'i phyir/_phyogs kyi chos la sogs pa'i tshul/_/gsum las gang yang rung ba nyid/_/ma bstan
[\[273b.7\]]ma tshang nyid brjod yin gyi phyogs kyi tshig ma tshang ba nyid ni sgrub par byed pa'i skyon ma yin no/_/phyogs kyi tshig sgrub par byed pa ma yin pa gang yin pa de'i/_dam bca' ste phyogs kyi mtshan nyid smra ba/_bsgrub bya dag ston pa la ste/_bsgrub par bya bar 'chad par byed pa la gtan tshigs
[\[274a\]]
[\[274a.1\]]dang dpe ma grub pa ston pa yang dam bca' bar 'gyur zhes bya ba la de lta bu la sogs pa de lta bu'i skyon mi rung ste/_rigs pa ma yin no/_/ci'i phyir zhe na/_sgrub par byed pa'i skabs nyid kyis/_/gtan tshigs ltar snang thal min phyir/_/sgrub par byed pa nyid du brjod pa'i phyir sgrub par byed
[\[274a.2\]]pa nyid kyi skabs kyis gtan tshigs ltar snang ba dag yin gyi dam bca' ba'i tshig gi sgrub par byed pa ma yin pa de ltar na/_gtan tshigs ltar snang ba dag yin gyi/_dam bca' ba'i tshig ni sgrub par byed pa ma yin pa de ltar na/_gtan tshigs ltar snang ba dag ston pa dam bca' ba nyid du thal ba ma yin no/_/
[\[274a.3\]]de lta na gal te yang bsgrub par bya ba brjod pa dam bca' ba yin no zhes bye brag med pa'i phyir bstan pa de lta na yang /_bye brag med par bstan pas kyang /_'di the tshom skyed par 'gyur/_thams cad la ma yin na gang gis na ma grub pa'i tshig la yang dam bca' ba nyid du 'gyur/_'o na ci yin zhe na/_rigs gcig
[\[274a.4\]]nyid la the tshom skyed par 'gyur ro/_/phyogs kyi tshig ni sgrub par byed pa nyid ma yin la/_gtan tshigs ltar snang ba ni sgrub par byed pa nyid du brjod pa'i phyir sgrub par byed pa yin pa de lta na dam bca' ba la rigs mi mthun pa yin pa de bas na/_gang las de dag las dam bca' ba nyid du the tshom za ba'i skabs yod pa
[\[274a.5\]]yin/_gzhan du gal te bye brag med par bsgrub par bya ba brjod pa dam bca' ba yin no zhes dam bca' ba'i tshig nyid bstan pas de dag la yang dgos par byed pa de'i tshe/_rdza mkhan bum pa byed do zhes bya ba'i bum pa bsgrub par bya ba yin par brjod pa de ltar/_bsgrub bya thams cad ni bstan pa dam bca' ba
[\[274a.6\]]nyid du thal bar 'gyur/_'dir yang de dang de nyid ni dper na shes par byed pa'i skabs su bsgrub par bya ba brjod pa gang yin pa lta bu'o zhes bstan par bya bar 'gyur ro/_/de de ltar na 'dir yang sgrub par byed par gyur pa nyid ma yin pa dag ni dam bca' ba nyid yin gyi/_rigs mi mthun pa sgrub par
[\[274a.7\]]byed pa nyid kyis dbang du byas pa ma yin no zhes bya bar mtshungs so/_/de ltar ni 'gyur mod kyi/_gal te sgrub byed phyir/_gzhan dag la yang skyon med na/_/gang yang dam bca' ba'i tshig sgrub par byed pa yin par 'dod pa de'i tshe yang gtan tshigs snang ba brjod pa la dam bca' ba nyid kyi skyon yod pa ma
[\[274b\]]
[\[274b.1\]]yin no/_/de ltar na dam bca' bsgrub par byed pa yin gyi gtan tshigs ltar snang ba brjod pa ni ma yin te/_ma grub pa'i don brjod pa'i phyir ro/_/grub pa'i don brjod pa yang sgrub pa'i byed pa yin no/_/de de ltar na ma grub pa nyid kyi phyir gtan tshigs ltar snang ba sgrub par byed pa ma yin pa de ltar na rigs mi
[\[274b.2\]]mthun pa dag la dam bca' ba'i the tshom gyi skabs yod pa ma yin no zhe na/_da ni bsgrub par bya ston pa/_/ji ltar sgrub byed yan lag yin/_/gal te ma grub pa brjod pa'i phyir/_gtan tshigs ltar snang ba sgrub par byed pa ma yin pa de'i tshe/_dam bca' ba'i tshig kyang ma grub pa nyid brjod par bya ba yin pas na/_
[\[274b.3\]]de yang sgrub par byed par mi 'gyur na/_'dod pa de'i phyir sgrub par byed pa nyid du brjod pas dam bca' ba sgrub par byed par 'gyur ba las gtan tshigs ltar snang ba'i rigs mi mthun pa ma yin pa de ltar na/_gzhan gyi de la dam bca' ba'i dogs par 'gyur ba nyid yin no/_/gang yang /_ltar snang bcas
[\[274b.4\]]brjod sogs bkod pa'i/_/lan ni 'brel med bzhad gad byed/_/phyogs kyi tshig sgrub par byed pa yin te/_ltar snang ba dang bcas pa brjod pa sgrub par byed pa nyid du brjod pas dam bca' ba sgrub par byed pa nyid du brjod pa'i phyir ro zhes bya ba la sogs pa rigs pa'i sgo'i 'grel bshad byed
[\[274b.5\]]pas phyogs snga mar bstan pa gang yin pa de/_'brel med nyid kyis phyogs snga ma mdzes par gso bar byed pa ma yin pa'i phyir bzhad gad yin no/_/'di la dper na mngon sum gyis ma nges pa yin no zhes bya ba dang /_tshig nyid du bye brag yod pa yin na/_sun 'byin bas ma nges pa yin no zhes
[\[274b.6\]]bya ba la sogs pa de lta bu'i lan gang yin pa de yang 'brel pa med pa nyid dang bzhad gad yin no/_/de ltar na ni de dag rnams/_/rigs min zhes sngar brjod zin te/_rigs pa dang ldan pa'i gtan tshigs kyi mtshan nyid ma brjod pa'i phyir ro/_/ltar snang ba dang bcas pa brjod pa la sogs pa la bzlog na
[\[274b.7\]]gnod pa can gyi tshad ma med pas khyab pa med pa'i phyir gtan tshigs nyid ma yin pas na/_de ni phyogs snga ma nyid ma yin no/_/'di ni sun 'byin pa nyid ma yin na ltar snang ba dang bcas pa brjod pa'i phyir zhes bya ba la sogs pa de lta bu'i khyad par brgyud pa dang 'gal ba mi 'khrul pa can 'god pa gzhan
[\[275a\]]
[\[275a.1\]]gyis byas pa na/_nus pa med par 'gyur bas lan yang dag par brjod pa'i nus pa gang gis de ltar bkod pa yin no/_/de bas na 'dis phyogs snga ma'i lan ma btab pa nyid kyi phyir zhes bzhad gad du bya ba yin no/_/de bas na 'di phyogs snga ma nyid ma yin no/_/gtan tshigs kyang khyad par
[\[275a.2\]]thams cad byed par nus pa ma yin no/_/de ltar na khyad par gang yin pa de nyid ni mi mthun pa'i phyogs dang 'gal ba nyid yin pa'i phyir/_gtan tshigs de las ldog par 'gyur ro/_/de lta ma yin na ji ltar 'dod pa'i khyad par dag gis gtan tshigs thams cad mi mthun pa'i phyogs la 'jug pa
[\[275a.3\]]med pa dang lan ldog pa med pa'i phyir 'ga' zhig kyang ma nges par mi 'gyur ro/_/khyad par ci 'dra ba 'bras bu dang ldan par 'gyur ba de dang der ni sngar rig byed skyes bus ma byas pa dpyod pa'i skabs su rgyas par dpyad zin to/_/gal te phyogs bstan pas med na mi 'byung ba sgrub par byed pa ma yin pa des
[\[275a.4\]]na/_'o na 'di sgrub par byed pa la nye bar mkho ba'i ngang tshul can ma yin pa'i mtshan nyid brjod par bya ba ma yin no/_/bsgrub par bya ba yang rtsod pa'i gzhir gyur pa dang /_rtogs par bya ba'i don yin no/_/de'i phyir yang brjod par bya ba nyid ma yin no zhes bya ba ni/_gzhan gyi yin no/_/bden te/_bsgrub par bya
[\[275a.5\]]ba brjod pa ni sgrub par byed pa la nye bar sbyor ba'i ngang tshul can dang /_go bar bya ba'i don yin no/_/de lta na yang /_bsgrub brjod rtogs pa'i don can nyid/_/yin yang mtshan nyid yin par brjod do/_/ci'i phyir zhe na/_bsgrub par bya ba dang /_bsgrub par bya ba ma yin pa bzlog pas bstan bcos
[\[275a.6\]]byed pa log par smra ba de ltar na/_bstan par bya ba de la rmongs med phyir te/_rmongs pa bzlog pa'i phyir ro/_/bsgrub par bya ba de'i mtshan nyid bzhi/_ngo bo bzhi ste/_ma grub pa dang sgrub par byed pa nyid ma yin pa la sogs pa ngo bo bzhi'o/_/de la rjes su dpag par bya ba'i mtshan nyid kyi mdo las/_ngo bo
[\[275a.7\]]kho na bdag nyid 'dod tshig gis/_ma grub sgrub byed min don brjod/_/rgol bas khas blangs pa gzung ngo /_/ci rigs par khong du chud par bya'o/_/rang gi ngo bos zhes bya ba ni ma grub par gzung ngo /_/rang gi ngo bo kho nas zhes bya ba ni sgrub par byed pa ma yin pa'o/_/'dod pa'i sgras ni 'dod pas yul du
[\[275b\]]
[\[275b.1\]]byas pa'o/_/bdag nyid kyi sgras ni sgrub par byed pa 'god par byed pa'i ngang tshul can gyis bsgrub byar 'dod pa gzung ngo /_/'dir snga ma gnyis kyis don la ma rig par brjod par bya ba mang ba nyid kyis/_don gyis brjod pa zhes bya ba la sogs pa phyi ma gnyis kyi don 'chad par byed do/_/de la 'dir ma brjod pa
[\[275b.2\]]'dod pas yul du byas pa'o/_/bsgrub par bya ba nyid ma yin pa de bas na de'i sgo nas skyon brjod pa gang yin pa ni ltag gcod yin no zhes kha cig smra'o/_/de dag bsal bar bya ba'i phyir/_ma brjod na yang /_'dod pas khyab pa bsgrub byar 'dod/_/ci dang 'dra bar zhe na/_bdag gi don bzhin te/_dper na mig
[\[275b.3\]]la sogs pa ni gzhan gyi don byed pa yin te zhes bya ba 'dir/_bdag gi don bsgrub par bya ba nyid ma brjod kyang /_bsgrub par bya ba yin pa lta bu'o/_/gal te bdag nyid kyi sgras rgol bas bsgrub par bya ba nyid du 'dod pa gang yin pa de bor nas/_gzhan 'dod pa thams cad bzlog pa byas pa de'i phyir/_
[\[275b.4\]]bdag nyid ces bya bas bstan bcos la ltos pa med par khas len pa ston par byed pa yin no zhes bya ba 'dis sngar khas blangs pa'i bstan bcos la ltos pa nyid 'gog par byed cing /_bden te bdag nyid kyi sgras/_gzhan 'dod thams cad bzlog na yang /_/bstan bcos las khas blangs pa'i phyir/_der
[\[275b.5\]]'dod pa thams cad bsgrub par bya ba yin no zhes dogs pa'i gnas su 'gyur ro/_/'grel las bdag nyid sgra brjod pa/_/dogs pa'i gnas ni brjod pa ste/_/slob dpon bdag nyid kyis so/_/log par rtogs pa yang mthong bar 'gyur ro/_/de'i phyir bdag gi sgra de dag de'i don du byas/_log
[\[275b.6\]]par rtogs pa yang bsal ba'i don du byas pa yin no/_/gal te rgol bas 'dod pa nyid bsgrub par bya ba yin pa de'i tshe/_chos kyi khyad par phyin ci log tu sgrub par byed pa la sogs pa 'gal ba rnams yod pa nyid ma yin no/_/gal te tshogs pa gcig bsgrub par bya ba yin pa de bas na de las bzlog pa'i
[\[275b.7\]]sgrub par byed pa yang gcig nyid yin no zhe na/_de ni bden te tshogs pa las bzlog pa'i sgrub par byed pa gang yin pa 'gal ba nyid yin te/_tshogs pa nyid bsgrub par bya ba nyid yin pa'i phyir ro/_/'on kyang don gcig sgrub par 'dod pa gang yin pa de nyid/_ltos pas chos dang chos can gyi/_/bye brag de
[\[276a\]]
[\[276a.1\]]ni brjod pa yin/_/zhes bya ba ni g.yo'i tha snyad ni khyad par dang khyad par bzhi ji lta ba bzhin du skyon bstan pa'i don to/_/gal te gzhan gyis ma brjod par yang ji ltar bsgrub par bya bar rtogs she na/_'di ltar/_ma brjod na yang 'dod pa yis/_/gnas skabs las ni/_rtsod pa'i skabs las/_rtogs
[\[276a.2\]]par 'gyur ro/_/'dod pas yul du byas pas de'i dpe'i rjes 'gro med pa yang /_skyon yin par 'dod kyi/_brjod pa tsam nyid la rjes su 'gro ba med pa ni ma yin no/_/ci'i phyir zhe na/_de skad du 'ga' zhig gis brjod ce na/_bshad pa yin no/_/gang du ji ltar zhe na/_slob dpon dbyig gnyen gyis/_ji skad bshad
[\[276a.3\]]bzhin te/_gal te bdag gzhan de ma grub/_dpe la'o/_/dpe de la/_rjes su 'gro ba med pa'i skyon/_/'dod pa gnod byed yin te/_'gal bar 'gyur ro/_/gzhan yang /_gal te gang la rtsod pa yis/_/don gang la rtsod pas te dper na ci bdag yod dam med ces bdag bsgrub par bya ba'i phyir/_sgrub dgod de
[\[276a.4\]]nye bar 'god par byed pa na bdag la sogs pa mngon par 'dod pa ste/_de bsgrub bya min na'o/_/'o na bsgrub bya ci yin zhes brjod par bya'o/_/gzhan du ni gal te rtsod pa'i gzhir gyur pa'i bsgrub par bya ba ma yin pa de'i tshe/_mi 'dod par 'gyur te/_dper na ming can dang 'brel pa las sngar sgra'i ngo bo don dang ldan pa
[\[276a.5\]]yin te/_rnam par dbye ba mthong ba'i phyir/_/zhes bya ba lta bu'o/_/de la 'dir sgra'i ngo bo ni rang gi ngo bo tsam gyis don dang ldan pa ma yin na/_don dang ldan par yang 'dod do/_/de'i tshe phyi rol gyi don dang ldan pa nyid mi 'dod par 'gyur ro/_/'brel med 'gyur/_dper na spyir gzhan gyi don nyid bsgrub par bya ba lta bu'o/_/
[\[276a.6\]]bstan ma thag pa'i tshul 'dis ni gnyis bcas sbyor ba la/_rjes 'gro dang ni 'gal ba dag_/bstan pa yin no/_/dpe bsgrub par bya bas stong pa yin na de nyid kyi phyir/_gtan tshigs la 'gal ba'i skyon bstan par rig par bya'o/_/dper na bum pa'i chos can la skyes bus mngon par gsal ba sems pa yod
[\[276a.7\]]pa can dang lus kyi rang bzhin dang bum pa'i nang nas gang yang rung bas gnyis pa dang bcas na ni bsgrub par bya ba yin te/_ut+pal ma yin pa'i phyir te/_rtsig pa bzhin no zhes bya ba lta bu'o/_/'di la rjes su 'gro ba yod pa ma yin no/_/ci'i phyir zhe na/_rtsig pa las skyes bu de 'dra ba gnyis pa dang
[\[276b\]]
[\[276b.1\]]bcas pa nyid du ma grub pa'i phyir ro/_/de ltar ni 'gyur mod kyi/_ci ste yang /_bsgrub par bya ba spyir 'dod na/_/don gzhan gang yang rung ba spyir bsgrub par bya bar 'dod pa des khyad par can 'phel bar byed pa ma yin phyir skyon yod pa ma yin no zhe na/_de nyid spyir bsgrub par bya ba lus khas len med grub
[\[276b.2\]]mi 'gyur/_lus don gzhan du gyur pa'i dngos po len pa med na/_gnyi ga la don gzhan med pa'i phyir/_rgyu'i phyir ro/_/gnyi ga la don gzhan du gyur pa'i dngos po yod na gang yang rung ba'i rten yin na/_de yang yod pa ma yin pa de ltar na/_spyi bsgrub par bya ba ma yin no/_/gzhan yang bum pa la
[\[276b.3\]]rang las don gzhan du gyur pa'i dngos po yod pa ma yin te/_'gal ba'i phyir ro/_/lus kyang rjes su 'gro ba med pa'i dogs pas 'dod pa ma yin te/_gang yang rung ba nyid kyi rten dang bral ba'i phyir/_tshig 'ga' zhig don gyis stong pa yin te/_brjod byas stong pa'i brjod pa rnams de de skad du
[\[276b.4\]]bshad pa'i tshig mi shes kyis bslang zhing blun pas bslangs shing bskyed pa yin no/_/de ltar ni 'gyur mod kyi/_gal te sgra don khyad par gyis rtog na/_byed na 'jig la'ang mtshungs pa yin/_/sgra mi rtag pa nyid du bsgrub par bya ba la yang /_don gang yang rung ba la dmigs pa na/_bum pa dang sgra'i khyad par
[\[276b.5\]]la rtog pas skyon mtshungs pa yin no/_/'di lta ste mi rtag pa spyir gyur pa bsgrub par bya ba dag ni sgra mi rtag pa nyid du bum pa'i mi rtag pa nyid nas tha dad par rtog pa na 'di la'ang skyon du 'gyur te/_ji ltar sgra la sgra'i mi rtag pa nyid du bsgrub par bya ba ma yin no ste/_rjes su 'gro ba med pa'i dogs pas khas mi len
[\[276b.6\]]pa'i phyir ro/_/bum pa'i mi rtag pa nyid kyang ma yin te/_mi srid pa'i phyir ro/_/mi rtag pa nyid du bsgrub par bya ba gzhan yang yod pa ma yin no/_/de lta na sgra dang bum pa dag tha dad par rtog pa la/_khas blangs pa la sogs pa dang 'gal ba'am bsgrub par bya bas stong pa'i skyon du 'gyur ro zhe na/_skyon de dang de yod pa
[\[276b.7\]]ma yin no/_/ci'i phyir zhe na/_'jig pa grub pa yis/_de lta na sgra ni grub phyir ro/_/mi rtag pa grub pa nyid kyis sgra mi rtag par sgrub par byed pa nyid kyi phyir ro/_/kho bo cag ni bum pa dang rtsig pa la gang yang rung ba don gzhan nyid bsgrub par bya bar 'dod pa nye bar 'god pa rjes su 'gro ba ma yin no zhes/_bsgrub par bya
[\[277a\]]
[\[277a.1\]]bas stong pa la sogs pa'i rang bzhin yin par ni mi smra'i/_'on kyang bsgrub par bya ba'i chos de 'dra ba nyid dpyad na ma grub pa yin no/_/de ltar 'di la ni ma yin no/_/de ltar na 'jig pa spyir grub pa nyid kyis de dang ldan par phyis sgra bsgrub par bya'o/_/gang yang rung ba don gzhan du gyur pa 'ga' zhig
[\[277a.2\]]kyang grub pa yod pa ma yin pa de ltar na/_gang gis na gang yang rung ba de ltar don gzhan yod na/_de ltar na/_bum pa yang gang yang rung ba gnyis pa dang bcas pa'i bum par 'gyur ro/_/de ltar na ji ltar mi rtag pa nyid kyis sgra de dang ldan pa yin pa de ltar bsgrub par bya bas stong pa ma yin zhing /_de ltar ma yin na/_gcig
[\[277a.3\]]la mi rtag pa gnyis su thal bar 'gyur ro/_/de bas na mi rtag pa nyid kyi spyi sgra'i rten la bsgrub par bya ba yin pa de ltar na skyon yod pa ma yin no/_/de ltar ni 'gyur mod kyi/_gal te sgras khyad par mi rtag ces mi 'jug_/chos can sgras khyad par du byas pa'i mi rtag pa nyid rjes su 'jug pa med pa de ltar na/_bsgrub
[\[277a.4\]]par bya ba des stong pa yin no zhe na/_skyon de yod pa ma yin no/_/ci'i phyir zhe na/_mi ldan ldog phyir ro/_/ma 'brel pa rnam par gcod par khyad par du byas pa'i phyir ro/_/mi ldan gzhan dang ldan pa dag_/rnam gcod phyir na/_ma 'brel pa dang gzhan dang ldan pa rnam par gcod pa dag gis/_rnam gcod ni rnam gnyis
[\[277a.5\]]te/_khyad par du byas pa yin zhes sngar bshad zin to/_/de la mi ldan pa/_bzlog la ma 'brel pa rnam par gcod pa byas pa na/_gzhan dang 'brel ba ldog par mi 'gyur ba de ltar na/_rjes 'gro med pa yin/_bsgrub par bya bas stong pa ma yin no zhes bya ba'i tha tshig go/_/de spyi mi rtag pa nyid/_bsgrub par
[\[277a.6\]]bya ba yin pas/_grub pa la sgrub pa ma yin te/_ma 'brel pa rnam par gcod pa ma grub pa nyid kyi phyir ro/_/gang byas pa de ni mi rtag pa yin no zhes bya bas/_mi rtag pa nyid kyis khyab pas bstan pa dang /_sgra yang byas pa yin no zhes bya bas phyogs kyi chos bstan pa'i shugs kyis/_sgra mi rtag pa nyid du grub
[\[277a.7\]]pa'i phyir ro/_/ma 'brel pa rnam par gcad pa'i spyis kyang rjes su 'gro ba med pa'i skyon gyi dogs par mi 'gyur ro/_/de de ltar na ma 'brel pa rnam par gcod pas khyad par du byas pa'i phyir/_de de mi rtag pa nyid kyi spyi/_sgra chos can gyi khyad par can rjes 'gro med pa'i skyon ldan med do/_/'dod pa bsgrub
[\[277b\]]
[\[277b.1\]]par bya ba'i tshig 'dis ni/_gang byas pa de ni mi rtag pa yin te/_sgra yang byas pa yin no zhes bya ba de bzhin du gtan tshigs chos can sgras khyad par du byas pa'i mi rtag pa nyid sgra la med do zhes sgrub par byed cing /_de bzhin du chos mi rtag pa nyid kyi chos kyi khyad par du byas pa'i sgra med par sgrub par byed pa de ltar
[\[277b.2\]]na/_chos can chos dag gis/_chos dang chos can khyad par can/_/'gog par byed pa'i rgol ba bsal ba yin te/_ji ltar skyon 'di yod pa ma yin no zhe'o/_/ci'i phyir zhe na/_chos can de ltar mi sgrub phyir/_/sgra chos can la spyi bsgrub par bya ba ma yin pa gang gis na de las bzlog pa sgrub par byed pa nyid kyi phyir/_
[\[277b.3\]]'gal ba nyid du 'gyur/_de'i phyir tshogs pa dmigs kyis bkar ba ni/_chos can la ni 'gal ba med/_/ci'i phyir zhe na/_gang phyir de ltar sgrub mi 'dod pas so/_/'o na ci yin zhe na/_sgra 'dir chos 'ba' zhig bsgrub bya yin/_mi rtag pa nyid la sogs pa'i yin par 'dod do/_/de lta ma yin na sgra mi rtag par mi 'gyur
[\[277b.4\]]ro/_/'o na ci yin zhe na/_sgra mi rtag pa sgra la sgrub par 'dod par 'gyur ro/_/de yang 'dod pa ma yin pa de ltar na/_de las bzlog pa la 'gal ba yod pa ma yin no//_//da ni bdag nyid smos pa 'chad par byed de/_chos can gcig la'ang bstan bcos kyi/_/chos rnams du ma khas len kyang /_/bstan
[\[277b.5\]]bcos las khas blangs su zin kyang /_gal te bstan bcos byed pa des chos can gcig la nam mkha'i yon tan nyid la sogs pa'i chos mang po mngon par 'dod pa de lta na yang gang zhig sgrub par byed pa 'god par byed pa des bdag nyid 'dod pa ste/_mi rtag nyid la sogs pa bsgrub par bya bar 'dod
[\[277b.6\]]pa de nyid rnam pa 'ga' zhig gis bsgrub byar 'gyur gyi/_bstan bcos byed pa'i 'dod pa ni ma yin no/_/slob dpon gyis de ltar bstan pa'i don du bdag nyid sgra smos so/_/gal te bstan bcos khas blangs phyir/_/rgyu nyid kyi phyir des bstan pa'i chos thams cad bsgrub par bya ba nyid du gzung bar bya
[\[277b.7\]]bar 'gyur ba de'i tshe/_thams cad bzung bas ji ltar khas blangs pa'i chos kyi tshogs las chos gcig la yang /_rab tu gnod pa ste/_yin na/_bstan tshigs dang /_dam bca' ba dag skyon te/_gtan tshigs 'gal bar 'gyur na'o/_/dam bca' ba ni chos kyi khyad par gsal ba la sogs pa ste/_yan lag las
[\[278a\]]
[\[278a.1\]]yan lag can gzhan ma yin no zhes bya ba la sogs pas bshad pa dang 'chad par 'gyur ba'i skyon du 'gyur ro/_/de ltar na sgra mi rtag pa sgrub pa na/_byas pa nyid kyi gtan tshigs las chos can dri la sa'i yon tan nyams pa'i phyir/_sa'i yon tan nyid bzlog pa nyid kyi phyir byas pa nyid ces bya ba'i
[\[278a.2\]]gtan tshigs 'gal bar 'gyur ro/_/de ltar na bstan bcos la brten nas sgrub par byed pa 'god pa gang yin pa de bstan bcos la 'dod pa'i chos kyis gnod pa na 'gal bar 'dod pa yin te/_dper na byas pa nyid kyis sgra mi rtag pa nyid du bsgrub par bya ba la nam mkha'i yon tan la sogs pa'i chos 'ga' zhig
[\[278a.3\]]bsal ba lta bu'o/_/de ltar ni 'gyur mod kyi/_gal te de ni skabs min ma yin/_chos can sgra la dri za'i yon tan nyid yin par sgrub pa'i skabs ma yin no/_/des na de bstan pa na yang 'gal ba ma yin no zhe na/_gzhan la mtshungs/_de ltar ni dri la sa'i yon tan nyid kyi skabs ma yin pa de gzhan la yang ste/_sgra la
[\[278a.4\]]yang nam mkha'i yon tan nyid la sogs pa mtshungs shing 'dra ba yin no/_/de bas na de bzlog par bya ba yin pa'i phyir skyon du mi 'gyur ro/_/de ltar ni 'gyur mod kyi/_ci ste 'dir chos can skabs yin/_nam mkha'i yon tan nyid la sogs pa 'di la chos can sgra'i skabs yin te/_de la mi rtag pa nyid
[\[278a.5\]]du dam bca' ba'i phyir ro/_/de bas na nyes pa de ni de las bzlog pa nyid kyi phyir yin gyi/_sa'i yon tan nyid ni ma yin te/_de'i chos can gyi skabs ma yin pa nyid kyi phyir ro zhe na/_de lan min te rgol bas bkod pa'i skabs yin pa de ltar na chos can la brten pas nam mkha'i yon tan nyid bzlog pa la
[\[278a.6\]]skyon brjod pa ma yin zhing gang gis sa'i yon tan nyid bzlog pa la mi 'gyur ro/_/'o na ci yin zhe na/_bstan bcos don sgrub byed/_skabs nyid yin pa'i phyir ro/_/de lta ma yin na/_rgol bas bkod pa nyid yin pa'i phyir mi rtag pa nyid la sogs pa bsgrub par bya ba'i chos kyang skabs nyid la ltos par 'gyur ro/_/
[\[278a.7\]]des na gal te chos can gyi skabs ma yin pa de ltar na/_chos can la grags pa'i chos gcig kyang la lar 'ga' zhig dang 'gal na/_bsgrub par bya ba las bzlog pa'i phyir 'gal ba de nyid yin no zhes bya ba'i don to/_/chos can chos sogs sgrub byed kyi/_/ci ste rgol 'dod sgra 'gyur na/_/ci ste rgol ba 'ga'
[\[278b\]]
[\[278b.1\]]zhig kyang chos can gyi bye brag bsgrub par bya ba nyid du 'dod pa sgrub par 'gyur te/_dper na chos can gyi bye brag gang yin pa de ni bsgrub par bya ba yin te/_chos can chos nyid yin pa'i phyir bsgrub par bya ba'i chos bzhin no/_/sogs pa smos pa ni/_gang dang gang bsgrub par bya ba'i spyi'i phyogs gcig gi bye brag
[\[278b.2\]]gis gang yin pa de ni bsgrub par bya ba nyid du rgol bas 'dod pa yin te/_dper na bsgrub par bya ba'i chos lta bu'o/_/de bzhin du chos kyi khyad par yang yin no zhe na/_'di ltar chos can chos sogs sgrub byed kyis rgol ba'i 'dod pa 'grub par mi 'gyur te/_bzlog na gnod pa can gyi tshad ma min pas khyad
[\[278b.3\]]pa med pa'i phyir rjes su dpag pa lhag ma dang ldan pa nyid du 'gyur ro/_/gzhan yang /_gnas skabs 'ga' yis 'dod 'gyur ba/_/rgol ba'i'o/_/de yang ste 'dod pa'o/_/skabs su bab pa de dag gis rtogs 'gyur/_nus pa rgyur gyur pa gang gis 'dod pa rtogs par 'gyur ro/_/khyod kyi 'dod pa'i stobs kyis
[\[278b.4\]]yin/_/zhes bya ba mngon par 'dod pa'i yul ma yin pa smra ba gzhan gang yin pa de la rigs pa cung zad kyang yod pa ma yin no zhes bya ba'i tha tshig ste/_gsal bar dbang phyug dag gis byas pa yin no/_/gzhan yang /_'bras bu'i rtags can min de brjod/_/de skad du rgol ba'i 'dod pa/_'khrul pa yis ni
[\[278b.5\]]gnod par 'gyur/_/'di la 'bras bu'i rtags yod pa ma yin pas na zhes tshig rnam par sbyar ro/_/'bras bur gyur na 'dod pa sgrub pa yin par 'gyur te/_de yang 'dod pa ma yin pa de ltar na 'khrul pa yin no/_/gzhan yang gal te bsgrub par bya ba nyid du 'dod pa bsgrub par bya ba'i chos med na mi 'byung ba
[\[278b.6\]]ma yin pa la gnod par 'gyur ba de'i tshe de la med na mi 'byung min don la'ang /_gnod 'gyur gzhan la/_skabs su bab pa'i bsgrub par bya ba'i chos la ci zhig gnod/_cung zad nyid kyang ma yin no/_/gang zhig med na mi 'byung bar mi 'gyur ba gang yin pa de la gnod pa na/_de la gnod pa ma yin pa de ltar na/_
[\[278b.7\]]med na mi 'byung ba ma yin na bstan bcos la mthong ba la gnod pa na/_rgol bas 'dod pa'i bsgrub par bya ba gnod pa cung zad kyang yod pa ma yin te/_grub pa nyid yin no/_/de ltar ni rang gi spyod yul la ste rang gi bsgrub par bya ba la rjes dpag dngos po'i stobs kyis zhugs pa lung la ltos pa med par
[\[279a\]]
[\[279a.1\]]bshad/_rjes su dpag pa des grub dngos po cung zad de ni legs par grub pa de rnam pa gzhan du bya bar nus pa ma yin no/_/de tshe bstan bcos la mthong med/_/gnod pa'am med pa zhes te/_bstan bcos de thos pa med pa'i phyir ro/_/de ltar ni 'gyur mod/_gal te rtsod der de tshe 'gyur/_/bstan bcos
[\[279a.2\]]khas blangs nas rtsod pa'i skabs su gyur pa yin pa des de la gnod pa na/_rgol bas rtsod pa de dor bar 'gyur ba de ltar na/_de'i khas blangs pa nyams par 'gyur ro zhe na/_de'i tshe/_dngos po'i stobs kyis zhugs pa'i rjes su dpag pas dpyod pa'i dus na skyon de min te/_khas mi len pa'i phyir bstan bcos
[\[279a.3\]]khas blangs pa med pa'i phyir ro/_/khas blangs pa yang dpyod pa mi rung ba'i phyir ro/_/khas blangs pa nyams pa ma yin no/_/de ltar khas len na ste/_khas len par byed na'o/_/dpyod pa 'di thabs yin des na sngar dpyad cing phyis len pa yin no/_/de ltar na dpyod pa'i dus na khas blangs pa/_de tshe yod kyang
[\[279a.4\]]yan lag min/_/dpyod pa'i dus na yod na yang bstan bcos kyi don khas len pa yan lag nyid ma yin no/_/ci'i phyir zhe na/_'di ltar mngon sum la sogs pa'i yul gsum yin te/_de la mngon sum dang /_rjes su dpag pa'i yul ni sngar rnam par dag par bya ba dag yin te/_de ltar rnam par dpyod pas
[\[279a.5\]]yul ni gnyis po dag_/rnam par dag pa'i phyir/_bstan bcos yongs su len par byed par 'dod pa dus der 'gyur/_yongs su brtags pa'i dus las dus phyis bstan bcos len par 'gyur ro/_/de tshe bstan bcos nyid kyis gnod par rgol ba la 'gyur ro/_/ci'i phyir zhe na/_de dang 'gal ba ste/_bstan
[\[279a.6\]]bcos dang 'gal bas so/_/de grub pa'i don te bstan bcos la mthong ba'i don dag la dpyod pa gang yin pa de'i dpyod du mi rung nyid phyir ro/_/bstan bcos la 'gal ba yod na des bstan pa'i don mi rung ba'i phyir te/_gtan med pa'i dpyad pa mi 'jug go zhes bya ba'i don to/_/de de ltar na yul gnyis
[\[279a.7\]]rnam par dag pa'i phyir gnas gsum pa la rjes su zhugs pa yin te/_de gang gi tshe khas len par 'gyur ba de'i tshe/_de'i gnas gsum pa la 'pho bar 'gyur ba de la/_gnas gsum par ni 'pho ba na/_/yod na bstan bcos khas len pa rigs ldan yin/_de'i tshe des bstan pa'i don dpyod pa la
[\[279b\]]
[\[279b.1\]]lung gnod pa can yin no/_/de la'ang de ltar bstan bcos yongs su len pa na/_bstan bcos la mthong ba gnod par bya ba'i don thams cad bsal bar bya ba ni ma yin gyi/_'on kyang skabs su bab pa/_bsgrub par bya ba'i chos med na mi 'byung ste/_dper na mi rtag pa nyid kyis bdag med pa nyid la sogs
[\[279b.2\]]pa lta bu'o/_/de nyid la gnod pa dag_/bsal bar bya ba'i gzhan min te/_/gzhan gnas skabs la bab pa'i bsgrub par bya ba'i chos dang ma 'brel ba dag ni ma yin no/_/ci'i phyir zhe na/_thug pa med par thal phyir ro/_/dri la sogs pa la sa'i yon tan nyid la sogs pa gsal ba na/_byas pa mi
[\[279b.3\]]rtag pa nyid sgrub par byed pa'i phyir brjod pa na yang 'gal bar 'gyur ro zhes bya ba'i don to/_/bstan bcos khas blangs nas rtsod par bya ba yin no zhes brjod pa gang yin pa de dang de yang rigs pa ma yin te/_gang la lung gi don dpyod pa'i skabs su gyur pa de la bstan bcos khas blangs pa med par
[\[279b.4\]]de rnam par gzhag pa'i don dag la dpyod pa nyid mi 'jug pa'i phyir ro/_/gang gi tshe bstan bcos la ltos pa med par dpyod pa na/_grub pa la gags byed pa cung zad kyang med pa de'i tshe/_lung la grags pa ma yin pa'i don la/_dpyod pa kun la bstan bcos dag_/bzung zhes lugs 'di gang gis byas/_/
[\[279b.5\]]'ga' zhig gis kyang byas pa rigs pa nyid ma yin no/_/de ni da ni zhes bya ba la sogs pas rigs pa ma yin par ston par byed do/_/gal te grub pa'i mtha' khas len pa can sngon du song ba can gyi dpyod pa yod na/_dngos po grub kyi/_de lta ma yin na dngos po'i 'brel pa yod na yang ma yin no zhes rnam
[\[279b.6\]]par gzhag pa yin na/_da ni/_'o na grub mtha' med rnams kyis/_/gang dag grub pa'i mtha'i ming yang med pa'i gnag rdzi mo la sogs pa de dag gis du bas te rtags med na mi 'byung ba dag gis kyang me ni 'dzin mi 'gyur/_yod pa nyid du nges pa ma yin te/_bstan bcos yongs su bzung ba med pas/_
[\[279b.7\]]grub pa la gags byed pa'i phyir ro/_/ci ste bstan bcos yongs su bzung ba med par yang /_grub pa la gags byed pa med na/_'o na ni bstan bcos yongs su 'dzin pa cung zad kyang byed pa ma yin no/_/de bas na bstan bcos yongs su 'dzin pa rigs pas thob pa ma yin no//_//
[\[280a\]]
[\[280a.1\]]tshad ma rnam 'grel gyi 'grel pa/_bam po sum cu rtsa bdun pa/_gal te ci ste rtsod pa'i dus na bstan bcos yongs su gzung bar bya ba nyid yin no zhes rnam par gzhag pa de byas na gzung bar bya ba nyid yin no zhe na/_de ni ma yin te/_'di ltar 'jig rten na grags
[\[280a.2\]]pa'am/_skyes pas lhan cig byas pa 'brel bar 'gyur grang ste/_dper na rna ba la sogs pa lta bu'am/_bdag nyid dang yon tan dang skyon yongs su rtogs pa'i tshad ma'i dbang gis don khas len pa'i tshad mas byas pa yang yin grang na/_re zhig snga ma ni ma yin te/_khas len pa 'ga' zhig
[\[280a.3\]]gis skye bo reng bur skyes 'gyur ba'i'o/_/gnyis pa yang ma yin te/_lung tsam gyis yon tan nyes pa ma mthong ba la'o/_/de bas na/_grub mtha' ngan pa 'dzin byed pa/_/'di ni gang las rnyed pa yin/_/dper na lung 'di ma yin gyi 'di ma yin no zhes bya ba lta bu'o ste ma yin pa nyid yin no/_/grub mtha'
[\[280a.4\]]nyid ngan pa 'dzin pa yin te/_de la mos pa de las dbral bar mi nus pa nyid kyi phyir ro zhes bya ba ni/_dpyas pa nyid yin no/_/rnam par gzhag pa tsam yang lung 'ga' zhig gi yang ma yin pa de ltar na/_de dang 'brel pa gang las yin/_/gang gis na de gdon mi za bar dpyod pa'i dus na khas blang bar bya
[\[280a.5\]]ba yin/_de med par yang grub pa la gags byed pa med pa'i phyir ro/_/gzhan yang gal te bstan bcos la mthong bas gnod par bya ba sgrub par byed pa'i nus pa yang /_la lar gnod pa skyed par 'gyur ba de'i tshe/_'di thob par 'gyur te/_gal te sgrub par byed gcig la/_/rgol ba kha cig_/bstan
[\[280a.6\]]bcos thams cad dpe dag tu ston pa de'i tshe sgrub byed 'gyur ro/_/de lta ma yin na/_chos gcig ma bstan pa na yang rjes su 'gro ba can de nyid la gnod pa'i phyir/_gtan tshigs thams cad 'gal ba dang dpe bsgrub par bya bas stong par 'gyur ro zhe na/_'di yang nus pa ma yin te rigs pa 'ga'
[\[280a.7\]]zhig kyang yod pa ma yin pa de ltar na/_de dag 'jig rten 'das lugs sam zhes bzhad gad du mdzad pa'o/_/gzhan yang skabs su bab pa'i bsgrub par bya ba'i chos de las gzhan pa'i/_/'brel pa med pa gang yin pa ste/_'brel pa med pa'i chos nam mkha'i yon tan nyid la sogs pa ma grub
[\[280b\]]
[\[280b.1\]]na/_skabs su bab pa'i bsgrub par bya ba'i chos dang /_gtan tshigs dag ni cis mi 'grub/_/de bsgrub phyir skabs su bab pa'i bsgrub par bya ba sgrub par byed pa'i phyir bshad pa gang yin pa de/_cis gnod 'gyur te 'gal bar 'gyur/_de la ni grub par 'gyur na/_bdag nyid bsgrub par bya ba de la grub par
[\[280b.2\]]'gyur zhing /_'brel ba med pa'i don gzhan la grub pa med par 'gyur na yang ngo /_/'brel pa med pa grub pa'am mi 'grub kyang rung skabs su bab pa grub pa nyid kyis de med na mi 'byung ba sgrub par byed pa yin pa'i phyir ro zhes bya ba'i don to/_/gal te bstan bcos kyi don la gnod par bya ba la bsgrub par bya bar 'dod
[\[280b.3\]]pa nyid grub par mi 'gyur ro zhe na/_de dang de yod pa ma yin te/_'di ltar bsgrub par bya ba'i/_chos can gyi bstan bcos la mthong ba'i chos ni ji snyed pa de/_ma lus pa/_dpe ni nye bar 'god ma yin/_/'gro ba sems ldan me la sogs/_/bsgrub par bya ba/_rjes su dpog gang las she na/_/tshig dang dud sogs
[\[280b.4\]]las te rang gi bsgrub par bya ba med na med pa'i rtags las so/_/dper na skyes bu 'di sems dang ldan pa yin te/_smra ba'i phyir/_bdag bzhin no zhes bya ba sgrub par byed pa'i byed pa po skyes bu las tha dad pa'i don dam pa'i skyes bu med pa yang sgrub par byed pa de ltar na 'gal ba brjod pa yin na yang /_
[\[280b.5\]]sems dang ldan pa rtogs par 'gyur ba lta bu'o/_/du ba dngos por gyur pa las me dang ldan pa'i sa phyogs bsgrub par bya ba la da ltar dang 'dir khyod kyi 'dod pa'i bsgrub par bya ba nyid du mngon par 'dod pa'i me dang 'brel pa med na yang sgrub par byed do zhes bshad pa na yang shugs kyis mi 'grub pa lta
[\[280b.6\]]bu'o/_/gzhan yang rang bzhin dang ste shing la sogs pa lta bu'o/_/rgyu ni me la sogs pa'o/_/don gyis ni rang bzhin du gyur pa'i shing sha pa la sogs pa'am 'bras bu du ba la sogs pas so/_/'khrul pa med par sgrub pa na/_rgol ba 'ga' zhig gi rtsod gnod pa la/_de la gnod pa'i
[\[280b.7\]]phyir rang bzhin bdag nyid las de med na mi 'byung ba'i don ldog par mi 'gyur na gang gis ni rang gi yul la shes pa skyed par mi byed/_rtogs par byed pa gzhan gyis kyang /_skyes bus bsgrub byar 'dod pa'i don dag dang /_med na mi 'byung de gtan tshigs med na mi 'byung ba can
[\[281a\]]
[\[281a.1\]]gyi gtan tshigs la don rtogs pa gang yin pa de nyid med na mi 'byung ba nyid kyis gtan tshigs la de rtogs pa gang yin pa de nyid bsgrub par bya ba'i don nyid du grub pa yin no zhes de nyid kyis rtogs pa yin no/_/gzhan yang skabs la bab pa'i bsgrub
[\[281a.2\]]par bya ba'i chos sgrub par byed pas bstan bcos kyi don gang las gnod par byed par 'gyur te/_dper na mi rtag pa nyid la sogs pa'i sgrub par byed pas nam mkha'i yon tan nyid la sogs pa lta bu'o/_/de la ci rgol bas byas pa nyid ces bya ba'i gtan tshigs de brjod pas
[\[281a.3\]]de gnod pa can du 'byung ba yin nam/_'on te brjod kyang rung mi brjod kyang rung dngos po nyid kyis yin grang na/_gal te gtan tshigs brjod mi brjod/_/dngos su bstan bcos la mthong ba'i don la 'gal ba de'i tshe/_'dir rgol ba skyon ci gnod/_skyon gang gis na bstan bcos kyi don la gnod pa na
[\[281a.4\]]'gal ba yin no zhes rjod par byed de de ltar na rgol ba de brjod pa'i skyon gyis te/_byas pa nyid la sogs pa'i gtan tshigs kyis so/_/bstan bcos gnod pa skyed ma yin/_'on kyang dngos po nyid las yin no/_/gal te bstan bcos kyi don khas blangs pa la gnod byed dpyad pa
[\[281a.5\]]med par brjod pa'i phyir rgol ba de'i skyon yin no zhe na/_de la gal te rgol ba de gnod pa can gyi gtan tshigs mi brjod pa de'i tshe/_gtan tshigs des bstan bcos de la/_ci'i phyir mi gnod/_gang gis na gnod pa can brjod pa'i phyir skyon dang ldan pa yin no zhes bstan
[\[281a.6\]]par 'gyur/_dngos po de gnod pa can yin zhing bstan bcos skyon dang ldan pa yin no zhes rgol ba mi rigs pa cung zad kyang mi byed de rgol ba des mi rigs byed med rnam pa gang gis dngos su gtan tshigs kyis bstan bcos kyi don nyes pa ste/_sun 'byin par 'gyur/_gal te
[\[281a.7\]]dngos su bstan bcos kyi skyon gyis de gnod pa can gyi gtan tshigs yin pas na gnod pa can gyi gtan tshigs de brjod pas kyang /_rgol ba skyon med pa can yin pa de'i tshe dngos su ma grub pa la sogs pa'i gtan tshigs ltar snang bar yang 'gyur na des byas pa ma yin pa de
[\[281b\]]
[\[281b.1\]]ltar na/_de brjod pa na yang rgol ba skyon dang ldan par mi 'gyur ro zhe na/_de ni ma yin te/_'di ltar/_gtan tshigs ltar snang gzhan dag la/_/'dod pa nyid de bsgrub par bya ba'i chos nye bar bkod nas/_sgrub med phyir rgyu'i phyir/_rgol ba don med brjod pa skyon 'gyur na/_'dod
[\[281b.2\]]pa la gegs byed pa'i phyir ro/_/sgrub par byed pa'i sbyor ba 'bras bu med pa'i rgyu nyid kyis so/_/'di la med/_byas pa nyid la sogs pa mi rtag pa nyid sgrub par byed pa'i gtan tshigs yod na bstan bcos kyi don 'brel pa med pa la gnod par byed pa na yang rgol ba nyes pa dang ldan par mi
[\[281b.3\]]'gyur ro/_/ci'i phyir zhe na/_bsgrub par bya bar 'dod pa mi rtag pa nyid la sogs pa/_de sgrub phyir na ste rgyu'i phyir ro/_/gzhan yang /_gal te bstan bcos la lar 'ga'/_/skabs ma yin pa rigs min par 'gyur te/_skabs ma yin pa'i sgrub par byed pa'i gtan tshigs yod pa bstan
[\[281b.4\]]bcos kyi don 'brel pa med pa la gnod pa can thob pa de la skabs su bab pa/_gzhan yang rigs pa dang /_smra ba gang yin pa de yang /_bsgrub par bya ba smra ba dag ni 'gog byed pa/_dper na khyod mi rigs pa smra'o zhes bya ba lta bu'o/_/de ltar 'gog pa la rigs pa cung zad kyang yod pa ma yin
[\[281b.5\]]gyi/_'on kyang 'di ni de ltar rgyal po'i chos lugs sam/_gzhan yang bstan bcos la mthong ba'i don rnams thams cad mtshungs byas nas/_sgrub par byed pa brjod mi nus/_/bstan bcos kyi don thams cad bsgrub par bya ba yin pas gcig kyang sgrub par byed pa ma yin pa de'i tshe/_gtan tshigs
[\[281b.6\]]thams cad skyon dang ldan par 'gyur ro/_/rgyu des na bsgrub bya sgrub byed 'di/_rnam gzhag thams cad la sgrub par byed pa rgyun 'gyur ba de bas na/_skabs su bab pa'i bsgrub par bya ba'i chos grub pa ni/_'brel pa med pa ma grub pa'am/_bsgrub par bya ba yod na/_sgrub par byed pa skyon
[\[281b.7\]]dang ldan pa ma yin no zhes bya ba der gnas so/_/gal te de ltar na nam mkha'i yon tan nyid la sogs pa gcig bsgrub par bya ba ma yin pa na/_sgra mi rtag pa nyid la sogs pa sgrub par byed pa'i gtan tshigs byas pa nyid la sogs pa skyon dang ldan pa nyid ma yin no/_/'o na 'di ltar don gzhan mi 'dod
[\[282a\]]
[\[282a.1\]]pa la yang bsgrub par bya ba yin na bsgrub par bya ba la cung zad kyang gnod pa med pa'i phyir/_gang gi tshe de nyid la mnyan par bya ba nyid la sogs pas rtag pa nyid la sogs pa grub par byed pa de'i tshe/_de grub pa na yang 'gal ba mi 'khrul pa can gyi skyon du mi 'gyur ro zhe na/_de ni ma
[\[282a.2\]]yin te/_'gal nges pa ste/_'gal ba mi 'khrul pa can bsgrub par bya ba'i chos de dag gnod byed 'gyur ro/_/chos can gcig la 'gal ba dag_/mi rung phyir na ste/_chos can sgra gcig la rtag pa dang mi rtag pa dag 'gal ba gnas pa med pa'i phyir ro/_/'gal ba nyid grub na/_mi rtag pa nyid du 'dod pa nyid la
[\[282a.3\]]gnod par 'gyur na/_'di la ni de 'dra'i 'gal ba yod ma yin/_ji ltar rtag pa dang mi rtag pa 'di gnyis 'gal ba yin pa de ltar na skabs su bab pa dang skabs su bab pa ma yin pa'i chos can dag gi nang nas skabs su bab pa'i bsgrub par bya ba la skabs su bab pa ma yin pa dang 'gal ba yod pa ma yin na gang gis na
[\[282a.4\]]gcig grub pa na gzhan la gnod par 'gyur/_dper na sgra la mi rtag pa nyid dang nam mkha'i yon tan nyid med pa dag byas pa nyid las grub pa thob pa lta bu'o/_/de bas na gnod par byed pa ma yin pa dag rtags gcig las grub pa la 'gal ba yod pa ma yin no/_/gal te de dag skabs su bab pa
[\[282a.5\]]dang skabs su bab pa ma yin pa dag phan tshun gnod bya dang /_gnod byed min na'ang /_skabs ma yin pa gcig la bstan bcos kyi don las phyin ci log tu grub na/_bstan bcos kyi bslad par 'gyur ba de ltar na/_bstan bcos don bslad phyir/_rgyu'i phyir 'brel med la/_skabs ma yin pas
[\[282a.6\]]na de med na mi 'byung ba ma yin pa'ang mi rtag pa nyid la sogs pa 'dod pa la gnod par 'gyur ro zhe na/_de'i tshe bstan bcos bslad par 'gyur te/_de yang byas pa nyid kyi phyir dri la sa'i yon tan nyid bzlog pa la yang mtshungs pa de ltar na/_skabs su bab pa mi rtag pa nyid sgrub pa la yang 'gal
[\[282a.7\]]bar 'gyur ro/_/de ltar na rtags thams cad dang bstan bcos la chos 'ga' zhig la gnod par byed pa na gzhan 'ga' gang yin pa de yang gtan tshigs thams cad kyi 'gal ba yin par mjug bsdu ba'i sgo nas gnod byed 'gyur ro/_/gal te nam mkha'i yon tan nyid la sogs
[\[282b\]]
[\[282b.1\]]pa de sgra nyid dang /_'brel pa yod pa yin gyi chos can dri la sogs pa'i rgyu ma yin pa'i rgyu des de nyid la/_sgra la skabs su bab pa'i gtan tshigs kyis gnod par 'gyur/_gzhan gyis gzhan la min no zhe na/_de bden ma yin no/_/'di ltar gtan tshigs kun rang bsgrub bya la/_
[\[282b.2\]]rang gi bsgrub par bya ba gang yin pa de la yon tan nyes pa dpyad phyir ro/_/de dang gzhan ji srid du rang gi bsgrub par bya ba de la gnod pa'i phyir gtan tshigs kyi skyon dang ldan par 'gyur te/_bstan bcos las khas blangs pa'i phyir der grags pa thams cad bsgrub par bya ba yin pa de ltar
[\[282b.3\]]na la lar chos gcig la gnod pa yang 'gal ba nyid yin no/_/gzhan yang /_bsgrub bya la med mi 'byung ba'i/_/'brel pa zhes bya gzhan de dang /_/bsgrub par bya ba'i chos med na mi 'byung ba yin te/_dper na mi rtag pa nyid ni sdug bsngal la sogs pa med na mi 'byung ba'i phyir
[\[282b.4\]]ro/_/med na mi 'byung ba nyid kyi 'brel ba'i tha snyad sten pa de 'dir/_skabs su bab pa ma yin pa bsgrub par bya ba ma yin pa bzlog pa la/_mi 'dod do/_/khas len par mi byed do/_/ldan pa dang /_rnam par phye ba dang 'phrod pa 'du ba'i rgyu ma yin pa nyid la sogs pa'i chos bzlog pa'i
[\[282b.5\]]phyir/_bstan bcos kyi don la gnod pa yin pa de na/_'di ni bstan bcos gnod 'ba' zhig_/skyon yin no/_/de gzhan gyis byas te/_gzhan brtsal ma thag tu byung ba'i gtan tshigs kyis dri la sogs pa'i chos can gzhan la sa'i yon tan nyid la sogs pa zlog par byed pa
[\[282b.6\]]mtshungs shing 'dra ba yin no/_/de bas na sgra la byas pa nyid la sogs pa 'dod pa sgrub par byed pa yang skyon dang ldan pa yin no/_/gzhan yang gal te bstan bcos khas blangs phyir/_rgyu'i phyir/_bstan bcos mthong ba yis don ma lus bsgrub par bya ba yin par rgol ba de 'dod pa de'i
[\[282b.7\]]tshe/_dpe dang gtan tshigs ma grub smra/_dam bca' bar ni thal bar 'gyur/_gang gi tshe rgol ba 'ga' zhig gis rang gi bstan bcos las bstan pa'i dpe dang gtan tshigs ma grub par bstan par bya ba la ston par 'gyur ba de'i tshe/_de gnyis kyi tshig kyang dam bca' bar 'gyur
[\[283a\]]
[\[283a.1\]]te/_bstan bcos la mthong ba'i ma grub pa ni bsgrub par bya ba nyid yin pa'i phyir ro/_/de ltar 'gyur ba ni bden te/_gal te sgrub byed nyid brjod pa ma yin 'dod pa smra phyir ro/_/de ni rigs pas thob pa yin te/_'on kyang bsgrub par bya ba nyid 'dod pa zhes
[\[283a.2\]]bya ba'i tshig mdzad cing /_gzhan du yang rang gi ngo bo kho na zhes bya ba'i nges par gzung ba byas pa de'i phyir 'dod pa zhes bya ba la sogs pa'i tshig de las bsgrub par bya ba nyid du brjod pa ste/_sgrub par byed pa nyid du 'dod pa'i dpe dang gtan tshigs ma grub pa dag gis dam
[\[283a.3\]]bca' bar thal bar 'gyur ba ma yin no zhes bya ba'i dbang du byas pa yin no zhe na/_de la gal te dpe dang gtan tshigs ma grub pa dag gi tshig_/bsgrub bya rigs pas thob pa ni 'dod pa'i tshig tsam las de dag ldog pa ma yin te/_me'i dro ba nyid bzhin no/_/ci ste yang rigs pas thob pa bsgrub
[\[283a.4\]]par bya ba nyid ma yin gyi/_'on kyang mtshan nyid byed pa nyid 'dod pa yin no/_/de nyid tshig gzhan gyis bsgrub par bya ba nyid nye bar sbyor bar byed pa dang /_bsgrub par bya ba ma yin pa nyid 'gog par byed pa yin no zhe na/_de'i tshe de nyid kyi skyon yin gyi/_gzhan ni ma yin te/_gang zhig des rnam par
[\[283a.5\]]gzhag pa tsam la gus par bya ba ma yin te/_'chad pa po dag nyid 'dod pa kho na bsgrub par bya ba yin par 'gyur ro/_/gal te rgol bas bsgrub par bya ba nyid du gtan tshigs ma grub pa la sogs pa mi 'dod sgrub pa min no zhe na/_gal te de lta yin pa de'i tshe/_rgol bas gzhan yang skabs su bab pa
[\[283a.6\]]ma yin pa nam mkha'i yon tan nyid la sogs pa bsgrub par bya ba nyid du mi 'dod pa'i chos sgrub ma yin te/_bsgrub par bya ba nyid ma yin no zhes bya ba'i don to/_/de'i tshe byas pa nyid la sogs pa'i nam mkha'i yon tan nyid la sogs pa/_bsgrub bya min la gnod 'gal ba ci ma yin pa nyid yin te/
[\[283a.7\]]'gal ba ni bsgrub par bya ba phyin ci log pa'i mtshan nyid yin pa'i phyir ro/_/gzhan yang gal te bstan bcos kyi don thams cad bsgrub par bya ba yin pa de'i tshe/_bdag nyid sgra yang don med can yin no/_/ci 'dra ba zhig ce na/_phyogs mtshan phyi rol don can gyi'o/_/de ltar na gang gi tshe
[\[283b\]]
[\[283b.1\]]bstan bcos byed pa'i 'dod pa 'dod par mi 'gyur ba de'i tshe/_de bsal bar bya ba'i phyir/_bdag nyid kyi sgra smos pa don dang bcas par 'gyur ro/_/de lta ma yin na/_phyogs kyi mtshan nyid la 'khrul par dogs par 'gyur ro/_/de bas na rtog pa dang ldan pa bdag nyid kyi sgra brjod par mi 'gyur
[\[283b.2\]]ro/_/bstan bcos cung zad sngar khas blangs pa de gang yin pa de bor nas/_rtsod pa'i dus su bdag nyid kyi 'dod pas bstan bcos gzhan la brten pa'i rgol ba yang 'gal ba yod pa ma yin no zhes de ltar na/_gal te bstan bcos 'dod 'jug don can gyi bdag nyid kyi sgra'i brjod par byed pa de ltar na yang
[\[283b.3\]]bya ba nyid ma yin no/_/de ltar ni gal te 'dod pas bstan bcos 'dzin pa'i rgol bas mi 'thob bo zhes dogs par 'gyur ba de'i tshe/_'di ltar rigs pa ma yin te/_'di ltar dogs pa gang las yin/_gang gis na bstan bcos la 'dod pas 'jug pa'i don du bdag nyid kyi sgra byas pa yin/_
[\[283b.4\]]de la 'dir rgol ba bdag nyid kyi 'dod pas bstan bcos 'dzin pa tshad ma gnod pa'am gnod par mi 'gyur grang na/_de la gal te rgol ba de tshad mas de gnod med na ni/_de'i tshe bstan bcos gzhan 'dzin pa gang gis bzlog par nus/_dper na mngon par 'dod pa'i phyogs la gnas
[\[283b.5\]]pa la sogs pa'i rtog pa lta bu'o/_/gal te tshad mas gnod yin na/_mngon par 'dod pa'i bstan bcos khas blangs pa la'o zhe na/_de ltar na yang /_tshig ni gang las 'jug par 'gyur/_/bdag nyid kyi sgra las kyang mtshan nyid byed pas mngon par 'dod pa'i bstan bcos khas
[\[283b.6\]]blangs pa la rgol ba 'jug par mi nus so zhes bya ba'i don to/_/gzhan yang de dag sngar yang rgol ba grub mtha' ni gang cung zad rang gi 'dod pa nyid kyis 'dzin/_de 'dzin par 'gyur ba yin no/_/ji ltar 'dod pas sngar 'dzin pa de ltar 'dod pa des kyang rnam pa 'ga' ste/_sngar gyi bor nas
[\[283b.7\]]grub pa'i mtha' gzhan dag ni 'dzin thob cis ma yin/_thob pa nyid ma yin no/_/de ltar na 'dod pas don thob pa dang phrad pa'i phyir bdag nyid smos pas rigs pa ma yin no/_/gal te 'dod pas thob pa gang yin pa de'i don du 'bad rtsol rigs pa ma yin pa de'i tshe/_rgol ba 'dod pa'i bsgrub
[\[284a\]]
[\[284a.1\]]par bya ba yang 'dod pa nyid kyis yongs su len par grub pa yin no/_/slob dpon gyis de'i don du bdag nyid smos par mi 'gyur ro zhe na/_de ni ma yin no/_/ci'i phyir zhe na/_log par rtogs pa mthong ba'i phyir/_rgyu'i phyir te/_log par rtogs pa
[\[284a.2\]]dag ni mthong ba yin te/_dper na bstan bcos byed pa'i 'dod pa sgrub pa yin no zhes bya ba lta bu'o/_/log par rtogs pa de dag bsal bar bya ba'i phyir phyogs kyi mtshan nyid 'dir bdag nyid sgra byas pa yin no/_/nam mkha'i yon tan nyid la sogs pa bsal ba ni/_mi rtag
[\[284a.3\]]pa nyid la sogs pa 'dod gnod med dang /_nam mkha'i yon tan nyid la sogs pa skabs ma yin pa de yang bsgrub bya min no/_/nam mkha'i yon tan nyid la sogs pa gzhan la gnod pa yod na/_mi rtag pa nyid la sogs pa 'brel pa med pa gzhan la gnod pa byed pa khas len
[\[284a.4\]]na/_slob dpon gyis ji skad du bshad pa thug pa med pa bstan pa yin no/_/gzhung lugs kyis byas khyad par dag pa ste/_chos can yongs su spangs nas/_gnag rdzi mo yi bar la rab grags pa'i/_/chos can dag ni gzung don du/_/gzhan ni bdag nyid sgra brjod zer/_/
[\[284a.5\]]bdag nyid ces bya ba 'dis nam mkha'i yon tan nyid la sogs pa'i khyad par dang bral ba bsgrub par bya ba'i chos can 'ba' zhig yongs su bzung ba yin no zhe na/_gzhung lugs kyis byas pa'i khyad par gyi chos can yongs su btang nas rab tu grags pa'i chos can yongs su bzung
[\[284a.6\]]ba'i don du bdag nyid kyis sgra bshad pa yin no zhes bya ba gang yin pa de ni ma yin te/_'di ltar bdag nyid kyi sgra sbyor ba'i chos can la chos cung zad cig 'ga' zhig gis kyang nye bar 'god pa'am/_mi 'god pa nyid la 'gog par mi byed do/_/de ltar na rang 'dod brtags
[\[284a.7\]]pa'i khyad par can/_/dngos po rnams la rtsod med phyir/_/rtsod pa med pa'i rgyu yi phyir/_/brdas nye bar sbyar ba'i chos can ma grub pa la 'ga' zhig kyang khyad par dpyod pa'i rtsom par mi byed do/_/'on kyang spyir chos can grub pa'i ngo bo la khyad par dpyod pa'i rtsom par 'gyur te/
[\[284b\]]
[\[284b.1\]]dpyod pa nyid kyi skabs yin pa'i phyir/_rgyu'i phyir/_rab grags rten ni chos can ni grub pa yin par 'gyur ba de ltar na/_de yongs su gzung ba'i don du bdag nyid kyi sgra sbyor bar rigs pa ma yin te/_bye brag dpyod pa'i rten nyid kyis spyir chos can gyi ngo bor grub pa'i phyir ro/_/
[\[284b.2\]]ci ste bdag nyid kyi sgras chos can ni ma grub pa yongs su spangs nas rab tu grags pa'i chos can yongs su gzung ba'i phyir bstan pa yin no/_/de bas na grags sgras te/_rab tu grags pa'i tshig des bdag nyid kyi sgras sngar tshad ma gzhan gyis grub pa'i chos can/_bsgrub par
[\[284b.3\]]bya ba'i chos kyi khyad par du bya ba nyid kyis bsgrub par bya ba yin gyi/_chos can yan gar ba de nyid ni bsgrub par bya ba ma yin te/_grub pa nyid kyi phyir ro/_/de ltar na chos can ni/_bsgrub bya ma yin par smra na'o/_/de ltar na yang de'i don can gyi bdag nyid kyi sgra rigs pa ma yin te/_
[\[284b.4\]]'di ltar rang gi ngo bo nyid bstan pas/_shes bya 'di nyid kyis de rtogs de ltar ni/_grub dang sgrub byed ngo bo yis/_/grub pa'i ngo bo dang /_bstan pa dag ni yod yin no/_/de bas na bsgrub bya nyid du bshad pa zhes bya ba 'di ni ste tshig ni 'bras ldan 'gyur ro/_/de bas na 'di nyid kyis grub pa dang /_
[\[284b.5\]]ma grub pa sgrub par byed pa nyid du khas len pa rnam par bcad pa nyid kyi phyir/_de lta bu'i don la yang bdag nyid kyi sgra bya bar rigs pa ma yin no ci ste rab tu grags pa'i chos can gzung bar bya ba yin no zhes bya ba 'dir/_don ni 'di yin par brtag par bya ste/_ji ltar chos can bdag
[\[284b.6\]]nyid ma grub pa gang yin pa de ma grub pa grub par bya ba'i phyir/_sgrub par byed pa brjod par bya ba ma yin te/_dper na gtso bo yod pa yin te/_khyad par dang rjes su 'gro ba ma mthong ba'i phyir ro zhes bya ba lta bu'o/_/de de ltar na chos can sgrub pa bkag pa'i don can gyi rang gi tshig gi 'bras
[\[284b.7\]]bu med pa can nyid yin no/_/'di ltar slob dpon bdag nyid kyis/_rjes su dpag pa spyi yi ni/_/yul can nyid du brjod pa yin/_/des na chos can yod pa nyid bsgrub par bya ba ma yin te/_bsgrub par bya ba de la khyad par sgrub par byed par 'gyur ro/_/de yang yod pa ma yin te rjes su
[\[285a\]]
[\[285a.1\]]dpag pa ni rang gi mtshan nyid kyi yul can nyid ma yin pa'i phyir ro/_/de bas na phyogs kyi mtshan nyid 'di ni de skad ma bstan kyang chos can ma grub pa bsgrub par bya ba nyid ma yin par ston pa'i don can gyi bdag nyid kyi sgra ma smras na yang 'ga' zhig phyogs la 'gal ba med/_
[\[285a.2\]]gang gis na rjod par byed/_cung zhig kyang brjod par rigs pa nyid ma yin no zhes bya ba'i don to/_/gzhan yang gal te yang /_gal te chos can bsgrub byar byas/_/de las 'dod pa ma yin pa cir 'gyur/_gang gis na chos can nyid bsgrub par bya bar ma byed cig ces bdag nyid smos pa byas pa
[\[285a.3\]]yin te/_'di la dri bar bya ba ci zhig yod de/_de mi nus chos can yod pa nyid sgrub par byed pas bya bar nus pa nyid ma yin no/_/rgyu ci'i phyir zhe na/_rgyu dang rjes 'gro med phyir zhes bya ba smos te/_gtan tshigs med pa'i phyir dang /_rjes su 'gro ba med pa'i phyir ro/_/chos can ma grub na gtan tshigs
[\[285a.4\]]kyi rten ma grub pa'i phyir/_de'i sgrub par byed pa ma yin no/_/chos can la dpe med pa'i phyir/_bsgrub par bya bas stong pas dpe yon tan dang ldan pa med pa de ltar na/_sgrub par nus pa ma yin no/_/de dag skyon 'di ma yin nam/_gtan tshigs dang dpe dag gis skyon 'di yin gyi/_phyogs
[\[285a.5\]]kyi ni ma yin no/_/de ltar na phyogs kyi chos la sogs pa yan lag phyi ma la ltos nas/_ma grub pa nyid la sogs pa'i skyon te/_yan lag phyi ma la ltos nas/_phyogs kyi nyes par mi 'dod do/_/gal te de ltar na yang yan lag phyi ma la ltos nas 'byung ba'i ngang tshul can gyi skyon yang
[\[285a.6\]]phyogs la gnod pa'i phyir phyogs kyi skyon yin par rtogs pa na/_de ltar rgyu sogs skyon yin yang /_/phyogs kyi skyon du thal 'gyur ro/_/ci'i phyir zhe na/_ma grub pa la sogs pa'i gtan tshigs kyi skyon de dag_/thams cad phyogs la gnod phyir ro/_/rgyu'i phyir ro/_/de ltar yang mi
[\[285a.7\]]'dod do/_/de'i phyir de tsam dang 'brel pa phyogs kyi tshig tsam dang rjes su 'brel pa nyid/_phyogs kyi skyon 'dod de/_mngon sum la sogs pa 'gal ba yin no/_/gzhan min te/_yan lag phyi ma la ltos nas 'byung ba'i ngang tshul gyi skyon ni phyogs kyi skyon yin par mi 'dod pa de
[\[285b\]]
[\[285b.1\]]ltar na/_yan lag phyi ma la ltos nas/_phyogs kyi skyon du 'gyur ba spang ba'i don du bdag nyid smos pa rigs pa ma yin no/_/de ltar na gtan tshigs dang dpe'i mtshan nyid gang yin pa'i rgyu sogs mtshan nyid kyis gnod pa/_yongs su dor bar bya ba'i skyon bor nas/_phyogs tsam dang
[\[285b.2\]]rjes su 'brel pa'i skyon rnam par gcad pa'i don du phyogs kyi mtshan nyid ni ste phyogs kyi chos brjod pa'i ngang tshul can gyi tshig brjod pa yin no/_/de ci'i phyir zhe na/_mtshan nyid la/_khyab pa med dang ldog pa dag_/spang ba'i don du ste'o/_/de lta ma yin na gal te gtan tshigs dpe'i
[\[285b.3\]]mtshan nyid kyis spang bar bya ba'i skyon la ltos pa mtshan nyid yin par brjod pa de'i tshe/_gtan tshigs la sogs pa'i mtshan nyid yul med pa nyid kyis brjod par bya ba ma yin par 'gyur ro/_/de la phyogs kyi mtshan nyid kyi tshig 'di la tshig gang gis rnam par bcad pa gang yin pa 'di
[\[285b.4\]]bdag nyid ces bya ba la sogs pas bstan te/_bdag nyid ces bya ba ni bdag nyid ces bya ba'o/_/kho na zhes bya ba ni tshig gi phrad do/_/rang gi ngo bos zhes bya ba ngo bo'i sgra 'di ma bsal ba dang bcas pa ni/_ldog pa la ni gnod byed yin/_de la bdag nyid kyi sgras bstan bcos
[\[285b.5\]]byed pa'i 'dod pa dang /_kho nas sgrub par byed pa ma grub pa brjod pa dang /_rang gi ngo bos grub pa dang /_ma bsal bas mngon sum la sogs pas gnod pa bsgrub par bya ba nyid thob pa bsal ba yin no/_/'dod sgras khyab med gnod pa can yin pa de ltar na des ma bstan du zin kyang
[\[285b.6\]]rgol ba 'dod pa sgrub par byed par 'phangs pa yin no/_/de de ltar na rnam par phye nas mtshan nyid du byas pa yin no zhes dngos su ni bsgrub byar khas blangs phyogs mtshan nyid yin/_ji ltar khas blangs pa yin zhe na/_skabs gzhan bstan pa med pa'i phyir dang /_bsgrub par bya ba bstan
[\[285b.7\]]pa'i skabs yin pa'i phyir bsgrub par bya ba nyid yin no zhes khong du chud par bya'o/_/de bas na 'dis ni rang gi ngo bo'i sgras thob pa'i don yin no/_/gang gis she na/_rgol bas zhes bya ba nye ba'i phyir/_bstan bcos byed pa'i 'dod pa bsal bas bdag nyid kyi sgra'i don yin no/_/de'i tshe
[\[286a\]]
[\[286a.1\]]sgrub par byed pa ma grub pa bsgrub par bya ba nyid du khas len pa med pa'i phyir/_rtsod pa'i gzhir gyur pa khas len pa'i phyir shugs las nges par gzung ba rtogs pa'i phyir kho na'i don dang /_'dod pa'i tshig gi don khas blangs pa'i sgras thob pa yin no/_/sgrub par 'os
[\[286a.2\]]pa'am nus pas na bsgrub par bya ba'o zhes bshad pas bsal ba med pa'i don 'phangs pa yang yin no/_/phyogs kyi mtshan nyid de tsam yang kha na ma tho ba med pa nyid yin no/_/de rnams la ni ste/_rang gi ngo bo la sogs pa'i sgras bsal ba dang grub la sogs pa phyogs ltar snang
[\[286a.3\]]ba lnga po dag la phyogs nyid med rgyu rnam pa gnyis kyis so/_/ji ltar zhe na/_re zhig bsal ba phyogs nyid ma yin te/_gnod pa'i phyir lhag ma ni ste/_don bzhi po dag ni phyogs nyid ma yin te/_mtshan nyid 'jug pa med phyir ro/_/bsgrub par bya bar khas blangs
[\[286a.4\]]pa zhes bya bar mtshan nyid 'di 'jug pa med pa'i phyir ro/_/phyogs kyi mtshan nyid rgol ba bdag nyid 'dod pa gang yin pa de/_bsgrub par bya ba ma yin nam/_sgrub par byed pa ma grub pa rgol bas bsgrub par bya ba nyid du 'dod pa ma yin no zhe na/_bdag nyid 'dod pa brjod pa yis/_/des
[\[286a.5\]]gzung don ni rtogs na yang /_/rang gi ngo bos zhes bya bas nges par gzung ba bshad pa gang yin pa de/_gal te yang 'das pa'i dus brjod pa'i skyon yin pa de ltar dus gsum gyi yul can nyid kyis/_byed pa'i mtha' dang 'brel pa'i phyir/_/gtan tshigs la sogs pa ma grub
[\[286a.6\]]pa'i tshig gi skyon brjod pa na bsgrub par bya ba nyid du bstan pa nyid kyang yod pa de ltar na/_bstan pa 'gyur ba yang phyogs nyid yin par 'gyur ro/_/de bas na de'i dus gzhan gcod phyir te/_spangs pa'i phyir kho na'i tshig byas pa yin no/_/'di ltar 'das pa'i dus nyid la sgra 'jug pa thob pa
[\[286a.7\]]ma yin te/_byed pa'i rkyen dang 'brel pa'i phyir/_/dper na lha sbyin 'ongs par blta bar bya'o zhes bya ba lta bu'o/_/des 'dod rkyen 'dir ni yan lag min/_rang gi ngo bos zhes bya ba la sogs pa mtshan nyid kyi tshig la yan lag ma yin zhing 'bras bu dang ldan pa ma yin no/_/'dod pa yi ni
[\[286b\]]
[\[286b.1\]]tshig la yang /_/bdag nyid bsgrub par bya ba nyid du 'dod pa zhes bya ba 'dir yang /_'dod pa'i rkyen yin no/_/yan lag nyid yin te/_byed pa'i mtha' dang 'brel pa med pa'i phyir ro/_/de bas na de yis ni/_'das pa'i rkyen gyis gtan tshigs ma grub pa la sogs pa'i tshig dam bca' ba
[\[286b.2\]]nyid yin pa 'gog par 'gyur ro/_/de la kho na zhes bya ba'i tshig gi phrad yod pa ma yin no/_/de de'i tshe sgrub par byed pa nyid 'dod pa ma yin te/_'dod pa 'gyur ba yin na'o/_/gzhung lugs kyis byas khyad par dag_/ces bya ba la sogs pa yongs su gzung ba'i don du bdag nyid kyi tshig
[\[286b.3\]]byas pa de la/_rjod byed ma yin phyir mi rigs/_/de'i don du bdag nyid smos pa rigs pa ma yin te/_rgol ba nyid la bdag nyid kyi sgra rjod par byed pa nyid yin no/_/des na rang nyid bdag nyid 'dod/_/rgol ba nyid do/_/de tshe bstan bcos thams cad la/_ltos med 'dod pa/_mi rtag pa
[\[286b.4\]]nyid la sogs par 'dod pa/_bsgrub bya nyid yin gyi/_bstan bcos med pa ni ma yin no zhes bya ba ni mjug bsdu ba'o/_/des te rgol ba bdag nyid 'dod pa'i rjes su dpag pa'i tshig gis so/_/rgol ba'i 'dod pa yang ci 'dra ba zhig ce na/_'dod byed dang 'brel pa'i 'dod pa la
[\[286b.5\]]yang gnod pa na/_phyogs dang gtan tshigs skyon med yin/_/phyogs kyi skyon gtan tshigs 'gal ba dag la ma yin no/_/ci'i phyir zhe na/_ji ltar bsgrub la gnod med phyir/_des sgra la nam mkha'i yon tan nyid dang /_don gcig la 'phrod pa 'du ba can nyid mi rtag pa
[\[286b.6\]]nyid du bsgrub par 'dod pa ma yin na/_gang gis na de las bzlog pa la 'gal ba nyid du 'gyur/_'on kyang mi rtag pa nyid 'ga' zhig la gnod pa med pa'i phyir dang /_gnod par bya ba bsgrub par bya ba nyid ma yin pa'i phyir/_skyon yod pa nyid ma yin no/_/de yang de ma thag tu
[\[286b.7\]]bstan pa 'di/_bsgrub par bya bar khas blangs yin 'dod na/_mngon sum dang rjes su dpag pa dag gi ni/_tshad ma gnyis kyis gnod pa med pa yin no/_/ci'i phyir zhe na/_the tshom gtan tshigs tshig yin phyir/_/the tshom za ba'i don la gtan tshigs kyi tshig nye bar
[\[287a\]]
[\[287a.1\]]'dod pa skabs kyis bsgrub par bya ba'i chos yin par nges pa'i phyir ro/_/gang gi tshe tshad mas de lta bu'i ngo bor bsgrub pa'am 'gog pa de'i tshe/_gzhan de lta bu'i ngo bo'i yul bsgrub par tshad ma 'gal ba dag ni de la mi 'jug pa'i phyir ro/_/gnod pa can nam
[\[287a.2\]]gnod pa med pa'i gtan tshigs la ltos pa med pa de ltar na/_bsgrub par bya ba khas len pa the tshom za ba nyid la/_gtan tshig ltos par 'gyur ro/_/de'i phyir bsal ba ste/_phyin ci log pas bsgrub par bya ba las spangs shing tshad mas bsal zhes bya ba'i don to/_/de nyid
[\[287a.3\]]gtan tshigs rten ma yin/_de ltar na phyogs ni gtan tshigs kyi yul yin la gang gi tshe bsal bar gyur pa de'i tshe yul can gyi gtan tshigs kyang mi 'jug pa de ltar na/_phyogs ltar snang ba brjod pa 'bras bu med pa yin te/_phyogs kyi tshig gi gtan tshigs kyi yul
[\[287a.4\]]bstan pa'i don nyid yin pa'i phyir ro/_/tshad mas gnod pa yin na de yang rnam pa gnyis yin na ji ltar rnam pa bzhi yin zhe na/_bshad pa mngon sum gyis gcig yin zhing /_rjes su dpag pa'i dbye ba yis gnod pa/_rjes su dpag pa rnam pa gsum yin pas gnod pa/_de ni
[\[287a.5\]]rnam pa bzhi ru bshad/_rtags gsum las byung ba'i ngang tshul can gyi rjes su dpag pa la khas blangs pa ji ltar na nang du 'dus pa yin zhing /_gang gis na rjes su dpag pa'i dbye ba rnam pa gsum du 'gyur zhe na/_de la yid ches pa dang rang gi tshig la khas blangs pa zhes bshad
[\[287a.6\]]pa yin te/_de la khas blangs 'bras rtags dang /_/'gro la grags pa ste lugs ni/_/rang bzhin rtags yin pa de ltar/_/rjes su dpag pa'i nang du 'du ba nyid yin no/_/bsal ba rnam pa bzhi yang /_mngon sum don dang rjes dpag dang /_zhes bya ba la sogs pas bshad
[\[287a.7\]]pa la/_'dir 'ba' zhig ni/_mngon sum don dang rjes dpag dang /_/lung grags grags pas ma bsal ba/_/zhes bya ba 'chad pa na/_yid ches pa'i tshig gi lung dang /_rang gi tshig dang 'gro la grags pa bstan pa yin no zhes smra ste/_de yang mi rigs so/_/de ltar na gang gi tshe
[\[287b\]]
[\[287b.1\]]grags pa yid ches pa'i tshig gis bsdus par 'gyur ba de'i tshe/_ji ltar lung dang rang gi tshig dag gzhal bya'i don can gyi tshad ma dag yod pa ma yin no zhes dpe ston pa de ltar grags pa la yang mtshungs par dpe gzhan brjod par 'gyur ro/_/'di ltar yod pa nyid kyi phyir ri bong can ni
[\[287b.2\]]zla ba ma yin no zhes tha dad par dper bstan pa mdzad pa yin no/_/de ltar dpe tha dad par bstan nas mtshan nyid kyi mdo las mdor bsdus nas bstan pa la dgos pa ci zhig yod lung dang rang gi tshig dag bsdus nas bstan pa'i dgos pa yang 'chad par 'gyur ba de ltar na rab tu
[\[287b.3\]]grags pa'i sgra grags pas gsal ba tha dad par ston par byed pa yin no/_/de'i tshe 'di ltar mngon sum yang 'di yin la don yang yin pas mngon sum gyi don to/_/de dang rjes su dpag pa dang /_yid ches pa dang /_grags pa zhes bya bar tshig sbyar ba yin pa'i phyir/_gcig
[\[287b.4\]]bzhin du 'gyur ba'i zlas dbye bar bstan to/_/de ltar mngon sum dang rjes su dpag pa dag brjod bya rung ba nyid kyi phyir/_go rims las bzlog na khas blangs pa dang rang gi tshig dang 'gal ba dag gi don bdag gzhan zhes bya ba la sogs pas 'chad par byed do/_/
[\[287b.5\]]yid ches par 'dod pa gang yin zhe na/_bdag gzhan yid ches 'dod pa'i'o/_/ci 'dra ba zhig ce na/_yang dag nges dang ldan pa'i ngag_/don ji lta ba bzhin du shes nas 'jug pa'i ngag gang la yod pa zhes bya bar tshig rnam par sbyar ro/_/de ltar na rgol bas bstan bcos
[\[287b.6\]]khas blangs pa des de tshad ma nyid dang /_bdag nyid kyang de lta bu'i rnam pa can du khas blangs pa de ltar na/_'di dag ni yid ches pa'i sgra'i brjod par bya ba dag yin no/_/de dag gi don de lta bu'i ngo bo med par tshig mi 'jug pas na 'chad pa po'i bsam pa'i dbang gis/_'bras bu'i
[\[287b.7\]]rtags yin pa de bas na/_mtshungs phyir ro/_/de dag ni 'bras bu'i rtags yin par mtshungs pa'i phyir ro/_/rang gi tshig dang bstan bcos ni gcig tu byas nas yid ches pa'i sgras bshad do/_/'dir yang gcig byas bshad pa yin te/_ji ltar bdag ni tshad min na/_rgol ba tshad ma nyid
[\[288a\]]
[\[288a.1\]]ma yin par khas len par bya na/_gzhan nges par bya ba'i tshig gi 'jug par mi 'gyur zhing /_de ltar bstan bcos grags don la/_/de ni rten min na/_bstan bcos tshad ma nyid yin par khas mi len na/_dpyod pa yang 'jug par mi 'gyur ba de ltar na 'di yang
[\[288a.2\]]mtshungs pa gzhan yin no/_/gal te gnyi ga yid ches pa'i sgra'i brjod par bya ba nyid yin na/_'dren mar bstan pa la dgos pa ci zhig yod ce na/_'di nyid dgos pa yin te/_'di ltar gang gi tshe rgol ba gang gi tshig gi nus pa nyid khas mi len pa de'i tshe/_gzhan la bstan
[\[288a.3\]]par bya ba'i phyir tshig cung zad kyang brjod par mi 'gyur na/_ston par yang byed pa de'i phyir tshig gi nus pa nyid la des rang gi tshig de ni rtsod pa'i gnas skabs kyi rten la tshad mar 'dod pa yin no/_/de lta bu'i ngo bo rtog pa la gnod par byed pa yin gyi/_dngos po'i stobs kyis ni ma
[\[288a.4\]]yin no/_/de nyid kyi phyir gags byed pa tsam yin par 'dod do/_/de bzhin du lung la grags pa'i chos can la tshig khas len pas gdon mi za bar lung tshad ma nyid du bya'o/_/de lta ma yin na dpyod pa nyid 'jug par mi 'gyur ba de ltar na dpyod pa'i rten bstan bcos yin no/_/de ni dpyod pa'i
[\[288a.5\]]skabs kyi rten yin na/_bstan bcos gnod pa byed pa yin gyi dngos po'i stobs kyis zhugs pa'i rjes su dpag pa la ni ma yin no zhes bya ba'i don to/_/'di brjod rang tshig gis 'di ni/_/bstan bcos ni mtshungs par mthong phyir lhan cig brjod/_byas pa yin no zhes khong nas dbyung ngo /_/
[\[288a.6\]]gang gis de ltar 'di ltar mtshungs pa'i rgyu/_des na 'dir yang dpe dag ni/_/mtshungs pa nyid du slob dpon gyis bshad pa yin te/_dper na gzhal bya'i don can gyi tshad ma dag yod pa ma yin no zhes bya ba lta bu'o/_/de ci'i phyir zhe na/_'dir bstan bcos dang rang gi tshig dag 'gal
[\[288a.7\]]ba yin zhe na/_tshad ma rnams ni med yin na/_/bstan bcos tshig mi rung ba'i phyir ro/_/rang gi tshig tshad ma ma yin no zhes khas blangs nas 'chad pa po'i tshig sbyor bar 'gyur na/_gang gis tshad ma nyid yod pa ma yin pa de'i tshe/_de la yang tshad ma nyid med pa yin na/_gzhan la bstan
[\[288b\]]
[\[288b.1\]]pa'i phyir tshig nyid brjod par mi 'gyur na/_rjod par yang byed pa'i phyir/_de tshig gzhan gyis shes ba skyed par byed pa'i ngo bo brjod pa'i nus pa nyid kyis don gyi tshad ma yod pa nyid du bstan pa na/_tshad ma med par dam bca' bsal ba yin no/_/gang gis na bstan bcos la
[\[288b.2\]]brten pas de ni bstan bcos de'am der grags pa'i tshad ma nyid kyis 'dod par 'gyur ro/_/de bas na de'i bstan bcos la brten pas des tshad ma med pa'i dam bcas pa de bsal ba yin no/_/de yang rang gi tshig dang 'gal ba la/_bsal ba'i dpe yin no/_/lung gis ni
[\[288b.3\]]lung dang 'gal ba la yang phyogs tsam zhig ni bstan pa yin te/_ji ltar gdon mi za bar bstan bcos la brten pa'i stobs nyid kyis tshad ma yod pa nyid kyi rtogs pa ma yin no/_/'o na ci yin zhe na/_shes pa 'ga' zhig las don shes pas don shes pa la mi slu ba nyams su myong
[\[288b.4\]]ba'i phyir ro/_/de bas na nyams su myong ba ma yin pa'i yul can dag kyang de'i rang bzhin can nyid yin pa de ltar na/_bstan bcos la brten pa med par yang tshad ma 'ga' zhig khas blangs nas/_dpyod pa'i sgo nas bstan bcos kyi gnod pa yin no zhes lung gis bsal ba'i phyogs tsam
[\[288b.5\]]zhig bstan pa yin no/_/bsal ba'i dpe yang dper na ma 'ongs la chos bde mi 'byin zhes bya ba lta bu'o/_/de ltar na chos ni bstan bcos la grags pa'i chos can yin zhing de la sdug bsngal 'byin pa yin no zhes bya ba bsgrub par bya ba la bstan bcos la bde ba 'byin pa nyid du mthong
[\[288b.6\]]des/_de la gnod pa de bas na bstan bcos kyis gnod pa yin te/_bstan bcos las mthong ba'i chos can la bye brag dpyod pa na bstan bcos gnod pa byed pa yin no/_/gang gi tshe bstan bcos pa ste/_bstan bcos khas len pa can no/_/de dmigs pa can min dngos po la/_ji ltar khas
[\[288b.7\]]blangs pa bstan bcos kyis ma bstan pa'i chos can la 'gal bar bstan pa de'i tshe/_de lta bu'i rnam pa can gyi chos can la 'gal ba brjod na yang /_'gal ba ma yin dper na dpyod pa pas rang gi bstan bcos khas blangs nas kyang /_bstan bcos des ma nges pa'i chos can sgra la byas
[\[289a\]]
[\[289a.1\]]pa nyid yin pa'i phyir/_mi rtag pa nyid yin no zhes brjod pa na'ang /_bstan bcos kyis gnod pa ma yin no/_/'on kyang gags byed par 'gyur ro/_/ci'i phyir zhe na/_sngar rtag pa nyid khas blangs pa de phyis mi rtag pa nyid gnyis po de ni gal te yang bstan
[\[289a.2\]]bcos tshad ma nyid du khas len pa de ltar yang tshig tsam du bye brag med pas nus pa mtshungs phyir te/_rgyur gyur pa'i gags byed pa nyid yin par 'gyur gyi/_gnod pa ni ma yin no/_/ji ltar zhe na/_dper rang tshig bzhin/_dper na nga'i ma mo gsham yin no zhes bya ba lta bu'o/_/
[\[289a.3\]]tshig tsam dag ni nus pa mtshungs pa nyid kyis phan tshun gnod pa byed yin/_de'i tshe de yang ste/_bstan bcos rgol ba de yang /_rang gi tshig bdag nyid yin no/_/de ltar na de nyid kyi rtag pa nyid du bstan cing /_phyis yang de nyid mi rtag pa yin par smra'o/_/de dag tshig gnyis po de dag
[\[289a.4\]]gi nang nas gang la ste/_tshig gcig la tshad ma yod/_tshig tshad ma dang ldan pa de ni gzhan la tshad ma can ma yin pa'i tshig la gnod byed 'gyur ro/_/gzhan du gal te tshad ma can ma yin pa'i tshig dag gags byed pa tsam du mi 'dod pa de'i tshe/_de dag las tshig gcig tshad ma dang ldan pa ma
[\[289a.5\]]yin pa dang /_tshad ma dang ldan pa ma yin na yang gang yang rung ba'i gnod pa byed pa nyid yin par 'dod par 'gyur ro/_/de bas na dam bca' ba la dam bca' ste bstan bcos kyi tshig ming /_rigs pa med pa can yin no/_/de nyid kyi phyir/_nus pa mtshungs par 'gyur ba yin na rnam pa ji ltar
[\[289a.6\]]gnod par 'gyur te/_ma yin pa nyid do/_/tshig gcig la yod pa'i rjes dpag ji bzhin don/_dngos po'i stobs kyis zhugs pa la rigs pa dang bral ba can lung zhes bya ba'i dam bca' bas nyid kyis/_rnam pa ji ltar gnod par 'gyur/_/gzhan yang tshad ma gang yin pa de gzhan la
[\[289a.7\]]gnod pa byed par 'gyur na/_bstan bcos tshad ma nyid ma yin no/_/de ltar na lung rnams tshad ma nyid yin pa'ang /_sngar nyid rnam par bzlog pa yin/_/de ltar na gang gis gnod pa yin/_de'i phyir na khas blangs nas/_dpyod pa dag la ste bstan bcos la grags pa'i chos can bshad
[\[289b\]]
[\[289b.1\]]pa dag la skyon 'di bstan bcos la gnod pa'i mtshan nyid du 'dod do/_/de'i rten can ma yin pa'i chos can la dpyod pa'i skabs ma yin no/_/de'i phyir/_bstan ma thag pa'i yul gyi khyad par 'di/_bstan phyir rjes su dpag pa las/_/phyi rol min yang khas blangs pa/_/slob dpon gyis
[\[289b.2\]]tha dad byas yin no/_/ji ltar rjes su dpag pa las phyi rol du gyur pa ma yin zhe na/_gnod phyir ro zhes bya ba smos te/_gnod pa byed pa'i tshad ma yin te/_bstan bcos kyang tshad ma byed pa de ltar na tshad ma nyid yin na rjes su dpag pa'i nang du 'du bar 'gyur ro zhes bya bar sbyar ro/_/de lta min na
[\[289b.3\]]bstan bcos kyi rten can nyid dpyod pa la bstan bcos gnod pa byed pa nyid yin pa de ltar na/_yul gyi khyad par bstan pa'i phyir gal te 'di tha dad par byed pa ma yin pa de'i tshe/_thal ches par 'gyur ro/_/rjes su dpag pa la rtags kyi khyad par du ba la sogs pa ci tsam pa de dag gnod pa yang so so
[\[289b.4\]]tha dad par 'gyur ro/_/tha dad byas na don med 'gyur/_/tha dad byas na 'bras bu med pa can du 'gyur ro/_/de bas na 'chad pa po mi mkhas par yang 'gyur ro/_/dgos pa yang yod pa yin pa de'i phyir ji skad du bshad pa'i yul gyi khyad par bstan pa 'bras bu yin pa de ltar na kha na
[\[289b.5\]]ma tho ba med pa yin no/_/gal te tha dad pa'i tshig yul gyi khyad par ston pa'i don yin na/_rigs pa'i sgo las khas blangs pa las gnod pa las rang gi tshig kyang tha dad pa zhes bya ba smos te/_rang gi tshig tha dad par byas pa yang /_tshig tsam brjod la gags byed yin/_/tshad ma can ma
[\[289b.6\]]yin pa de dag ni nus pa mtshungs pa nyid kyi phyir/_gags byed pa 'ba' zhig kho nar 'gyur gyi de la de dag thams cad kyi tshe ni ma yin no/_/gang gi tshe gcig tshad ma dang ldan pa'i tshig yin par rab tu bstan pa'i don to/_/de ltar ni 'gyur mod kyi rgol ba de yis bstan bcos khas blangs pa'i
[\[289b.7\]]phyir rgyu'i phyir te/_bstan bcos tshad ma nyid yin no/_/de bas na/_de dngos kun la gnod byed yin/_yul la lar ni ma yin no zhe na/_gal te bstan bcos tshad ma nyid yin par khas blangs pa'i phyir ro/_/gnod pa byed par skyes pa de'i tshe/_gal te sgrub par byed pa'i dus na bstan bcos
[\[290a\]]
[\[290a.1\]]tshad ma dang gnod pa byed pa yin no zhes rgol ba de mi 'dod pa de'i tshe/_cis kyang gnod pa byed par 'gyur/_mi 'gyur ba nyid yin no/_/de ltar na 'dod pa de'i skyon de thob par 'gyur gyi/_rigs pa las ma yin no/_/lung de mi 'dod na ni gnod pa byed pa yin
[\[290a.2\]]par mi 'gyur ro/_/gal te sngar des bstan bcos khas len cing phyis de mi 'dod par 'gyur ba snga ma des phyi ma la gnod pa'i phyir rgol ba 'di'i rang gi tshig dang 'gal ba yin no zhe na/_'o na de lta yin na/_kho bo cag gis sngar ji skad bshad pa bzhin/_rang gi tshig bstan bcos
[\[290a.3\]]'gal tha dad med 'gyur ba/_de ltar na gags byed pa nyid yin par 'gyur ro/_/gal te sngar des bstan bcos khas len cing phyis rang gi tshig dang mtshungs pa ma yin pa de bas na de gnod pa byed pa yin no zhe na/_nyes pa zad par shes pa med na/_'di gnyis la yang tshig tsam
[\[290a.4\]]nyid du bye brag ci yang yod pa ma yin pa'am/_shes na de'i tshe don de nyid tshad mas mthong ba yin pa de ltar na/_yid ches pa'i tshig des gnod pa yin na/_rjes su dpag pa nyid kyis gnod pa yin no/_/de bas na bstan bcos kyis gnod pa zhes bya ba tha dad par brjod par
[\[290a.5\]]bya ba ma yin pas gang de ni cir yang mi rung ngo /_/gzhan yang rgol bas khas blangs pa'i phyir/_gang gi tshe bstan bcos tshad ma nyid yin pa de'i tshe/_skyes bu'i 'dod pas byas 'di yi/_/tshad ma nyid ni yongs su rdzogs/_/skyes bu'i 'dod pa nyid ni dngos po la rag las pa ma yin
[\[290a.6\]]pa'i phyir/_de'i dbang gis tshad ma nyid du yod pa ma yin no snyam du dgongs pa bzhad gad du mdzad pa'o/_/gang gi phyir 'di ltar/_bstan bcos gnod pa ma yin no/_/zhes gnas pa yin na/_de'i phyir/_mngon sum dang rjes su dpag pa dag gi rab grags don dag la/_gang
[\[290a.7\]]gi tshe chos can dang rtags yin par dpyod pa de'i tshe bstan bcos dor na'ang /_bstan bcos la rtags yin par dpyod pa de'i tshe/_bstan bcos dor na'ang bstan bcos la brten pa med par yang nyes pa med/_'dod pa'i don 'grub pa la gegs byed pa med pa'i phyir ro/_/shin tu lkog gyur/
[\[290b\]]
[\[290b.1\]]lung gis bstan pa'i chos can la sogs pa la dpyod pa na/_gdon mi za bar bstan bcos la brten par bya ba yin no/_/de ltar ma yin na de'i tshe yang lung khas blangs med par ni/_des grub pa'i 'dod chags la sogs pa'i chos can de la/_'dod 'jug mi 'gyur te de ltar na
[\[290b.2\]]dpyod pa 'jug pa nyid du mi 'gyur ro/_/gal te gang gi tshe bstan bcos de tshad ma nyid ma yin pa de'i tshe/_des bstan pa'i chos can nam rtags gang yin pa de yang don dam par rtogs pa de'i rten ma yin pa de ltar na ji ltar de la des dpyod pa yin zhe na/_bden te 'on kyang bstan bcos
[\[290b.3\]]'di la'ang brtag pa'ang phal cher ni/_snga phyi 'gal ba brjod yin don dam pa ni ma yin te/_'di lta ste/_'dod chags la sogs chos min rtsa khrus kyang chos min gnod byed yin zhes bya ba 'gal ba yin no/_/de skad du bstan bcos la 'dod chags la sogs pa dag ni sdig pa dag pa'i
[\[290b.4\]]rgyu yin no zhes bshad la/_rgyu la gnod pa ma yin na/_/rgyu can la gnod pa ma yin te/_de bas na khrus dang bzlas pa dang /_sbyin sreg la sogs pas/_'dod chags la sogs pa la gnod par mi 'gyur ro/_/gang zhig gang gis rgyu la gnod pa byed pa ma yin pa de ni de la gnod pa byed
[\[290b.5\]]pa ma yin te/_dper na bad kan gyi mngar ba dang bsil ba dang /_snum pa'i rdzas lta bu'o/_/gang gi rgyu la gnod pa byed pa gang yin pa de dag las de bzlog par 'gyur ba nyid yin te/_dper na tshul khrims dang ting nge 'dzin dang /_shes rab kyi khyad par dag gis/_/spyod pa ngan pa dang /_kun nas
[\[290b.6\]]dkris pa dang /_bag la nyal gyi gnas skabs dag la go rims bzhin du gnod pa byed pa yin no/_/de bas na rgyu 'di la gnod pa byed pas na rgyu can rnam par gcod pa'i phyir/_sdig pa'i rgyu nyid du rnam par gzhag pa 'dod chags dang zhe sdang dang gti mug rnams khrus la sogs pas sdig pa dag par
[\[290b.7\]]byed pa'i tshig tu 'gal ba yin no/_/gal te ci tshad mar gyur pa ma yin pa de la phal cher 'gal ba brjod pa'i yang dpyod pa bstan ce na/_'dir dper na skyes bu 'jug par 'dod pa 'di ni lung gi tshad ma la brten pa gzhag par nus pa ma yin te/_sbyin pa la sogs pa'i sems pa 'jug pa las phan yon
[\[291a\]]
[\[291a.1\]]chen po thob pa'i phyir dang /_'tshe ba la sogs pa'i sems pa rnams kyis ngan song chen po thob pa'i phyir ro zhes bstan par 'gyur ro/_/de ltar na bstan bcos gzung bar bya ba yin no/_bstan bcos gnod byed gang yin/_rigs pas grub pa ste/_mngon sum dang rjes su
[\[291a.2\]]dpag pa'i yul lo/_/rang gi tshig gis gnod med gang /_/mthong ba med pa la'ang ste shin tu lkog tu gyur pa la'o de gzung bya yin pa'i phyir/_de la snga phyi 'gal ba'i dpyod 'jug 'gyur/_da de ltar na gal te bstan bcos dpyad par bya ba yongs su gcod par nus pa'i yul lam gzhan la gnod
[\[291a.3\]]par 'gyur ba de btang snyoms su bya ba nyid yin no/_/bstan bcos dang rang gi tshig dang 'gal ba dag bshad zin to/_/da ni grags pa dang 'gal ba don la zhes bya ba la sogs pas 'chad par byed do/_/'dod pa'i sgra ni ston byed pa'o/_/ci 'dra bar gyur pa zhig ce na/_skyes bu'i 'dod dang rjes
[\[291a.4\]]'brel pa'o/_/de nyid kyi phyir don la 'dod pa'i sgra ni ston byed na ma bkag pa yin no/_/de ltar na skyes bu 'dod pa'i rjes su byed pa gang yin pa de thams cad la yod pa yin no/_/skyes bu'i 'dod pa tsam gyi rjes su byed pa dang /_'dod pa'i sgra ston par byed pa nyid ces bya ba dgag par nus pa ma yin no/_/bkag
[\[291a.5\]]pa med nyid phyir 'di/_sgra las byung ba'i grags pa'i don la/_gnod med tshig ste/_rang gi 'dod pa ston par byed pa'i yul can gyi tshig ma bkag pa can gyi skye bo yid ches pa yin no zhes bya ba'i don to/_/zla ba zla ba zhes bya ba de lta bu la sogs pa'i sgra'i tha snyad las skyes pa'i chos gang yin pa de ni/_slob dpon gyis
[\[291a.6\]]tha snyad de las skyes pa'i chos/_rab tu grags pa yis bstan/_dper na sgra las byung ba'i grags pa zhes bya ba la sogs pas so/_/re zhig 'dir grags pas grub pas rang gi chos can de nyid la dam bcas pa'i don rang dang 'gal ba gnod pa yin no zhes bya ba gang yin pa rigs pa ma
[\[291a.7\]]yin no/_/gal te gang yang lta ba po mngon sum gyi shes pa 'jug par 'gyur gyi/_bstan bcos ni chos can gnod par bya ba ma yin na/_ji ltar na de ltar gnod par 'gyur zhe na//_//tshad ma rnam 'grel gyi 'grel pa/_bam po sum cu rtsa brgyad pa/_bden te mngon sum la sogs pa'i shes pa gnod
[\[291b\]]
[\[291b.1\]]par byed pa ma yin no/_/'o na ci yin zhe na/_mngon sum sogs kyis nges/_mngon sum dang rjes su dpag pa dang /_bstan bcos kyis yongs su gcod pa'i chos mnyan pa nyid la sogs pa'i dam bcas pa'i don la gnod pa byed pa gang yin pa de dag 'jal byed/_sgras sgro btags
[\[291b.2\]]pas/_mngon sum dang rjes su dpag pa dang /_lung gi sgras sgro btags pa la bstan pa yin par blta bar bya ba la yin pa de ltar na/_kha na ma tho ba med do/_/de la brten nas 'byung ba can/_'jig rten la brten nas 'byung bar 'gyur ba'i sgra rnams/_'dod pas 'jug phyir rgyu yi
[\[291b.3\]]phyir/_bkag pa med byas pa'am ste/_brdar byas pa rnams sam/_ma byas pa rnams kyi ste/_brdar ma byas pa can gyi sgra rnams ni'o/_/sna tshogs te/_thams cad 'di rang bzhin nyid kyis rung ba yin no/_/de bas na 'dod pa'i sgras brjod pa'i rung ba nyid la don thams cad la yod pa
[\[291b.4\]]yin pa de ltar na/_don tsam dang rjes su 'brel pa can de/_'byung bar 'gyur ba'am yod pa yi/_sgra yi yul nyid de yis/_rung ba nyid de la/_'gal ba rnams ni de skyes bu rnams/_ji ltar yod pa nyid kyi phyir/_ri bong can zla ba ma yin no zhes gnod par 'gyur ro/_/de rung nyid kyi stobs nyid las/_
[\[291b.5\]]de la rung ba nyid las/_sgra kun dngos su sbyor ba ste/_/'brel pa grags pa med na'ang /_/sgra la dngos po/_/de la ni/_nges pa/_de phyir de ni grub pa nyid/_slob dpon gyis sgra las byung ba grags pa nyid yin par bshad pa yin no/_/de ltar na gang zhig gang la nus pa yod pa de ni mngon du
[\[291b.6\]]phyogs pa med na yang /_de la des tha snyad du byed pa yin te/_dper na 'tshed par byed pa zhes bya ba lta bu'o/_/dngos bo yang 'dod pa'i sgras bstan pa nyid nus pa med pa'i phyir/_sgra rnams mngon du phyogs pa med na yang sgra las byung ba'i grags pa zhes brjod do/_/gzhan du zhes bya ba la
[\[291b.7\]]sogs pas gang la yang thun mong ma yin pa nyid yin pa'i phyir rjes su dpag pa nyid med na zhes bya ba des 'chad par byed do/_/gzhan du gal te sgra mngon du phyogs pa med na yang /_don dam par sgra med par 'gyur ba de'i tshe/_sgra yi rung ba nyid 'gog_/'di ni gnod byed rgyu/_yod
[\[292a\]]
[\[292a.1\]]pa nyid kyi phyir/_ri bong can zla ba ma yin no zhes bya ba'i gnod pa can gyi gtan tshigs 'di/_thun mong yin pa nyid mi 'gyur/_/gal te thams cad zla ba'i sgrar rung bar 'gyur ba de'i tshe/_mthun pa'i phyogs med pa'i phyir/_thun mong ma yin par 'gyur ro/_/de nyid kyi
[\[292a.2\]]phyir de 'gog ste/_sgra'i rung ba nyid 'gog pa/_rjes dpag las 'gyur gyi/_mngon sum ni ma yin no/_/de ci'i phyir zhe na/_sgra don la dbang phyug med phyir/_sgra'i rung ba nyid dam rung ba nyid ma yin pa la dbang po 'jug par mi 'gyur na/_gang gis na mngon sum las nges pa de 'gog
[\[292a.3\]]par 'gyur/_de ltar na rjes su dpag pa med pa las 'gyur ba yin no/_/de la yang rang bzhin nyid kyis rung ba nyid 'di la sgra thams cad sbyor ba byed pas mthun pa'i phyogs zla ba ma yin pa cung zad kyang yod pa ma yin na/_gang la rtags yod pa rjes su 'gro ba can du 'gyur/_de la rung ba nyid
[\[292a.4\]]'gog pa la/_thun mong ma yin nyid/_gtan tshigs zhes bya ba rjes su dpag pa med pa yin no/_/de ltar ni 'gyur mod kyi/_thun mong ma yin pa nyid du mi 'gyur te/_mi mthun pa'i phyogs la yod pa'i phyir 'gal ba nyid du 'gyur ro zhe na/_bden te 'on kyang gzhan bum pa la
[\[292a.5\]]sogs pa mi mthun pa'i phyogs nyid du mi 'gyur ba'i phyir/_gzhan gyi bsam pas mi mthun pa'i phyogs la yod pa ma yin pa de ltar na thun mong ma yin par brjod do/_/'dod pa'i sgras rung ba nyid spong ba/_gang la yod pa nyid/_ji srid du dngos po thams cad 'byung ba'i ngang tshul can
[\[292a.6\]]du yod pa de/_rjes su 'gro can min/_de la gang las yin 'dir yod pa nyid ces bya ba'i rgyu/_dpe ni/_slob dpon de ltar 'bras ldan 'dod/_/gtan tshigs thams cad thun mong ma yin pa nyid du 'dod gal te gang las sgra thams cad don thams cad la grub pa yin na/_gang gis na sgra las
[\[292a.7\]]byung ba'i grags pa zhes brjod ce na/_'dir 'di ltar/_sgra ni brda la brten pa can/_/brda yang 'dod tsam rten can yin/_/zhes bshad pa de'i phyir/_sgra yis grub na mi 'grub min/_/de ltar sgra byung grags pa'i tshig_/ces bshad pa yin no/_/yang na dngos po stobs kyis zhugs pa'i
[\[292b\]]
[\[292b.1\]]rjes su dpag pa bsgrub par bya ba'i don la/_grags pa la 'gal ba 'khrul pa med pa can/_med par ston par byed pa ni/_ji ltar zhe na/_slob dpon gyis sgra las byung ba'i grags pa zhes ston par mdzad pa/_de ltar grags pa'i rjes su dpog phyir ro/_/'dir rjes su dpog par byed pas
[\[292b.2\]]na rjes su dpag pa ste/_grags pa rjes su dpog par byed pa'i rgyu'i phyir/_des mthong ba'i don la tshad ma'i lan ma yin pa nyid kyis gzhan la yang de yod pa ma yin no zhes bstan par 'gyur ro/_/de lta ma yin na mtshan nyid dang ldan pa la gnod pa srid na de'i mtshan nyid sun phyung ba kho nar 'gyur
[\[292b.3\]]ro/_/de bas na 'dir yang grags pas grub par mi 'gyur na grags pas grub pa'ang yod pa yin na/_de rjes su dpag pa'i yul la 'gal ba mi 'khrul pa can mi srid par ston par byed do/_/yang na thun mong ma yin pa nyid yin pa'i phyir rjes su dpag pa med pa na zhes bya ba 'di ni don gzhan ni 'di
[\[292b.4\]]yin te/_ri bong can ni zla ba ma yin no zhes log par zhugs pa dam bca' ba gang yin pa de la de bstan par bya ba'i phyir 'jig rten smra nyid la/_rjes dpag med pa/_slob dpon gyis brjod pa ci/_de skad du brjod pa'i 'bras bu ci yin zhe na/_bshad pa dngos su ri bong can zla ba nyid du shes pa ma yin
[\[292b.5\]]gyi/_'on kyang sgra'i stobs las yin pa des na/_de ltar na sgra las byung ba'i grags pa la rjes dpag med pa la bstan pas dngos po'i stobs las byung ba'i/_rjes su dpag pa las/_grags pa tha dad yul can yin/_/zhes bya bas yul tha dad par bstan par 'gyur ro/_/gal te tha dad par
[\[292b.6\]]bstan pa yang dgos pa ci zhig yod ce na/_'bras bu yod pa yin te/_'di ltar yul gyi khyad par/_des ni dngos rnams yod med pa'i/_/rjes su 'jug can rjes dpag las/_/tha dad de/_sgra las byung ba'i grags pa'o/_/de dbang ma yin pa'i dngos po'i dbang gis 'jug pa ma yin no/_/'o na
[\[292b.7\]]ci yin zhe na/_de 'dod las skyes yin zhes bya ba skyes bu'i 'dod pa las skyes pa yin no zhes bshad par 'gyur ro/_/des na drug pa dang /_de la phan pa dang /_tshig tha dad pa la sogs pa dag ni 'chad pa po mngon par 'dod pa'i don la brda tsam gyis 'jug pa'i phyir/_nges pa'i don can ma yin no/_/de
[\[293a\]]
[\[293a.1\]]bas na sgra las byung ba'i tha snyad las/_dngos su yod pa nyid dang /_ldog pa dang ldog pa med pa dang /_gcig dang du ma nyid la sogs pa ma yin no zhes bya ba'i tha tshig go/_/zla ba gcig yod pa nyid kyi phyir dpe med pa nyid kyi phyir/_gtan tshigs thun mong ma yin pa
[\[293a.2\]]nyid yin no zhes bya ba gang yin pa de yang de ltar ma yin no/_/de ltar na ri bong can zla ba nyid du mi 'dod pa ma yin gyi/_'on kyang grags pa nyid thams cad la tshad mar mi byed do/_/de bas na ri bong can/_ji srid du/_zla mi 'dod na/_de gzhan grags pa de dang 'gal ba ci zhig 'dod par 'gyur/_/
[\[293a.3\]]'dod pa nyid ma yin no/_/de ltar de la dpe med can/_/rjes su dpag pa 'jig rten gyis de la bstan pa'i phyir brjod pa na/_de ni ste/_de'i phyir/_thun mong ma yin 'jug par byed pa'i rjes su dpag pa 'dod/_gzhan gyi 'dod pa dang /_'jig rten gyi 'dod pas/_zla ba gcig po gzhan la med
[\[293a.4\]]pa'i phyir/_mthun pa'i phyogs dang mi mthun pa'i phyogs dag la gtan tshigs med pas na ji ltar shes she na/_'di ltar yod pa nyid kyi phyir ri bong can zla ba ma yin no zhes bya ba de nyid kyis/_dpe gcig nyid dbang byas nas ni/_/zhes bya ba la/_gang la sgra las byung ba'i grags pas 'gog
[\[293a.5\]]pa zhes bya ba'i mtshan nyid kyi ngag 'di/_de skad brjod min te/_grags pas gnod pa thams cad kyi phyir/_mtshan nyid kyi mtshan gzhi la khyab par bstan par bya ba yin gyi/_dpe gcig nyid la de rdzogs pa ma yin no/_/de ltar da trig shing min zhes/_/da trig shing ma yin par bkod pa la
[\[293a.6\]]yang grags pas gnod pa'i phyir ro/_/de lta ma yin na 'di ci zhig mtshon par 'gyur/_zla ba gnyis pa med pa'i phyir ro zhes brjod pa gang yin pa/_'jig rten 'di la ga pur dang /_dngul la sogs dag la zla ba nyid mthong phyir ro/_/khyed kyi gzhung gis brda las 'jug par 'gyur ba yi/_/
[\[293a.7\]]zla ba nyid kyi/_thun mong min pa nyid kyang ci/_/de ltar gang kho na'i tshe gang kho na la skyes bus 'dod pa de nyid kyi tshe de nyid de la sbyor bar 'gyur ro/_/sbyor bar byed pa la gags byed pa cung zad kyang yod pa ma yin pa de ltar na thams cad la thams cad yod par 'gyur ro/_/de bas na log par zhugs
[\[293b\]]
[\[293b.1\]]pa la grags pa thams cad kyi yul grub pa'i phyir/_gtan tshigs bshad pa thun mong ma yin pa yin te/_de la grags pa 'ga' zhig kyang grub pa med pa'i phyir ro/_/de lta ma yin na/_gal te de'i de ltar grags pa la log par zhugs pa la lar te/_ga pur la sogs pa zla ba nyid yin pa'i
[\[293b.2\]]phyir grub par 'gyur ba de'i tshe/_gdon mi za bar dngos po'i stobs kyis de grub yin gyi/_grags pas grub par ni mi 'gyur ro/_/de ltar na grags pas 'gog pa na grags pas grub pa cung zad kyang 'dod pa ma yin no/_/re zhig grags pas grub par 'dod pa'i phyir/_la lar grags
[\[293b.3\]]pas grub par khas len na/_ri bong can la zla ba'i sgrar brjod par bya ba nyid bzlog pa med do/_/de ltar na de las ches shin tu grags pa cung zad kyang yod pa ma yin no/_/de bas na grags pa 'gog pa la rten la lar zla ba nyid grub pa de'i tshe/_dngos su grub par 'gyur ro/_/de bas na de
[\[293b.4\]]dngos su grub pa yin ri bong can la yang zla ba nyid yod pa de'i tshe/_de'i dngos po nyid las grub pas dngos la grub pa la/_ri bong can la'ang bzlog pa med/_/ci ste yang la lar dngos su zla ba nyid du smra ba de'i tshe/_ri bong can la zla ba'i rgyu mtshan gyi dngos po yod pa ma yin pa de'i tshe/_
[\[293b.5\]]de dngos med na ri bong can la zla ba nyid/_bzlog pa la yang grags pas gnod pa'i nyes pa cung zad med pa yin te/_sgra rgyu mtshan can la rgyu mtshan med pa'i phyir/_grags pa spong bar byed pa ma yin pa'i phyir ro/_/de ltar na yang ma yin pa de'i phyir ri bong can zla ba nyid du mi 'dod pa'i grags
[\[293b.6\]]pa cung zad kyang grub pa ma yin zhing /_de nyid spang bar bya ba nyid du 'dod do/_/gang gi phyir 'di ltar rang rgyu mtshan nyid kyi dngos po med pas sgra rgyu mtshan can 'gog par byed pa nyes pa la brten pa ma yin pa/_de phyir dngos med nges brda can/_/sgra gang la dngos po med pa'i nges pa'i brda yod
[\[293b.7\]]pa de dag las ni byung ba'i ngang tshul can gyi chos rnams gang yin pa de dag dngos po thams cad ni/_rung yin te de dang ldan pa zhes bya ba'i tha tshig go/_/'dod pa bzlog pa med phyir ro/_/rgyu'i phyir ro/_/'dod pa'i sgras brjod pa/_rung ba de nyid 'gog byed pa/_/skyes bu la gnod
[\[294a\]]
[\[294a.1\]]par byed pa gang zhe na/_grags pa zhes bya'i rjes dpag pa/_/zhes bya bar sbyar ro/_/'dod pa'i sgras brjod par bya ba nyid rung ba nyid kyi yul can no/_/ci 'dra ba zhig ce na brda 'gog pa med las skyes pa yis/_'dod pa tsam gyis 'jug pa'i phyir brda dgag tu
[\[294a.2\]]med pa yin pa de las skyes pa'i'o/_/rjes su dpag pa gnod par byed pa de'i yang sbyor ba yang 'di lta ste/_gang zhig skyes bu'i 'dod pa'i rjes su byed pa'i ngang tshul can de ni/_thams cad du yod pa yin te/_dper na rnam par rtog pas sprul pa'i don gyis yongs su mgu ba lta bu'o/_/
[\[294a.3\]]'dod pa'i sgras brjod par bya ba nyid du rung ba nyid kyang don thams cad la rjes su byed pa'i ngang tshul can yin no/_/bshad ma thag pa/_'dis ni rnam pa brda nyid kyi rjes byed ngang tshul can des/_ma yin zhes bshad par 'gyur ro/_/de nyid la 'dod rgyal ba'i sgra'i yul gyi don la sgra de dag
[\[294a.4\]]ni/_'gog pa dag ni 'gal bar 'gyur/_dam bca' ba'i skyon du 'gyur ro zhes bya ba'i tha tshig go/_/gal te de ltar na shing la sogs pa'i sgra'i yul 'gog pa na/_grags pa la gnod par mi 'gyur te/_de dag ni rigs kyi sgra nyid yin pa'i phyir ro/_/ma yin te sgra thams cad ni dang
[\[294a.5\]]po'i don la brdar byas pa nyid yin phyir ro/_/dper na la ba sngon po zhes bya ba 'di la yang yon tan sngon po'i sgra 'dod rgyal ba nyid yin no/_/de la grags pas 'jug pa na/_/de'i sgo nas gzhon la 'jug pa rgyu mtshan du brjod do/_/gang gi phyir de ltar yin pa'i rgyu/_/des rgyu mtshan can sgra don nam/_/
[\[294a.6\]]'tshe bar byed pa'i sgra dang gi rgyu mtshan med par don 'gog par byed pa'am/_sgra rnams don dam pa'i don ni/_dper na zla ba nyid ces bya ba don dam pa nyid yod pa ma yin no zhes 'gog par byed pa la/_gnod par rigs pa la ma yin par brjod pa lta bu'o/_/gang gi phyir de ltar spyir
[\[294a.7\]]btang ba nyid kyi don la 'gog par byed pa na grags pas gnod pa de'i phyir/_'di nyid kyi yul gyi khyad par ni/_bstan par bya phyir grags pa yang /_/rjes dpag las phyi rol min pa/_/yin par 'gyur ba de las/_tha dad byas yin snga ma bzhin/_rang gi tshig dang khas blangs pas
[\[294b\]]
[\[294b.1\]]gnod pa bzhin no/_/de lta ma yin na thal ches pa'am don med pa can du 'gyur ro/_/rjes su dpag pa las phyi rol du gyur pa ma yin par khas blangs pa dang grags pas gnod pa dag grub pa ni rjes su dpag pa las tha dad bshad pa'i dgos pa ci yin zhe na/_re zhig rgol ba
[\[294b.2\]]rang tshad ma nyid du mi 'dod na de tshad ma nyid ma yin pa de'i tshe/_skabs nyid la 'jug pa med pa'i phyir dang /_rang gi tshig tshad ma nyid du dam bca' ba'i skabs la brten pa nyid yin pa'i phyir ro/_/bstan bcos kyang de bzhin du rtsod pa'i skabs kyi rten nyid yin pa'i
[\[294b.3\]]phyir gnas gsum pa thob pa'i dpyod pa khas len pas tshad ma nyid du dam bca' ba yin pa de ltar na rang gi tshig dang bstan bcos gnod pa byed par skyes pa yin no zhes 'di ni 'di'i dgos pa yin no/_/grags pas gnod pa la yang dngos po'i stobs kyis grags pas gnod pa ma
[\[294b.4\]]yin no/_/'o na ci yin zhe na/_'dod pa tsam las byung ba'i ngang tshul can sgra las byung ba'i grags pas so/_/de nyid la yang 'gog par byed pa la gnod par byed pa yin no zhes bya ba'i dgos pa 'di gnyis po 'di'i/_/dgos pa dag ni ston pa dang /_/de dag gnod pa gnyis bo'i
[\[294b.5\]]slob dpon gyis/_rgyu bcas bstan pa yin/_dper na gzhal bya ba'i don can dag gi tshad ma yod pa ma yin no zhes dam bca' ba tsam gyis zhes bya ba lta bu'o/_/bstan bcos dang rang gi tshig dag tshad ma nyid du dam bca' ba la gnod pa yin pa de ltar ma smos pa yin te/_gal te yang
[\[294b.6\]]rang gi tshig la sogs pa la rjes su dpag pa la sogs pas gnod par 'gyur ba de ltar na yang rjes su dpag pa de la ltos pa med par rgol ba tshad ma nyid du dam bca' ba tsam gyis rang gi tshig dang 'gal ba yin par sems kyi/_rjes su dpag pas gnod pa'i sgo
[\[294b.7\]]nas ni ma yin no/_/de bzhin du yid ches pas gnod pa rgyu dang bcas pa yin no/_/sgra las byung ba'i grags pas yin gyi dngos po'i grags pas ni ma yin no zhes grags pas gnod pa rgyu dang bcas pa bstan to/_/mngon sum rjes dpag gnod ma yin/_rgyu dang
[\[295a\]]
[\[295a.1\]]bcas par ma bstan to/_/sgra mnyan par bya ba ma yin zhing bum pa rtag pa yin no zhes bya ba 'ba' zhig de ltar brjod pa'i phyir ro/_/mngon sum gyis gnod 'di la yang /_/sgra ni du ma'i dngos nyid du/_/grags pa'i sgra ni mi rtag pa nyid la sogs pa'i rang bzhin
[\[295a.2\]]du grags pa'i ngo bo nyid gang ni mnyan la ste/_rna ba'i rnam par shes pa la snang bar 'gyur ro/_/ci 'dra ba zhig ce na/_gnyis med de 'di la gnyis yod pa ma yin pas na zhes tshig rnam par sbyar ro/_/rigs la sogs pas dben pa'i rang gi mtshan nyid ces bya ba'i tha tshig go/_/gnyis
[\[295a.3\]]med pa zhes bya ba de ci'i phyir zhe na/_blo yi skye ba sna tshogs pa/_/snang ba mthong ba med phyir ro/_/blo'i skye ba rnam pa gcig tu snang ba mthong ba'i phyir ro/_/mngon sum don zhes bya ba 'di la de'i don to/_/rang gi mtshan nyid yang dag par bstan pa'i don du bshad 'di nyid ni/_rna ba'i dbang
[\[295a.4\]]po'i yul nyid ni/_spong na mngon sum nyid kyis gnod/_/rna ba dang lhan cig sgra gzung ba dang 'dzin pa'i dngos po 'gog pa'am/_spyi la ma yin no/_/de nyid de de ltar gyur pa'i ngo bo de la/_mnyan pa la snang bar 'gyur ba'i don/_lhag ma shes bya nyid la sogs pa'i ldog pa'i mtshan
[\[295a.5\]]nyid rnam par gcod pa'i rang bzhin spyi ni dngos min ngo bo nyid/_rgyu de phyir/_spyi ni de dbang spyod yul min/_/rgyu gang gis ni dngos po'i ngo bo ma yin pa nyid kyi phyir/_dbang po'i yul nyid ma yin no/_/rgyu des na spyi'i chos rnams ni spyir gyur pa'i chos gzhal bya nyid la sogs pa rnams ni/_mngon
[\[295a.6\]]sum nyid min grub nyid phyir/_/rgyu'i phyir spong ba yin na yang gnod pa med pa yin te/_mngon sum gyis gnod pa med do zhes/_slob dpon gyis mnyan byar smras pas bstan par 'gyur ro/_/gal te dbang po'i yul gyi rang bzhin don yin par 'dod pa de rang nyid brjod pas ci'i
[\[295a.7\]]phyir mi brjod/_gang gis na mnyan par bya ba'i sgras brjod par bya ba yin zhe na de la dngos po'i rang bzhin brjod par bya ba la spyi ni ston par byed pa las gzhan rjod par byed pa cung zad kyang yod pa ma yin no/_/ci'i phyir zhe na/_rnam kun brjod bya'i dngos min phyir/_/rang gi
[\[295b\]]
[\[295b.1\]]mtshan nyid do/_/spyir brjod pa yin na sgra mnyan par bya ba brjod pa'am/_gzhan nyid kyis yin no zhes bya ba 'di la mngon par zhen pa ci zhig yod/_gzhan yang de ltar brjod pa la dgos pa yang yod pa yin te/_rna ba'i dbang po'i yul gyi don grub pa gang yin pa de lta bu'i
[\[295b.2\]]ngo bor grub pas des de la brten pa'i dbang bo'i shes pa brten pa'i dbang po'o zhes rten phyir ro/_/de ltar ni dbang po'i shes pa las de'i ngo bo yod pa yin no zhes grub par 'gyur te/_de'i sgrub par byed pa gzhan med pa'i phyir ro/_/de'i stobs kyis grub pa'i dngos po de nyid kyis tha
[\[295b.3\]]snyad du byed pa yin no zhes bya ba 'di ni tha snyad kyi dgongs pa yin no/_/gzhan yang de lta bur gyur pa'i don 'gog par byed pa'i skyes bu la/_de yi stobs kyis gnod pa'i phyir/_dbang po'i shes pa'i stobs kyis so/_/de 'dra ba'i ngo bo de yod pa ma yin no zhes smra ba la mngon
[\[295b.4\]]sum gyis gnod par 'gyur ro/_/de yang rna ba'i rnam par shes pa'i mngon sum yin no/_/rgyu mtshan 'dis kyang mnyan byas te/_mnyan par bya ba'i sgras sgra'i rang bzhin dbang po'i spyod yul bshad pa yin no/_/rang gi chos can zhes bya ba de/_rgol ba kun la zhes bya ba la sogs
[\[295b.5\]]pas 'chad par byed de/_kun la ste rtsod pa'i dus sam/_bsgrub par bya ba'i dus su rgol ba bdag nyid kyis bsgrub byar 'dod pa'i chos gang yin/_chos de ldan la rgol bas bsgrub par bya ba nyid du 'dod pa'i chos dang ldan pa la'o/_/chos can de dam bca' ba'i don la
[\[295b.6\]]rnam pa gzhan zhig gis gnod 'gyur gyi/_rgol bas bsgrub par 'dod pa ma yin pa'i chos gzhan de dang ldan pa'i chos can la ma yin no zhes bstan pa'i phyir/_rang gi chos can zhes smos pa yin no/_/gzhan du chos can gzhan la ni ste/_skabs su bab pa ma yin
[\[295b.7\]]pa'i chos gzhan gyi chos can la gnod pa yin na/_skabs su bab pa'i chos can gyis skabs su bab pa'i bsgrub par bya ba 'di la ci zhig bkag_/gang gis na de'i dgos pa bzlog pa'i don du 'di 'bras bu dang ldan pa'i tshig tu 'gyur/_chos can 'di nyid la gnod pa yod
[\[296a\]]
[\[296a.1\]]pa skyon yin gyi/_chos can gzhan la ni ma yin no zhes rtogs pa'i don du rang gi chos can la zhes brjod pa yin no/_/de bas skabs su bab pa'i chos dang ldan pa'i chos can la gnod par 'gyur ba don der 'gyur ro/_/gal te de'i don can gyi rang gi chos can
[\[296a.2\]]zhes smos par bya ba ma yin te/_bdag nyid ces bya ba'i mtshan nyid kyis don 'di thob pa nyid du 'gyur ro/_/de ltar na rgol ba bdag nyid bsgrub par bya bar 'dod pa de bsgrub par bya ba yin pa de bas na de bzlog na gnod pa can no zhes bya ba 'di don gyis grub pa yin no zhe na/_bden te bdag
[\[296a.3\]]nyid kyis zhes bya ba'i mtshan nyid kyis 'di don rtogs la/_rang gi chos can tshig kyang ni/_/byas pa gang yin pa de bsgrub par bya ba'i chos 'ba' zhig la gnod pa yin na/_gnod par 'gyur ba yin gyi 'on kyang chos can dag la gnod na yang /_rnam pa 'ga' zhig gnod 'gyur zhes bya ba'i don
[\[296a.4\]]'di grags phyir ro/_/ci'i phyir bsgrub par bya ba'i chos can la gnod pa bsgrub par bya ba'i chos la gnod pa yin zhe na/_rten dag la gnod pa yis/_/rgyu yis de rten pa la ste/_bsgrub par bya ba'i chos la 'gal phyir ro/_/thams cad du tshogs pa nyid la gnod pa yin te/_'on kyang 'ga'
[\[296a.5\]]zhig tu chos kyi sgo dang 'ga' zhig tu chos can gyi sgo zhes bya ba ni khyad par yin no/_/gzhan du gang gi tshe chos can la yang gnod pa na/_chos can de la gnod pa rtogs par bya ba'i don du rang gi chos can gyi tshig mi 'dod pa de'i tshe/_bsgrub par bya ba'i ngo bo nyid du 'dod pa de lta'i rnam can chos/_
[\[296a.6\]]bsgrub bya yin zhes brjod pa'i phyir/_/rgyu'i phyir/_de la gnod pa yin pa ste/_/de ltar na skabs su bab pa'i bsgrub par bya ba'i chos de nyid la gnod pa de'i sgo nas 'ongs pa gang yin pa de nyid la gnod pa yin par bsgrub par sems kyi chos can la gnod pa yang gnod pa ma yin/_de yang
[\[296a.7\]]'dod pa yin te/_tshig med par bstan par nus pa ma yin te/_de phyir rang gi chos can tshig_/byas pa yin no/_/de don gyis grub ma yin na/_/de ltar na re zhig chos la gnod pa la reg pas gnod pa yin la de yang bsgrub par bya ba'i chos la dngos su gnod par 'gyur ba'am/_chos can
[\[296b\]]
[\[296b.1\]]la gnod pa'i sgo nas yin grang na/_rnam pa gnyi ga ltar yang chos la gnod pa de bas na gnod pas chos can la gnod pa yang don gyis thob pa yin no/_/de ltar na don can gyi chos can gyi tshig brjod par bya ba ma yin no zhe na/_de ni bden te chos can 'gog pa gang la bsgrub par bya ba'i chos 'gog par 'gyur
[\[296b.2\]]zhing yul gang la chos can 'gog pa na yang bsgrub par bya ba'i chos la cung zad kyang gnod pa ma yin no/_/de la yang rgol ba 'ga' zhig chos can ni/_'ba' zhig 'gal ba yin na yang /_/skyon dang ldan par khas len to/_/dam bca' ba'i skyon dang 'gal bas skyon dang ldan par 'dod do/_/de ni dper na sngon med do gzhan gyis/_/bskyed
[\[296b.3\]]bya min ltar nam mkha' la sogs min/_/nam mkha' la sogs pa ni lhan cig byed pa'i rkyen rnams kyis phul du byung bar byar med pa'i rang bzhin te gcig gi rang bzhin du gnas pa dang bral ba yin no zhes bya ba'i tha tshig go/_/ci'i phyir zhe na/_cig car sgra sogs rgyu min phyir/_/cig car 'bras bu mi byed pa'i phyir/_nam
[\[296b.4\]]mkha' la sogs pa'i chos can dngos po'i rang bzhin yin nam ma yin zhes brjod par 'dod pa khas mi len pa/_nam mkha' med par smra bas spyir nam mkha' la sogs pa'i skabs la chos rnam par gcod pa tsam bsgrub par bya ba dang /_rnam par gcod pa'i ngo bo'i gtan tshigs 'bras
[\[296b.5\]]bu cig car mi byed pa'i phyir ro zhes bshad pa la gal te sun 'byin byed pa 'ga' zhig gis 'gal smra ste/_dper na nam mkha' sogs chos can dngos med kyi/_ngo bo nyid kyang de dang 'dra/_/nam mkha' la sogs pa'i chos can dngos po'i rang bzhin du gyur pa med par yang sgrub par byed pa
[\[296b.6\]]lta bu'o/_/de lta bur gyur pa'i chos can bsal ba na yang /_de ltar bsgrub byar 'dod pa la gnod pa ci yang med pa yin pa'am/_gtan tshigs rnam par gcod pa'i ngo bo ma grub pa nyid ma yin no/_/'dir yang chos can 'ba' zhig 'gog pa yang gnod pa 'dod pa yin na yang mi 'dod de/_
[\[296b.7\]]chos can dngos por gyur pa bsal ba na yang bsgrub par bya ba rnam par gcod pa'i ngo bo grub pa'i phyir ro/_/des na gnyi ga bsgrub bya nyid yin na/_khas len par byed na/_chos can la ni gnod pa gang /_bsgrub par bya ba'i chos 'gog par 'gyur ro/_/de la bsgrub par
[\[297a\]]
[\[297a.1\]]bya ba la gnod pa ste/_gang chos can 'gog pa yang bsgrub par bya ba la gnod pa med pa de la skyon ma yin te/_dper na gtan tshigs bstan ma thag pa lta bu'o/_/de'i rang gi chos can smos pa des ni brjod pa yin no/_/ci'i phyir zhe na/_de lta'i chos
[\[297a.2\]]can nyid kyang 'dir rang gi bsgrub par bya ba'i chos kyi khyad par du bya ba'i chos can bsgrub bya nyid phyir yan gar min/_gang gis na yan gar ba 'di 'gog pa na yang gnod par 'gyur/_des na bsgrub par bya ba rnam par gcod pa tsam yin na/_de'i chos can dngos por gyur pa de ma
[\[297a.3\]]yin na/_gang gis na de bsal ba na rang gi chos can bsal ba'i phyir 'gal ba nyid yin par 'gyur/_gal te de ltar bsgrub par bya ba'i chos 'gog pa ni/_chos can la gnod pa de'i tshe/_'dir grangs can pa la sangs rgyas pas brjod pa'i gtan tshigs la gnod 'gyur te/_dper na/_cig car sgra sogs
[\[297a.4\]]rgyu min phyir/_/bde sogs gzhan gyis bskyed bya min/_/nus can ma yin te/_lhan cig byed pa'i rkyen gyis phul du dbyung du byar med pa'i rang bzhin can yin no/_/rim ma yin pas na 'bras bu byed pa ma yin pa'i phyir zhes gtan tshigs brjod pa la/_snga ma bzhin te sun 'byin par
[\[297a.5\]]byed pas bde ba la sogs pa rtag pa nyid kyi dang gzhan gyi chos can med pa yang sgrub par byed do zhes bya ba'i 'gal bas/_chos can la gnod pa brjod pas na gtan tshigs 'gal bar 'gyur te/_shugs kyi bde ba la sogs pa mi rtag pa'i rang bzhin du bsgrub par 'dod pa nyid kyi phyir ro
[\[297a.6\]]zhes bya ba ni gzhan gyi yin no/_/de de ltar ni ma yin na/_gal te gtan tshigs nges yin na/_/de la 'gal ba nyid 'gyur te/_/bde ba la sogs pa dngos por gyur pa mi rtag pa'i rang bzhin de ltar bsgrub pa'i phyir dang /_chos can bkag pas bsgrub par bya ba'i chos la gnod pa'i phyir ro/_/
[\[297a.7\]]'di ltar rim bzhin byed pa gtan tshigs nyid du bzung ba gang yin pa de yang bde ba la sogs pa 'di dag ni/_rim bzhin byed dang mi rtag nyid/_/'gal ba med phyir ro/_/rgyu'i phyir mi mthun pa'i phyogs las ldog pa las the tshom za ba yin no/_/mi mthun phyogs ldog pa the tshom za ba'i phyir/_rgyu'i
[\[297b\]]
[\[297b.1\]]phyir/_cig car sgra sogs rgyu min phyir/_/zhes bya ba'i gnod pa can gyi gtan tshigs de dag lhag ldan khyad par 'dod/_gtan tshigs snga ma'i khyab pa lan du mar bstan pa byas pa yin no/_/de de ltar na/_gang phyir bdag nyid 'dod chos bsgrub par bya ba yin gyi/_gzhan ma yin pa de'i phyir na de rten
[\[297b.2\]]ni/_bsgrub par bya ba'i chos su 'dod pa de nyid kyi rten gang yin pa de nyid/_gnod bya yin gyi 'ba' zhig min/_/rten gang yin pa bsal du zin kyang bsgrub par bya ba'i chos la gnod pa yod pa ma yin no/_/gzhan rten ma yin te/_sa'i yon tan nyid la sogs pa'i chos skabs ma yin pa gnod
[\[297b.3\]]par bya ba nyid las/_gzhan mi rtag pa nyid la sogs pa'i rten chos can sgra la sogs pa gang yin pa de yang skabs ma yin pa gnod par byed pa des/_gnod pa ma yin no zhes bya ba des rang gi chos can zhes bya ba 'dis bshad do/_/de la 'dir phyogs kyi mtshan nyid kyi tshig la bdag nyid sgra
[\[297b.4\]]yis chos gzhan la bstan bcos la mthong ba skabs su bab pa ma yin pa la/_gnod pa gang yin pa de gnod min zhes brjod de/_de ltar rang gi chos can zhes bya ba'i tshig gis chos can gzhan la/_gnod pa gang yin pa de gnod min zhes brjod do/_/gal te khyad par ma grub pa la sogs
[\[297b.5\]]sgrub par byed pa yod pa ma yin pa'i phyir/_phyogs ltar snang brjod pa/_ci'i phyir ma bshad ce na/_de la khyad par ma grub pa la sogs pa la/_dpe bsgrub par bya ba stong pa la sogs pas skyon yin pa'i phyir sgrub par byed pa ma yin pas phyogs nyid la gnod pa'i phyir skyon yin par mi
[\[297b.6\]]'dod do/_/ci'i phyir zhe na/_gang gi phyir ma grub pa la sogs pa'i skyon thams cad kyis phyogs nyid la gnod par 'gyur ba de'i phyir/_de lta yin na yang phyogs ltar snang ba nyid la gtan tshigs ma grub pa nyid la sogs pa yang phyogs ltar snang bar brjod par 'gyur na/_
[\[297b.7\]]de ltar yang ma yin pa de'i phyir/_gal te yang /_sgrub byed skyon ni thams cad kyis/_/phyogs nyid la ni gnod par 'gyur ba yin pa de/_de lta na yang phyogs tsam gyis 'byung ba tsam ni phyogs skyon nyid/_de yin pa de nyid kyi phyir/_dam bca' ba tsam gyis zhes bya ba don gzhan 'di ston
[\[298a\]]
[\[298a.1\]]par byed pa'i tshig thams cad la khyab par byed pa yin par blta bar bya'o/_/gang gi phyir de lta ma yin pa de'i phyir khyad par gzhi ma grub pa la sogs pa de la phyogs kyi chos nyid la sogs pa/_yan lag phyi ma la ltos skyon/_/gang yin byed pa de'i rjes byed pa ste/_des
[\[298a.2\]]min/_dam bca' ba tsam gyis zhes bshad par 'gyur ro/_/rgyu de'i phyir rten sogs ma grub ste/_khyad par gyi gzhi ma grub pa la sogs pa phyogs skyon min/_phyogs kyi skyon ma yin no zhes bya ba'i tha tshig go/_/chos kyi rang gi ngo bo bsal bas dam bca' ba'i skyon gang yin pa bshad
[\[298a.3\]]pa/_'dis bsgrub yan lag gyur pa yi/_/chos dang chos can khyad par dang /_/skabs su bab pa bsgrub par bya ba'i chos med na mi 'byung ba dang /_chos can rang gi ngo bo la/_/gnod pa dag ni bstan pa yin par blta bar bya'o/_/de la ji ltar bsgrub par bya ba'i yan lag tu gyur
[\[298a.4\]]pa nyid la thams cad du gnod par gyur pa de ltar na/_don ni mthong ba'i phyir/_dpe'i phyogs tsam brjod pa yin/_chos kyi khyad par dper brjod pa yin no/_/chos kyi khyad par la sogs pa bsal ba yang phyogs 'dis khong du chud par bya'o/_/de bstan par bya ste dper na yang yan
[\[298a.5\]]lag las yan lag can gzhan yin no zhes dam bca' ba byas pa na yang /_yan lag las yan lag can gzhan ma yin te/_srang mda' dma' ba'i khyad par 'dzin pa med pa'i phyir ro/_/de ltar 'dis ni gzhan gyi khyad par bsal ba yin gyi/_gzhan tsam bsal ba ni ma yin no/_/
[\[298a.6\]]de ltar na de bsal ba na chos kyi rang gi ngo bo bsal ba nyid du 'gyur gyi de'i khyad par ni ma yin no/_/chos kyi khyad par bsal ba'i dpe de nyid 'dod pa yin no/_/de'i phyir med na mi 'byung ba lci ba la sogs pa'i khyad par gzhan bsal ba yin no/_/de ltar na gzhan nyid kyang yan lag rnams kyi
[\[298a.7\]]ldan yod/_yan lag rnams las don gzhan te/_/yan lag can min can de yang /_/rdzas mtshan nyid de/_byed pa dang ldan pa dang /_yon tan dang ldan pa dang /_'phrod pa 'du ba zhes bya ba'i rgyu gang yin pa de dang /_ldan dang mthong ba ste/_snang ba'i rang bzhin yod do zhes de ltar bsgrub par
[\[298b\]]
[\[298b.1\]]'dod pa yin gyi/_ma mthong ba'am rdzas kyi mtshan nyid kyi khyad par can du gyur pa ma yin pa gzhan nyid tsam ma yin no/_/de lta ma yin na/_ma mthong khyad par can min pa/_/gzhan nyid tsam 'ga' zhig la sgrub par byed pa na/_dam bca' ba la dgos pa med do/_/de ltar na gdong la
[\[298b.2\]]sogs pa dag kyang yan lag las gzhan nyid yin par dam bca' bar 'gyur ro/_/de ltar na yang sangs rgyas pa'i 'dod par grub pa nyid yin no/_/'di ltar ma mthong ba la/_rdul phra rab rnams la mthong ba la/_sgrib g.yogs dang thogs pa nyid la sogs pa 'bras med pa/_bye brag
[\[298b.3\]]pas mthong nas mthong ba la sogs pa bsgrub pa'i phyir/_yan lag can grub par 'dod pa'o/_/des rdzas kyi mtshan nyid khyad par can dang /_mthong ba bsgrub par bya ba yin no zhes gdon mi za bar 'dod par bya'o/_/ci ste yang yon tan la sogs pa khyad par can ma yin pa'am/_mthong
[\[298b.4\]]ba 'ba' zhig bsgrub par 'gyur ba de'i tshe/_khyad par can min dang gzhan ni/_/bsgrub yin na/_sangs rgyas pa la mi 'dod pa cung zad kyang yod pa ma yin pa de ltar na/_grub pa la sgrub byed nyid yin par 'gyur ro/_/de bas na gzhan yon tan la sogs pa dang ldan pa de nyid bsgrub par bya ba
[\[298b.5\]]yin par brjod par bya'o/_/de lta ma yin na/_'di'i skabs nyid nyams par 'gyur ro/_/de'i tshe yang 'di yan lag can/_lci 'og 'gro 'gyur/_lci ba nyid de yon tan du gyur pa dang /_las 'og tu 'gro ba yin pa de'i tshe/_'ji ba la sogs pa ri lu ma 'dres pa bcal ba dag srang dma' ba ci
[\[298b.6\]]'dra ba de las ri lu 'dres pa de dag ni/_de dag gis yan lag can gyi 'bras bu gsum pa rtsom pa 'di ni/_'di'i lci ba dang 'og tu 'gro ba lhag par 'gyur ba de'i tshe/_srang ni dma' ba'i khyad par dag tu 'gyur ro/_/des na ste/_de'i phyir ma 'dres pa de dag bcal ba'i gnas skabs de bzhin du de'i tshe
[\[298b.7\]]gzhan 'bras bu'i rdzas gsum pa gang yin pa lci ba dang 'og 'gro yod pa ma yin pa de ltar na/_yan lag can yon tan dang byed pa med pa can nyid yin pa de'i phyir/_yon tan dang las kyi/_'phrod 'du rgyu ma yin te/_yan lag can no/_/rdzas kyi mtshan nyid dang ldan pa yin pa de'i phyir sgrib par byed pa la
[\[299a\]]
[\[299a.1\]]sogs pa'i 'bras bu'am/_rang gi ngo bo cung zad kyang mthong ba med de/_'bras bu'i ngo bo dag_/mthong ba med phyir/_rgyu'i phyir yon tan can de mthong med des te/_de phyir gnod pa yin no/_/gang la zhe na khyad par gzhan la te/_lci ba la sogs pa'i ming can la'o/_/ci 'dra
[\[299a.2\]]ba zhig la ce na/_med na mi 'byung yod pa can te bsgrub par bya ba'i chos gzhan nyid med na mi 'byung ba zhes bya ba ni mjug bsdu ba'o/_/rdul phra mo cha gnyis pa nas brtsams te rdul phra rab cha gsum pa la sogs pa'i bar dang tshogs chen po zhes bya ba'i bar 'di la cha gnyis pa la sogs pa'i 'bras bu'i
[\[299a.3\]]rdzas brgyud pa gang yin pa de dag thams cad bcal ba de da ltar ni/_phra brtsams rdzas kyi phreng ba dag_/bcal nyid phyir na rgyu yi phyir/_/srang mda' dma' ba'i khyad par de 'bras bu'i rdzas thams cad lci bar byed pa ma yin no/_/de bas na 'bras bu gzhan gcig lhag ma yin na yang de tsam gyis dma'
[\[299a.4\]]ba'i khyad par ma yin te/_ras bal gyi 'dab ma bzhin no/_/dper na ras bal gyi skud pa la sogs pa bcal bar bya ba de la lci ba yod pa de lta na yang /_tshogs chen po bcal ba na gang gi tshe ras bal gyi skud pa shin tu phra ba dma' bar 'gyur ba de'i lci ba nyid kyang rtogs pa ma yin te/_srang mda'
[\[299a.5\]]dma' ba'i phyir ro/_/ras bal gyi 'dab ma de dang 'dra bar ril bu 'dres na de'i lci ba yod pa de ltar na yang /_de la rdzas gzhan gyi lci nyid rtogs min no/_/des na gang la rdzas lhag pa yod pa gzhal bya de la de'i lci ba rtogs par 'gyur te/_lci ba'i gong bu gsum pa bcug pa bzhin no zhes
[\[299a.6\]]brjod pa 'di la ras bal gyi 'dab mas ma nges pa yin no zhes ni gzhan dag smra bar 'gyur ro/_/de skad du rgol ba de yis sa rdul tshogs dag la/_rim bzhin ldan dang ste/_rdul cha gnyis pa la sogs pa rdul gyi tshogs chen po dang /_rim bzhin ldan pa la rdul cha gnyis pa la sogs
[\[299a.7\]]pa'i 'bras bu'i rdzas du ma yod pa'i phyir/_rdul gyi tshogs 'di ni lci ba ci 'dra ba yang ngo /_/cig car ldan pa de nyid/_rdul gyi tshogs la 'bras bu'i rdzas gcig yod pa'i phyir/_de 'dra ba nyid du 'gyur ba rigs pa ma yin no/_/de bas na gzhal bar bya ba 'di dag ni lci ba tha dad
[\[299b\]]
[\[299b.1\]]'gyur na 'gyur ba yang ma yin pa de'i phyir/_phra ba nas brtsams pa'i rdzas kyi phreng ba gzhal bar rigs pa ma yin no/_/gzhan yang lci ba'i khyad par de'i phyir/_gser gyi ma sha la sogs pa'i/_/grangs mtshungs pa ni mi rung ngo /_/sogs pa smos pas ni 'ol ma se la sogs pa gzung
[\[299b.2\]]ngo /_/gang gi zhe na/_ma sha la sogs pa so sor bskar ba dang /_lhan cig bskar ba'i tshe/_rim bzhin ldan pa zhes bya ba ni tshig gi lhag ma'o/_/de skad du gser la sogs pa'i 'ol ma se re re tha dad par bskar ba nas/_'ol ma se stong dang /_brgya'i bar du de de ltar yongs su bskar ba
[\[299b.3\]]na yang /_gser la sogs pa 'ol ma se gcig la so sor re rer ldan pa nas thams cad la ldan pa'i bar dang /_de bzhin du ma sha zhes bstan par 'gyur ro/_/de ltar na sha ka gnyis la sogs pa 'bras bu'i rdzas du ma 'byung ba'i phyir ma sha ka la sogs pa de lhan cig tu bskar ba
[\[299b.4\]]na/_'ol ma se stong gi ljid tsam du mi 'gyur gyi/_'on kyang dngos po lhag par 'gyur ba de ltar na ma sha ka la sogs pa grangs mtshungs pa mi rung ngo /_/rdzas kyi tshogs pa de tsam nye ba dang /_de dang 'bral ba la ji ltar lci ba mtshungs par mi 'gyur na/_mtshungs par 'gyur ba
[\[299b.5\]]yang yin de bas na rdul cha gnyis pa la sogs pa 'bras bu'i rdzas de las gzhan pa gzhal bar bya ba yod pa ma yin no/_/ci ste ma sha ka la sogs pa'i grangs mi mnyam pa'i skyon du ma gyur cig snyam pa nas/_yungs kar nas brtsams te re re bsnan pa nas tshogs chen po'i bar du'o/_/
[\[299b.6\]]de ltar tshogs chen po de thams cad lci ba nyid du rtogs pa ma yin no/_/yungs kar gnyis la sogs pa'i 'bras bu'i rdzas kyi phreng ba gnyis po de la ldan pa'i 'bras bu gang yin pa de ni lci ba nyid du 'byung ba'i ngang tshul can nyid yin zhing /_de bzhin du gsum pa ldan pa na 'bras bu'i rdzas
[\[299b.7\]]yod pa lci ba nyid kyi ngang tshul du 'byung ba yin no/_/de ltar na gong nas gong du 'phel ldan thams cad lci ba nyid rtogs pa nyid ni ma yin no zhe na/_'di ltar gal te yungs kar nas brtsams nas tshogs chen po gong nas gong du ni/_'phel ldan 'bras 'phel lci pa nyid rtogs pa nyid ni ma
[\[300a\]]
[\[300a.1\]]yin na/_/de'i tshe/_yungs kar las sngar lci ba nyid shin tu rtogs dka' ba yungs kar las sngar ji srid 'bras bu'i phreng ba shin tu phra ba'i lci ba nyid gang yin pa chung ba ste/_de rtogs par dka' ba nyid yin no/_/yungs kar las gzhan pa'i lci ba nyid kyang nye
[\[300a.2\]]bar mtshon pa rang nyid kyis kyang bsnyon par nus pa ma yin pa de ltar na 'bras bu'i rdzas de'i rdul phra rab kyi ngo bo rgyu ni gzhal bya thob pa'o/_/ci'i phyir zhe na/_de'i 'bras bu lci ba mtshon pa med phyir te de ma thag par bshad zin pa'i phyir ro/_/rdul phra rab dag la lci ba nyid la sogs
[\[300a.3\]]pa'i yon tan dmigs pa yod pa ma yin te/_de mi dmigs pa nyid las yan lag can du brtags pa'i phyir ro/_/de bas na don thams cad mngon sum nyid ma yin par thal bar 'gyur/_gal te ras bal lci bar rtogs pa med pa de lta na yang /_de snang ba nyid yin pa'i phyir de yod pa nyid
[\[300a.4\]]yin par rigs pa yin te/_yan lag can gyi mtshan nyid can gyi/_don de mi mthong ras bal bzhin/_/de'i 'bras bu ste/_lci ba dang gzugs dang bsgribs pa la sogs pa mthong ba med do/_/de bas na ma sha ka la sogs pa de'i lci ba'i yon tan rtogs med bzhin de'i yon tan/_
[\[300a.5\]]thams cad de/_gzugs la sogs pa dag nye bar mtshon med phyir rgyu'i phyir/_ma sha la sogs lhag ma med/_dma' de mtshon pa ste/_dma' ba'i khyad par 'dzin pa med pa'i phyir/_ma sha ka la sogs pa lhag pa med pa ni/_nye bar mtshon pa tsam ni yin mod kyi/_'on kyang lci ba
[\[300a.6\]]la sogs pa bzhin du de'i gzugs la sogs pa med par yang 'gyur ro/_/ci'i phyir zhe na/_gzugs la sogs pa yul du gyur pa/_lhag dang lhag nyid bdag ci bzhin/_dbang pos mig la sogs pas mthong ba med phyir te/_rgyu'i phyir ro/_/'ji ba la sogs pa ril bu ma
[\[300a.7\]]'dres pa'i gnas skabs kyi gzugs la sogs pa gang yin pa de las 'dres pa'i gnas skabs kyi gzugs la sogs pa lhag pa yang bdag nyid ji lta ba bzhin du dbang pos mthong ba med phyir ro/_/'dis ni med pa'i tha snyad bsgrub pa'i phyir/_mi dmigs pa'i bdag nyid can gyi
[\[300b\]]
[\[300b.1\]]sgrub par byed pa bstan pa yin no/_/khas blangs rang gi tshig sogs kyis/_/gnod pa dag ni yod pas kyang /_/sogs pa smos pas ni/_mngon sum dang /_rjes su dpag pa dang /_grags pas gnod pa yod pa gzung ngo /_/ji ltar khas blangs pa'i gnod pa yod pa ni khas blangs pa la sogs pa gang
[\[300b.2\]]gis gang la gnod pa yod pa des gnod par brjod par bya'o zhes bstan pa'i don to/_/ji skad bshad pa'i phyogs la ni/_/ji ltar bsgrub par bya ba'i chos kyi khyad par med na mi 'byung bar yod pa can la gnod pa yod pa de ltar/_ji skad bshad pa'i phyogs kyi chos can gyi khyad par dang /_rang gi ngo
[\[300b.3\]]bo gsal ba la/_dpe gzhan gang yin pa de yang /_rtogs par bya zhing khong du chud par bya'o/_/rang nyid kyi gzhung bshad par bya ba la/_gzhan gyi 'dod pa dpyod pa yan lag ma yin du zin kyang bshad par bya ba'i gzhung gi nang du 'dus pa nyid kyis zhar la 'ongs pa dpyod pa med par ci'i phyir
[\[300b.4\]]'dug ce na/_de bshad 'dod pa'i phyir byed pa dang ldan dus gsum gyi zhes bya ba la sogs pa smos te/_rigs pa can la sogs pa dag gi bsgrub par bya ba bshad pa ni dam bca' ba yin pa de ltar na 'di bsgrub par bya ba smos pa ni grub pa la bzlog par nus pa yin gyi/_gtan tshigs ma grub pa la sogs
[\[300b.5\]]bzlog par byed pa ni ma yin no/_/de ltar na gtan tshigs dang dpe ma grub pa'i tshig dam bca' bar thal bar 'gyur te/_dper na sgra rtag pa yin te/_mig gis gzung bar bya ba nyid yin pa'i phyir dang /_sgra rtag ste/_lus can yin pa nyid kyi phyir te/_blo bzhin no zhes bya ba lta bu'o/_/ci'i phyir
[\[300b.6\]]zhe na/_byed pa dang ldan pa'i rkyen rnams dus gsum gyi yul can nyid phyir bsgrub par bya bar 'gyur ba yang dam bca' ba nyid yin pa bzlog par dka'o/_/de bas na rtag pa nyid sgrub par byed pa gang de bzhin min/_bdag nyid blo la sogs pa mi rtag pa nyid la sogs pa'i rang bzhin can no/_/de ltar ma grub
[\[300b.7\]]pa gzhan la de lta bu'i ngo bor 'god pa de'i tshe/_rtag pa nyid sgrub par byed pa'i dus na/_bsgrub par mi 'dod pa'ang /_bsgrub par bya ba'i skyon du thal bar 'gyur ro/_/de phyir shes byed skabs la ni/_/shes pa'i phyir sgrub par byed pa'i skabs las cung zad cig ma grub pa gang yin pa de ma
[\[301a\]]
[\[301a.1\]]grub thams cad 'gal ba med pa 'dzin par byed pa'i bsgrub par bya ba'i sgras khyad par de'i tshe/_rgol bar 'dod pa bsgrub par bya ba nyid du 'dod pa'i khyad par phyogs nyid yin par dmigs par mi 'gyur te/_rtogs par mi 'gyur ro/_/gal te bsgrub par bya
[\[301a.2\]]ba'i sgra spyi'i sgra nyid yin pa'i phyir/_khyad par ston pa ma yin/_ci'i phyir gtan tshigs la sogs pa'i ma grub pa'i tshig nyid dam bca' bar 'gyur ro zhes brjod kyi/_thams cad ma grub pa yang ma yin zhe na/_shes par byed pa'i skabs las gzhan la thal ba med do/_gzhan
[\[301a.3\]]du ri bong rwa la sogs/_/kun la ma grub kyang sgrub 'gyur/_/de bas na de ni shes par byed pa'i skabs yin pa'i phyir mi 'gyur ro zhes 'dod par bya'o/_/de ltar ni 'gyur mod kyi/_rang gi ngo bo las dang byed pa po dang /_bsgrub par rnam par gzhag pa dag yin zhing /_byed pa
[\[301a.4\]]po dang ldan pa'i rkyen 'di ni las la yin pa des na las brjod pa'i ngang tshul can gyis bsgrub par bya bar smos pas sgrub par byed pa 'phangs pa ma yin na/_gang gis na de bsgrub par bya ba nyid yin par 'gyur/_byed pa po ches shin tu 'dod pa las yin pa de'i tshe/_gtan tshigs la
[\[301a.5\]]sogs pa ma grub pa bsgrub par bya ba nyid ma yin no/_/grub pa'i mtha' yang rnam pa bzhi ste/_rgyud thams cad kyi grub pa'i mtha' dang /_rgol ba rgyud kyi grub pa'i mtha' dang /_skabs kyi grub pa'i mtha' dang /_khas blangs pa'i grub pa'i mtha'o/_/de skabs su byas nas bsgrub
[\[301a.6\]]par bya ba'i bshad pa dam bca' ba yin no zhes brjod pa'i phyir/_grub pa'i mtha'i mtshan nyid bshad pa yang dam bca' ba yang yin no/_/dam bca' ba dang /_gtan tshigs dang /_dpe dang /_nye bar sbyar ba dang /_mjug bsdu ba'i skabs dag la sgrub par byed pa'i yul nyid bsgrub
[\[301a.7\]]par bya ba'i yan lag gang yin pa de/_dam bca' tsam yin no zhes don gyis rtogs pa'i phyir/_gtan tshigs ma grub pa la sogs pa nyid dam bca' ba ma yin no zhe na/_/de la 'dir bsgrub par bya ba gang yin pa de ni las yin te/_rnam pa 'gas rnam pa 'ga' zhig gis/_thams cad grub
[\[301b\]]
[\[301b.1\]]pa med phyir/_bsgrub par bya ba gang yin pa dang /_bsgrub par 'gyur ba gang yin pa de thams cad las nyid yin no/_/des na de la sogs/_khyad par 'god pa dag gis lan/_/gang yin pa de dpyod pa la ni bsgrub par bya ba'i khyad par rtogs par bya ba'i phyir nus pa med pa yin no/_/
[\[301b.2\]]sogs pa smos pas ni grub pa'i mtha' skabs la sogs pa gzung ngo /_/yan lag bsgrub bya yin zhes/_de bshad pa'i dam bca' brjod pa gang yin pa de yang brdzun yin no/_/ci'i phyir zhe na/_sngar ma grub pa'i rang bzhin phyir/_/rgol ba gang dang por bsgrub par bya ba'am/_sgrub
[\[301b.3\]]par byed pa grub pa mi 'dod pa des mtshan nyid kyi tshig las de dag gi rab tu dbye ba rtogs par bya'o/_/mtshan nyid kyi skabs su sgrub par byed pa dang /_bsgrub par bya ba'i dbye ba ma bzung ba can gyis gtan tshigs la sogs pa ma grub yang dam bca' ba nyid du 'dzin par 'gyur ba de ltar
[\[301b.4\]]na gang las khyad par 'dod pa yin/_grub pa'i mtha'i skabs kyang sgrub par byed pa ma yin te/_'di ltar gtan tshigs la sogs pa ma grub pa la yang /_grub mtha' mtshungs so/_/ci'i phyir zhe na/_gang gis de dag kyang rgol ba'i rgyud la sogs pa'i grub pa'i mtha'i khas blangs mtshan nyid phyir/_
[\[301b.5\]]khas blangs pa'i rang bzhin can gyi khyad par med pas gang las de dag rnam par gcod pa yin gal te yang ma grub pa la sogs pa de'i tshe khas mi len pa de ltar na khas blang bar bya ba dag la byed pa dang ldan pa'i rkyen bshad pa nyid kyis grub pa'i mtha' nyid thob par 'gyur ro/_/'di yang bsgrub par
[\[301b.6\]]bya ba'i chos sam chos can nam/_gnyi gar 'gyur grang na/_gal te chos can tsam bsgrub par bya ba yin pa de'i tshe bsgrub par bya ba dang chos mthun pa nyid kyi phyir/_de'i chos yod pa can dpe yin no zhes bya ba 'gal bar 'gyur ro/_/de ltar na bsgrub par bya ba'i chos mi rtag pa nyid skye ba dang ldan pa
[\[301b.7\]]nyid la sogs par chos su mi 'gyur te/_de ni sgra'i chos nyid yin pa'i phyir ro/_/bsgrub par bya ba'i chos dpe'i chos de'i chos nyid yod pa can nyid du mi 'gyur ro/_/ci ste chos can bsgrub par bya ba yin na de'i tshe/_chos can bsgrub par bya ba yin na/_dpe dang chos mthun pa nyid kyi phyir bsgrub par bya ba
[\[302a\]]
[\[302a.1\]]sgrub par byed pa'i gtan tshigs yin no zhes bya bar mi rung ngo /_/ci'i phyir zhe na/_gang gi phyir sgra grub pa ma yin pa gang gis na bsgrub par bya ba de sgrub par byed pa de'i gtan tshigs yin te/_sgra ni grub pa nyid kyi phyir ro/_/'di ltar chos dang chos can gnyi ga bsgrub
[\[302a.2\]]par bya ba yin pa de'i tshe/_gnyi ga bsgrub par bya ba nyid du 'gyur ba'i skyon gang yin pa de ldog pa med pa nyid yin no/_/de ltar gnas pa la 'on te tshogs pa bsgrub par bya ba nyid yin par 'gyur ro zhe na/_bshad pa de'i tshe/_tshogs pa bsgrub bya nyid yin na'ang /_khas len par byed na gzhan ni gzhan gyi
[\[302a.3\]]khyad par yin/_bsgrub par bya ba'i chos kyis khyad par du byas pa'i chos can nam chos can gyis khyad par du byas pa'i chos bsgrub par bya ba yin par 'dod par 'gyur te/_tshogs pa can dag las tshogs pa don gzhan nyid ma yin pa'i phyir ro/_/chos dang chos can gnyis bsgrub
[\[302a.4\]]par bya ba yin pa de'i tshe/_gtan tshigs dang /_dpe'i mtshan nyid ma grub pa yin no/_/de ltar na chos kyis khyad par can du byas pa'i chos can gyi skye ba dang ldan pa nyid la sogs pa'i sgo nas dpe la chos mthun pa yod pa ma yin no/_/de lta bu'i rnam pa can gyi chos can la gzhan gyi gtan
[\[302a.5\]]tshigs ma grub pa yin pas na gtan tshigs kyi mtshan nyid ma yin no/_/mi rtag pas khyad par du byas pa'i chos can dpe la chos mthun pa yod pa ma yin pas na dpe'i mtshan nyid ma yin no//_//tshad ma rnam 'grel gyi 'grel pa/_bam po sum cu rtsa dgu pa/_ci ste 'di ltar skye ba
[\[302a.6\]]dang ldan pa nyid la sogs pa'i chos nyid la/_bsgrub bya'i sgra ni med pa'i phyir/_/gal te chos can 'jug can 'dod/_/ji ltar kho bo cag gis bsgrub par bya ba'i phyogs gcig nyid yin pa'i phyir nye bar btags nas phyogs gcig la 'jug pa can bsgrub par bya ba'i sgras bshad pa yin no/_/de'i
[\[302a.7\]]tshe bstan bcos kyis chog pa yin na/_de'i tshe mtshan nyid kyi tshig gis ci zhig bya/_bdag nyid ci rigs par rtogs shing shes nas/_'jig rten nyid ni 'jug par 'gyur/_kho bos ni phyogs kyi phyogs gcig tu rung ba'i chos can gyi chos nyid yongs su bzung ba'i phyir mtshan nyid kyi tshig smos pa yin pa de ltar rigs pa yin gyi/_
[\[302b\]]
[\[302b.1\]]gzhan gyis ni ma yin no/_/de bas na ci tsam pa'i tshig gis de brjod par bya'o/_/gzhan yang bsgrub par bya ba ston pa dam bca' ba yin no zhes bya ba 'di la bsgrub par bya ba ston pa nyid dam bca' ba nyid yin no zhes sngar nges par gzung ba'am/_bsgrub par bya ba ston pa dam bca' ba
[\[302b.2\]]nyid yin no zhes bya ba phyis nges par gzung ba yin par 'gyur grang na de la re zhig sngar nges par bzung ba ni grub pa ldog par ma grub pa yongs su bzung ba'i don ma yin no/_/'di ltar de'i don la dam bcas pa'i don la bsgrub byar rtogs/_de khong du chud pa nyid do/_/ci'i phyir zhe na/_
[\[302b.3\]]sgrub byed bstan pa'i shugs nyid kyis gal te grub par 'gyur ba de'i tshe/_rtsod pa'i gnas ma yin pa'i phyir/_de sgrub pa'i phyir/_sgrub par byed pa brjod par mi 'gyur na/_sgrub par byed pa brjod par yang 'gyur ba de ni ma grub pa nyid yin no zhes rtogs par 'gyur ro/_/gzhan
[\[302b.4\]]yang bsgrub par bya ba ston pa nyid dam bca' ba yin no zhes yongs su bzung ba na/_sgrub par byed pa'i tshig dam bca' ba yin no zhes bya bar ston par 'gyur ro/_/sgrub par byed pa'i tshig la yang dam bca' ba yod pa nyid ma yin pa de ltar na/_sgrub par byed pa ste/_sgrub par
[\[302b.5\]]byed pa'i tshig la dam bca' ba nyid du the tshom med do/_/ci'i phyir zhe na/_gtan tshigs sogs tshig gis yul 'di la khyab phyir ro/_/de bas na rgyu 'dis sngar nges gzung yin/_de yis ni/_gtan tshigs la sogs pas don 'di 'phangs pa yin pa'i phyir dam bca'i mtshan nyid
[\[302b.6\]]brjod don med/_gang gis sngar nges pa gzung ba don med pa de'i phyir/_rgyu'i phyir shugs las bsgrub par bya ba bstan pa dam bca' ba nyid yin no zhes bya ba phyis nges par gzung ba 'di la bsgrub par bya ba ston pa nyid yin no zhes bya bar bshad pa/_khyab pa'i 'bras can yin pa ste/_/
[\[302b.7\]]mi ldan pa rnam par gcod pa'i 'bras can yin pa de ltar na/_gtan tshigs dang dpe ma grub pa ston pa dam bca' ba nyid yin par thal bar 'gyur ro/_/dam bca' ba nyid yin na ngag gis 'gal ba ni dam bca' ba'i skyon yin te/_dper na sgra rtag pa yin te/_thams cad mi rtag pa nyid yin
[\[303a\]]
[\[303a.1\]]pa'i phyir ro zhes bya ba lta bu'o/_/de la 'dir sgra rtag pa yin no/_/thams cad mi rtag pa nyid dang 'gal ba yin te/_thams cad mi rtag pa nyid yin na sgra thams cad kyi khongs su 'dus pa ba nyid kyi phyir/_sgra rtag pa nyid 'gal ba yin no zhe na/_de la 'dir
[\[303a.2\]]'dod dang 'brel med 'gal ba yin par 'gyur te/_'dod pa'i don dang 'brel pa med nyid yin na 'gal ba yin par 'gyur ro/_/de yang phan mi 'dogs lhan cig mi gnas/_rnam pa gnyi ga dang 'dod pa 'brel pa med par 'gyur ro/_/gtan tshigs bsgrub par bya ba la phan 'dogs
[\[303a.3\]]pa mi byed pa de ltar na/_phan mi 'dogs pa'i phyir ram/_lhan cig mi gnas pa'i phyir/_de la re zhig 'dir phan 'dogs par byed pa ma yin te/_gal te gtan tshigs skyon dang ldan pa yin na bsgrub par bya ba'i don la gnod pa'i phyir dam bca' ba'i skyon du 'gyur ba de ltar rtags kyi skyon
[\[303a.4\]]thams cad rtags kyi ma grub pa la sogs pa'i skyon thams cad dam bca'i skyon nyid 'gyur/_de'i skyon dag gis dam bca' ba la gnod pa'i phyir ro/_/phyogs skyon gzhan la ltos pa ni/_/yan lag phyi ma la ltos pa/_/ma yin zhes kyang sngar bstan zin to/_/de bas na dam bca' ba tsam dang rjes
[\[303a.5\]]su 'brel pa tsam nyid dam bca' ba'i skyon yin no/_/ci ste 'dod dang 'brel med can te/_bsgrub par bya ba'i chos su 'dod pa dang /_lhan cig byed pa ni de dang lhan cig gnas pa ma yin pa'i gtan tshigs yin pa de bas na/_de la med pa'i phyir 'gal ba yin no zhe na/_de yang rigs pa ma yin
[\[303a.6\]]te/_'di ltar/_'dod dang med can ma grub yin/_/gtan tshigs kyi skyon yin gyi/_'di phyogs kyi skyon nyid yin par mi 'gyur ro/_/thams cad mi rtag pa nyid kyi gtan tshigs kyis sgra la rtag pa nyid bsal ba ma yin na/_gang gis na dam bca' ba'i don la 'gal bar 'gyur/_ci'i phyir zhe na/_
[\[303a.7\]]'di ltar gal te mi rtag pa nyid kyi gtan tshigs kyis sgra gtan tshigs dang bcas par 'gyur ba de bas na/_mi rtag gtan tshigs bcas yin na/_bsgrub par bya ba'i chos de yang de ltar bsal bar 'gyur zhing thams cad mi rtag pa nyid kyi phyir ro zhes sgra la de skad bstan par 'gyur ro/_/'di ltar thams
[\[303b\]]
[\[303b.1\]]cad mi rtag pa nyid kyi phyir ro zhes bya ba 'di la dpe bshad pa nyid las/_don mthong gzhan ci zhig yod de/_cung zad kyang yod pa ma yin no/_/de bas na de ni chos mi mthun pa nyid kyi dpe ston pa nyid yin par rig par bya'o/_/de ltar na khyad par te sgra nyid la'o/_/tha dad de/_'gal ba'i chos rtag pa
[\[303b.2\]]nyid bshad pa yis thams cad mi rtag pa nyid kyi phyir ro zhes spyi ni rjes su 'jug yin na/_de la khyad par sgra zhes bya ba'i khyad par des mi rtag pa nyid thob pa ma yin no/_/'di ltar khyad par skabs su byas nas phyis spyi bsgrub khyad par de la brten pa ma yin gyi/_'on kyang skabs su bab pa'i khyad par gyi yul
[\[303b.3\]]spangs nas gzhan thams cad la 'jug par 'gyur te/_dper na bram ze kun de'i bu la dar ba byin cig ces byas nas/_bram ze dag la zho byin cig ces smras pas/_kun di'i bu la zho byin pa ma yin gyi/_'on kyang de las bzlog pa'i bram ze gzhan dag la yin pa lta bu'o/_/de ltar sgra rtag pa nyid yin pa
[\[303b.4\]]brjod nas thams cad la rtag pa nyid yin par smra ba na sgra las bzlog pa gzhan thams cad la brten pa yin no/_/de bas na sgra la mi rtag pa nyid kyi phyir yod pa ma yin na/_ji ltar na rang dang 'gal ba sel bar 'gyur/_gal te sgra las bzlog pa thams cad mi rtag pa nyid yin par 'gyur ba de'i tshe/_spyi yis
[\[303b.5\]]ni/_rjes su 'jug pa'i 'bras bu ci/_/dper na thams cad mi rtag pa nyid kyi phyir ro zhes bya ba lta bu'o/_/de ltar na sgra mi rtag pa nyid kyi phyir zhes bya ba nyid brjod par bya bar 'gyur ro/_/de bas na sgra la mi rtag pa nyid med pa yin pa de bas na/_de la rtag pa nyid sel bar byed pa ma yin
[\[303b.6\]]no/_/yod pa yin na sel bar 'gyur ro/_/de'i phyir slob dpon gyis/_sgra'i mi rtag pas bsal par 'gyur ba yin zhes gsungs/_thams cad mi rtag pa nyid kyi phyir zhes bya ba 'dis ni de chos mi mthun pa nyid kyi dpe bshad pa yin par gnas pa yin te/_de'i mtshan nyid kyi rjes su byed
[\[303b.7\]]pa'i phyir ro/_/gtan tshigs kyang nye bar sbyar ba las yin pa de ltar na/_dper na thams cad ni mi rtag pa yin la/_sgra yang thams cad ma yin pa nyid kyi phyir te/_rtag pa yin te/_thams cad mi rtag pa yin pa nyid ni gtan tshigs yin no/_/de yang ma grub pa yin te/_'di ltar thams
[\[304a\]]
[\[304a.1\]]cad kyi sgra 'jig rten la grags pa yin nam/_'ga' zhig la grags pa yin par 'gyur grang na/_gal te 'jig rten la grags pa yin pa de'i tshe/_ma lus pa 'phangs pas 'jug pa yin pa de bas na sgra yang 'phangs pa yin pa de ltar na/_sgra de dag gi nang du
[\[304a.2\]]'dus pa yin te/_thams cad kyi khongs su 'dus pa nyid kyi phyir/_thams cad ma yin pa nyid du ma grub pa yin no/_/ci ste 'ga' zhig la grags pa yin na sgra ma yin pa gang yin pa de dag ni thams cad kyi sgras brjod par bya ba yin zhing /_sgra gcig pu thams cad ma yin pa de
[\[304a.3\]]ltar na/_sgra dang thams cad ma yin pa zhes bya ba de dag rnam grangs kyi sgra nyid yin no/_/de ltar na dper na sgra ni rtag pa yin te/_sgra nyid yin pa'i phyir ro zhes bya ba dam bca' ba'i don gyi phyogs gcig gtan tshigs ma grub pa yin pa de ltar na 'di yang ma grub pa yin no zhes bya bar 'gyur ro/_/
[\[304a.4\]]thams cad kyi khongs su 'dus pa nyid kyi phyir/_thams cad ma yin pa nyid yod pa ma yin no zhes bshad pa na/_gzhan dag na re phyogs gcig nyid yin pa'i phyir/_sgra ji ltar thams cad ma yin pa nyid yin no zhes smra'o/_/de dang de ni bden pa ma yin te/_gal te thams cad kyi
[\[304a.5\]]phyogs gcig nyid yin pa'i phyir/_sgra thams cad ma yin pa de'i tshe dngos po sgra'i bdag nyid can ma yin pa dag kyang so sor re re la phyogs gcig nyid yod pa ma yin pa de ltar na/_de dag la yang thams cad ma yin pa nyid yod pa'i phyir 'ga' zhig thams cad yin par
[\[304a.6\]]mi 'gyur na/_de ltar yang ni 'dod do/_/lan 'di yul gzhan la ni zhes bya ba la sogs pas gzhung 'dzugs par byed do/_/yul gzhan la ni 'gal smra bas sgra ni gzhan nyid yin par smra/_sgra la thams cad nyid la 'gal ba thams cad ma yin pa nyid kyi chos smra ba na sgra de mnyan
[\[304a.7\]]pa thams cad las/_gzhan nyid yin par smra'o/_/de ltar na gang zhig gang dang 'gal ba'i chos can la smra ba des de las tha dad pa nyid yin pa brjod par 'gyur ro/_/de yang ste sgra thams cad las tha dad par yod pa ma yin no/_/ci'i phyir zhe na/_spyi ni khyad par mi spong
[\[304b\]]
[\[304b.1\]]phyir/_/spyi'i sgra ni rang gi khyad par 'dor ba ma yin gyi/_'on kyang 'phel bas 'jug par 'gyur te/_dper na shing gi sgra pa la sha la sogs pa'i khyad par mi spong ba lta bu'o/_/de bas na thams cad kyi sgras kyang sgra yang 'phen par byed pa yin pa de ltar ni sgra thams cad nyid yin no/_/de ltar
[\[304b.2\]]ni 'gyur mod kyi/_spyi khyad par 'dor ba nyid yin te/_dper na ci shing sha pa shing yin nam 'on te ma yin zhes dris pa na/_shing sha pa nyid shing ma yin no zhes brjod pa lta bu'o/_/shing sha pa la shing bkag pa nyid kyi phyir/_'dir spyis khyad par spangs pa yin no zhe na/_spangs pa ma yin te/_'di
[\[304b.3\]]ltar shing gi spyi de rnam pa 'dis shing sha pa la gsal ba gcig la nges pa de bzlog pa yin gyi/_de shing nyid kyis spangs pa ni ma yin no/_/'di ltar/_dper na gnas skabs la lar ni/_/shing sha pa nyid shing min zhes spyi gcig la nges pa 'gog pa yin pa de ltar na sgra kun/_sgra gcig
[\[304b.4\]]nyid la 'jug pa 'gog par 'gyur ba'i phyir 'di 'dra ba 'di ni sgra thams cad gcig la 'jug pa ni 'gog par 'gyur ba yin gyi/_sgra la 'jug pa bzlog pa ni ma yin no/_/'di tsam nyid kyis sgra thams cad sgra gcig la 'jug pa 'gog pa tsam gyis de sgra ni kun min ma yin par
[\[304b.5\]]'gyur ro/_/ci'i phyir zhe na/_sgra'i ngo bo ma yin pa'i khyad par kun so so de nyid min la/_thams cad nyid med pa yin no/_/de med phyir te thams cad nyid med pa'i phyir 'ga' zhig kyang thams cad nyid du mi 'gyur ba na 'dod pa yang yin pa de'i phyir/_sgra thams cad kyi khongs su 'du ba yin
[\[304b.6\]]pas na/_de la thams cad ma yin pa nyid ma grub pa yin no/_/de ltar ni 'gyur mod kyi/_gal te 'jig rten la grags pa'i thams cad nyid yin par 'gyur na ni/_thams cad kyi khongs su 'dus pa nyid kyi phyir/_de thams cad nyid ma yin pa ma grub par 'gyur na/_gang gi tshe gang
[\[304b.7\]]zhig la grags pa'i thams cad nyid yin pa de'i tshe/_'di rnam grangs nyid yin na/_sgra la sgra nyid yod pa ma yin pa de lta na ji ltar ma grub pa yin zhe na/_bshad pa ma grub pa nyid yin no/_/ci'i phyir zhe na/_shes bya shes byed tha dad phyir/_/bsgrub par bya ba yang gzhan yin zhing
[\[305a\]]
[\[305a.1\]]sgrub par byed pa gzhan yin no/_/sgra bsgrub par bya ba'i chos can de yang rang gi sgrub par byed pa la shes par byed pa nyid du ma grub pa yin te/_shes par bya ba nyid yin pa'i phyir ro/_/des na chos can shes par byed par ma grub pa yin no/_/ci 'dra bar
[\[305a.2\]]gyur pa ma grub ce na/_gtan tshigs ldan pa de/_gtan tshigs nyid du brjod pas zhes bya ba'i don to/_/de de ltar na/_gtan tshigs ldan pa'i chos can ni/_/shes byed ma grub phyir/_sgra bsgrub par bya ba'i chos can rang nyid sgrub byed la te/_bdag nyid bsgrub par
[\[305a.3\]]bya ba'i phyir brjod pa sgrub par byed pa ma yin pa de ltar na grub min te/_sgra'i ngo bo nyid du grub tu zin kyang /_bdag nyid la gtan tshigs kyi ngo bor ma grub pa yin no zhes bya ba'i tha tshig go/_/gal te dngos po thams cad la/_/chos dang chos can 'byed mi 'grub pa'i
[\[305a.4\]]rgyu'i phyir/_thams cad la dam bca' ba'i don gyi phyogs gcig la yod pa can gyi ma grub pa nyid kyi skyon mtshungs par 'gyur ro zhe na/_skyon de yod pa ma yin no/_/ci'i phyir zhe na/_'dir ldog pas khyad yod phyir ro/_/'di ji ltar ldog pas byas pa'i tha dad pa la brten nas
[\[305a.5\]]bsgrub par bya ba dang sgrub par byed pa dag gi bye brag yod pa yin no zhes bstan to/_/ji ltar thams cad las ldog pa'i dngos po gcig gang dang gang las tha dad pa de dang de la ltos nas chos su rnam par gzhag par 'gyur ro/_/'on kyang /_don dam par ni dpyad par bya ste/_
[\[305a.6\]]skabs su dngos por gyur pa'i chos gzhan grub pa ma yin te/_de lta bur gyur ma grub phyir/_/kun rdzob pa yi dngos rnams la/_/de nyid gzhan nyid 'gog par 'gyur/_/de dag ni dngos po la brten pa nyid yin pa'i phyir ro/_/gal te de lta yin na ji ltar rjes su dpag par bya ba dang
[\[305a.7\]]dpog par byed pa'i tha snyad rnam par gzhag pa yin zhe na/_bshad pa/_dpag bya dpog byed dag gi don/_/tha snyad gnas pa 'di yi ni/_/tha dad la brten nas rnam par brtags pa yin/_ldog pa la brten nas zhes bya ba'i tha tshig go/_/tha dad pa ci 'dra ba zhig ce na/_shes pa
[\[305b\]]
[\[305b.1\]]la grub ste/_ldog pa la brten pa'i phyir/_shes pa la grub pa'i tha dad pa gang yin pa de la brten nas so/_/sgra zhes brjod pa dang byas pa nyid ces brjod pa na shes pa tha dad par 'gyur gyi/_dngos su tha dad pa ni ma yin no/_/de ltar na yang ldog pa la brten pa las de mthar
[\[305b.2\]]phyin pa'i shes pa skye ba gang yin pa de chos dang chos can la tha dad pa bstan pa can du 'gyur ro/_/bdag nyid tha dad mthar thug pa'i/_/shes de dag la tha dad par/_/chos dang chos can snang 'gyur ba/_/tha snyad de yi rten can yin/_ji ltar snang ba bzhin gyi chos can la brten nas bsgrub
[\[305b.3\]]par bya ba dang sgrub par byed pa'i tha snyad yin gyi/_don dam par ni ma yin no/_/don la mi slu ba ni 'brel pa las yin no zhes bshad zin to/_/'dir ni ldog pas byas pa'i tha dad pa yang yod pa ma yin na/_gang gis ni dam bca' ba'i don gyi phyogs gcig nyid yin par mi 'gyur/_
[\[305b.4\]]de ltar na 'dir ni tha snyad thob pa/_tha snyad kyi thob pa'i bsgrub par bya ba gang yin pa de nyid sgra ni rtag pa yin te/_thams cad mi rtag pa nyid yin no zhes bya ba 'dir bsgrub bya sgrub byed nyid thob pa yin no/_/bsgrub par bya ba sgrub par byed pa nyid thob pa ci 'dra ba zhig ce na/_tha dad blo ni 'dres
[\[305b.5\]]med can/_gang sgra tha dad pa'i blo 'dres pa med ces bya bar tshig rnam par sbyar ro/_/bsgrub par bya ba nyid thob pa'i rnam pa las tha dad pa'i ngo bor shes pa gzhan la 'jug pa med pa ni tha dad pa'i blo dang 'dres pa med pa can zhes bya ba'i don te/_so sor rnam par gcod pa med pa'i phyir
[\[305b.6\]]ro/_/gang gi phyir shes pas grub pa'i yang tha dad pa med pa des ni ma grub pa ste/_sgra nyid yin pa'i phyir ro zhes bya ba'i gtan tshigs 'di bstan pa yin no/_/de de ltar gnas pa las gzhan gyis dper na 'dus pa dag ni gzhan gyi don byed pa yin te/_'dus pa nyid yin pa'i phyir ram/_
[\[305b.7\]]'dus byas pa ni mi rtag pa yin te/_'dus byas nyid yin pa'i phyir ro zhes dam bcas pa'i don gyi phyogs gtan tshigs su mthong ba ma yin nam/_de ltar ma nges pa'i don yin par sems so/_/skyon de yod pa ma yin no/_/'dus ma byas thams cad dam/_'dus byas thams cad
[\[306a\]]
[\[306a.1\]]ni dam bca'i don ma yin no/_/'on kyang khyad par bsgrub par bya ba yin zhing spyi gtan tshigs yin pa de na ldog pas byas pa'i tha dad pa las ji skad du bshad pa'i skyon dang rjes su 'brel pa ma yin no/_/lan 'di'i khyad par spyi dag ces bya ba la sogs pas gzhung
[\[306a.2\]]'dzugs par byed do/_/shes pa tha dad pa med pa'i yul bsgrub par bya ba'i chos can sgrub par byed pa nyid du khas blangs pa'i dam bcas pa'i don gyi phyogs gcig nyid yin zhing /_de yang 'di la yod pa ma yin no/_/ci'i phyir zhe na/_khyad par bsgrub par bya ba yin zhing spyi sgrub par byed pa
[\[306a.3\]]yin pa de ltar na/_khyad par spyi dag ste gnyis po tha dad de/_ldog pas byas pa'i tha dad pa yod pa'i phyir ro/_/de'i phyir khyad par spyi dag tha dad pa'i rtags can yin/_ji ltar yin zhe na/_dper na/_sgra ni rtsol byung mi rtag yin/_/zhes bya ba khyad par bsgrub par bya ba la yin zhing /_
[\[306a.4\]]rtsol bas bslad pa'i phyir/_spyi'i chos gtan tshigs su gyur pa'i phyir ro/_/de ltar brtsal ma thag tu byung ba'i sgra ni sgra yin pas bum pa la sogs pa sel bar byed kyi/_brtsal ma thag tu byung ba'i sgra zhes bya ba ma yin te/_ldog pas byas pa'i tha dad pa las bsgrub par bya ba dang /_sgrub par
[\[306a.5\]]byed pa tha dad pa yin no/_/brtsal ma thag tu byung ba nyid bsgrub par bya ba'i chos can khyad par du byas pa nyid kyi phyir dam bcas pa'i don gyi phyogs gcig nyid yin no zhes smras pa gang yin pa de yang ma yin te/_'di ltar phyogs yan lag na/_phyogs kyi chos kyi khyad par nyid na'ang brtsal ma
[\[306a.6\]]thag tu byung ba nyid kyis gnod med phyir/_'gal ba med pa'i phyir na/_chos can tha dad ma grub min/_/bsgrub par bya ba'i chos can sgra las tha dad pa yin no/_/ci dang 'dra bar zhe na/_dper na shes pa mi gsal ba yin na/_gong bu mang po dag nye ba na/_ci rta yin nam ma yin zhes the
[\[306a.7\]]tshom du gyur pa na/_rwa can nyid yin phyir/_gong bu rwa can de rta min/_/zhes brjod pa lta bu'o/_/de la 'dir gong bu phyogs su byas pa ni rwa can nyid ni bsgrub par bya ba'i nang du 'dus pa la ltos pa ma yin te/_gal te gong bu rwa can nyid kyis khyad par dang khyad par gyi gzhir 'gyur na yang
[\[306b\]]
[\[306b.1\]]bsgrub par bya bar 'gyur ro zhes bya ba'i nges pa med par 'gyur ro/_/de bas na 'dir bsgrub par bya ba dang /_sgrub par byed pa tha dad pa'i phyir ma grub pa ma yin no/_/yang na bsgrub par bya ba'i dus na yan lag min/_bsgrub par bya ba'i dus nyid na brtsal ma thag tu byung ba nyid khyad par
[\[306b.2\]]ma yin no/_/ci'i phyir zhe na/_de rtogs nas ni ldog phyir ro/_/yi ge dang tshig dang ngag gi ngo bo can gyi sgra rtogs nas brtsal ma thag tu byung ba nyid ldog par 'gyur ro/_/ldog pa de las rang gi ngo bor rtogs pa bsgrub par bya ba nyid thob pa ma yin pa de ltar na sgrub par byed pa'i dus na khyad
[\[306b.3\]]par yod pa ma yin pa'i phyir ma grub pa yin no/_/sgra gcig la sgra nyid yod pa ma yin pa de ltar na/_'dir mnyan par bya ba dang 'dra bar thun mong ma yin pa nyid du 'gyur bas na/_dam bca' ba'i don gyi phyogs gcig ma yin no zhes bya ba ni gzhan gyi'o/_/khyad par dam bca'i
[\[306b.4\]]don du yang /_/zhes bya ba la sogs pas lan 'debs par byed do/_/de ni rigs pa ma yin no/_/ci'i phyir zhe na/_'di ltar khyad par te mnyan par bya ba yang dam bca' ba'i don yin par mi rung ngo /_/ci'i phyir zhe na/_chos tha dad phyir ro/_/de ltar na sgras sgra ma yin pa
[\[306b.5\]]rnam par gcod cing /_mnyan par bya ba'i sgras kyang rna ba'i dbang po'i yul ma yin pa rnam par gcod pa de yin pa de ltar na/_sgra la mnyan par bya ba'i chos yod pa yin pa'i phyir/_de thun mong ma yin par 'gyur ro/_/'di ni sgra sgra'i gtan tshigs brjod pa can dang chos
[\[306b.6\]]can brjod pa can rnam par gcod pa mtshungs pa yin pa de ltar na/_sgra la gzhan sgra nyid kyi chos 'di la yod pa ma yin gyi/_'on kyang bsgrub par bya ba de nyid du sgrub par byed pa de thob pa ste/_sgrub par byed pa nyid du khas len pa ltar na ma grub pa nyid yin no/_/phyogs chos mthun
[\[306b.7\]]phyogs yod med gnyis/_/rnam gnyis re re dag la yang /_/rnam gsum mi mthun phyogs la yang /_/yod med rnam pa gnyis phyir ro/_/zhes bya ba la sogs pas phyogs kyi chos rnam pa dgur dbye ba'i dgos pa/_phyogs chos rab tu dbye ba yis/_/zhes bya
[\[307a\]]
[\[307a.1\]]ba la sogs pas ston par byed do/_/phyogs chos rab tu dbye ba yis/_/gtan tshigs kyi rab tu dbye bas don thams cad/_bde bar bzung bar grub pa'i phyir/_/gtan tshigs dag gi skabs kyi don/_/mdor bsdus pa ni brjod pa yin/_/phyogs chos zhes bya ba la sogs pa
[\[307a.2\]]ni dag ni don yin no/_/gal te phyogs kyi chos nyid yin na/_phyogs kyi khyad par la ltos pa dpe la gtan tshigs mi 'jug pa'i phyir/_mthun phyogs yod ces bya ba la sogs pa mi rung ngo /_/ci ste khyad par du gyur pa nyid ma yin pa de'i tshe/_phyogs kyi chos nyid ma yin no zhe na/_
[\[307a.3\]]ma yin te/_mi ldan pa rnam par gcod pas khyad par du byas pa'i phyir ro/_/re zhig_/chos tshig phrad tha dad byed pas/_/mi ldan pa de ma 'brel pa'o/_/gzhan dang ldan pa dag_/shin tu ma 'brel rnam gcod byed/_/rnam par gcod par byed par 'gyur ro/_/rnam pa gang gis she
[\[307a.4\]]na/_khyad par zhes bya ba la sogs pa smos te/_gang gi tshe tshig gi phrad khyad par dang lhan cig brjod par 'gyur ba de'i tshe mi ldan pa dang /_khyad par gzhi dang lhan cig brjod pa na gzhan dang ldan pa dang /_bya ba dag dang lhan cig brjod pa na/_shin tu mi srid pa rnam par
[\[307a.5\]]gcod par byed do/_/'o na gang la tshig gi phrad de ma thob pa de la ji ltar 'gyur zhe na/_de la'ang tshig gi phrad sgra'i ngo bo nyid du sbyar ba med na 'ang brjod 'dod las 'chad pa po'i skabs las 'ongs pa'i brjod par 'dod pa'i dbang gis don 'di nyid ni rnam par gcod pa
[\[307a.6\]]rnam pa gsum shes par 'gyur ro/_/ci'i phyir sgra sbyar ba med pa la rnam par gcod pa'i nges pa 'di yin no zhe na/_de ltar gdon mi za bar yin te/_gang phyir ngag 'bras rnam gcod yin/_/gzhan la bstan par bya ba'i phyir rab tu sbyar ba 'dis gdon mi za bar mi ldan pa la sogs pa
[\[307a.7\]]'ga' zhig rnam par gcod par bya ba yin no de ltar ma yin na 'chad pa po de'i brjod pa 'bras bu med par 'gyur ba dang /_rtogs pa pos rtogs pa med par 'gyur ro/_/mi ldan pa rnam par gcod pa la sogs pa'i dpe dag ni go rims bzhin du ston par byed do/_/dper na nag pa
[\[307b\]]
[\[307b.1\]]'phong skyen nyid/_gzhan la de bkag pa med pa nyid yin no/_/gzhan dang ldan pa la ni srid sgrub 'phong skyen pa nyid thob pa de ltar na gzhan dang 'brel pa ldog par 'gyur te/_sid sgrub kho na 'phong skyen pa'am zhes bya ba lta bu'o/_/shin tu mi srid pa ni/_sngon po mtsho skyes 'gyur nyid
[\[307b.2\]]bzhin/_/mi srid rnam par gcod pa bzhin/_/de la'ang zla bo rnam gcod pa/_/don rnams la ni/_rnam par gcod par byed pa na/_/rtogs par 'gyur/_rtogs par bya ba gzhan ni ma yin no/_/dper na lha sbyin dpa' ba kho na yin no zhes bya ba lta bu'o/_/zla bo mi dpa' ba nyid rnam par
[\[307b.3\]]gcod pa na mi la sogs pa rnam par gcod pa ni ma yin no/_/ci'i phyir zhe na/_de ltar grags phyir ro/_/'jig rten na 'di skad du/_'dod pas dmigs pa'i zla bo gang yin pa de nyid rnam par gcod pa yin gyi gzhan ma yin no zhes grags pa yin no/_/chos gzhan rnam par gcod pa
[\[307b.4\]]la blo 'gyur ba ni bla ste/_de ltar yang tshig phrad de zla bo rnam par gcod pa la nus pa yod pa nyid kyi phyir ro/_/gzhan yang sgra ni brjod par 'dod pa'i rjes su byed pa can yin gyi/_rang dbang can ma yin pa de ltar na/_brjod par 'dod pa'i dbang gis rnam par gcod pa can yin no/_/de yang
[\[307b.5\]]nyan pa po 'dod pa'i rjes su byed par 'gyur ro/_/'dod pas kyang zla bo phyogs rnam pa gnyis su 'jog par byed pa de ltar na/_sgra brjod 'dod rjes 'jug phyir ro/_/rgyu'i phyir yang zla bo rnam par gcod pa nyid yin no/_/gang gi phyir mi ldan pa rnam par gcod pa yod na yang gdon mi za
[\[307b.6\]]bar thams cad la gzhan dang ldan pa rnam par gcod pa nyid ma yin pa de ltar na byas pa nyid la sogs pa'i chos des mi ldan pa ni de dang mi ldan pa'o/_/de rnam par gcod phyir/_phyogs chos can chos de byas pa nyid la sogs pa khyad par yin gyi/_gzhan dang ldan pa rnam par
[\[307b.7\]]gcod pas ni ma yin no/_/de yis khyad par byas pa'i chos/_/chos can gyis khyad par du byas pa nyid la sogs pa/_rjes 'gro med pa'i skyon mi rten to/_/rang bzhin 'bras bu zhes bya ba la sogs pas phyogs kyi chos rnam pa dgu'i dgos pa bstan to/_/rang bzhin 'bras bu grub
[\[308a\]]
[\[308a.1\]]don du/_gnyis dang gtan tshigs bzlog pa gnyis/_rang bzhin dang 'bras bu dag ni rang gi khyab par byed pa bsgrub par bya ba la gtan tshigs nyid yin no/_/de dag nyid ni bsgrub par bya ba bzlog pa 'gal ba dag yin no zhes bstan pa'i phyir phyogs
[\[308a.2\]]chos rnam pa bzhi bstan to/_/sgra ni mi rtag ste/_byas pa nyid kyi phyir dang /_brtsal ma thag tu byung ba nyid kyi phyir zhes bya ba gnyis so/_/de dag nyid ni sgra ni rtag pa yin no zhes bsgrub par bya ba la 'gal ba dag yin no zhes bstan par bya ba'i don du gzhan gnyis yin no/_/rtsod phyir
[\[308a.3\]]tha dad spyi dag dang /_ldog pa can dang rjes su 'gro ba can gyi gtan tshigs ni go bar byed pa ma yin no zhes dgag par 'dod pas/_phyogs kyi chos gzhan gnyis bstan te/_dper na mnyan par bya ba nyid yin pa'i phyir dang /_gzhal bya nyid yin pa'i phyir ro zhes bya ba lta bu'o/_/
[\[308a.4\]]lhag ma ldog pa'i sgrub byed yin/_gtan tshigs kyi ldog pa gtso bor gyur pa bsgrub pa'i phyir/_/phyogs kyi chos gsum bstan te/_sgra ni brtsal ma thag tu byung ba ma yin te/_mi rtag pa nyid kyi phyir ro zhes bya ba la 'di'i mthun pa'i phyogs ni/_glog la sogs pa yin no/_/de
[\[308a.5\]]la mi rtag pa nyid yod pa de bas na/_rtogs par 'gyur na/_'gyur ba ma yin no/_/des na rjes su 'gro ba yod pa dag gis go bar byed pa nyid ma yin no/_/ci ste ldog pa med pa can gyi rjes su 'gro ba 'ba' zhig las rtog par mi 'dod na/_'o na 'dir 'gyur te/_dper na sgra
[\[308a.6\]]rtag ste/_rig par bya ba nyid ma yin pa'i phyir ro/_/de dang de mthun pa'i phyogs nam mkha' la sogs pa la yang yod cing mi mthun pa'i phyogs bum pa la sogs pa la yang med pa nyid do/_/ci ste 'di la yang rtogs pa yod pa ma yin te/_mthun pa'i phyogs thams cad la med pas
[\[308a.7\]]rjes su 'gro ba gtso bo ma yin pa'i phyir ro/_/'di la rjes su 'gro ba stobs dang ldan pa yin te/_dper na sgra ni brtsal ma thag tu byung ba yin te/_mi rtag pa nyid kyi phyir ro zhes bya ba lta bu'o/_/'di ni mthun pa'i phyogs bum pa la sogs pa thams cad la yod cing mi mthun pa'i
[\[308b\]]
[\[308b.1\]]phyogs nam mkha' la sogs pa 'ga' zhig la med pa de ltar na/_rtogs par 'gyur na 'gyur ba yang ma yin no/_/de bas na rjes su 'gro ba yod pa tsam gyis kyang ma yin zhing /_ldog pa dang bcas pas kyang ma yin la/_rjes su 'gro ba gtso bos kyang rtogs pa ma yin no/_
[\[308b.2\]]'on kyang thams cad las ldog par nges par byed pa'i gtan tshigs yin no zhes bstan pa'i phyir phyogs kyi chos gsum po de bstan pa yin no/_/ci'i phyir byas pa nyid kyang rang bzhin gyi gtan tshigs yin zhe na/_'di ltar gang gi phyir 'di'i mthun pa'i phyogs
[\[308b.3\]]thams cad la yod pa nyid yin par gsungs pa yin no/_/de las kyang ci'i phyir rang bzhin yin zhe na/_'di ltar/_rang bzhin nyid las gzhan gyis ni/_/rtags kyis bsgrub par bya ba'i chos kyi mthun pa'i phyogs la khyab pa med do/_/ci'i phyir zhe na/_rgyu ni 'khrul
[\[308b.4\]]pa srid phyir ro/_/rjes su dpag pa dang rjes su dpag par bya ba'i tha snyad la nye bar sbyar ba'i rgyu ni 'bras bu la 'khrul par 'gyur ro/_/de'i phyir/_rgyu'i phyir mthun pa'i phyogs la rnam pa gnyis su 'jug ces bya ba'i don to/_/de ltar na dngos po mi rtag pa nyid ni 'bras bu
[\[308b.5\]]brtsal ma thag tu byung ba'i ngang tshul can gyi shes pa'i rgyu yin no/_/mi rtag pa nyid ces bya ba thams cad 'bras bu brtsal ma thag tu byung ba'i ngang tshul can gyi shes pa skyed pa ma yin no/_/de bas na mthun pa'i phyogs la 'bras bu rnam pa gnyis su 'jug par 'gyur ro/_/mthun pa'i phyogs
[\[308b.6\]]thams cad la yod par 'gyur ba gang yin pa de ni rang bzhin nyid yin no/_/brtsal ma thag tu byung ba'i ngang tshul can gyi shes pa mi rtag pa'i 'bras bu yin no zhes ji ltar shes par 'gyur zhe na/_'di ltar/_rtsol ba las sngar yod pa ni/_/sgra nges pa yis/_brtsal ma thag byung
[\[308b.7\]]shes ma yin te/_mi rung ngo /_/thams cad kyi tshe dmigs par 'gyur na brtsal ma thag tu byung ba nyid ni ma yin no zhes bya ba'i tha tshig go/_/ci'i phyir zhe na/_sgrib byed dbang bo sgra de la/_/dmigs pa la sgrib par byed pa dang /_dbang po dang sgra rnams la rtsol/_/rnam kun nyer
[\[309a\]]
[\[309a.1\]]sbyor med phyir ro/_/cung zhig kyang mi byed pa'i phyir ro/_/gong du ji skad bshad zin pa lta bu'o/_/de ltar na sgra ltos pa med par rtag tu 'bras bu rnam par shes pa skyed par 'gyur ro/_/ci'i phyir zhe na/_ltos pa med pa'i sgra 'ga' zhig tshe/_'bras mi byed pa 'gal
[\[309a.2\]]phyir ro/_/'bras bu mi byed pa 'gal bar 'gyur ro/_/de bas na shes pa de'i sgra'i/_res 'ga' ba'i 'bras bur grub/_brtsal ma thag tu byung ba'i ngang tshul can gyi shes pa/_de de 'dra ba sgra res 'ga' ba'i rtags yin no/_/de tsam nyid kyis grub na yang /_brtsal ma thag tu byung ba
[\[309a.3\]]nyid kyi phyir zhes bya ba thun mong du bstan pa'i dpe 'di nyid kyi rang bzhin gyi gtan tshigs rab tu grub pa nyid du 'gyur ro/_/de lta na yang rang bzhin byas pa nyid yin pa'i phyir ro zhes bstan pas tha dad byas pa yin/_gang yin pa de ni tha dad don can yin te/_dper na 'bras dang lhan cig rang
[\[309a.4\]]bzhin yang bshad pa na/_sgrub pa pos thams cad de ltar shes ma gyur/_rang bzhin gyi gtan tshigs mthun pa'i phyogs la rnam pa gnyis su 'jug pa'i rang bzhin gyi rtags dang 'bras bu'i rtags yin no/_/gzhan yang sgrub pa bos gtan tshigs brjod mkhas don du byas pa yin no/_/ci 'dra ba
[\[309a.5\]]zhig ce na/_rjes su dpag par bshad zin to/_/rang gi don gyi rjes su dpag par gtan tshigs kyi don bshad zin pa yin yang yang byas pa gang yin pa de ni/_mkhas pa'i don du byas pa yin no zhes bya ba'i tha tshig go/_/des na/_mkhas pa'i don du gtan tshigs kyi/_/rab dbye tsam ni
[\[309a.6\]]bshad pa na/_/mtshan nyid tha dad par mi 'gyur/_/rang gi don gyi rjes su dpag par gnyis po gang yin pa de nyid thun mong du bstan pa de ltar na skyon yod pa ma yin no/_/des 'dir 'bras bu'i rtags kyis ni/_dper na rang bzhin gyi rtags kyi chos rten pa yin no/_/rang bzhin nyid kyang phyogs
[\[309a.7\]]gcig rten pa bshad par 'gyur te/_dper na rang bzhin gyi gtan tshigs kyang phyogs gcig la 'jug pa can yin no zhes bstan par 'gyur ba lta bu'o/_/de nyid kyi phyir slob dpon gyis/_dpe 'di 'dra bar byas pa yin/_/gang gi zhe na/_rtsol bas gsal dang skye ba'i/
[\[309b\]]
[\[309b.1\]]brtsal ma thag tu byung bas 'bras bur gyur pa dmigs pa dang /_brtsal ma thag tu byung ba rang bzhin du gyur pa'i'o/_/de ltar ni 'gyur mod kyi/_'di ni rang bzhin gyi gtan tshigs yin la/_'di ni 'bras bu'i gtan tshigs yin no zhes tha dad par bstan pa la dgos pa ci
[\[309b.2\]]zhig yod ce na/_dgos pa yod pa yin no/_/de ltar na rtags can la/_med na mi 'byung gang yod dang /_/rtags so/_/bdag dang tha dad med pa gang /_/bdag nyid du gyur pa'i bsgrub par bya ba'i rang bzhin las tha dad pa med pa'i ngo bo gang yin pa'o/_/des te don rtags
[\[309b.3\]]su gyur pa'o/_/gang gi phyir rgyu de yis yod pa nyid thob par 'gyur ro/_/gang gi phyir tha dad pa med pa'i bdag nyid can gyi dngos po gang yin pa de nyid de dang 'khrul med can 'gyur/_de ltar de don rab dbye yin/_/rab tu dbye ba ston pa yin no/_/de ltar na ldan pa nyid la sogs
[\[309b.4\]]pa ldan pa dang /_'phrod pa 'du ba dang /_don gcig la 'du ba dang /_rje khol gyi 'brel pa la sogs pa/_gang dag la/_'brel pa de 'dra ba yod pa ma yin de las byung ba dang de'i mtshan nyid kyi mtshan nyid can no/_/de dag gtan tshigs min zhes bshad/_don gyis bshad
[\[309b.5\]]par 'gyur ro/_/ci'i phyir zhe na/_'khrul pa dang ni srid phyir ro/_/rag ma las pa'i ngo bo rnams ni gzhan gyi mi 'khrul pa ci zhig yin/_ci ste 'brel pa 'dod pa nyid yin pa de'i tshe/_'brel pa yod pa yin na yang /_'o na ni 'brel pa de nyid rtogs pa'i sgrub byed yin/_gzhan ldan
[\[309b.6\]]pa la sogs pa khas blangs pas ci zhig bya/_'di ltar sgrub par byed pa bsgrub par bya ba la 'brel pa nges pa de nyid/_med na mi 'byung ba yin no/_/nges pa med pa ste 'brel pa med pa yang na sgrub byed min no/_/re zhig ldog pa can gyi gtan tshigs la mi mthun pa'i phyogs las ldog pa
[\[309b.7\]]nyid yod pa ma yin no/_/'di ltar bsgrub bya med na nges par gtan tshigs med pa'i ldog pa gang yin pa 'di ni mi 'byung ba'i phyogs las gtan tshigs/_ldog pa nyid ni nges pa nyid yin te/_de yang ldog pa nyid ni nges pa nyid/_med na mi 'byung ba yin par sgra yis brjod pa yin no/_/
[\[310a\]]
[\[310a.1\]]ldog pa nges pa nyid de yang bdag la srog la sogs pa/_'brel pa med la med pa yin pa de bas na ldog pa 'dod pas 'brel pa yang 'dod par bya'o/_/de nyid phyir na/_'brel pa'i phyir/_rjes 'gro gnas pa yin pa de bas na sgrub par byed pa la bsgrub
[\[310a.2\]]par bya ba'i gtan tshigs kyi rjes su 'gro ba gnas pa yin no/_/rang bzhin nyid dang rgyu dngos ni grub na/_de med na med par nges pa'i phyir de la 'brel pa'i ldog pa grub par 'gyur na/_thun mong ma yin pa la rnam gnyis po de yang yod pa ma yin no/_/de'i phyir na khyad par la thun mong ma
[\[310a.3\]]yin pa la/_ldog pa med pa dang rjes 'gro med 'brel pa nyid yod na de dag yod pa nyid yin pa'i phyir ro/_/gal te 'di ltar slob dpon gyis khyad par ldog pa ma yin na/_ji ltar mthun pa'i phyogs dang mi mthun pa'i phyogs las de ldog pa yin no zhes bshad ce na/_de ni med
[\[310a.4\]]pa las ldog pa yin pa de ltar ni ma bshad do/_/de ma mthong ba tsam la bstan nas/_de'i ldog pa 'ba' zhig bshad pa yin/_gang gi phyir mi mthun pa'i phyogs la de mthong ba med pa tsam gyis ldog pa yin pa/_de'i phyir na ma nges pa yin no/_/gzhan du na gal te ldog pa
[\[310a.5\]]nges par 'gyur ba de'i tshe/_/go bar byed par 'gyur gyi ma nges pa nyid yin par mi 'gyur ro/_/'dir yang /_srog sogs med pas bdag med la/_/khyab pa zhes bya ba ni 'di ltar bsgrub par bya ba ldog pas sgrub par byed pa ldog pa yod na/_sgrub par byed pa med
[\[310a.6\]]pas bsgrub par bya ba med pa la khyab par 'gyur ro/_/'dir yang bdag bsgrub par bya ba ldog pa sgrub par byed pa srog la sogs pa ldog pa bum pa la sogs pa thams cad la yod pa yin no/_/de bas na srog la sogs pa med pas bdag med pa la khyab pa yin zhing /_de yang
[\[310a.7\]]de'i tshe bdag med pa la khyab par 'gyur na/_gang la rang nyid mi 'gyur ba de nyid las bdag med pa'i bdag nyid khyab par 'gyur ro zhes bya ba 'di ni phyogs snga ma'i bsam pa yin no/_/bdag ldog pa na yang /_srog la sogs kyang ldog 'gyur na/_/zhes bsam par 'gyur ro/_/de
[\[310b\]]
[\[310b.1\]]bas na bdag bsgrub par bya ba ldog pa srog la sogs pa sgrub par byed pa gdon mi za bar ldog pa de ltar na srog la sogs pa ldog par rtogs par 'gyur ro/_/gang de min te/_mi rung ngo /_/ci'i phyir zhe na/_gzhan ni khyab par byed pa nyid du ma grub pa bdag ldog pa yis gzhan
[\[310b.2\]]te/_de la rag las med pa'i srog la sogs pa/_ldog par mi rung ba nyid kyi phyir ro/_/rgyu'i phyir ro/_/ci'i phyir srog la sogs pa med pas bdag med pa la khyab par 'gyur/_gang gis na khyab pa'i phyir bdag ldog pas srog la sogs pa ldog par 'gyur/_de ltar de 'gyur
[\[310b.3\]]mod kyi/_gal te de bdag de las byung /_/bdag gi dang bdag nyid du gyur pa'i srog la sogs pa'am/_bdag las byung zhing skyes pa de bas na de'i 'brel pa yin no/_/de bas na 'brel pa yod pas na de ltar na/_bdag ldog pa'i phyir de ldog pa yin no zhe na/_'dir re zhig de'i
[\[310b.4\]]bdag nyid ni rigs pa ma yin zhing /_gzhan yang 'dod pa ma yin no/_/'on kyang 'brel ba'i yul de tsam du 'gyur na 'gyur ba ma yin pa de ltar na/_'di bkod pa yin no/_/de las byung ba'i mtshan nyid 'gyur grang na/_bdag la srog la sogs pa de yang yod pa ma yin no/_/de ltar
[\[310b.5\]]na/_de ni bdag la dmigs pa na/_srog la sogs pa de dmigs/_bdag rtogs pa med na ni/_srog la sogs pa yang rtogs pa med na'ang grub par 'gyur ro/_/'dir rgyu dang 'bras bur rtogs pa'i thabs de ni 'di lta ste/_dmigs pa'i mtshan nyid kyir gyur pa gang sngar mi
[\[310b.6\]]dmigs pa dang /_gang dmigs pa yod na dmigs par 'gyur ba dang /_mi dmigs par 'gyur ba de ni de'i 'bras bu yin no zhes bya bar 'gyur ro/_/bdag dang lhan cig srog la sogs pa dag ni de lta bu'i rgyu dang 'bras bu'i dngos po rtogs pa yod pa ma yin te/_bdag ni rtag tu
[\[310b.7\]]mi dmigs pa'i rang bzhin nyid yin pa'i phyir ro/_/de bas na bdag shin tu lkog tu gyur pa la/_rnam pa 'ga' zhig ltar yang /_mthong dang ma mthong de mi 'grub/_/de ltar na srog la sogs pa de dang 'brel pa'i rang bzhin nyid du ma yin na/_gang gis na bdag ldog pas de ldog par
[\[311a\]]
[\[311a.1\]]'gyur/_gzhan la yang la lar mthong ba gang yin pa de dmigs pa'i mtshan nyid kyis gyur pa gal te gzhan la mi dmigs pa de'i tshe med do zhes shes par 'gyur ro/_/mi snang ba de'i rang bzhin yang la lar 'jug pa dang /_ldog pa rtogs pa ma yin te/_rgyud gzhan la yod pa'i rnam
[\[311a.2\]]par rtog pa'i khyad par bzhin no/_/bdag 'ga' zhig la ma mthong ba de yang /_gzhan la lar mthong med ngo bo can du 'gyur ba/_bum pa sogs la bdag med ces bya ba de nyid gang las yin te/_ma yin pa nyid do/_/de ltar med pa mi shes pa gang yin pa de ni/_ldog pa shes pa med pa'i
[\[311a.3\]]ldog pa'i khyab pa gang las yin/_ldog pa ste/_med pa mi shes pa gang yin pa de ni ldog pa mi shes pa bdag nyid ldog pa'i srog la sogs pa gang yin pa de med pas khyab pa gang las yin te/_ma yin pa nyid yin no/_/gzhan yang /_srog sogs la lar mthong ba yin/_/la lar
[\[311a.4\]]mthong ba nyid kyi phyir/_gson po'i lus la yod nyid dang /_bum pa la sogs pa la med pa nyid rtogs par 'gyur ro/_/gal te de ltar srog la sogs pa bzhin du bdag mthong ba de'i tshe de'i gson po'i lus la yod nyid dang /_bum pa la sogs pa la med nyid rtogs par
[\[311a.5\]]'gyur gyi/_gzhan du ni ma yin no/_/gal te gson po'i lus bdag dang bcas pa ma yin pa de'i tshe/_'di'i srog la sogs pa dang bral bar thal bar 'gyur te/_bdag med pa'i phyir/_bum pa la sogs pa bzhin no zhes bya ba'i thal ba brjod pa gang yin pa de yang ma nges pa
[\[311a.6\]]yin te/_rgyu ma yin pa bkag pas srog la sogs pa gsal ba mi rung ba'i phyir ro/_/de ltar na blo dang lus phul du byung ba'i rtsol ba la sogs pa/_gtan tshigs gang dag med pa yis/_/bum pa la srog la sogs pa snang mi 'gyur ro/_/gal te lus la'ang de srog la sogs
[\[311a.7\]]pa'i gtan tshigs kyis mthong bar nus pa can gyi blo la sogs pa mi 'gyur ba de'i tshe rang gi rgyu ldog pa'i phyir/_lus la srog la sogs pa med pa rigs pa yin/_srid pa ma yin/_srid pa yin no zhes bya ba'i tha tshig go/_/rgyu nyid du ma grub pa'i bdag nyid ldog pas kyang ma yin te/
[\[311b\]]
[\[311b.1\]]'di ltar gang zhig gang la rag las par 'gyur ba de khyab par byed pa ldog pa na ldog pa rjes su dpag par bya ba yin pa'am/_rag las pa de yod pas khyab par byed pa de yod pa rjes su dpag par bya ba yin gyi/_gzhan la rag las pa ma yin pa ni ma yin no/_/gang 'ga'
[\[311b.2\]]zhig chos mthun pa nyid mthong ba'i phyir 'ga' zhig yod pa dang med pa rjes su dpog par byed do/_/cung zad tsam du chos mthun phyir/_/ji skad du bshad pa'i rag las pa'i mtshan nyid med par/_gal te bdag med pa nyid la sogs pa mi dmigs pa tsam gyis gson po'i
[\[311b.3\]]lus la srog la sogs pa yod pa'i phyir/_de nyid du rtogs par 'gyur te/_bdag gi dngos po rjes su dpog pa de'i tshe/_gzhal bya nyid phyir/_gtan tshigs kyi phyir bum sogs rnams/_/bdag dang bcas par te/_gson po'i lus bzhin du/_bdag bcas cis mi dpog_/
[\[311b.4\]]de ltar ni 'gyur mod kyi/_gal te mi 'dod na ste/_bum pa la sogs pa grub pa'i mtha' la bdag dang bcas par mi 'dod pa de bas na bsgrub par bya ba ma yin no/_/de ni ma yin te/_'di ltar tshad ma ni/_'dod pa thams cad kyi rgyu yin/_de bas na tshad ma nyid kyis grub pa gang
[\[311b.5\]]yin pa de 'dod par bya ba yin no/_/de bas na khyod kyi 'dod pas gzhal bya nyid la sogs pa yang /_bum pa la sogs pa la bdag nye bar 'jog pa yin pa de ltar na bdag nyid ci'i phyir de dag bdag dang bcas par mi 'dod/_de ltar na tshad ma de med par ni dngos po dang /_dngos med
[\[311b.6\]]rnam gzhag ste/_'di yod pa yin zhing 'di med pa yin no zhes rnam par 'jog par byed pa gang gis nus/_de ltar tshad mas bstan pa nyid gdon mi za bar 'dod par bya ba yin no/_/gal te khyed cag kyang ci'i phyir de ltar mi 'dzin ce na/_'di ltar kho bo cag gi de 'dra ba'i gtan
[\[311b.7\]]tshigs go bar byed pa nyid ma yin no/_/go bar byed pa nyid gang yin pa de ni bstan zin te/_/gal te ston par 'gyur na gzung bar bya ba nyid yin no/_/dran dang 'dod zhes bya ba la sogs pas srog la sogs pa'i gtan tshigs gang yin pa bdag nyid ldog pa na ldog par byed pa de
[\[312a\]]
[\[312a.1\]]ston par byed do/_/de la 'di dran pa la sogs pa ci rigs par rgyu nyid yin par rtogs par bya'o/_/dper na 'ga' zhig mthong ba ma bsnams pa na/_gzhan lce'i dbang po 'gyur ba 'gram chu ldang ba'i dran pa dang 'dod pa la sogs pa lta bu dang /_lus
[\[312a.2\]]kyi nus pa dang blo dang rtsol ba la sogs pa ni dbugs dbyung ba dang /_rngub pa dang /_mig 'byed pa dang /_'dzums pa'i rgyu nyid yin pa lta bu'o/_/de bzhin gzhan dag la yang rtogs par bya'o/_/de dag 'byung ba dran pa dang 'dod pa la sogs pa de yang ci rigs pa nyid du yul
[\[312a.3\]]dbang blo las 'byung /_nyams su myong dang bdag nyid ji lta ba bzhin gyi rkyen las dran pa dang /_de bzhin du 'dod pa dang rtsol ba dag yin no/_/de dag ste/_yul dang /_/dbang po dang blo dag kyang /_rang rigs las byung dang /_rigs mthun pa'i nye bar len pa'i rgyu las
[\[312a.4\]]skye ba yin no/_/de yang nye bar len pa'i rkyen 'ba' zhig las skye ba ma yin gyi/_'on kyang phan rkyen la ltos pa yin/_bdag nyid ji lta ba bzhin gyi lhan cig byed pa'i rkyen la ltos nas 'jug pa can yin no zhes bya ba'i tha tshig go/_/blo drug po dag gi nang nas mig la sogs
[\[312a.5\]]pa'i blo'i 'bras bu ldog pa las mig la sogs pa'i nus pa mthong ba dang /_yul gzhan la g.yengs pa dang thogs pa las rnam par shes pa phyi ma mi skye ba dang /_rnam par g.yengs pa mthong ba'i phyir yid la byed pa blo thams cad la nus pa nyid yin no/_/dbugs dbyung ba dang /_
[\[312a.6\]]rngub pa dang /_dbang po la sogs pa dag gi sngar gyi skal pa mnyam pa'i gnas skabs kyi khyad par nye bar len pa dang /_blo rkyen yin te de dag dang ba dang /_rnyog pa dag las dbang po rnams la phan 'dogs pa dang gnod pa mthong ba'i phyir ro/_/srog la sogs pa'i 'jug pa dang /_
[\[312a.7\]]ldog pa ni de dag dang 'brel pa can yin no/_/de ltar na de tsam la ste/_rgyu tshogs pa la/_bdag gi dngos po 'di/_skye mched drug gi mtshan nyid can/_/rjes 'gro ldog pa dag la brten/_/gal te yang ji lta ba bzhin du nus pa 'dir bdag la sogs pa gzhan yang rgyu nyid du
[\[312b\]]
[\[312b.1\]]rtogs par 'gyur ba de'i tshe/_gzhan du rtogs na thug pa med/_/gzhan dang gzhan yang brtag par bya ba yin par 'gyur ro/_/de bas na nus pa mthong ba med pa can gyi bdag ldog pa na srog la sogs pa ldog pa ma yin no/_/gzhan yang /_mnyan bya nyid dang srog la sogs/_/
[\[312b.2\]]de mtshungs 'khrul pa nyid phyir ro/_/de ltar ni 'gyur mod kyi/_ma yin de la 'khrul med phyir/_/gal te ldog pa yin na'ang /_/srog la sogs pa mi mthun pa'i phyogs nyid las ldog par 'gyur gyi/_mthun pa'i phyogs las ldog pa ni ma yin te/_med pa la ldog pa mi rung
[\[312b.3\]]ba'i phyir/_'di ni ldog pa 'khrul pa med pa can nyid yin no/_/de bzhin du mnyan par bya ba nyid ni ma yin no zhe na/_ji ltar te/_ji ltar na/_re zhig mnyan par bya ba nyid kyi ldog pa 'khrul pa can yin no zhes dris pa na/_bsgrub min de las de'i/_ldog med do zhes smra ba ste/_
[\[312b.4\]]mi mthun pa'i phyogs nyid las mnyan par bya ba ldog pa nyid ma yin gyi/_'on kyang mthun pa'i phyogs nyid las kyang mnyan par bya ba nyid ldog pa yin par smra bas/_don gyis de mnyan par bya ba nyid bsgrub bya ste/_mthun pa'i phyogs la rjes su 'jug pa med brjod de mthun
[\[312b.5\]]pa'i phyogs la srog la sogs pa rjes su 'gro ba nyid yod dam zhes dri ba la/_gdon mi za bar ma yin no zhes brjod par bya'o/_/de ltar na mthun pa'i phyogs la rjes su 'jug pa/_de gzhan la yang de mtshungs pa ma yin nam/_srog la sogs pa la'o/_/de ltar srog la sogs
[\[312b.6\]]pa mnyan par bya ba dang mtshungs pa nyid yin no/_/ldog pa gzhan ma yin zhing rjes su 'gro ba med pa yang gzhan ma yin no/_/ldog pa med pa'ang gzhan ma yin zhing /_rjes su 'gro ba yang gzhan ma yin no/_/gzhan yang srog la sogs pa/_bsgrub bya med nyid las/_mi
[\[312b.7\]]mthun pa'i phyogs nyid las so rnam gcod de/_ldog pa gang yin pa/_de ltar brjod pa na/_de ltar don gyis go ba yis/_/bsgrub par bya ba la mthun pa'i phyogs la yod brjod bya ste/_rjes su 'gro ba dang ldog pa dag phan tshun spangs te gnas pa'i mtshan nyid can yin pa'i phyir ro/_/
[\[313a\]]
[\[313a.1\]]de'i phyir gcig gis gnyis bstan par bya ste/_yang don gyis go bas gang yang rung bas gnyi ga rab tu bstan pa'i phyir ro zhes bya bas bshad zin to/_/de ltar rjes su 'gro ba med pa la srog la sogs pa ldog pa ma nges pa can yin par 'gyur ro/_/gang gi phyir ldog
[\[313a.2\]]pa nges pa ni rjes su 'gro ba 'phen pa nyid yin par 'gyur ba/_de'i phyir de 'dra'i mi mthun pa'i phyogs las ldog pa 'khrul pa med pa gtan tshigs rjes 'gro med la grub med dang /_gzhan yang srog la sogs pa mthun pa'i phyogs la med pa ma yin no zhes bkag pa 'gog par byed
[\[313a.3\]]pa ni/_gang yin pa de ni/_bsgrub pa las gzhan ci 'dra zhig_/'gyur bar 'dod/_bsgrub pa ni med pa 'gog pa'i mtshan nyid yin pa'i phyir te/_de sgrub par byed pa nyid yin pa'i phyir ro zhes bya ba'i tha tshig go/_/de bas na mthun pa'i phyogs nyid la yod pa nyid yin pa de ltar ldog pa ma yin no/_/'di
[\[313a.4\]]ltar phan tshun spangs te gnas pa'i mtshan nyid can gyi chos gnyis po la chos gcig gi yul ma yin pa de gzhan gyi yul yin no/_/gal te rtag pa dang mi rtag pa dag gi nang nas gcig gi yul ma yin pa med pa gzhan gyi yul ma yin no zhe na/_ma yin te de dag gi dngos po nyid kyi de nyid
[\[313a.5\]]mtshan nyid yin pa'i phyir ro/_/dngos po'i chos nyid yin pa'i phyir 'di dag med pa la 'jug pa ma yin no/_/de la yang rnam par gcod pa tsam brjod par 'dod pa yod na dgag pa la de'i mtshan nyid yod pa yin no/_/gzhan yang bsgrub bya med las te/_/mthun pa'i phyogs med pa
[\[313a.6\]]las srog la sogs pa ldog pa yin no/_/de'i phyir bsgrub bya med pa las/_bsgrub par bya ba'i mi mthun pa'i phyogs nyid la srog la sogs pa de med pa ste/_yod pa ma yin no/_/mthun pa'i phyogs la yang med pa yin no/_/gal te de ltar yin pa de'i tshe/_/med las te/_mthun pa'i
[\[313a.7\]]phyogs las ldog pa'i ldog pa de nyid ci phyir 'dod/_med pa la gtan tshigs ldog pa yod pa ma yin no zhes smra bas ldog pa'i ldog par brjod pa yin no/_/de yang med pa la khyed kyi gzhung gis dgag pa'i ngo bo nyid yin par mi 'gyur ro/_/de ji ltar na yod pa yin zhes tshig
[\[313b\]]
[\[313b.1\]]'gal bar 'gyur ro zhes bya ba'i tha tshig go/_/gzhan yang gtan tshigs ldog pa med pa gang yin pa de bsgrub pa yin no/_/bsgrub pa de yang dngos po yod pa nyid yin no/_/de yang med na yang yod pa ma yin/_med du zin kyang yod pa ma yin no/_/dngos po med pa 'dir rigs
[\[313b.2\]]pas thob pa gang yin pa de yang yod min zhes de skad smra ba'i mthong ba blun pos sbyar ba yin/_de ltar na dngos por gyur pa'i gtan tshigs med pa la med pa smra bas gtan tshigs de de la yod par bstan pa nyid du 'gyur ro/_/de ltar med pa la shin tu 'gal ba'i gtan tshigs
[\[313b.3\]]'jug par byed pa dang mi 'jug pa 'gal ba yin no/_/med pa la 'gal ba med du zin kyang ldog pa 'gog par byed pa blun po yin no zhes nges par 'gyur ro/_/de lta ma yin na ji ltar blo byang ba dag de skad du smra bar 'gyur/_gzhan yang /_gal te de la med pa la/_/gtan tshigs
[\[313b.4\]]ldog med mi 'dod na/_/gtan tshigs 'jug par 'dod dam ci/_/zhes dris pa na gzhan gyis min te zhes smra'o/_/'o na gal te de lta yin na de yang ste/_gtan tshigs 'jug pa med pa nyid yin pa de'i tshe/_gtan tshigs med pa la 'di 'gog pa yin par bdag nyid kyis dam
[\[313b.5\]]bcas par 'gyur ro/_/de ltar na yang gzhan gyis de nyid/_ldog pa yod pa ci'i phyir mi 'dod/_/rigs pas grub pa bdag nyid 'dod pa yin pa de ltar na gzhan dag kyang de smra ba la rigs pa ma yin pa byed pa bsam par mi bya'o/_/de ltar rnam par gcad pa tsam las gzhan ma yin pa dngos
[\[313b.6\]]po la reg pa med pa dgag pa'i brjod par 'dod pa yin no//_//tshad ma rnam 'grel gyi 'grel pa/_bam po bzhi bcu pa/_ci ste yang rnam par gcod pas/_med pa la dngos po'i khyad par gtan tshigs 'gog par byed par 'gyur/_'gog par byed pa de'i tshe/_zla bo'i dngos
[\[313b.7\]]po grub pa gzhan nyid yin par 'gyur ro/_/de ltar gtan tshigs mthun pa'i phyogs dang /_mi mthun pa'i phyogs la med pa ston par 'dod pa yin te/_de'i tshe med par dgag pa brjod par 'dod pa nyid yin pa'i phyir ro/_/ma yin par dgag pas bsgrub par bya ba las bzlog pa'i dngos
[\[314a\]]
[\[314a.1\]]la reg pa ni ma yin no/_/de lta ma yin na rtag pa ni ma byas pa yin no zhes zla bo khyad par byed pa bstan par bya ba'i phyir mi 'dod pa ston par byed pa'i phyir skabs su bab pa'i sgrub par byed pa bsgrub par bya ba'i chos ldog na ldog par ma bstan pa de ltar na 'brel pa
[\[314a.2\]]med pa'i phyir/_gtan tshigs go bar byed pa nyid du ma bstan par 'gyur ro/_/de bas na rnam par gcod pa tsam nyid 'dod pa dang 'gal ba med pa gang yin pa de nyid byed pa yin pa de ltar na kha na ma tho ba med pa yin no/_/gzhan yang bsgrub dang dgag pa ste/_rnam par gcod pa tsam gyi mtshan nyid do/_/
[\[314a.3\]]ma rtogs par sgra las byung ba'i tha snyad gzhan yod min de yang /_bsgrub dang dgag pa ste mtshan nyid can sgra las byung ba'i tha snyad do/_/khyed kyi gzhung gis med la med/_/de ltar 'di la mi smra thob bsgrub dang dgag pa dag gis sgra'i 'jug pa med pa'i phyir ro/_/gzhan yang yod pa gang yin
[\[314a.4\]]pa de dag dgag par nus pa ma yin te/_dper na ta la'i 'bras bu dang /_skyu ru ra'i dngos po bzhin no/_/yod pa rnams la dgag pa med na med pa rnams la 'gog par byed par 'gyur na/_de yang khyed kyi 'dod pas med la 'jug mi 'gyur/_ma yin par dgag pa'i ngo bo ma yin pa dag kyang ngo /_/
[\[314a.5\]]de la yang dgag pa med na gang de'i yul du 'gyur/_de bas na mi rung ba'i phyir dgag pa nyid yod pa ma yin pa de ltar na/_rigs pa 'di yis 'gro ba la/_/dgag pa'i don yang med pa ste/_/dgag pa'i don de 'jig par 'gyur ro/_/gal te med pa la yul du 'gog pa na/_dgag
[\[314a.6\]]pa'i don bsnyon du med pa yin gyi/_rnam pa thams cad du ni ma yin no zhe na/_de ni de lta ma yin te/_dgag pa rnam pa gnyi ga yang mi rung ba'i phyir ro/_/ji ltar yod pa ste/_rnam pa gang gis don yod pa de ltar ni mi dgag go/_/ji ltar dngos po med pa khyed kyi gzhung gis/_de ltar yang ni 'gog
[\[314a.7\]]mi 'gyur/_/med pa 'gog par khas ma blangs pa'i phyir ro/_/gal te de ltar ni 'gyur mod kyi/_yod pa la 'ga' zhig dang rnam pa 'ga' zhig gis bya ba dang byed pa po dang chos dang chos can gyi tha snyad kyi 'brel pa can du 'gyur gyi/_ji ltar khyed kyi yang med pa la yang de'i rten can gyi tha snyad yin
[\[314b\]]
[\[314b.1\]]zhe na/_kho bo cag la skyon de yod pa ma yin te/_'di ltar khyed cag bzhin du kho bo cag ni phyi rol gyi rang gi mtshan nyid la brten nas bsgrub pa dang dgag pa'i tha snyad ston pa ma yin gyi/_'on kyang blo la snang ba la yin te/_phyi rol la bsgrub pa dang dgag pas reg par nus pa nyid ma yin pa'i
[\[314b.2\]]phyir te/_de ltar ni mang du bshad zin to/_/dngos dang dngos med rten can/_phyi rol ming rten sgra'i don la dngos por zhen pa can gyi blo la snang ba de ni dngos po la brten pa'i dngos po med pa'i zhen pa can la snang ba ni med pa la brten pa'o/_/de la brten nas blo la snang ba'i don to/_/'dir bsgrub
[\[314b.3\]]pa dang /_dgag pa thams cad 'dod pa yin/_phyi rol gyi don la brten nas ma yin no/_/de de ltar na bsgrub pa dang dgag pa don dam pa ma yin na yang /_de 'dra med na yang /_bsgrub pa dang dgag pa'i mtshan nyid can gyi phyi rol gyi don de 'dra med na yang /_chos can de/_de dag
[\[314b.4\]]dang ni 'brel par snang ba yin no/_/de yang bsgrub pa dang dgag pa'i tha snyad ston par 'dod pa yin no/_/de ci'i phyir zhe na/_sgra'i 'jug phyir na/_sgra 'jug pa na der blo la snang ba'i phyir ro/_/yod do zhe na dngos su de nyid la ltos pa med par 'dod pa'o/_/de lta min na/_gal te blo la snang ba'i don gyi
[\[314b.5\]]yul la bsgrub pa dang dgag pa mi 'dod pa de'i tshe/_dngos don rnams bsgrub par bya ba'am/_dgag par bya ba'i chos gang yin pa de dag_/phyi rol dngos po las gzhan ma yin pa'am/_gzhan nyid yin pa zhes bya ba'i rnam par rtog pa gnyis su 'gyur grang na/_de la
[\[314b.6\]]rnam par rtog pa dang po ni/_chos gcig la ni bsgrub pa dang /_dgag pa yin na/_byed pa yin na bdag nyid dag_/thams cad dgag bsgrub byed 'gyur te/_/zhes bya ba la sogs pa'i chos thams cad bsgrub pa dang dgag par 'gyur ro/_/ci'i phyir zhe na/_du ma'i bdag nyid med
[\[314b.7\]]phyir ro/_/chos can las chos rnams so/_/tha dad pa la/_chos can gcig la bsgrub pa dang /_dgag pa'i tshogs pa med pa yin/_/gzhi mthun pa ma yin par 'gyur ro/_/ci 'dra bar zhe na/_du ma dgag bsgrub bzhin/_gal te khyed cag gi yang ji ltar yin zhe na/_
[\[315a\]]
[\[315a.1\]]'dir don dam par chos can nam de'i chos 'ga' zhig kyang bsgrub pa'am dgag pa brjod pa ma yin no/_/'o na ci yin zhe na/_ji ltar blo ni/_chos can gcig cig bstan pa'i ni chos du ma'i/_rten can bzhin du chos gcig bsgrub pa na/_chos can de la de brten
[\[315a.2\]]pa yin te/_bsgrub pa'i chos de dang chos can 'brel ba bzhin no/_/gzhan dag bsgrub pa dang dgag pa dag gis ma reg pa'i ngo bo can gyi chos rnams/_yongs su spong bar byed pa bzhin no/_/chos gcig 'gog pa yin na des dben pa ste/_'grib pa'i ngo bo bzhin no/_/de las gzhan
[\[315a.3\]]pa ste/_bkag pa ma yin pa spong mi byed pa bzhin du/_chos can bstan nas/_rnam par rtog pa'i blo/_/med pa'i don can gyi/_tha snyad rab tu ston par byed do/_/sgra las byung ba'i tha snyad/_de de ltar ni don dam par chos dang chos can gyi dngos po med du zin kyang blos rnam par brtags
[\[315a.4\]]nas te/_don dam par yod pa nyid dam med pa nyid du'o/_/blo'i yul du bstan pa'i tha snyad de ni don tha dad rten te/_gzhan sel ba la brten pa'i skyes bu rjes 'gro ba/_'jig rten pa'i sgra'i don la gnod mi 'gyur ro/_/ci 'dra ba zhig ce na/_thog med bag chags las byung ba'i/_/
[\[315a.5\]]thog ma med pa'i tha snyad kyi bag chags las kun nas 'byung ba'i rnam par rtog pa'i blos bstan pa'o/_/de lta ma yin na tha snyad mi rung ba de ltar na blo la snang ba'i don nyid la tha snyad 'di kha na ma tho ba med pa yin no/_/ji ltar na don tha dad pa dang tha dad pa la rten pa'i tha snyad la rten pa'i skyes bu
[\[315a.6\]]dag gis ji ltar na/_de yang tha snyad kyi lam thob par 'gyur zhe na/_bshad pa 'di ltar mig gi dbang po mig gi rnam par shes pa'i 'bras bu can dang /_sgra'i shes pa'i 'bras bu can ma yin zhing /_rna ba la sogs pa'i 'bras bu can ma yin pa dang /_sgra'i shes pa'i 'bras bu can
[\[315a.7\]]yin pa de de ltar na/_de 'bras can dang de 'bras yin/_/de de las tha dad don gcig_/gang dang gang las tha dad pa de ni/_de dang de'i 'bras bu can ma yin pa dag dang /_de'i 'bras bu can dag las ldog pas byas pa'i tha dad pa la brten nas chos tha dad par sgro 'dogs pa dang /_skur
[\[315b\]]
[\[315b.1\]]pa 'debs pa'i bslad pa mtha' yas pa nyid 'jug par 'gyur ro/_/bslad pa de dang de dag gis so/_/ci 'dra ba zhig ce na/_de ltar gyur pa'i don de la 'phel 'grib thob pa can bzhin gyi'o/_/de ltar min yang /_don dam par 'phel ba dang 'grib pa dang bral ba yin na yang don de
[\[315b.2\]]mthong ba la 'jug pa ste/_grags pa'i yul la 'jug par 'gyur ro/_/gang las she na/_'jug pa dang ldog pa'i don gyi 'brel ba ni 'ga' zhig las te/_'brel pas tha snyad kyi lam la 'jug par 'gyur ro/_/bslad pa de dag ci 'dra ba zhig gis she na/_tha dad rten can gyis ldog pa la
[\[315b.3\]]brten pa can dag gis so/_/de nyid kyi phyir dngos po dang 'brel pa med pas sgra las bslad pa zhes tha snyad du byas pa yin no/_/gang gi phyir yod pa ma yin na yang yod pa bzhin du ston par byed pa de'i phyir sgra de dag kyang mi shes bslad can/_rnam par mi shes pa can yang dag par ma gyur pa dngos
[\[315b.4\]]po tha snyad pa la brten pas 'jug pa'i phyir ro/_/sgrub par byed pa la 'brel pa yod pa de las de de lta bur gyur pa ma yin pa tha dad pa'i dngos po la mi slu ba'i phyir ro/_/gzhan yang bdag med pa nyid kyi phyir mthun pa'i phyogs la srog la sogs pa yod pa ma yin no zhes brjod pa
[\[315b.5\]]gang yin pa de yang rigs pa ma yin no/_/de ltar re zhig ston par byed pas bdag med pa nges pa nyid du nges pa yin no zhes brjod par rigs pa ma yin te/_don dam par med pa nyid du nges pa yin mod kyi/_yod nyid sgrub byed 'jug pa'i phyir/_/bdag de nyid la yang yod pa
[\[315b.6\]]nyid du sgrub par byed pa 'jug pa de ltar na/_ston par byed pa'i gnas skabs khas len pa nyid kyi phyir des de yod pa nyid du nges par 'dod par 'gyur te/_de med par nges pa dang /_de yod pa nyid du sgrub par byed pa'i tshig dag 'gal bar byed pa'i phyir ro/_/de bas na
[\[315b.7\]]'chad pa por 'gyur ba des de yod pa nyid du nges pas khas blangs pa de'i tshe/_'di ltar re zhig ston par byed pa la bdag med pa ma yin no/_/bstan par bya ba la yang ma yin te/_'di ltar gzhan las shes par 'dod cing /_nyan par 'dod pa na de yang the tshom med par ma yin no/_/
[\[316a\]]
[\[316a.1\]]de lta ma yin na yod pa dang med pa nyid du nges pa can shes par mi 'dod na yang /_gzhan yang sgrub par byed pa nyan pa la gus par mi byed pa de ltar na de la ston par byed pas yod pa nyid sgrub par byed pa la 'jug par mi 'gyur na/_'jug par yang 'gyur ba de'i
[\[316a.2\]]phyir bstan par bya ba nyid/_nyan pa po nyid kyi gnas skabs khas len pa nyid kyi phyir bdag nyid yod pa la/_the tshom za ba can gyi bdag khas len pa de ltar na yod pa nyid sgrub par byed pa la 'jug par 'gyur te/_yod nyid sgrub byed 'jug pa'i phyir/_rgyu'i phyir ro/_/mthun pa'i
[\[316a.3\]]phyogs de med pa yin te/_bstan par bya ba la ltos nas so/_/'o na ci yin zhe na/_ci yod dam med ces the tshom du 'gyur ro/_/ci ste yang na yongs su dpyod pa'i dus na yod pa nyid sgrub par byed pa 'jug pa'i phyir bstan par bya ba la the tshom za bar 'gyur te/_don dam par tshad
[\[316a.4\]]mas med pa nyid du nges pa la de mi rung ba'i phyir dang /_tshad ma dang cig shos dag 'gal ba med pa'i phyir ro/_/gal te bdag med do zhes bstan par bya bas khas blangs pa de'i mthun pa'i phyogs la the tshom za ba med pa yin no zhe na/_de ni ma yin te/_'di ltar 'di la yang bstan par bya ba des
[\[316a.5\]]tshad mas de dag med pa nyid du dam bcas pa yin nam/_khas len pa tsam ste/_gal te tshad mas yin pa de'i tshe tshad ma gang las med pa nyid du khas len pa de nyid las ston par byed pas kyang med pa nyid du rtogs pa nyid du rigs pa yin no/_/de ltar na de yod pa nyid du sgrub par byed
[\[316a.6\]]pa 'jug pa ma yin no/_/ci ste khas len pa tsam las yin pa de'i tshe/_tshad ma med pa khas len phyir/_/bdag med pa nyid ni rung ma yin/_/de ltar na sgrub par byed pa dang /_gnod pa can gyi tshad ma dag mthong ba med par don de la the tshom za ba nyid yin pa de ltar na gzhan gyis
[\[316a.7\]]khas blangs pa yin pa de'i tshe/_de kho na nyid dpyod pa'i dus na rigs pa shes pa rnams khas blang bar bya ba ma yin no/_/de des de ltar khas blangs pas tshad ma ma yin pa de nyid khas len pa'i phyir med par 'gyur ba ma yin na/_gang gis na de la ldog pa rigs par 'gyur
[\[316b\]]
[\[316b.1\]]na/_ngo bo nyid kyis med pa la ldog pa mi rung ba'i phyir ro/_/mthun pa'i phyogs ma yin pa las nges par ldog pa'i phyir dngos su gtan tshigs go bar byed pa yin par 'gyur gyi/_yang dag pa ma yin par khas len pa nye bar btags pa las ni ma yin te/_byas pa nyid kyi gtan
[\[316b.2\]]tshigs kyang yang dag pa ma yin pa rtogs pa'i gtan tshigs nyid du mi 'gyur ba'i phyir ro/_/de ltar na re zhig srog la sogs pa rgyu mthun pa'i phyogs ma yin pa nyid las ldog pa nyid du khas len pa'i phyir/_mthun pa'i phyogs las ldog pa med pa ma yin no zhes bstan to/_/de ltar
[\[316b.3\]]med pa nyid las te/_mthun pa'i phyogs las ldog pa med na yang khas len par byed na srog la sogs pa de/_mthun phyogs las ldog the tshom za ba nyid yin no/_/mthun pa'i phyogs la the tshom za phyir ro/_/rgyu'i phyir ro/_/de ltar na mthun pa'i phyogs med pa nyid la brten nas
[\[316b.4\]]ldog pa nyid med do zhes brjod pa yin no/_/de yang mthun pa'i phyogs la med pa nyid du the tshom za na yang ma nges pa de ltar na dgag par nus pa ma yin te/_dgag pa'i rten la the tshom za ba'i phyir ro/_/de nyid kyi phyir mthun pa'i phyogs las srog la sogs pa ldog pa la the tshom za
[\[316b.5\]]ba'i phyir/_mi mthun pa'i phyogs las ldog pa la'ang the tshom za ba nyid yin no/_/de ltar ni/_gcig la nges pa grub pa ni/_/gzhan la ldog pa grub par 'gyur/_/gal te srog la sogs pa mthun pa'i phyogs nyid yod par grub pa de'i tshe/_de dag mi mthun pa'i phyogs thams cad
[\[316b.6\]]la med par rtogs par 'gyur ro/_/ji ltar bdag dang bcas pa la yod pa dang med pa nyid nges par med pa'i phyir gcig so sor nges pa yod pa ma yin pa de ltar na mthun pa'i phyogs ma yin pa la'ang yod pa dang med pa ma nges pa nyid yin pas na/_mthun pa'i phyogs dang mi mthun pa'i phyogs
[\[316b.7\]]la yod pa dang med par the tshom za ba yin no/_/de ltar na bdag dang bcas pa bdag med pa la phung po gsum pa gzhan yod pa ma yin no/_/'ga' zhig la 'jug pa yin na 'di dag las gcig la srog la sogs pa yod par 'gyur te/_gcig la 'jug pa dang ldog pa'i sgrub par byed pa'i tshad ma
[\[317a\]]
[\[317a.1\]]med pa'i phyir/_de la the tshom za ba yin no/_/de de ltar ni 'gyur mod kyi/_bdag dang bcas pa dang bdag med pa la srog la sogs pa ldog pa mthong ba de'i tshe phung po gsum med pa'i phyir don gyis bdag dang bcas pa nyid la srog la sogs pa 'jug pas 'di'i mi
[\[317a.2\]]mthun pa'i phyogs las ldog pa la the tshom za ba ma yin no zhe na/_gal te yang phung po gnyis la srog la sogs pa bum pa la sogs pa bdag med pa 'ga' zhig la ma mthong ba de ltar yang /_la lar srog la sogs pa mthong ba med na yang /_'ga' zhig mthong ba med pa the tshom
[\[317a.3\]]'gyur/_de dag srog la sogs pa mthong ba med pa can du mi 'gyur ro/_/de ltar ni 'dir mthong ba dang /_mthong ba med pa la brten nas ni/_sgrub par byed pa ni ma yin gyi/_'on kyang tshad ma dang ldan pa'i khyab pa la yin no/_/gsal la khyab byed ma yin pa/_/rigs de yod
[\[317a.4\]]can don yod na'ang /_/rigs pa yod pa can yin na'ang gsal ba'i khyad par ma lus pa la khyab par byed pa can gyi don yod pa ma yin te/_de dag 'ga' zhig kho na la yod pa yin no/_/gsal ba'i khyad par nyung zad mthong bas zhes bya ba mthong ba tsam gyis la lar te gsal ba'i
[\[317a.5\]]khyad par ma lus pa mtshungs par nges par byed par nus pa ma yin te/_ji ltar 'di la yod pa de ltar/_rigs pa yod pa can gyi gsal ba'i thams cad la yod par 'gyur/_ci dang 'dra bar zhe na/_'thas pa mtshon gyis bcad pa bzhin/_/dper na rdo rje la sogs pa 'thas pa la
[\[317a.6\]]la la lcags kyis bcad pa nyid 'ga' zhig gis ji lta ba bzhin du mthong ba med par 'gyur zhing /_shing la sogs pa 'thas pa gzhan dag la yang ches mang du mtshon gyis bcad pa mthong ba yin no/_/de tsam gyis des 'di skad du/_gsal ba 'thas pa thams cad mtshon gyis
[\[317a.7\]]bcad pa bzhin te/_'thas pa nyid yin pa'i phyir shing dang rtswa la sogs pa bzhin no zhes brjod par nus pa ma yin/_de bas na bdag med pa la la la srog la sogs pa dang bral bar 'gyur ba'am/_bdag dang bcas pa la srog la sogs pa dang ldan par 'gyur ba yin no
[\[317b\]]
[\[317b.1\]]zhes bya ba'i nges pa 'di med pa yin pa de ltar bdag med pa yang srog la sogs par 'gyur ro/_/gzhan yang srog la sogs pa mi mthun pa'i phyogs la yod pa 'gal ba ma mthong na/_gang gis the tshom ldog par 'gyur/_bdag med pa dang lhan cig srog la
[\[317b.2\]]sogs pa 'gal ba rnam pa gnyis su bshad pa'i mtshan nyid can ma grub pa'i rgyu'i phyir bdag med pa las ldog pa la the tshom za ba yin no/_/bdag med pa dang 'gal ba'i bdag gi srog la sogs pa la khyab par 'gyur ba de bas na/_de dag brgyud pas bdag med
[\[317b.3\]]pa dang lhan cig 'gal bar 'gyur ro zhe na/_de yang ste/_de 'dra ba'i 'gal ba'o/_/de 'bras dang bdag nyid srog la sogs pa bdag gi 'bras bu nyid dam rang bzhin nyid kyis la lar te bdag la/_rnam nges phyir gzhan ci zhig yin te/_gzhan nyid ma yin no/_/
[\[317b.4\]]bdag dang srog la sogs pa so sor nges pa 'di yod pa ma yin no/_/de la gang gi phyir 'di ltar dngos su 'gal ba ma yin zhing /_bdag med pa dang 'gal ba'i bdag gis khyab pa nyid kyi phyir brgyud pas kyang ma yin pa des na/_bdag med pa las kyang srog la sogs
[\[317b.5\]]pa 'di ni/_ldog pa la the tshom za ba yin no/_/bdag med pa las srog la sogs pa ldog cing srog la sogs pa yod na gson po'i lus la bdag ldog par 'gyur ba ni bla ste/_de lta yin yang /_bdag med phyir/_rgyu'i phyir/_gson po'i lus la bdag grub
[\[317b.6\]]min no/_/ci'i phyir zhe na/_gang gis de ni ldog pa yis/_/med pa dngos la 'dod ma yin/_/dper na srog sogs mthun phyogs las/_/ldog pa med pa de dag mthun phyogs la yod par mi 'dod pa de bzhin du/_bdag ldog pa bdag med med na yang /_bdag des
[\[317b.7\]]'dod par bya ba ma yin no/_/de ltar ni 'gyur mod kyi/_mthun pa'i phyogs med pa la srog la sogs pa ldog pa med na yang yod pa 'gal ba yin na/_de ltar gson po'i lus yod pa yin na ma yin no/_/gang gis na de la bdag med pa ldog pa de'i zla bo mi 'gyur ba yin na/_phung
[\[318a\]]
[\[318a.1\]]po gsum pa med pa'i phyir ro/_/gang la yod pa yang ma yin zhing med pa yang ma yin par 'gyur ba/_de yod na ni der 'gyur na/_de yang rigs pa ma yin te/_'di ltar dngos po dang dngos po med pa dag gis ma bsdus pa'i phung po gzhan ni yod pa ma yin
[\[318a.2\]]no zhe na/_de ni de ltar yin mod kyi/_yod pa 'gog pa ni ldog pa yin la/_de yang mthun pa'i phyogs ma yin pa la/_khyod rang nyid 'dod pa yin te/_yod pa mi 'dod pa'i phyir ro zhe na/_de'i tshe de las srog la sogs pa ldog par gyur pa dag_/de la yod pa nyid 'gal ba
[\[318a.3\]]yin mod kyi/_'on kyang yod pa ldog pa med na/_yang yod pa mi brjod pa'i phyir tshig 'jug pa 'gal ba yin no zhes de skad du brjod do/_/dper na srog la sogs pa mthun pa'i phyogs las ldog pa med pa yin yang mthun pa'i phyogs la yod par mi 'dod pa de bzhin du bdag
[\[318a.4\]]ldog pa med pa med na yang /_khyod kyis bdag yod pa nyid du 'dod par bya ba ma yin no/_/de de ltar na/_gal te rtags mthun phyogs ldog med/_/gal te mthun pa'i phyogs las ldog pa yod pa ma yin pa'i gtan tshigs srog la sogs pa gang yin pa de yang 'dod pa de'i
[\[318a.5\]]tshe/_de'i phyir/_mthun pa'i phyogs las ldog pa med pa'i rgyu'i phyir/_gtan tshigs rjes 'gro can yin par 'gyur ro/_/de bas na ldog pa can zhes brjod par bya ba ma yin no/_/gal te ldog med rjes 'gro med/_/ci ste mthun pa'i phyogs la srog la sogs pa ldog pa med na
[\[318a.6\]]yang de la srog la sogs pa yod par khas mi len pa de'i tshe/_bdag med med phyir bdag bcas min te/_grub pa ma yin no/_/'di la bdag med pa nyid yin yang gson po'i lus ni bdag dang bcas par mi 'gyur te/_ldog pa med pa la yang yod par khas mi len pa'i
[\[318a.7\]]phyir ro/_/'dis kyang bdag yod pa ma yin na srog la sogs pa ldog par mi 'gyur te/_'di ltar/_gang rang bdag nyid 'jug pa la/_/gang zhig med na mi 'byung grub/_/rtags gang gi rang gi bdag nyid khyab par byed pa gang 'jug pa ste/_yod la yod pa nyid kyis med na mi
[\[318b\]]
[\[318b.1\]]'byung bar grub cing /_khyab par byed pa de ldog pa na rag las pa de ldog byed nyid de'i phyir/_rag las pa de 'jug pa'i yang ste/_khyab par byed pa de yod na/_'jug byed yin zhing shes par byed pa yin par 'gyur ro/_/med na mi 'byung de yang ni/_/bshad ma thag pa der nges pa/_/
[\[318b.2\]]sgrub par byed la ldog pa yin/_/sgrub par byed pa de yang ci zhig yin zhe na/_bshad pa/_'bras la mthong dang ma mthong ba/_/dmigs pa dang mi dmigs pa dag go/_/mthong ba dang ma mthong ba de dag rgyu dang 'bras bu nyid/_de dag med pa gang yin pa de dag ni rgyu dang 'bras bu
[\[318b.3\]]nyid ma yin no/_/de nyid kyi phyir de dag go bar bya ba dang go bar byed pa nyid ma yin no/_/de bas na don gzhan te/_bdag gi srog la sogs pa 'bras bu ma yin pa'i phyir rtogs pa yod pa ma yin no/_/ci'i phyir zhe na/_de yod na ste/_don gzhan du gyur pa srog la sogs pa 'bras bu ma yin
[\[318b.4\]]pa yod na bdag ni yod des med phyir ro/_/rjes su 'gro tsam las rgyu'i nus pa rtogs pa ma yin gyi/_'on kyang ldog pa las kyang ngo /_/de yang 'di la yod pa ma yin te/_rtag tu yod pa can te/_bdag rtag pa med na/_srog la sogs pa/_de dag med mi srid phyir ro/_/rtag pa
[\[318b.5\]]nyid kyi phyir bdag ldog pa med pas de med na srog la sogs pa ldog pa ma yin no zhes bya ba'i tha tshig go/_/bdag ni 'ga' zhig gi tshe yang 'ga' zhig la ldog pa ma yin te/_rtag pa nyid kyi phyir dang thams cad la zhugs pa nyid kyi phyir ro/_/de med na srog la sogs pa med pa mi srid
[\[318b.6\]]pas bdag ni srog la sogs pa la nus pa med pa nyid yin no/_/de'i 'bras bu ma yin pa'i phyir srog la sogs pa las bdag rtogs pa ma yin no zhes bshad pa la ldog pa las gdon mi za bar rgyu dang 'bras bu'i so sor nges pa ma yin na/_gang gis na de ltar 'gyur/_'o na ci yin
[\[318b.7\]]zhe na/_yod na yod pa can gyi mtshan nyid can gyi rjes su 'gro ba 'ba' zhig las kyang yin no zhes gzhan dag sems so/_/de ltar dogs pa las 'bras bu'i rang bzhin zhes bya ba la sogs pas 'gog par byed do/_/re zhig 'bras bu'i rang bzhin tha dad pa glo bur ba ni rigs pa ma yin te/
[\[319a\]]
[\[319a.1\]]yod na thams cad du thams cad kyi tshe bdag nyid thams cad yod par thal ba'i phyir ro/_/de ltar na rgyu dag las 'bras bu rnams kyi so sor nges pa'i rang bzhin gyi bye brag yin pas na/_'bras bu'i rang bzhin tha dad rnams/_/rgyu rnams las ni byung ba'i
[\[319a.2\]]phyir/_/rgyu'i phyir rgyu rnams kyis 'bras bu cung zad cig cig car skyed pa gang yin pa'i rgyu/_de dag med par ji ltar yongs su mthong ba'i rgyu las gzhan la 'byung ba ste/_'bras bu 'ga' zhig go/_/de skyed de/_ji ltar yongs su mthong ba'i rgyu las skyes pa'i ngo bo gang las
[\[319a.3\]]'gyur/_'bras bu ji ltar 'gyur ba yin/_'gyur ba nyid ma yin no zhes bya ba'i tha tshig go/_/de ltar na/_tshogs pa'i nus pa tha dad phyir/_/dngos rnams sna tshogs ngo bo nyid/_/rgyu tha dad pa las skye ba tha dad pa yin zhing /_tha dad pa ma yin pa las tha dad pa med pa
[\[319a.4\]]yin pa de ltar na/_dngos po rnams kyi sna tshogs ni rgyu tha dad pas byas pa yin no/_/'bras bu bdag nyid ji lta ba bzhin du tshogs pa gal te de tha dad byed min de'i tshe 'ga' zhig las kyang dngos po rnams kyi tha dad pa 'byung ba yod pa ma yin pa/_de ltar na tha dad pa med pa'i phyir/_
[\[319a.5\]]'gro ba'i ngo bo gcig thob 'gyur/_/gang gi tshe dngos po rnams rgyu las tha dad pa ma yin pa de'i tshe tha dad pa nyid kyang ma yin no/_/de ltar na gang gi tshe rgyu tha dad pa las 'bras bu tha dad par skye ba ma yin pa de'i tshe rgyu'i tha dad pa med pa'i phyir/_tha dad pa bzhin du 'bras bu'i tha dad pa med pa ma yin
[\[319a.6\]]te/_rgyu'i nus pa so sor nges pa la ltos pa med pa nyid kyi phyir ro/_/ltos pa yin na yang rgyu'i tha dad pa las kyang tha dad par 'gyur ro/_/ci ste tha dad na yang mi 'gyur na ni tha dad pa med par yang mi 'gyur ro/_/tha dad pa dang tha dad pa med pa'i rang bzhin las 'das pa'i dngos
[\[319a.7\]]po yod pa ni ma yin pa de ltar na 'ga' zhig kyang rgyu dang 'bras bu can du mi 'gyur ro/_/de ltar na bsgrub par bya ba nges pa la sgrub par byed pa nye bar sbyor ba la sogs pa med par thal bar 'gyur ro/_/'di tha dad byed tha dad min/_/ngo bo tha dad med nyid nyams/_/de ltar ni 'gyur mod
[\[319b\]]
[\[319b.1\]]kyi/_du ba la sogs pa skyed par byed pa'i tshogs pa gcig las don gzhan du gyur pa'i tshogs pa gang yin pa de'i rang bzhin gcig po de'i 'bras bu'i tha dad pa des na tha dad pa'i rgyu'i phyir dang du ba la sogs pa'i 'bras bu yod cing tha dad pa med pa'i rang bzhin gzhan
[\[319b.2\]]yang yod pa yin/_gang gi tshogs pa mi 'dra ba snga mas skyed pa'i rang bzhin can gyi dub skyed par byed pa yin no zhe na/_'di ltar tshogs pa 'di'i tha dad byed pa tha dad min na/_ngo bo tha dad med nyid nyams/_/gcig la tha dad par byed pa dang tha dad par byed pa ma yin pa phan tshun
[\[319b.3\]]'gal ba'i rang bzhin rigs pa ma yin no/_/don dam par dngos po gcig tha dad pa'i ngo bo yin pa de ltar na yang gcig ni du ba'i dngos nyid na ste khas len par byed na/_me dang cig shos gzugs gnyis yin/_tha dad par byed pa ma yin pa'i rang gi ngo bo gang yin pa de gang
[\[319b.4\]]gis me la sogs pa'i tshogs pas skyed par byed pa'i rang bzhin can gyi bar du skyed par 'gyur ba de ma yin zhing tha dad par byed pa gang yin pa de ni me ma yin no/_/de'i phyir me la sogs pa'i tshogs pas du ba skyed par byed pa gang yin pa de/_du ba skyed byed ngo bo ni/_ngo bo de nyid
[\[319b.5\]]kyang gal te gzhan yin/_'khrul pa'i yul nyid du 'dod pa yin na yang /_de'i tshe de nyid me la sogs pa'i tshogs pa de nyid yin no/_/de ltar me la sogs pa'i tshogs pa gang yin pa de du ba skyed par byed pa'i rang bzhin can yin no/_/ci ste de du ba skyed pa'i ngo bo ma yin na/_de'i tshe du
[\[319b.6\]]ba skyed par byed pa'i rang bzhin can ma yin pa/_de las du ba la sogs pa'i 'bras bu/_de 'byung ji ltar yin/_gang gi phyir du ba la sogs pa skyed par byed pa'i rang bzhin can gyi me yin gyi/_de skyed par byed pa'i rang bzhin can ma yin pa las du ba mi 'byung ba/_
[\[319b.7\]]de phyir rgyu dang 'bras bu dag_/phan tshun rang bzhin nges pa yin/_/ji ltar dub skyed par byed pa gang yin pa de me la sogs pa tshogs pa'i khyad par gyis skyed pa gang yin pa de ltar na rgyu dang 'bras bu'i rang bzhin nges pa yin no/_/de'i phyir rang gis mthong bzhin/_ji ltar
[\[320a\]]
[\[320a.1\]]me las dngos su 'byung ba'i rgyu'i yul can gyi shes pa las/_de rgyur rtogs 'gyur de bzhin du 'bras bu ste/_rtags su gyur pa mthong na'ang de rgyu yin par rtogs par 'gyur ro/_/de ltar na 'bras bu'i rtags ni rang gi rgyu las 'khrul pa med pa can yin
[\[320a.2\]]no/_/de ltar ni 'gyur mod kyi/_chu dang 'o ma'i rul pa bzhin/_/du ma las gcig ji ltar yin/_/'bras bu gcig las mthong ba yang rigs mi mthun pa gzhan las kyang 'byung ba mthong ba yin te/_dper na 'o mas de dang 'brel ba can gyi rdzas rul pa'i rang bzhin gzugs dang reg
[\[320a.3\]]bya la sogs pa rnam par gyur pa rnam pa gzhan du 'gyur ba'i mtshan nyid can yang /_'o ma'i mtshan nyid med pa chu las kyang de nyid du 'gyur ba de ltar du ba la yang 'gyur ba lta bu'o zhe na/_skyon de yod pa ma yin te/_'di ltar 'o ma dang chu tha dad pa dag gi rul pa'i 'bras bu yang tha dad pa nyid
[\[320a.4\]]yin no/_/ci ste 'bras bu rul pa'i spyi la brten nas 'bras bu tha dad pa med par brjod pa de ltar na de'i rgyu'i spyi'i tha snyad kyang de dag las 'gal ba med pa yin no/_/'di ltar rnam pa tha dad pa yin pa de dag kyang dngos po'i zhu ba'i nus pa zhu bar nus gang las/_'bras la sogs pa rul
[\[320a.5\]]pa gang yin pa ni rul pa'i nus par bye brag med pas gnyis kyi yang /_'o ma dang chu dag gis gcig nyid yin pa de ltar na skyon yod pa ma yin no/_/de ltar ni 'gyur mod kyi/_'di bdag ci'i tha dad pa dang /_tha dad med gal te gnyi ga nus pa gcig yin pa de'i tshe nus pa'i bdag
[\[320a.6\]]nyid tha dad pa med pa gcig gi rang bzhin yin zhing /_snang ba tha dad pa'i phyir gzhan gyi rang bzhin tha dad pa yin pa de ltar na gcig kyang tha dad pa dang tha dad pa med pa'i rang bzhin du 'gyur ro/_/zhe na/_tha dad pa dang tha dad pa med pa'i rang bzhin ma yin no/_/'o na ci yin zhe na/_
[\[320a.7\]]tha dad pa nyid yin no/_/gal te 'o ma las chu tha dad pa yin pa de'i tshe/_'o ma dang chu tha dad zho nyid ngo bo gcig ji ltar yin te/_gang las rul pa yin par 'gyur bar 'gyur zhe na/_bden te/_ji ltar/_rang rang gtso bo la gnas phyir/_/dngos po thams cad phan tshun 'dres pa ma yin pa
[\[320b\]]
[\[320b.1\]]de ltar bdag nyid du gyur pa'i nus pa de dag dang de'i 'bras bu rnams ni phan tshun 'dres pa ma yin no/_/'on kyang ngo bo nyid kyis tha dad pa yin na yang kha cig 'bras bu gcig byed pa yin no/_/'bras bu gcig rtogs pa'i blo gcig yin te/_nyams su myong ba yin pa'i
[\[320b.2\]]phyir ro/_/'bras bu tha dad pa gzhan la yang /_gcig nyid du zhen par byed pa skye bar 'gyur te/_rang bzhin gyis 'khrul pa'i phyir ro/_/de ltar na blo de'i dngos te/_rtogs pa'i ngo bo gcig tha dad med phyir/_rgyu'i phyir/_nus pa tha dad pa med pa yin zhes brjod/_dngos po
[\[320b.3\]]rnams kyi tha dad pa dang tha dad pa med pa 'di rnam par shes pa gcig dang du ma skyed pa gang yin pa de'i de dang de dag ni rigs mthun pa dang mi mthun pa rnam par gzhag pa'i rgyu mtshan yin no/_/rnam par shes pa gcig dang du ma skyes pa'i rang bzhin des 'bras bu yang rnam
[\[320b.4\]]par shes pa gcig dang du ma skyes pa'i rang bzhin gyi rgyur 'gyur ro/_/gang gi phyir de ltar na dngos po tha dad pa yin na yang rang bzhin gang gis 'bras bu de dag skyed par byed pa'i rang bzhin de nyid kyi shes pa rtog pa'i ngo bo gcig gi rgyur gyur pa don dam par tha dad pa yin na
[\[320b.5\]]yang tha dad pa med par zhen par 'gyur ba/_de bzhin tha dad yin 'ang cha gang gis te/_rang bzhin gyis me ni mi shes pa'i rten yin/_me rtogs pa'i shes pa tha dad pa med pa'i rgyu yin no/_/rang bzhin des na du skyed pa/_/du ba skyed par byed pa ste/_du ba'i me ni rten du gyur
[\[320b.6\]]pa yin no/_/rgyu gang gis me ma yin pa las ldog pa'i cha nyid kyis/_me du ba skyed par byed pa'i rgyu/_des na du ba'i rtags de las me de ltar na/_me ma yin pa rnam par gcad pa nyid kyi sgo nas kyang rtogs par 'gyur ro/_/de ltar na gzhan ltos pa'i ste/_shing gi khyad par gyis
[\[320b.7\]]lhan cig byed pa'i rkyen la ltos pa'i me'i cha nyid las ni/_me rtogs pa'i shes pa sgrub par byed pa nyid kyi me'i mtshan nyid las du ba yang 'byung ba'i phyir/_rgyu'i phyir/_du ba de las 'khrul med can/_/zhes bya ba de nyid ni ji ltar du ba 'khrul pa med pa can yin pa/_de ltar
[\[321a\]]
[\[321a.1\]]de bzhin 'khrul pa med pa can gyi 'bras bu gzhan grub par rig par bya'o zhes bya bas gzhung btsugs pa yin no/_/ci phyir du ba me la 'khrul pa med pa can yin no zhe na/_bshad pa 'di ltar me zhes bya ba'i gzhan 'ga' zhig kyang yod pa ma yin no/_/
[\[321a.2\]]'o na ci yin zhe na/_du ba dang bud shing gi 'gyur ba skyed par byed pa gang yin pa de'i yan lag gi dngos po'i rten de la/_du ba bud shing 'gyur yan lag_/rten la ste/_dngos la me ni gnas phyir te/_tha snyad du byas pa'i phyir ro/_/gal te du ba 'khrul pa med pa'i yul can
[\[321a.3\]]nyid du 'dod pa me yin pas de las skyes pa'i don du ba nye ba nyid du 'dod pa de du ba min phyir te/_de ltar na mes bskyed pa gang yin pa de du ba yin no/_/gal te du ba yin na ci ste gzhan las skyed pa'i du bar 'dod pa de'i tshe rgyur gyur pa'i don de me'i mtshan nyid dang bral ba ma yin na gang gis
[\[321a.4\]]na du ba me la 'khrul par 'gyur/_de me yin te/_de ni du ba skyed par byed pa la sogs pa'i ngo bo nyid can yin pa'i phyir ro/_/de ltar re zhig rgyu dang 'bras bu'i med na mi 'byung ba nyid yin no/_/rang bzhin te/_rang bzhin gyi gtan tshigs ni/_bdag nyid ji bzhin rgyu ltos nas/_rang bzhin med na mi 'byung
[\[321a.5\]]bar/_/zhes bya ba rang bzhin gyi gtan tshigs 'ga' zhig la khyab bsgrub par byed pa'i rgyu yin pa de ltar na/_bdag nyid ji lta ba bzhin du de sgrub par byed pa'i gtan tshigs dag gis med na mi 'byung ba nyid yin par rtogs par bya'o/_/'jig dang byas pa nyid/_gong du ji skad bshad zin to/_/
[\[321a.6\]]de ji ltar rigs par rang bzhin gyi gtan tshigs kyi rab tu dbye ba gzhan dag kyang med na/_mi 'byung ba nyid yin par rig par bya'o/_/de de ltar na 'brel pa rnam pa gnyis po dag kyang srog la sogs pa la yod pa ma yin pa de ltar go bar byed pa ma yin te/_dper na mnyan par bya ba nyid lta bu'o/_/
[\[321a.7\]]gang dag de go bar byed pa yin par mi 'dod pa dang srog la sogs pa go bar byed pa yin par 'dod pa de dag gi/_ji ltar mnyan par bya ba nyid go bar byed pa ma yin pa de ltar srog la sogs pa yang yin no/_/mtshungs par mthong phyir/_mtshungs par snang ba nyid kyi phyir slob dpon gyis mnyan
[\[321b\]]
[\[321b.1\]]par bya ba nyid bshad pa mdzad pas gtan tshigs min/_rtogs pa'i tshul 'di kun/_bshad ma thag pa ste/_dper na srog la sogs pa kho bo cag gis bstan pa lta bu'o/_/de bzhin du gzhan dag la yang gtan tshigs ldog pa can ni dpyad par bya/_gal te/_rang bzhin
[\[321b.2\]]'bras bu bsgrub don du/_gnyis dang gtan tshigs bzlog pa gnyis yin pa de'i tshe mi dmigs pa grub pa'i don du yang ci'i phyir dpe ma byas pa yin zhe na/_byas pa nyid yin te/_de ltar ni rang bzhin mi dmigs pa ni rang bzhin gyi gtan tshigs kyi nang du 'dus par 'gyur ro zhes bshad pa
[\[321b.3\]]nyid yin no/_/de na rang bzhin gyi gtan tshigs kyi dpe nyid kyis bstan pa yin no/_/brgyud pas rang bzhin nyid 'gog pa'i phyir/_/rgyu dang khyab par byed pa mi dmigs pa yang bstan par 'gyur ro/_/yang na 'di gnyis so sor bstan pa na yang gang gi rgyu'am rang bzhin 'di nyid ldog
[\[321b.4\]]pa na/_rang gi 'bras bu dang rang bzhin ldog par 'gyur ro zhes bshad do de'i phyir/_gtan tshigs rang bzhin ldog nyid kyis/_/don gyis/_de las byung ba dang de'i rang bzhin ldog pa brjod pa'i rgyu'i phyir/_gang la rgyu'am rang bzhin med pa de la 'bras bu'am rang bzhin yod
[\[321b.5\]]pa ma yin no zhes don gyis bshad par 'gyur ro/_/de ltar na rang bzhin dang 'bras bu dag gi ldog pa bstan pa nyid kyis/_mi dmigs dpe ni grub pa can/_/rgyu mi dmigs pa dang khyab par byed pa mi dmigs pa yin pa'i phyir tha dad par ni ma bstan te/_so sor ma bstan to zhes bya ba'i tha
[\[321b.6\]]tshig go/_/de ltar 'gyur ba ni bla ste/_dmigs pa'i mtshan nyid kyir gyur pa'i zhes bya ba'i khyad par gang las thob pa yin zhe na/_bshad pa de la 'ong skyes bu ma mthong las/_srog sogs ldog pa med pa'i phyir/_/gzhan la mthong ba'i ngo bo zhes bya ba la sogs pas bdag mi snang ba ldog
[\[321b.7\]]pa med pa'i phyir srog la sogs pa gtan tshigs the tshom za bshad pas/_gal te mi dmigs pa 'di la yang gang ldog pa sgrub par byed pa de mi snang ba'i don yin pa de'i tshe/_mi snang don la de ste/_gtan tshigs the tshom za ba yin no zhes bstan par 'gyur ro/_/mi dmigs pa'i
[\[322a\]]
[\[322a.1\]]de dngos te/_dngos por gyur pa'i chos can la yang dgag pa bsgrub par 'gyur ro/_/yang gi sgra ni dngos po ma yin pa la yang ngo /_/'di 'dra ba zhig ce na/_cha ni khas blangs med pa can te/_dngos po'i rang bzhin 'phen pa ma yin pa'o/_/rgyu dang khyab par byed pa mi
[\[322a.2\]]dmigs pa dag gi ni dngos po rnam par gcod pa tsam dang /_med pa'i tha snyad 'ba' zhig sgrub par byed pa yin no/_/snga ma dag gis te/_rang bzhin dang 'bras bu'i gtan tshigs dag gis don gzhan gyis dben pa'i dngos po'i chos ma yin pa'i bsgrub par bya ba yin no/_/ci'i phyir zhe na/_
[\[322a.3\]]sgrub par byed pa'i phyir ro/_/dngos po tsam nye ba nyid yin pa'i phyir ro/_/rang bzhin mi dmigs pa ni med pa'i tha snyad yin gyi/_med pa ma yin pa de ltar na rang bzhin mi dmigs pa/_de la dmigs pa dag la ni/_snang ba'i don dag la/_dmigs pa las gzhan yod pa
[\[322a.4\]]yin/_'on kyang dmigs pa nyid yod pa nyid yin no/_/de ltar dmigs pa'i sgra las la yod pa'am/_byed pa po la yod pa'i bya ba yin par brjod grang na/_las la gnas pa yin na ni/_don gyi rung ba nyid dmigs pa yin no/_/de yang dmigs pa dag la bdag nyid
[\[322a.5\]]kyi phyir khyad par yod pa nyid yin no/_/byed pa po la gnas pa nyid yin na mi dmigs pa'i shes pa dmigs pa yin te/_de yang de 'dra ba'i don yod pa nyid kyi tha snyad kyi rgyu nyid yin pa'i phyir ro/_/khyab pa dang ldog pa med na ni 'khrul pa med pa can yin pa de ltar na yang yod pa nyid
[\[322a.6\]]bzhin du nye bar btags pa las yod pa nyid yin no/_/de ltar rnam pa gnyi ga ltar yang mi dmigs pa yod pa nyid yin no/_/de med pa'ang med pa nyid yin te/_mi dmigs pa'i phyir ro/_/med pa'i tha snyad kyi yul de shes pa na/_gang gi yul can dag mi shes pa yin te/_
[\[322a.7\]]rmongs pa'i phyir ro/_/de'i phyir mi shes shes byed phyir/_rang bzhin mi dmigs/_gcig dper bzhed pa yin mi dmigs pa de yang med pa nyid kyi rang bzhin yin no/_/de bas na rang bzhin mi dmigs pa de lta yul ni med nyid phyir/_shes pa la sogs pa'i yul gyi dngos
[\[322b\]]
[\[322b.1\]]po med pa'i rgyu'i phyir/_shes pa yod pa nyid dang brjod pa nyid yod dam med ces the tshom za ba ni/_shes brjod the tshom za ba yis/_/yul can dag ni 'gog par 'gyur/_/ji ltar zhe na/_dper na sreg med phyir me min/_dper na 'ga' zhig la gzhan gyi me dang 'dra
[\[322b.2\]]bar snang ba'i shes pa skyes na/_me'i rang bzhin gyi the tshom yod na/_gzhan la 'di ni dper na me ma yin te/_sreg par byed pa nyid ma yin pa'i phyir ro zhes brjod pa lta bu'o/_/sreg par byed pa las me ni gzhan ma yin te/_'on kyang sred par byed pa'i don me'i tha snyad
[\[322b.3\]]kyi yul du 'gyur ba med pa nyid kyis/_'jig rten la tha dad pa med par me'i shes pa la sogs par 'gog par 'gyur ro/_/ji ltar dmigs pa las yod pa nyid gzhan ma yin no zhes mi brjod pa de ltar/_mi dmigs pa la mi dmigs don dag la/_gzhan yang yod pa
[\[322b.4\]]nyid ma yin/_'on kyang mi dmigs pa kho na med pa nyid yin no/_/de bas na ste de'i phyir ro/_/de yod phyir/_med pa bsgrub par bya ba ma yin no/_/'o na ci yin zhe na/_shes pa de rgyu can te/_mi dmigs pa'i rgyu can dang /_sgra bsgrub byar 'gyur/_med pa'i shes pa dang /_brjod
[\[322b.5\]]pa dang tha snyad do/_/gal te dmigs pa'i rgyu mtshan du gyur pas/_rgyu mtshan med pa'i shes pa la sogs pa bsgrub par bya ba yin na/_de'i tshe rgyu mtshan yod na rgyu mtshan can yod par nges pa med pa'i phyir/_med pa'i shes pa dang /_brjod pa 'jug pa 'grub pa ma yin no
[\[322b.6\]]zhe na/_skyon de yod pa ma yin te/_'di ltar med ces bya ba'i tha snyad 'di grub po/_/grub pa nyid yin no/_/gang gi tshe zhe na/_snang ba ma mthong la/_dmigs su rung ba ma mthong ba yod pa na'o/_/de'i phyir mthong ba dang ma mthong ba/_de grub pa na de 'bras la'ang /_yod na/_
[\[322b.7\]]blo dang sgra la the tshom med/_de ltar med pa'i tha snyad la/_de dag 'jug pa ma yin na gang gis na nges pa med par 'gyur/_'on kyang de 'dra ba'i yul gyi dngos po snang ba la med do zhes bya ba'i tha snyad grub pa ma yin no/_/'on kyang yul yod na yang rmongs pa'i phyir/_gzhan dag
[\[323a\]]
[\[323a.1\]]skyes bu gzhan bstan par bya ba/_de la 'jug mi 'gyur/_med par brjod pa la sogs pa 'jug par mi 'gyur gyi/_brda dang dran par byed pa yin/_dper na 'jig rten med pa tha snyad ci 'dra ba snang bar 'gyur ba mi dmigs pa na/_yul nyid du/_grub pa
[\[323a.2\]]yin zhing gang la khyod kyis kyang med pa'i tha snyad byas pa de dang chos mthun pa yin pa de bas na 'di/_grub pa'i yul dang chos mthun phyir/_'dir yang med pa'i tha snyad rtogs par 'gyur ro/_/ci dang 'dra bar zhe na/_ji ltar zhes bya ba la sogs pa smos te/_ji ltar/_rgyu dang
[\[323a.3\]]'bras nyid grub par 'gyur/_/gang las she na/_mthong dang ma mthong las/_dper na mthong ba dang ma mthong ba dag la 'bras bu dang rgyu'i tha snyad bsgrub par bya ba yin pa lta bu'o/_/'di gnyis las gzhan pa'i rgyu dang 'bras bu zhes bya ba nyid kyi phyir/_de dag la ni mthong ba dang ma
[\[323a.4\]]mthong ba dag la ni 'bras sogs sgra'i/_tha snyad phyir ni brtags pa yin/_/'di ltar mi dmigs pa'i rgyu'i phyir/_med pa'i shes pa la sogs par rung ba nyid kyi/_'bras bu grub pas na/_de bas na rang bzhin mi dmigs pa ni/_rang bzhin gyi gtan tshigs kyi nang du 'dus pa yin pa de bas
[\[323a.5\]]na/_rang bzhin mi dmigs pa 'di ni/_rang bzhin nang 'dus phyir/_gtan tshigs rab dbye bshad pa la/_/tha snyad dpe bstan med pa can/_/gang la dpe bstan pa med pa zhes bya bar tshig rnam par sbyar ro/_/gal te mi dmigs pa de nyid ji ltar grub pa yin zhing gang gis med pa'i
[\[323a.6\]]shes pa la sogs pa bsgrub par bya ba yin zhe na/_skyon de yod pa ma yin te/_'di ltar/_gcig dmigs nyams su myong ba'i phyir/_don gcig gzhan dang 'dre ba can dmigs pa nyams su myong ba'i phyir dus phyis dngos po 'di ni dmigs pa med ce'am/_dmigs pa zhes ni rtogs
[\[323a.7\]]pa yi/_/de ltar/_blo ni nges par 'gyur ba yin/_gcig dmigs pa'i phyir zhes bya ba de tsam brjod par bya ba yin na/_dogs pa gang gis nyams su myong bar bstan par bya ba'i phyir/_tshor ba khyad par can nyid phyir/_don rnams khyad par rtogs par 'gyur/_/zhes bya ba smos te/
[\[323b\]]
[\[323b.1\]]de skad du de ni re zhig don ni rang yod pa nyid tsam gyi tha dad pa dang tha dad pa med pa grub pa nyid ma yin no/_/'o na ci yin zhe na/_shes pa'i dbang las yin no/_/gal te tha dad pa ma yin pa de'i tshe/_don tha dad pa'am tha dad pa med pa 'grub par 'gyur ro/_/ji ltar myong ba tha dad pa dang /_
[\[323b.2\]]tha dad pa med pa dag gis don tha dad pa dang tha dad pa yin pa de ltar de shes pa'i shes pa tha dad pa/_med pa dag gis shes pa yang ma yin no/_/'o na ci yin zhe na/_shes pa'i bdag nyid de ji ltar gzhan dang 'dres pa can nam gzhan dang 'dres pa can ma yin pa gsal bar byed pa de ltar
[\[323b.3\]]tha dad pa dang /_tha dad pa med pa'i shes pa'i yul du 'gyur ro zhes bstan par 'gyur ro/_/de ltar bstan pa'i phyir nyams su myong ba gsungs pa yin no/_/gang gi phyir de ltar na/_de lta'i bdag nyid myong ba/_so sor nges pa'i rang gi ngo bo nyams su myong ba nyid ni/_shes 'di'i tha
[\[323b.4\]]dad blo rgyu yin/_/de'i myong ba'i khyad par gzhan ni ma yin no/_/des na don gyi rnam pa tha dad pa 'dzin pa can gyi/_blo gnyis tha dad grub pa yin te/_dper na blo 'di las tha dad pa yin no zhes rang nyid las grub par 'gyur ro/_/yang shes pa/_de dag gis de'i don/_shes pa tha
[\[323b.5\]]dad pa de dag gi yul du gyur pa'i don gang yin pa de dag ni/_rang gi yul du gyur pa'i shes pa dag las tha dad par grub pa nyid yin no/_/de lta min na gal te/_blo rang nyid las tha dad pa ma yin gyi/_'o na ci yin zhe na/_shes pa'i shes pa tha dad pa las yin na/_de'i tshe de yang
[\[323b.6\]]rang rig pa'i khyad par gzhan las khyad par du gyur pa yin zhing /_gzhan las yin pa de ltar na thug med phyir te/_rgyu'i phyir gcig gi yang tha dad pa ma grub pa na thams cad kyi mi 'grub pa de ltar na/_'ga' zhig tha dad grub mi 'gyur/_/shes pa'am/_don 'ga' zhig gi
[\[323b.7\]]yang tha dad pa'am/_tha dad pa med pa grub par mi 'gyur ro/_/de ltar na gdon mi za bar shes pa bdag nyid kyi khyad par du gyur pa yin no zhes khas blang bar bya'o/_/'dis kyang shes pa rang rig la grub pa yin no/_/zhar la 'ongs pa rdzogs so//_//
[\[324a\]]
[\[324a.1\]]de bas na/_khyad par can dngos po myong ba de'i phyir/_gzhan dang 'dres pa ma yin pa'i don gyi rang gi ngo bo rnam par nges pa dmigs pa myong ba'i phyir/_dmigs pa'i mtshan nyid kyir gyur pa mi dmigs pa'i don te/_bsal ba ste/_bkag pas
[\[324a.2\]]ni gzhan ma yin/_de bas na/_de las khyad par can dmigs pa/_de dgag par bya ba bum pa la sogs pa/_de las khyad par can 'ga' zhig_/don des dben pa'i ngo bo can gyi don dmigs pa gang yin pa de nyid dgag par bya ba nyid du brjod par 'dod
[\[324a.3\]]pa'i don de yang mi dmigs pa yin no/_/gang gi phyir gzhan dmigs pa nyid ma yin par dgag pa mi dmigs pa brjod pa/_des na mi dmigs pa 'di ni/_mngon sum bdag nyid kho nas rtogs/_rang rig pa'i mngon sum gyis grub pa yin te/_gcig dmigs
[\[324a.4\]]pa nyid gzhan mi dmigs pa yin pa'i phyir ro/_/de yang shes pa shes pa gzhan las khyad par ma grub pa can du gyur pa/_go byed nyid yin no/_/gang gi zhe na/_de med rnam gzhag gis te/_med pa'i tha snyad kyi'o/_/ci 'dra ba zhig ce na/_rang nyid tsam gyis 'jug
[\[324a.5\]]pa can/_mi dmigs pa'i rang gi ngo bo nye ba tsam gyis 'jug pa'i chos can no/_/de la gang gi tshe rnam pa gcig tu rnam par nges pa'i don can gyi mi dmigs pa yin pa de'i tshe yul du gyur pa las yul can gyi tha snyad bsgrub par bya ba yin no/_/ci ste yang shes pa mi dmigs pa yin
[\[324a.6\]]pa de'i tshe/_rgyu mtshan des rgyu mtshan can gyi tha snyad bsgrub par bya ba yin no/_/de ltar na rnam par nges pa'i yul dang dmigs pa 'di la rang yod pa tsam gyis med pa'i tha snyad la 'jug par 'gyur ba'i phyir/_'di gnyis ni/_rang nyid tsam gyis 'jug pa can/_/zhes bya
[\[324a.7\]]gsungs pa yin no/_/gzhan du gal te rang nyid las mi dmigs pa grub par mi 'gyur ba de'i tshe/_mi dmigs pa las ni/_don med pa nyid rtogs par 'gyur/_/yul la dmigs pa ldog pa las so/_/gzhan gyi yul la dmigs pa de yang med pa nyid/_yul dmigs
[\[324b\]]
[\[324b.1\]]pa mi dmigs pas so/_/de ltar na ni thug med 'gyur/_/de bas na 'ga' zhig kyang med pa nyid du grub pa ma yin no/_/de de ltar na mi dmigs pa de lta bur gyur pas dmigs pa'i mtshan nyid kyir gyur pa'i don dag la med par rtogs par 'gyur ro/_/don mi snang ba la yang med
[\[324b.2\]]pa'i nges pa mi rung phyir/_ci ste yod pa'am ci de med pa nyid las mi dmigs pa yin no zhe'o/_/'on kyang mi dmigs pa'i mtshan nyid can gyi don gzhan la gnas pa ste/_yod pa'i tha snyad 'gog par 'gyur te/_mi snang ba'i yul can gyi mi dmigs pa ni yod pa'i tha snyad 'gog pa'i
[\[324b.3\]]'bras bu can yin no zhes bya ba'i tha tshig go/_/de ltar dmigs pa na yod pa'i tha snyad kyi rgyu yin la/_de don gang la med pa de las yod pa'i tha snyad ldog par 'gyur gyi/_med pa'i tha snyad kyi yul du gyur pa ni ma yin no/_/dper rtags can min/_rtags yod pa ma yin pa can
[\[324b.4\]]no/_/rnam rtog sogs zhes bya ba la sogs pa smos pas ni/_shes pa'i shes la sogs pa gzung ngo /_/sems can gzhan la/_skye ba dbang po las 'das pa nyid yin pa'i phyir/_mi dmigs par 'gyur ba na/_'grub pa mi 'gyur bzhin no/_/de ltar na yang de la med pa'i tha snyad nyid
[\[324b.5\]]'jug par 'gyur ba ma yin no/_/yang ci'i phyir mi dmigs pa de dag yod na yang med pa'i tha snyad 'jug par mi 'gyur zhe na/_'di ltar/_'bras bu nges med can de dag_/mi snang ba'i yul can gyi mi dmigs pa'o/_/yod pa dang med pa nyid du bsgrub pa'i rgyu mtshan can ni yod pa dang med
[\[324b.6\]]pa'i tha snyad yin zhing /_de la ji ltar yod pa grub pa med pa'i phyir/_/rnam par rtog pa la sogs pa'i tha snyad la 'jug par mi 'gyur ro/_/de nyid kyi phyir/_'di ldog pa bsgrub la nus pa med/_ldog pa nges pa la'o/_/dang por yang rgyu la sogs pa mi dmigs pa med pa sgrub par byed pa la/_
[\[324b.7\]]gtan tshigs de dag mi mthun pa'i phyogs las ldog pa nges pa yin no/_/ci'i phyir zhe na/_nges pa nyid kyi gtan tshigs tshul gsum pa nyid kyis bsgrub par bya ba'i don bsgrub phyir ro/_/de yang nges par byed pa'i ngang tshul dang po'i mi dmigs pa nyid yin no/_/bdag nyid sbyor ba
[\[325a\]]
[\[325a.1\]]dag la de'i/_med pa sgrub par byed pa'i rang gi ngo bo ste/_mi dmigs pa'i ngo bo sbyor ba'am/_don la gnod byed ngo bo ste/_/phyin ci log tu dmigs pa'i ngo bo'o/_/don 'di la gnod par byed pa 'di yin no zhes bya ba 'di nyid gang las rtogs par 'gyur/_
[\[325a.2\]]gang gis don la gnod byed ngo bo sbyor ba yin zhe na/_yod na yod pas med phyir ram/_/rgyu ma gtugs pa can yod na med phyir te/_snang ba'i bdag nyid can gyi grang ba dang /_dro ba'i reg pa bzhin no zhes bya ba'i tha tshig go/_/phan tshun tha dad grub pa'i phyir/_/phan tshun spangs
[\[325a.3\]]te gnas pa'i mtshan nyid can gyi 'gal ba nyid yin pa'i phyir ro/_/brtan dngos dang ni 'jig pa bzhin/_/rtag pa dang mi rtag pa nyid bzhin no/_/lhan cig mi gnas pa'i mtshan nyid can gyi 'gal ba ni cig shos kho na yin no/_/de yang snang ba dang mi snang ba'i yul gyi khyad par
[\[325a.4\]]las gnyis su nges par byas nas/_rnam pa gnyis su bstan par 'gyur ro/_/tshad ma gzhan gyis gnod pa'i phyir dang brgyud pas kyang 'gal bar 'gyur ro/_/res 'ga' ba dang ltos med bzhin/_/dngos po gang la ltos pa med pa gang yin pa de dag ni/_res 'ga'
[\[325a.5\]]bar 'gyur ba ma yin te/_dper na rgyu'i tshogs pa tha ma la gags byed pa mi srid pa bzhin no/_/de 'dir ltos pa med pa dang /_/res 'ga' ba nyid ni dngos su 'gal ba yod pa ma yin na yang /_ltos pa med pa nyid kyi khyab par byed pa brtan pa'i ngo bo nyid dang /_lhan cig res 'ga'
[\[325a.6\]]ba nyid 'gal bar 'gyur ba na/_ltos pa med pa nyid dang /_don gyis 'gal ba yin no/_/ci ste sgra 'jig pa la ltos pa med par mi 'dod pa de'i tshe/_'jig pa'i rang bzhin can du nges par mi 'gyur ro/_/de ltar ni/_nye ba yin na rgyu gzhan gyi/_/kun slong nges pa gang las yin/_/ma
[\[325a.7\]]yin pa nyid yin no/_/dngos po gang la ltos pa bcas par 'dod pa gang yin pa de dag ni/_de'i ngo bo nges par 'dod pa nyid yin par mi bya/_dper na gos la tshon bzhin no/_/dngos po skye ba dang ldan pa 'jig pa'i rang bzhin ni ltos pa dang bcas pa yin par 'dod
[\[325b\]]
[\[325b.1\]]pa yang yin no/_/de ltar mi 'gyur mod kyi/_dngos po rgyu las byung nyid na/_/dngos po 'grub byed pa rgyu nyid kyis mi rtag pa nyid ces bya ba'i chos/_dngos po 'jig pa skyed par byed do/_/des ni dngos po 'jig pa'i rang bzhin du nges pa yin no/_/de'i tshe yang /_brgyud
[\[325b.2\]]pa'i dub pas ci zhig bya/_/rang yod pa nyid kyi rgyu nyid las dngos po 'jig pa'i rang bzhin du nges pa de de 'dra bar gyur pa yin na/_brgyud pas ci zhig bya/_gzhan yang /_gzhan 'jig ste mi rtag nyid la sogs pa dngos po 'jig par byed pa'o/_/skyed par byed pa nyid yin no/_/dngos
[\[325b.3\]]de'i skyed par byed pa'i rgyu/_des dngos po de'i 'jig byed yin par 'dod na gal te dngos su de nyid 'jig pa'i dngos/_skyed par 'gyur na/_mi 'dod pa ci zhig 'gyur/_/gal te cir yang mi 'gyur mod kyi/_'on kyang de nyid ni/_dngos po rnams kyi 'jug pa'i rim pa yin pa
[\[325b.4\]]de bas na/_de dag ji lta bur 'gyur ba nyid yin par sems pa yin gyi/_rnam pa gzhan du ni ma yin no zhe na/_de de ltar ma yin gyi/_'di ltar de dag ni gnyis su 'gyur te/_gal te dngos po 'jig pa mi rtag pa nyid la sogs pa de dngos po'i bdag nyid du gyur pa'i 'jig pa'i rang bzhin
[\[325b.5\]]byed pas bdag la phan pa byed pa'am/_ma yin par 'gyur grang na/_gal te bdag la phan par byed pa yin par 'dod pa de'i tshe/_dngos po de/_de grub bdag nyid can 'gyur na/_rgyu grub pa'i rang bzhin can grub par gyur na/_de bdag la phan byed 'gyur ba ci cir 'gyur/_
[\[325b.6\]]ma yin pa nyid de bya ba med pa'i phyir ro/_/ci ste bdag la phan par mi 'gyur ba de/_'dod pa'i tshe na/_'gyur na ci ste/_'di'i 'ga' zhig tu yang mi 'gyur te/_cung zad kyang byed pa med pa'i phyir ro/_/dngos po de bas na gang la ltos par 'gyur/_'jig pa'i dngos po la'o/_/
[\[325b.7\]]de ltar na 'jig pa'i rgyu rtog pa don med pa can no/_/ci ste 'jig pa nyid 'ga' zhig la ltos pa med cing /_dngos po bskyed par 'gyur ba de'i tshe/_ltos pa'i rang bzhin med na'ang 'ga' zhig gi tshe 'jig pa'i rang bzhin med pa de lta bur 'gyur ba min nam ci/_rtag tu 'jig
[\[326a\]]
[\[326a.1\]]pa'i rang bzhin nyid yin par 'gyur ro/_/dper na de nyid 'byung 'jig can/_gang la 'byung ma thag tu 'jig pa'i rang bzhin yod pa de ltar na 'byung 'jig can no/_/sdod pa la brten mi 'dod bzhin/_/sdod pa la rten par byed pas na/_sdod pa
[\[326a.2\]]la brten pa'o/_/sdod pa la brten par byed par mi 'dod bzhin te/_sdod pas 'jig pa'i rang bzhin du 'gyur ba ma yin no/_/de ltar na snga ma'i gnas skabs las de la ltos pa med pa'i phyir/_'jig pa'i rang bzhin can nyid yin no/_/de ltar ni 'gyur mod kyi/_gal te
[\[326a.3\]]skad cig kyang ltos med/_/dngos po 'byung ba ma yin no/_/dngos po med pa'i 'jig pa yin zhing de yang gal te mi 'dod pa nyid kyi phyir thams cad kyi tshe 'gyur ba de'i tshe skad cig ma gcig la yang de nyid dngos po'i rang bzhin yin pa'i rtag tu dngos po med pas dngos po'i
[\[326a.4\]]'byung ba ste/_skye ba nyid du 'ga' zhig gi tshe yang mi 'gyur ro zhe na/_de ni de lta ma yin te/_dngos po'i rang gi ngo bo yongs su shes pa med pa'i phyir ro/_/dngos de de ltar 'gyur ba yin/_'jig pa'i rang bzhin du'o/_/de yang gang gi tshe skad cig ma der yang mi 'gyur ba
[\[326a.5\]]de'i tshe/_dngos po 'joms pa'i mtshan nyid can la sogs pa'i 'jig pa yod pa med par 'jig pa mi rung ba'i phyir/_dngos po 'jig pa'i ngang tshul can du mi 'gyur ro/_/de bas na dngos po yod pa nyid 'jig pa'i rang bzhin du rigs pa ma yin pa de ltar na/_gdon mi za bar
[\[326a.6\]]dngos bo skad cig ma nyid yin no/_/ci ste skad cig ma nyid la yang dngos por 'gyur ba de'i tshe/_de ltar med yod ji ltar rung /_dngos po mi rtag par mi 'gyur na/_'ga' zhig kyang med pa'i phyir/_gang de ni cir yang mi rung ngo /_/gzhan yang dngos po rang bzhin nyid kyis 'jig
[\[326a.7\]]pa'am ma yin par 'gyur grang na/_'jig pa'i ngang tshul can nyid yin na ni 'jig pa'i rgyu cung zad la ltos par mi 'gyur te/_bdag nyid de'i rang bzhin can nyid yin pa'i phyir ro/_/'jig pa'i rang bzhin nyid ma yin na yang 'jig pa'i rgyus 'jig par byed pa ma yin pa/_de ltar na dngos
[\[326b\]]
[\[326b.1\]]po 'ga' zhig gi tshe yang 'jig par mi 'gyur ba'i phyir/_'jig pa'i rgyu don med pa can yin no/_/de'i phyir/_gang dag de yod gzhan ltos med/_/gang dag dngos po gang la ltos pa med pa/_de dag de dngos la nges yin/_/dper na 'bras bu'i las la ste/_/'bras bu byed pa
[\[326b.2\]]la tha ma'i tshogs pa gags byed pa ni srid ma yin/_dngos po rnams kyi 'jig pa ni ltos pa med pa'i phyir ro/_/'ga' zhig gi tshe yang 'jig pa'i ngang tshul can ma yin par mi 'gyur ro zhes bya bar gnas so/_/tshad ma rnam 'grel las gzhan gyi don gyi rjes su dpag pa'i le'u ste
[\[326b.3\]]bzhi pa'o//_//phal cher skal ba med nyid dang /_/dus la sdod pa med pa dang /_/goms pa'i phyir ni mdor bsdus nas/_/kho bos dka' 'grel 'di byas so/_/smra ba chen po slob dpon lha dbang blos mdzad pa tshad ma rnam 'grel gyi dka' 'grel rdzogs so//_//bod kyi dpal
[\[326b.4\]]lha btsan po lha btsun pa byang chub 'od kyi bka' lung gis/_rgya gar gyi mkhan po chen po su b+hu ti shrI dang /_sgra bsgyur gyi lo tsA ba dge slong dge ba'i blo gros kyis bsgyur ba'o//_//[{D4218}#]@##/_/rgya gar skad du/_bA da n+yA [#]ya nA ma pra ka ra Na/_bod skad du/_rtsod pa'i rigs pa zhes bya ba'i [#]rab tu byed pa/_
[\[326b.5\]]bcom ldan 'das 'jam pa'i rdo rje la phyag 'tshal lo/_/rtsod pa dag la rigs pa smra ba rnams kyang yang dag pa ma yin pa'i rnam par gzhag [#]pa nye bar dgod pa'i sgo nas g.yo sgyu can [#]tshar gcod par byed pa'i phyir de sun dbyung ba'i don du 'di brtsams so/_/sgrub pa'i yan lag mi brjod cing /_/skyon
[\[326b.6\]]mi brjod pa gnyis po dag_/tshar gcad [#]pa yi gnas yin gyi/_/gzhan ni mi rigs phyir mi 'dod/_/sgrub pa [#]ni 'dod pa'i don sgrub pa'o/_/de'i sgrub par byed pa ni yan lag go/_/de brjod pa ni sgrub pa'i yan lag brjod pa'o/_/de mi brjod pa'i rgol ba ni tshar bcad pa'i gnas yin no/_/de
[\[326b.7\]]khas blangs nas rgol ba ni [#]spobs pa med pas mi smra bar 'dug pa'i phyir ram/_sgrub pa'i yan lag la nus [#]pa med pa'i phyir ro/_/rtags rnam pa gsum nyid ni mngon sum ma yin pa sgrub pa'i yan lag ste/_rang bzhin dang /_'bras bu dang /_mi dmigs pa'o/_/de la nus [#]pa ni/_bsgrub [#]
[\[327a\]]
[\[327a.1\]]par bya bas khyab pa rab tu bsgrubs [#]nas/_chos can la yod pa [#]sgrub par byed pa ste/_'di ltar gang yod pa'am byas pa de thams cad mi rtag pa ste/_dper na bum pa la stsogs pa lta bu'o/_/sgra yang yod pa'am byas pa'o zhes bya ba lta bu'o/_/'di la
[\[327a.2\]]yang go rims kyi nges pa 'ga' yang yod pa ma yin te/_'dod pa'i don sgrub par gnyi ga bye brag med pa'i phyir ro/_/chos can la dang por yod pa nyid rab tu bsgrubs nas/_phyis kyang khyab pa rab tu bsgrubs pa nyid ni/_dper na sgra ni yod pa'am byas pa yin la de lta bu gang
[\[327a.3\]]yin pa de thams cad ni mi rtag pa yin te/_dper na bum pa la sogs pa lta bu'o/_/'dir khyab ba sgrub par byed pa ni bsgrub par bya ba la [#]bzlog pa la gnod pa can gyi tshad ma nye bar bstan pa ste/_gal te dngos po [#]yod pa'am/_byas pa thams cad skad cig ma re re la 'jig par ma gyur
[\[327a.4\]]na/_skad cig ma ma yin pa ni rim dang cig car gyis [#]don byed pa [#]mi rigs pa'i phyir/_yod pa nyid kyi mtshan nyid ni don byed nus pa yin la/_de las ldog pa'i phyir/_med pa kho nar 'gyur te/_nus pa nye bar brjod pa thams cad dang bral ba'i mtshan nyid ni/_nye bar brjod
[\[327a.5\]]pa med pa'i phyir ro[#]/_/de ltar sgrub par byed pa'i bsgrub par bya ba las bzlog pa la gnod pa can gyi tshad ma nye bar ma bstan na/_'di bzlog pa la yod pa ma mthong du zin kyang yod pa'am/_byas pa rtag ces bya ba la [#]'gal ba med pa'i phyir/_ldog pa med pa nyid du the tshom za
[\[327a.6\]]la[#]/_de las ldog ba la the tshom za ba'i phyir ma nges par 'gyur te/_gtan tshigs ltar snang ba'o/_/ma mthong ba tsam gyis kyang ldog pa ma yin te/_bskal pa dag [#]la thams cad gzigs pa ma yin pa'i ma mthong ba ni med pa sgrub par byed pa ma yin pa'i phyir te/_tshu rol mthong
[\[327a.7\]]bas ni yod pa yin du zin kyang don 'ga' zhig ma [#]mthong ba'i phyir ro[#]/_/gnod pa can gyi tshad ma yang gang la rim dang cig car 'brel ba med pa de ni 'ga' zhig tu yang nus pa med de/_de ni skad cig ma ma yin pa la [#]yod pa'i phyir 'di ltar rab tu 'jug pas nus pa med pa yod pa
[\[327b\]]
[\[327b.1\]]ma yin pa'i mtshan nyid 'dren par byed do/_/de'i phyir gang yod pa'am byas pa de ni mi rtag pa kho na yin no zhes grub bo/_/[#]de tsam gyis kyang sgrub par byed pa'i chos tsam gyi rjes su 'gro ba yin te/_bsgrub par bya ba'i chos kyi rang bzhin gyi gtan tshigs kyi mtshan nyid 'grub par 'gyur ro/_/
[\[327b.2\]]gal te 'dir yang ma mthong ba tshad ma ma yin na gang gi phyir rim dang cig car mi rigs pa nyid la nus pa med pas khyab pa mi 'grub pa'i phyir/_sngar gyi gtan tshigs la yang khyab pa med do/_/'di la yang gzhan sgrub [#]par byed pa nye bar sbyor na ni thug pa med par thal bar 'gyur ro zhe na/_
[\[327b.3\]]ma yin te/_med pa sgrub par byed pa la ma mthong ba ni bkag pa med pa'i phyir te/_ma mthong bas [#]ni bsgrub par bya ba bzlog pa la gtan tshigs ldog pa sgrub par byed pa gang yin pa de ni/_'dir 'gal ba nye bar 'god pa'i phyir/_gnod pa can gyi tshad ma zhes bya'o/_/de
[\[327b.4\]]ltar na ni gtan tshigs de bsgrub bya med pa la gang gi tshe tshad ma dang ldan pa rang 'gal bas gnod pa'i phyir med pa bsgrub par bya'o[#]/_/rnam pa gzhan du na de la 'di gnod pa can ma grub na the tshom za ba ni bzlog par dka'o[#]/_/dngos po ma dmigs pa thams cad ni gnod pa can ma
[\[327b.5\]]yin te/_de la nus pa ni rim dang cig car gyis khyab pa grub pa yin te/_rnam pa gzhan ni med pa'i phyir ro/_/de'i phyir khyab par byed pa'i chos ma dmigs pas skad cig ma ma yin pa la nus pa la gnod pa can yin pa'i phyir rim dang cig car mi rigs pa la ni/_nus pa med pas
[\[327b.6\]]khyab par grub pa'i phyir/_thug pa med par thal bar mi 'gyur ro/_/de ltar na rang bzhin gyi gtan tshigs kyi sbyor ba dag ni sgrub pa'i yan lag bsgrubs pa yin gyi/_de la bsgrubs [#]pa med pa ni sgrub pa'i yan lag mi smra ba'i rgol ba de ni pham pa'i gnas yin te/_rtsom pa'i
[\[327b.7\]]don rab tu ma bsgrubs [#]pa nyid kyi phyir ro/_/dngos po la sgrub pa'i gtan tshigs khas len du zin kyang nus pa rab tu ma bstan pa'i phyir ro/_/'bras bu'i gtan tshigs kyang sgrub pa'i yan lag tu bsgrubs [#]pa ni/_'bras bu'i rtags rgyu bsgrub par bya ba'i phyir/_nye bar blangs pa gang
[\[328a\]]
[\[328a.1\]]yin pa de dang lhan cig rgyu dang 'bras bu'i dngos por sgrub pa [#]ni/_dngos po dang dngos po med pa dag sgrub par byed pa'i tshad ma dag gis rab tu grub ste[#]/_dper na 'di yod na 'di 'byung bar 'gyur la/_de las gzhan pa'i nus pa'i rgyu dag yod du zin kyang de med na med
[\[328a.2\]]par 'gyur ba lta bu'o/_/[#]de ltar na ni 'di'i 'bras bu nyid du the tshom med par bsgrubs [#]par 'gyur ro/_/rnam pa gzhan du na de med na [#]med do zhes bya ba 'ga' zhig nye bar bstan na/_de las gzhan yod [#]na yang 'di yod [#]do zhes bya ba 'di'i nus pa la the tshom za zhing de la gzhan gyi nus pa med
[\[328a.3\]]na de mi 'byung ba ni/_de ldog na yang ldog pa 'dod rgyal bar 'gyur te ma pag mar len pa'i yul du phin Da khar [#]rdzur skye'i/_ma bag mar len pa med pa'i yul gzhan du med pa lta bu'o/_/de ltar bsgrubs na de de'i 'bras bur grub pa yin no/_/grub [#]pa yang rang yod na de yod par sgrub
[\[328a.4\]]par byed pa ni/_rgyu dang 'bras bu 'khrul pa med pa'i phyir ro/_/ma 'khrul par yang rang gi rgyu dang 'bras bu thams cad 'dra ba ni rigs pa yin no/_/de ltar ma bsgrubs na 'bras bu'i gtan tshigs kyi'ang sgrub pa'i yan lag kyang mi brjod pa'i rgol ba de ni pham pa'i gnas yin no/_/
[\[328a.5\]]ma bsgrubs shing [#]'bras bu ma grub par de [#]ni 'bras bu'i gtan tshigs der ma grub pas/_don gzhan de'i dngos po dang 'brel ba med pa'i rang bzhin la ni/_yod na de yod pa'i nges pa med [#]pa'i phyir ro/_/brtsams pa'i don ma grub pas dngos su 'bras bu'i rtags khas blangs pa yang ma
[\[328a.6\]]bstan pa'i phyir ro/_/mi dmigs pa la yang rtogs [#]pa pos dmigs pa'i rig byar gyur pa'i don ma dmigs pa ni sgrub par byed pa bsgrubs pa yin no/_/de 'dra ba kho na'i mi [#]dmigs pa las ni med pa 'grub pa yin gyi/_dmigs pa'i rig byar ma gyur pa sgrub pa po'i
[\[328a.7\]]mngon sum log pas kyang [#]med pa mi 'grub pa'i phyir ro/_/de la dmigs pa'i rig byar gyur pa'i don ni/_rang bzhin khyad par khyad par [#]can dang rgyu gzhan tshogs pa'o/_/rang bzhin khyad par can ni gang bskal pa rnam pa gsum gyis ma bskal pa bdag nyid kyi ngo bo ma yin pa'i snang ba dang bral
[\[328b\]]
[\[328b.1\]]pa/_sgrub pa po'i mngon du snang ba'i ngo bo de 'dra ba yod pa [#]dmigs pa'i rgyur [#]gyur pa gzhan dag [#]de ltar ma dmigs pa ni med pa'i tha snyad kyi yul yin no/_/de las rnam pa gzhan yod pa ma yin pa'i [#]rtags ni the tshom yin la/_'dir yang rnam pa de lta bu yod pa [#]thams cad ni
[\[328b.2\]]med pa'i thams cad [#]kyi yul yin no zhes bya bas khyab pa yin te/_'ga' zhig med par khas blangs pa la gzhan de'i mtshan nyid khyad par med pa can yin pa'i phyir ro[#]/_/rnam pa de lta bu'i med pa khas mi len na gzhan du de'i 'brel pa med de/_de lta bu'i rnam pa yod cing
[\[328b.3\]]gzhan dmigs pa'i rkyen dag yod na ma dmigs pa med do/_/'di 'dra ba ma dmigs pa ni med pa yin pa'i phyir/_med pa'i tha snyad kyi rgyu mtshan ni de tsam yin te/_gzhan de'i rgyu mtshan med pa'i phyir ro/_/[#]gal te nus pa thams cad kyis dben pa rgyu mtshan yin no zhe na/_de ni de
[\[328b.4\]]ltar yin na nus pa thams cad kyis dben pa de [#]de ltar rtogs pa yin gyi/_de rtogs pa'i thabs gzhan med pa'i phyir ro/_/de rtogs pa yang yod na med pa'i tha snyad du 'gyur ba'i phyir 'di ni de'i rgyu mtshan du brjod pa yin no/_/gal te blo dang sgra dang [#]don byed pa dag yod pa'i tha
[\[328b.5\]]snyad yin la/_bzlog pa ni med pa'i tha snyad yin no zhe na/_ci skad du bshad pa'i blo'i snang ba las ni [#]yod pa'i tha snyad yin la/_bzlog pa de'i yul ni med pa'i tha snyad yin no/_/mngon sum gyi yul ma yin pa rtags 'ga' zhig las skyes pa las kyang yod pa'i tha snyad
[\[328b.6\]]du 'gyur la/_med pa'i tha snyad ni de [#]bzlog pa la ma nges pa yin te/_bskal pa'i don la rtogs pa po'i mngon sum mam/_gzhan gyi tshad ma log na [#]the tshom yin no blo dang sgra thams cad kyi de tha dad pa'am tha dad pa med pas/_dngos po yod pa'am/_dngos po tha dad pa'am/_tha
[\[328b.7\]]dad pa med pa yod pa sgrub par byed pa ni ma yin no[#]/_/ci ltar yang 'das pa dang ma 'ongs ba la sogs pa med pa dag dang /_sna tshogs pa'i don gyi bya ba dang /_gcig gi don gyi bya ba byed pa dag la/_sna tshogs pa dang /_gcig gi bdag nyid kyi dngos po med kyang de nyid gsal bar
[\[329a\]]
[\[329a.1\]]bya ba'i don du/_sna tshogs pa dang gcig pa'i bdag nyid kyi dngos po med kyang de nyid gsal bar bya ba'i don du/_sna tshogs pa dang gcig pa'i bdag nyid kyi [#]rang bzhin dag 'jug pa'i phyir ro/_/dper na rgyal po mang pos [#]bkur ba rgyal rigs rab tu skrun par byed
[\[329a.2\]]pa mang pos bkur bas sprul pa'i mchod sdong 'khor los [#]sgyur ba dung gis 'degs [#]par 'gyur ba nyid dang /_ri bong gi rwa dag dang /_gzugs bstan du yod pa dang /_thogs pa dang bcas pa dang /_bum pa zhes bya ba lta bu'o/_/bstan du yod pa la sogs pa'i sgra ni/_dngos po
[\[329a.3\]]sna tshogs pa'i yul can ma [#]yin te/_gcig la nye bar 'dus pa'i phyir ro/_/gal te yul sna tshogs su zin kyang gcig la nye bar bsdu ba de'i rgyu mtshan ni/_de dang 'brel pa'i phyir ro zhe na/_e ma'o dka' thub sdug bsngal gyi dngos po la zhen pas 'brel pa can du ma nye bar byed
[\[329a.4\]]cing bdag nyid kyi sgra sna tshogs pa de dag las 'dod cing de nus pa'i bye brag gang gis 'brel pa can sna tshogs byed pa bas de nyid kyis sgra sna tshogs ci'i phyir skyed par mi byed/_de ltar na 'dis brgyud pas 'jug pa'i [#]dub pa yongs su spangs par 'gyur ro/_/sgra sna tshogs skyed par byed pa'i
[\[329a.5\]]nus pa med na ni/_'brel pa can sna tshogs nye bar byed par yang mi 'gyur ro/_/de dag la nye bar byed pa med pa yin na yang de'i 'brel pa can nyid kyang mi 'grub po/_/bum pa zhes bya ba 'di la yang gzugs la sogs pa nyid don gyi bya ba gcig byed pa la bum pa'i sgra gcig brjod par
[\[329a.6\]]'gyur ba yin te don gzhan la rtog pa ci zhig dgos/_mang po yin du zin kyang don gyi bya ba gcig byed par 'gyur te/_mig la sogs pa bzhin no/_/de'i nus pa bstan pa'i phyir de la sgra gcig nges par sbyor bar yang 'gyur ro zhes bya ba'i rigs pa yang mthong ngo /_/'jig rten pa ni
[\[329a.7\]]dgos pa med par don la sgra sbyor bar mi byed do/_/de la don gang yin pa lhan cig gam tha dad pa de dag gi dgos pa gcig pa [#]de'i dngos po gsal bar bya ba'i phyir gang gi tshe sgra gcig sbyor ba na cir 'gyur/_de rnams kyi don gcig byed pa'i nus pa bstan pa'i phyir/_sgra de rnams nges par
[\[329b\]]
[\[329b.1\]]sbyor ba spyi'i sgra tshig gcig pa 'gal ba yod pa ma yin no/_/lhan cig pa de dag gi nus pa de yang gcig yin gyi/_so so'i ni ma yin no zhe na[#]/_tshogs pa'i sgra'am[#]/_tshogs pa gcig gi brjod bya la tshig gcig pa yin te/_bum pa zhes bya ba lta bu'o/_/rigs kyi sgra rnams la don [#]rnams re re dang lhan
[\[329b.2\]]cig pa'i nus pa ste/_gcig dang du ma'i nus pa zhes bya ba la [#]gcig dang du ma'i nus pa brjod par 'dod na mang po'i tshig can dang [#]/_gcig gi tshig can 'dod pas/_shing rnams zhes bya bar 'gyur ro/_/gang la 'di'i nges pa ni mang po dag la mang po'i tshig dang gcig la gcig gi tshig sbyar
[\[329b.3\]]bar bya na[#]/_kho bo cag gi brdar btags pa'i don dag la brda'i dbang gis rab tu 'jug pa'i phyir mngon par zhen pa med pa kho na'o/_/gal te gzugs la sogs pa gcig dang [#]sna tshogs pa la sgra gcig kun nas snang [#]ba'i nus pa yod do zhe na/_skyes bu'i 'jug pa la ltos pa med par don [#]gyis
[\[329b.4\]]sgra kun nas snang [#]bar byed pa yin nam/_'on te skyes bu [#]dag gis don dag la tha snyad kyi don du sgra sbyor ba yin/_rang kun nas slong bar byed pa ni dngos po la nus pa yod dam med bsam par bya ba yin na/_de yang rigs pa ma yin no/_/skyes bus de dag la nye bar sbyor na de dag ji ltar 'dod pas
[\[329b.5\]]nges par sbyor ba yin pa'i phyir de la skyon ci yod/_rgyu mtshan yang nges par sbyor ba bstan pa nyid do/_/gzhan yang 'di ltar gzugs la sogs pa dag sgra gcig dang 'grel [#]pa ma yin na/_de dag gi rten du mngon par 'dod pa'i rjes gcig dang ji ltar [#]'brel ba yin te/_don med pa'i zhe na
[\[329b.6\]]pa kho na'o/_/kho bo ni gcig dang 'brel pa 'gal ba'i phyir sgra gcig mi 'dod pa ni ma yin te/_'on kyang bum pa dang la bal [#]stsogs pa gzugs la sogs par tha dad pa med pa dag ni don tha dad pa byed pa dang sgra 'gal ba'i phyir ro/_/de rnams rang bzhin gcig pa rnams tshogs pa gzhan
[\[329b.7\]]yod pa [#]la don gyi bya ba byed ba nyid ma yin no/_/de'i phyir de bstan pa'i ched du sgra gcig gis brjod par mi bya'o zhe na/_tshogs pa thams cad dag gi gzugs la sogs pa rang bzhin gcig dag tu 'gyur ro zhes 'dir 'ga' zhig 'dod par 'gyur na/_phan tshun 'gal ba tshogs pa'i
[\[330a\]]
[\[330a.1\]]gzugs snang ba mngon sum du mthong na ci ste [#]btang snyoms su byed/_'di yang yod pa ma yin te/_gzugs la sogs pa dag gi [#]tshogs pa so so'i rang bzhin tha dad par khas blangs pa'i phyir ro/_/'di ltar gzugs la sogs pa dag las gzhan bum pa zhes
[\[330a.2\]]bya ba gcig nyid du [#]'gyur na cir 'gyur/_'gyur na de mngon sum du yod de/_gzugs la sogs pa ma yin pa'i rang bzhin tha dad pa blo la rang gi ngo bor snang [#]la rag na cis bsgribs pa yin/_so sor snang ba tha dad par mngon sum la yul tha dad pa med kyang dri dang ro la sogs
[\[330a.3\]]pa'i don dang /_de bzhin du grang ba dang tsha ba'i reg bya la sogs pa dbang po gcig gi yul yin du zin kyang tha dad par snang bar 'gyur te/_bdag nyid kyi ngo bo ma yin pa tha dad pas rang gi ngo bo blo la gzhag pa 'di nyid kyang mngon sum gyis [#]mngon sum nyid yin no/_/bum pa 'di yang rin
[\[330a.4\]]byin pa med par 'tshang [#]ba ni rang gi ngo bo ston pa med par yang mngon sum nyid du khas len par 'dod do/_/de dag gis [#]blo dang sgra tha dad pa la sogs pa [#]yin yang sngar bshad pa yin no/_/gal te de dag gis de sgrub par 'dod na/_mngon sum nyams pa med par gzugs ma mthong ba
[\[330a.5\]]ma yin te/_gang gis de sgrub par byed pa'i rtags brjod par bya'o[#]/_/mngon sum nyid med pa la/_mngon sum nyid med du zin kyang blo dang sgra tha dad pa dang ldan pa'i gzugs la sogs pa dag la gzhan bum pa dag ces bya ba ni ma yin te/_sngar sun phyung ba nyid kyi phyir ro/_/[#]
[\[330a.6\]]de ltar na de srid du blo dang sgra dag gis yod pa'i tha snyad dam/_yod pa nyid tha dad pa dang /_tha dad pa ma yin pa'i tha snyad du mi 'gyur te/_de ldog [#]pa las de ldog pa ni ma yin no/_/don byed pa las ni yod pa'i tha snyad du 'gyur gyi/_de tha dad pa dang tha dad pa ma yin [#]pa'i tha snyad
[\[330a.7\]]du mi 'gyur te/_gcig la yang don du ma byed pa mthong ba'i phyir te/_dper na mar me gcig gis rnam par shes pa dang /_sdod bu'i rnam par 'gyur ba dang /_'bar ba gzhan bskyed pa lta bu dang /_mig la sogs pa du mas kyang rnam par shes pa gcig bskyed pa
[\[330b\]]
[\[330b.1\]]mthong ba'i phyir ro/_/don byed pa tha dad pa tsam gyis yod pa nyid tha dad pa zhes smra bar ni mi bya'i/_'on kyang mthong ba'i don byed pa tha dad pa'i sgo nas don byed pa de [#]la ma mthong ba yang de las gzhan du mthong ba gang yin pa de ni yod pa nyid tha dad pa sgrub par byed de dper na snam bu la chu 'dzin
[\[330b.2\]]pa la stsogs pa'i don gyi bya ba ma mthong la/_bum pa la mthong ba dang snal ma dag la gos la sogs pa'i bya ba ma mthong la/_snam bu la mthong ngo zhes bya ba yod pa nyid tha dad pa'o zhe na/_de ltar don gzhan grub pa ni yod mod kyi/_de ltar yang yan lag can ni grub pa ma yin te/_dper na
[\[330b.3\]]rkyen gyis 'dus byas pa'i rgyun gyi [#]rang bzhin tha dad pa skyed par byed pa'i phyir ro/_/don byed pa tha dad pa yin te/_gtsub shing gtsubs [#]pa'i gnas skabs tha dad pa las me spra ba dang /_rta spangs [#]dang /_rtswa dang /_shing bsregs [#]pa'i nus pa tha dad pa de bzhin du [#]rkyen ji lta ba bzhin du rang
[\[330b.4\]]bzhin tha dad pa skyed [#]pa'i phyir/_snal ma la sogs pa de dag gi don gyi bya ba tha dad pa'o/_/de dag gis blo dang sgra'i [#]tha dad pa bshad pa yin no/_/de la don byed pa las yod pa nyid kyi tha snyad sgrub [#]par smras pa gang yin pa la log pas kyang ldog pa yin no zhes bya ba de ni bden no/_/log pa de nyid
[\[330b.5\]]kyis [#]dmigs pa'i rig byar ma gyur pa dag gis ma grub par 'gyur ro/_/der 'di yod du zin kyang [#]mi 'dod na yang grub pa yin te/_nus pa 'di dmigs pa'i rig byar gyur pa dmigs par [#]ma gyur na de ni med pa'i tha snyad kyi yul yin te/_yod pa zhes bya ba ni/_nus pa'i mtshan
[\[330b.6\]]nyid yin pa'i phyir ro/_/de ltar na yang snga ma las [#]'di khyad par ci yod/_de rang bzhin las don gzhan ni nus pa ma yin no/_/de dmigs pa'i rig [#]byar gyur pa de [#]mi dmigs pa gang [#]yin te/_snga ma kho na mi dmigs pa 'di yin no/_/de'i phyir 'dis 'ga' zhig tu med pa'i tha snyad khas len na/_
[\[330b.7\]]ma dmigs pa las khas blang bar bya ba'am[#]/_'ga' zhig tu yang ma yin te khyad par med ba'i phyir ro/_/de gzhan du yang de lta bu'i rnam pa'i khyad par med pa'i phyir de yang de ltar yod do zhes bya ba ni khyab pa [#]ste/_mi dmigs pa'i rnam pa de lta bu thams cad ni med pa'i tha snyad kyi yul yin no zhes bya'o[#]/_/
[\[331a\]]
[\[331a.1\]]gal te [#]'ga' zhig tu rnam pa ji ltar ma dmigs su zin kyang /_med pa'i tha snyad kyi yul ma yin no zhe na/thams cad thams cad kyi tshe gzugs thams cad [#]thams cad du thams cad kyi tshe don byed pa yin te/_'di ni 'di las yin la 'di las ma yin/_'di ni 'di na yin gyi
[\[331a.2\]]'di na ma yin 'di'i tshe yin gyi 'di'i tshe ma yin/_'di ni de lta bu yin gyi/_'di ma yin zhes bya ba 'dir yang mi 'gyur te/_gzugs 'ga' zhig tu [#]'ga' zhig gi tshe rnam pa ji ltar yang tha dad pa'i rgyu med pa'i phyir thams cad rjes su 'gro ba dang ldog pa med par 'gyur te/_dngos po la tha dad pa med
[\[331a.3\]]pa'i phyir ro[#]/_/gnas skabs ldog pa dang /_rab tu 'jug pa tha dad pa dag gis rnam par gzhag [#]pa yin no zhe na de nyid yul thams cad la med pa'i tha snyad med pa'i phyir de yang med par 'gyur ba ste/_gang gi phyir de dag las rnam par gzhag [#]par 'gyur/_yul 'ga' zhig la med pa'i
[\[331a.4\]]tha snyad khas len na/_de gang gis byas pa yin no [#]zhes brjod par bya/_mi dmigs pa las gzhan rnam par gcod pa'i gtan tshigs ni yod pa ma yin no/_/bsgrub [#]pa dang dgag pa dag gis rnam par gcod pa ni thams cad mi dmigs pa kho nas sgrub par byed pa nyid kyi phyir ro/_/mi
[\[331a.5\]]dmigs pa nyid las de khas len pa de [#]gang na yod pa de thams cad med pa'i tha snyad kyi yul yin no [#]zhes brjod par bya ste/_khyad par med pa'i phyir ro/_/gal te tshad ma thams cad log pa'i mi dmigs pa de gang na yod pa de med pa'i tha snyad kyi yul yin par 'dod do zhe na/_shes rab shin
[\[331a.6\]]tu gzhon pa lha rnams dga' ba tshad ma rnam par dpyod pa'i nyon mongs pa mi bzod pa gang gis [#]'di la gus par mi byed pa can gyi rjes su dpag pa la sogs pa ldog [#]pas med pa khong du chud pa med de 'khrul pa'i phyir ro/_/thams cad kyi mngon sum log pa ni ma grub pa'i phyir ram/_bdag
[\[331a.7\]]nyid kyi mngon sum log pa yang ma yin te/_bskal pa dag la yang [#]the tshom za ba'i phyir ro/_/de'i phyir rang bzhin gyi khyad par de tshad ma gang las mngon sum du yod pa'i tha snyad thob par 'gyur la/_de ldog [#]pa nyid ni/_de ldog [#]pa nyid kyis de [#]med pa'i tha snyad sgrub par byed do/_/de'i rang bzhin
[\[331b\]]
[\[331b.1\]]yod pa de la/_tshad ma yod pas khyab pa'i phyir ro/_/dmigs pa'i rig byar gyur pa'i don gyi mngon sum las gzhan gyis dmigs pa [#]yin te/_gang gis na rjes su dpag pa'i dmigs pas yin/_de'i rang bzhin gzhan du ma gyur na mngon sum du mi 'gyur ba ma yin gyi/_rnam pa gzhan
[\[331b.2\]]du yod na yang de nyid du mi 'gyur ro/_/gzhan yang sman dang sngags med par mig 'phrul mkhan gyis 'di [#]dngos por slob pa ni gang gi 'dir ma skyes shing 'jig [#]pa med pa'i ngo bo'i khyad par chod pa med pa dang /_ring po ma yin pa gnas pa can nyid ni skyes bu de nyid kyi [#]dbang po la sogs
[\[331b.3\]]pa de bzhin du gnas pa 'ga' zhig gi tshe mngon sum dang /_mngon sum ma yin par 'gyur/_gang gis 'ga' zhig gi tshe/_'di rjes su dpag pas dmigs shing 'ga' zhig tu mngon sum yin la/_'ga' zhig gi tshe lung yin na khyad par med pa de nyid la/_rnam pa de dag
[\[331b.4\]]'gal ba'i phyir ro/_/khyad par med pa ni ma yin te/_khyad par gcig ldog pa dang khyad par gzhan skye bas tha snyad kyi bye brag nye bar khas len pa'i phyir ro/_/khyad par de de'i bdag nyid du gyur pa [#]rjes su 'gro ba med pa ldog pa dang /_'jug pa yin na/_ji ltar dngos po'i rang bzhin
[\[331b.5\]]sna tshogs pa 'dren par mi byed/_bde ba dang sdug bsngal lta bu'o/_/rjes su 'gro ba dang bcas pa nyid yin na yang /_gang gi ci rab tu 'jug pa'am/_ldog par 'gyur ro zhes bya ba de ni [#]gang yang ma yin no/_/gzhan yang 'di ltar rang bzhin 'ga' zhig rang nyid rab tu 'jug pa
[\[331b.6\]]dang /_ldog pa rjes su shes pa yin pa de'i tshe/_gzhan de nyid smra ba la ci'i phyir khas mi len/_gal te de'i rjes su 'gro ba med pa skye ba dang 'jig par khas len pa'i phyir ro zhe na/_'dir [#]rjes su 'gro ba gang gang [#]yin/_/dngos po skye [#]dang 'jig pa dag la'o/_/nus pa'i ste/_de skye
[\[331b.7\]]pa'i sngar dang 'jig pa'i phyis kyang yod pa de'i phyir/_snga na med pa skye ba yang [#]ma yin pas/_snga na med pa 'jig pa yang ma yin no zhe na/_gal te thams cad du khyad par med pa yin na 'dir khyad par dang ldan pa gang yin/_tha snyad kyi rnam par dbye ba 'di gang gis byas/_gal te
[\[332a\]]
[\[332a.1\]]gnas skabs khyad par dang ldan pa yin no zhe na/_gnas skabs de dang nus pa de yang /_ci ngo bo gcig yin nam/_'on te du ma yin/_gal te gcig yin na 'dir skye ba dang mi skye ba dang /_'jig pa dang /_mi 'jig pa dang /_gcig nyid dang du ma dang
[\[332a.2\]]mngon sum nyid dang mngon sum ma yin pa nyid dang /_don byed pa dang 'brel pa dang 'brel ba med pa dag la stsogs pa gcig la rnam par dbye ba med pa'i bdag nyid la/_rnam grangs med pa la/_phan tshun 'gal ba dag ci ltar rigs par 'gyur/_gal te gnas skabs dang /_nus
[\[332a.3\]]pa la dbye ba yod pa de'i phyir 'gal ba med do zhe na/_brjed ngas pa'i ngang tshul can lha dga' ba gnas skabs mi shes pa yin no/_/nus pa dang gnas skabs zhes bya ba ngo bo gcig pa rnam par dbye ba med pa zhes bya ba'i phyogs 'di la 'gal ba brjod pa yin no/_/'on te 'di la rnam
[\[332a.4\]]par dbye ba yod na 'gal ba 'ga' yang med la/_dngos po rjes su 'gro ba dang bcas pa skye ba dang /_'jig pa dag yin no zhes bya ba 'ba' zhig tu mi 'gyur ro/_/gang gi phyir gang la rjes su 'gro ba de'i skye ba dang 'jig pa dag ma yin pa dag la/_gang de dag rjes su [#]'gro ba ma yin no[#]/_/gal
[\[332a.5\]]te de dag la tha dad pa med pa'i phyir skyon med do zhe na/_e ma'o lan med par skyon dka' zhing dog [#]pa khyed lta ba la zhen pas 'jug pas kyang bdag nyid yang dag par rig pa med pa yin no/_/tha dad pa med pa zhes bya ba ni gcig nyid yin la de dag ces bya ba tha dad pa [#]brten pa ni yod pa'i tha snyad yin
[\[332a.6\]]no/_/ldog pa dang rab tu skye ba dag la/_ldog pa med pa dang /_rab tu skye ba med pa dag gi gnas pa dang mi gnas pa zhes bya ba la [#]sogs pa sna tshogs pa'i bdag nyid ji ltar na rigs pa yin te/_de dag ni dngos po rnams kyi tha dad pa dang /_de dag dang bral ba ni tha dad pa med pa yin te/_dper
[\[332a.7\]]na bde ba la sogs pa dang /_nus pa'i gnas skabs dag bdag nyid gcig pa lta bu yin la/_rnam pa gzhan du na ni tha dad pa dang tha dad pa [#]med pa'i mtshan nyid med pa'i phyir dang /_tha dad pa dang tha dad pa med pa dag gi rnam par gzhag [#]pa med par 'gyur te/_gal te de'i bdag nyid kyi rab tu
[\[332b\]]
[\[332b.1\]]skye ba ni tha mi dad pa yin la/_de las bzlog pa dag ni [#]tha dad pa yin te/_dper na bum pa ni 'ji ba'i bdag nyid las skye ba [#]de'i phyir tha dad pa ma yin pa dang /_bzlog pa tha dad pa yin no[#]/_/bde ba dang sdug bsngal lta bu'o zhes bya ba 'di ni tha dad pa dang tha dad pa med pa'i mtshan nyid yin pa de bas na 'gal ba
[\[332b.2\]]med do zhe na/_bum pa'i rab tu skye ba 'ji ba'i bdag nyid ma yin gyi/_'on kyang 'ji ba'i bdag nyid 'ga' zhig bum pa'i rang bzhin yin no/_/'jig rten gsum na 'ji ba'i bdag nyid gcig ma yin te/_rnam par rig pa so sor snang ba tha dad pa'i phyir dang /_gnas skabs tha dad pa dang so
[\[332b.3\]]so'i don gyi bya ba tha dad pa'i sgo nas rdzas kyi rang bzhin tha dad pa'i phyir ro/_/de ltar na ni 'di yang bde ba la sogs pa dag [#]dang /_sems dang ldan pa dag tha dad par khas blangs par 'grub bar 'gyur te/_ci ste de ltar tha dad pa [#]yin par 'gyur ro/_/gal te bden mod kyang bdag nyid 'ga'
[\[332b.4\]]zhig rjes su 'gro ba yin pa'i phyir gzhan gcig nyid yin no zhe na/_bde ba la sogs pa dag dang /_sems dang ldan pa dag la yang 'dir thal bar 'gyur ba ste/_bum pa la sogs pa dag kyang thams cad kyi bdag nyid du gyur pa'i rjes su 'gro ba ma yin te/_rang bzhin sna tshogs
[\[332b.5\]]pa min pa dang lhan cig skye ba la sogs par thal bar 'gyur ba'i phyir ro/_/bum pa dang 'ji ba'i bdag nyid tha dad pa 'jig rten pas nye bar mtshon pa med de/_gang gis 'di ltar 'dir 'di rab tu skye bar 'gyur zhes bya bar 'gyur/_rten dang rten pa'i tha dad pa mi dmigs pa ni de ltar
[\[332b.6\]]mi 'gyur te/_nus pa las nus pa'i bdag nyid rab tu skye ba med pa'i phyir de'i rang gi bdag nyid las tha dad pa med par mi 'gyur ro/_/de dag gis ni yongs su 'gyur ba'i lan bstan pa yin no/_/gang yang kun du rtog [#]par 'gyur ba gang gang gi yongs su gyur pa de de las tha dad pa ma
[\[332b.7\]]yin no zhe na/_nus pa'i bdag nyid ni yongs su ma gyur pa ma yin na/_yongs su gyur pa zhes bya ba 'dis ci zhig bstan par 'gyur/_rdzas kyi gnas skabs kyi chos gzhan ldog pa dang /_chos gzhan rab tu 'jug pa yongs su gyur pa yin no zhe na/_chos gzhan gang yin pa de ldog
[\[333a\]]
[\[333a.1\]]pa dang rab tu skye bar 'gyur ba de rdzas de nyid kyi gnas skabs yin nam/_de las don gzhan yin/_rnam par brtag [#]pa gzhan med pa'i phyir ro/_/gal te de de nyid yin na de gnas pas ldog pa'am/_rab tu 'byung ba med pa de ni de dag [#]yin pa brjod par bya ste/_gnas
[\[333a.2\]]skabs can [#]gyi chos gzhan zhes bya ba yang 'grub par mi 'gyur ro/_/de nyid ltos pa med pa de ni de'i ltos pa tha dad pa'i chos gzhan du mi 'gyur ro/_/yang na [#]rdzas las chos don gzhan [#]yin na chos de'i ldog pa dang rab tu skye ba dag rdzas kyi yongs su 'gyur pa ma yin na/_don gzhan du gyur pa ldog
[\[333a.3\]]pa dang rab tu skye ba dag ni/_don gzhan gyi yongs su gyur pa ma yin te/_sems dang ldan pa la yang thal bar 'gyur ba'i phyir ro/_/rdzas kyi chos zhes bya ba'i 'brel pa'i sgra'i tha snyad mi 'grub ste/_'brel pa med pa'i phyir ro/_/rgyu dang 'bras bu'i 'brel pa las dngos po'i 'brel pa gzhan
[\[333a.4\]]yod pa ni ma yin te [#]'di la yang rgyu dang 'bras bu nyid med pa yin te/_rang nyid de'i bdag nyid ma yin pa de'i rgyu nyid ma yin pa de'i [#]phyir dang /_rdzas las chos kyang don gzhan nyid ma [#]yin pa'i phyir ro/_/don gzhan nyid yin du zin kyang chos kyi rgyu nyid yin na/_chos gzhan 'bras bu skye bas rdzas yongs su gyur pa
[\[333a.5\]]zhes bya ba de yang 'dod par 'gyur na/_gzhan la yang de 'gal ba med de/_rgyu dang 'bras bu'i rgyun ni/_rgyu 'ji ba'i gong bu'i rdzas snga ma las 'bras bu bum pa'i rdzas phyi ma skye ba na 'ji ba'i rdzas yongs su gyur pa zhes bya ba'i tha snyad khas len pa'i phyir ro/_/chos la [#]rdzas de nyid dang gzhan dag
[\[333a.6\]]las gzhan rnam par brtag par yod pa ma yin no/_/'on kyang rdzas kyi bkod pa ni gnas skabs gzhan yin te/_tha dad pa nyid du mi dmigs pa'i phyir ro zhe na/_ma yin te/_khu tshur ni sor mo dag gi khyad par can yin pa'i phyir ro/_/sor mo [#]kho na 'ga' zhig khu tshur yin gyi/_thams cad ni ma yin zhing /_khu
[\[333a.7\]]tshur ni sor mo brkyang pa las khyad par med pa'i rang bzhin ma yin te/_khu tshur dang sor mo'i gnas skabs gnyig la yang /_gnyi gar gtogs par thal bar 'gyur ba'i phyir ro/_/tha dad pa gang yin pa de nyid kyi rang bzhin du gyur pa de nyid dngos po'i tha dad pa'i mtshan nyid yin te/_bde ba dang sdug bsngal
[\[333b\]]
[\[333b.1\]]lta bu'o[#]/_/gzhan du gyur pa'i khyad par skyen yang brkyang pa'i sor mo nyid dmigs par 'gyur te/_rang bzhin 'pho ba med pa'i don gzhan bskyed na ni/_rnam pa gzhan dmigs pa med par thal bar 'gyur ba'i phyir ro/_/rdzas kho na tha dad pa med pa'i gnas skabs ma yin zhing rdzas las don
[\[333b.2\]]gzhan yang ma yin na [#]zhes smras pa ma yin nam/_smras su zin kyang 'di rigs pa ma yin te/_yod pa nyid kyi dngos po de nyid gzhan nyid dang bral pa'i rnam pa gzhan yod pa ni ma yin no/_/de dag ni dngos po phan tshun spangs pas gnas pa'i mtshan nyid can yin pa'i phyir/_gcig spangs pa
[\[333b.3\]]gzhan med na med pa'i phyir ro/_/skad cig ma re rer 'jig pa'i sor mo dag gi brkyang pa nyid kyang gzhan yin la/_khu tshur yang gzhan yin no/_/de la khu tshur la sogs pa'i sgra ni khyad par gyi yul can yin la/_sor mo'i sgra ni spyi'i yul can yin zhing /_sa bon dang myu gu la
[\[333b.4\]]sogs pa'i sgra dang /_'bru la sogs pa'i sgra lta bu yang ngo /_/de'i phyir sor mo brkyang ba nyid ni khu tshur ma yin no/_/de la gal te snga ma [#]med pa nyid rgyu las 'bras bur 'gyur na/_ci'i phyir thams cad las thams cad ma yin[#]/_'ga' zhig tu med pa nyid du bye brag med pa yin no zhe na/_
[\[333b.5\]]thams cad la thams cad yod pa nyid yin na yang skyon 'di mtshungs pa nyid ma yin nam/_'ga' zhig yod pa nyid du bye brag med pa yin no/_/bye brag yod na yang [#]khyad par de yon tan gsum las cha tha dad par 'gyur te/_de yod du zin kyang khyad par rjes su 'gro ba med pa'i phyir ro/_/yod pa nyid kyis
[\[333b.6\]]yin na yang bdag nyid thams cad grub pa'i gnas skabs bzhin du ci zhig skye bar 'gyur ro[#]/_/sgrub par byed pa 'bras bu med pa yin te/_bsgrub par bya ba 'ga' yang med pa'i phyir ro/_/khyad par 'ga' zhig gi der ci zhig ltar med pa skye ba yin na 'dir med pa'i khyad par de ci ltar skye bar 'gyur/_skye
[\[333b.7\]]na yang thams cad las [#]thams cad skye bar 'gyur ba'i phyir brgal zhing brtag pa mtshungs pa yin no/_/gal te khyad par de la rnam pa thams cad du yod pa ma yin pa ma yin te/_rnam pa 'ga' zhig yod pa nyid [#]yin pa'i phyir ro zhe na/_'di ltar med pa'i rnam pa de de la med pa'i phyir rnam pa ci ltar skyed par [#]'gyur/_
[\[334a\]]
[\[334a.1\]]rnam pa thams cad du yod pa nyid yin na ni skye ba don med pa nyid yin no zhes bstan to/_/rgyu las 'bras bu med pa skye ba yang gang yang gang gi skyed par byed pa'i rang bzhin na/_de nyid las de skye ba yin gyi/_gzhan las ma yin no zhes bya ba ni nges pa'o/_/de yang rang [#]bzhin med pa der rang gi rgyu
[\[334a.2\]]yin no zhes bya ba ni thog ma med pa nas dngos po'i rang bzhin gyis [#]nges pa yin no/_/gzhan yang ji ltar 'ji ba'i gong bu la bung pa yod pa yin na/_ji ltar de'i gnas skabs na phyis [#]bzhin du dmigs pa'am don byed pa med/_gal te gsal bar rab tu skye ba med pa'i phyir ro zhe na/_de nyid kyi bya ba byed
[\[334a.3\]]pa'i bum pa yod pa nyid kyi phyir dang /_de'i gzugs sngar med pa nyid kyi phyir ji ltar bum pa yod pa yin/_dngos po'i rang bzhin gzhan gzhan la yod pa ma yin te/_rang bzhin gyi snang ba tha dad pa yod na/_dngos po'i tha dad pa med pa rigs pa ma yin no zhes thal bar 'gyur [#]ba'i phyir ro/_/de'i phyir gang gang du
[\[334a.4\]]dmigs pa'i rig byar gyur pa'i rang bzhin mi dmigs pa de ni/_yod pa nyid ma yin la/_de de'i rang bzhin du gnas pa dag la mi dmigs pa med la mi gnas pa [#]de nyid ma yin te/_rang bzhin phan tshun du gnas pa dag ma yin pa ni bde ba dang /_sdug bsngal lta bu'o zhes bya ba mi dmigs pa'i
[\[334a.5\]]khyad par med pa'i tha snyad nges pas khyab pa yin no/_/de'i phyir mi dmigs pa 'ga' zhig rnam par gcod pa sgrub par byed pas ji skad bshad pa'i [#]dmigs pa'i rig byar [#]gyur pa nye bar bstan par bya ba bstan nas/_rang bzhin mi dmigs pa [#]bstan par bsgrubs [#]pa yin no/_/khyab par byed pa
[\[334a.6\]]mi dmigs pa yang khyab par bya ba dang /_khyab par byed pa nyid du chos dag rab tu [#]bsgrubs nas khyad [#]par byed pa ldog pa sgrub par yin no/_/rgyu mi dmigs pa yang /_rgyu dang 'bras bu nyid du rab tu bsgrubs [#]na/_rgyu ldog pa sgrub par bsgrubs [#]pa yin no/_/de dang 'gal ba mi [#]dmigs pa [#]
[\[334a.7\]]dag kyang /_'gal ba gnyis po dag las 'gal ba gcig nye bar bstan pas bsgrubs [#]pa yin no/_/de ltar na mi dmigs pa'i sgrub pa'i yan lag ma bsgrubs [#]pa ni/_sgrub pa'i yan lag mi brjod [#]pa'i rgol ba de dag tshar bcad [#]pa'i gnas yin te/_de ltar ma bsgrubs [#]na/_bsgrub par bya ba mi
[\[334b\]]
[\[334b.1\]]'grub pa'i phyir ro/_/yang na 'dis sgrub par byed pa ste/_rang gis rtogs pa'i don gzhan dag la zhes bya ba tshul gsum pa'i tshig gi tshogs ni sgrub par byed pa'o/_/de'i yan lag phyogs kyi chos la sogs pa'i tshig las de gcig ma brjod na yang sgrub par byed pa'i yan lag ma brjod
[\[334b.2\]]pa yin la/_de yang rgol ba tshar bcad pa'i gnas yin te/_ma brjod pa ni gtan tshigs kyi rang bzhin ma brjod pa yin pas sgrub pa med pa'i phyir ro/_/yang na sgrub par byed pa de nyid kyi yan lag ma yin pa dam bca' ba dang /_nye bar sbyar ba dang [#]/_mjug bsdu ba la sogs pa sgrub par byed pa'i
[\[334b.3\]]yan lag ma yin pa ste/_sgrub pa'i ngag tu nye bar sbyor ba'i rgol ba dag tshar bcad [#]pa'i gnas yin te/_don med brjod [#]par byed pa'i phyir ro/_/rjes su 'gro ba'am/_ldog pa dag gi chos mthun pa nyid can [#]sgrub par byed pa'i sbyor ba la re re brjod na grub pa nyid kyi phyir/_gnyis pa yang don med
[\[334b.4\]]pa'i phyir/_de yang sgrub par byed pa'i yan lag ma yin pa brjod pa'i rgol ba tshar bcad pa'i gnas yin te/_don med pa nyid rjod [#]par byed pa [#]yin pa'i phyir ro/_/yul bstan pa'i phyir dam bca' ba'i tshig sgrub par byed pa'i yan lag ma zin tu zin kyang blang bar bya ba kho na ma yin na ma zhe na/_ma yin te
[\[334b.5\]]don med pa'i phyir ro/_/dam bca' ba'i tshig med du zin kyang ji skad du bshad pa'i sgrub par byed pa'i [#]las 'dod pa'i don nyid 'grub par 'gyur ba'i phyir/_de 'god pa don med do/_/gal te 'di ltar yul nye bar bstan pa med pas rtogs pa mi skye ba yin na/_ci ltar dam bca' ba sgrub par
[\[334b.6\]]byed pa'i yan lag ma yin/_phyogs kyi chos la sogs pa'i tshig la yang rtog pa'i rgyu nyid las yin pa'i phyir sgrub par byed pa'i don gzhan ni ma yin na/_dam bca' ba'i tshig [#]de yang mtshungs pa [#]ci ltar na sgrub par byed pa ma yin/_yan gar ba [#]la nus pa med pa'i phyir/_sgrub par byed
[\[334b.7\]]ba'i yan lag nyid ni ma yin no zhe na/_phyogs kyi chos la sogs pa la yang de mtshungs pa'i phyir de yang sgrub par byed pa'i yan lag tu mi 'gyur te/_phyogs kyi chos brjod pa 'ba' zhig gis rtogs pa mi bskyed de/_de dag gis ni the tshom bskyed pa'i lan yang bstan pa yin te/
[\[335a\]]
[\[335a.1\]]'brel ba ma bstan par phyogs kyi chos 'ba' zhig brjod pas kyang the tshom skye ba'i phyir ro/_/de'i phyir dam bca' ba'i tshig la yang rtogs pa'i rgyu nyid las yin pa'i phyir/_sgrub par byed pa'i don gzhan ni ma yin/_dam bca' ba'i tshig de yang mtshungs
[\[335a.2\]]pa'i phyir ci ltar na sgrub par byed pa ma yin/_yan gar ba la nus pa med pa'i phyir/_sgrub par byed pa'i yan lag nyid ni ma yin no zhe na/_phyogs kyi chos la sogs pa la yang de mtshungs pa'i phyir de yang sgrub par byed pa'i yan lag tu mi 'gyur te/_phyogs kyi chos brjod pa 'ba'
[\[335a.3\]]zhig gis rtogs pa mi bskyed de/_de dag gis ni the tshom bskyed pa'i lan yang bstan pa yin te/_'brel pa ma bstan par phyogs kyi chos 'ba' zhig brjod pas kyang the tshom skye ba'i phyir ro/_/[#]de'i phyir dam bca' ba'i tshig nye bar 'god bsgrub par byed pa'i ngag la ni don med pa
[\[335a.4\]]yin te/_de nye bar 'god pa'i rgol ba yang tshar bcad pa'i gnas yin no/_/yang na sgrub par byed pa grub pa'i yan lag ma yin pa ni/_ma grub pa'am/_'gal ba'am/_ma nges pa'i [#]gtan tshigs ltar snang ba'o/_/de brjod pa'i rgol ba yang tshar bcad pa'i gnas yin te/_nus pa med pa
[\[335a.5\]]nye bar 'god pa'i phyir ro/_/de bzhin du bsgrub par bya ba la sogs pa med pa/_rjes su 'gro ba med pa/_rjes su 'gro ba ma bstan pa la sogs pa yang dpe ltar snang ba sgrub par byed pa'i yan lag ma yin pa brjod pa'i rgol ba tshar bcad pa'i gnas yin te/_nus pa med pa nye bar 'god pa
[\[335a.6\]]nyid kyi phyir ro/_/de dag gis gtan tshigs kyi 'grel [#]pa bstan par mi nus te[#]/_nus pa rab tu bstan pa'i phyir yang na sgrub par byed pa'i grub pa de'i yan lag chos don gang gi rtsod pa'i gzhi [#]rtsod pa'i gnas skabs kyi rgyu grub par byed pa yan lag go bar nas gzhan shes par 'dod
[\[335a.7\]]pa ma [#]yin pa'i khyad par bstan bcos la brten pa'i g.yo la sogs pa dag gis nye bar 'god pa dang /_rjod par byed pa yang gzhan rmongs pa dang /_rjes su brjod pa'i nus pa rnam par bcom pa la sogs pa'i phyir sgrub par byed pa'i yan lag brjod pa ma yin pa de yang tshar bcad pa'i gnas yin
[\[335b\]]
[\[335b.1\]]te/_skabs su bab pa'i don ma yin brjod [#]par byed pa'i phyir dang /_de bzhin du don khyad par can dang bcas pa'i phyir rgol bas shes par 'dod pa nyid ma yin pa'i phyir ro/_/shes par 'dod pa [#]skyon med la/_/shes par 'dod pa'i don bkod nas zhar la [#]byung ba gzhan dang gzhan brjod
[\[335b.2\]]pa dag ni phyir rgol ba dang /_rigs pa smra ba'i dbang po dag gis gzung bar 'os pa [#]ma yin te/_de dag gis smra ba rnam par [#]gcod par byed pa kho na yin no/_/don 'ga' zhig tu byed pa na zhar la 'ongs pa ma yin te/_bdag med par smra ba de sgrub par byed pa na de la glu dang gar la sogs pa dag
[\[335b.3\]]kyang der zhar la 'ongs pa'i phyir ro/_/dper na dam bca' ba [#]brjod pa sngon du 'gro ba 'ga' zhig smra ba ni/_kho bo cag sangs rgyas pa bdag yod pa ma yin no zhes smra bar 'gyur ba la/_sangs rgyas pa gang yin/_sangs rgyas bcom ldan 'das kyis [#]bstan pa khas len pa gang yin pa'o/_/
[\[335b.4\]]sangs rgyas bcom ldan 'das gang yin/_gang gi [#]bstan pa la btsun pa rta dbyangs rab tu byung ba'o/_/btsun pa rta dbyangs gang yin/_gang yul 'khor skyong zhes bya ba'i zlos gar mkhan no zhes bya ba'i [#]zhar la 'ongs pa byas nas/_dga' byed ma'i mthar byas te/_/de nas mdo 'dzin pa zhes
[\[335b.5\]]bya ba la sogs pa 'don pa dang /_gar byed pa dang /_glu len pa la rab tu 'jug par 'gyur ro/_/phyir rgol bas kyang zhar la 'ongs pa de thams cad rjes su zlo par nus pa ma yin pa'i phyir pham par 'gyur ram/_e ma 'o mkhas pa dam par 'dod pa dag gi de kho na nyid 'di lta [#]bu brtag
[\[335b.6\]]pa ni rnam pa 'di 'dra ba de ltar na yang rgol ba'i gnyug ma mthar thug pa nus pa med pa yin no zhes bya ba 'bras bu nges pa med pa'i phyir/_rtsod pa brtsam [#]par bya ba ma yin pa de ltar na yang rgol ba rgyal ba dang pham pa dag ma yin te/_phyir rgol ba mi smra ba nyid kyang rgol ba rnam pa 'di lta bu rgyas pa
[\[335b.7\]]zhar la 'ongs pa thol gyi rjes su smra ba yod pa'i phyir dang /_mthar thug pa ma yin pa'i phyir ro/_/de'i phyir dam bca' ba'i tshig nyid de srid du mi rigs pa dang /_ci'i rgyus yang 'di shes par 'dod pa'i khyad par ma yin pa zhar la 'ongs pa bkod cing de 'chad pa zhar la 'ongs pa dang /_de nyid ma
[\[336a\]]
[\[336a.1\]]yin pa brjod pa 'di rnam pa thams cad kyang blo gros ngan pa g.yo sgyus/_rigs pas grub pa'i don ston pas [#]mi nus pa'i sgo nas 'jug pa yin no/_/dper na skyes bu'i khyad par sngon du 'gro ba can rnams kyi lus dang dbang po dang /_gnas zhes bya ba dam bcas [#]nas
[\[336a.2\]]lus dang dbang po dang /_gnas dag_/zol gyis bye brag pa'i bstan bcos 'ba' zhig smra ba lta bu'o/_/sgra rtag pa dang /_mi rtag pa zhes rnam par rtsod pa la mtshan nyid bcu gnyis rgyas par [#]bstan bcos rtsom pa po rgyal dpog pas dam bcas pa'i de kho na nyid rtag pa nyid kyi rten sgra dang
[\[336a.3\]]bum pa las gang yang rung ba de bum pa gnyis pa dang bcas pa'o zhes bya ba[#]/_dam bca' ba khas blangs nas mtshan nyid bcu gnyis la sogs pa 'chad pa lta bu ste/_'di thams cad blo gros ngan pa rnams kyi nus pa med pa sgrib pa'i thabs la gzu po btang snyoms su bya ba mi
[\[336a.4\]]rigs so/_/de kho na nyid brtag [#]pa la ni dor thabs la sogs pa rjes su 'brang bar bya ba ma yin pa'i phyir dang /_g.yo sgyu dang gzhan [#]la brten pa dang dam pa'i sbyor ba la sogs pa dag ni rigs pa ma yin pa nyid kyi phyir ro/_/gal te zlos gar mkhan la sogs pa brjod pa na/_
[\[336a.5\]]don gzhan khong du chud pa'i phyir pham par 'gyur ro zhe na/gzhan shes par 'dod pa ma yin pa'i khyad par brjod pa las kyang ci'i phyir mi 'gyur/_de yang 'ga' zhig brjod par 'dod pa'i bsgrub par bya ba'i chos grub pa la med na/_med pa nyid ma yin te/_ji ltar rgyu dang rkyen
[\[336a.6\]]gyis gzhan gyi dbang gi mtshan nyid can gyi 'du byed kyi sdug bsngal nyid du grub pa med par mi rtag pa nyid du grub pa ma yin no/_/de ltar na yang dngos po'i chos logs shig tu ma smras su zin kyang [#]/_bsgrub par bya ba'i chos kyi nang du 'dus pa'i phyir dang /_phyogs
[\[336a.7\]]nyid du byas pa nyid yin pas/_logs shig tu 'di nye bar 'god pa'am/_bshad pa ma yin no/_/de'i phyir rnam pa de lta bu yang de'i tshe phyir rgol bas shes par 'dod pa'i don ma yin pa/_dam bcas pa dngos po gzhan nye bar 'god pa dang 'chad pa ni don gzhan go bar
[\[336b\]]
[\[336b.1\]]byed pa yin pa'i phyir tshar bcad pa'i gnas nyid yin pa de bas na shes par 'dod pa'i chos [#]tsam kho na sgrub par byed pa'i yan lag tu brjod kyi zhar la 'ongs pa khas blang bar [#]mi bya ste/_de khas len na ni shin tu thal bar 'gyur ba'i phyir ro/_/de ltar sgrub par byed pa'i yan lag mi
[\[336b.2\]]brjod pa'i rgol ba ni tshar bcad pa'i gnas yin na[#]/_/phyir rgol bas de'i dngos po go bar byas na 'gyur gyi/_gzhan du na gnyis po gcig kyang rgyal ba dang pham par mi 'gyur ro/_/phyir rgol bskyon mi brjod pa ni tshar bcad pa'i gnas yin no/_/rgol bas sgrub par byed pa
[\[336b.3\]]rab tu sbyor ba la/_phyogs phyi ma khas blangs pa'i yul gang la gang gi tshe phyir rgol ba skyon mi brjod pa de'i tshe pham par brjod par bya'o/_/sgrub par byed pa'i skyon yang ma tshang ba nyid dang /_ma grub pa dang /_ma nges pa nyid dang /_rgol ba sgrub par byed pa nyid du 'dod pa'i don las bzlog
[\[336b.4\]]ba'i sgrub par [#]byed pa dang /_dpe'i [#]skyon de dag mi brjod pa ste/_mi ston cing [#]gzhan rnams la go bar mi byed pa'i phyir rgol ba ni pham pa'i rten yin no/_/de yang sgrub par byed pa la skyon med pa nyid kyi phyir dang /_skyon dang bcas pa nyid yin na yang /_phyir rgol bas skyon ma bstan na pham [#]
[\[336b.5\]]pa'i rnam par gzhag pa rigs [#]pa ma yin te/_de dag [#]nyid phan tshun nus pa nye bar 'joms [#]pa la ltos nas rgyal pa dang pham par rnam par 'jog par byed pa'i phyir ro/_/sgrub par byed pa ltar snang ba 'ba' zhig las kyang yod pa rtogs pa med pa'i phyir rab tu ston par byed pa ma yin pa'i rgyal
[\[336b.6\]]ba yang yod pa nyid ma yin zhing /_de kho na nyid dpyod pa la ni tshig gi dor [#]thabs kyi tha snyad cung zad kyang med do/_/gang gi tshe de ltar yin [#]ci'i phyir pham pa ma yin/_de kho na nyid grub pa las nyams pa'i phyir ro zhe na/_ma yin te sun ma phyung ba'i phyir ro[#]/_/sun phyung ba na de bzhin [#]gyis
[\[336b.7\]]pham pa yin zhing ma grub pa tsam nyid ma yin te/_phyir rgol ba la ltos pa'i phyir ro/_/sgrub pa nyid med pa ni/_sgrub par byed pa'i dngos po nyid med pa ste/_phyir rgol ba med kyang yod pa'i phyir dang /_phyir rgol bas kyang de sun 'byin par [#]nus pa'i phyir dang /_pham pa ma byung ba'i phyir
[\[337a\]]
[\[337a.1\]]pham pa ma yin no/_/de'i phyir sgrub par byed pa nus pa med par brjod pa yang gzhan gyis de ltar gyur pa ma bstan pa ni pham pa [#]yin par brjod par bya'o/_/gal te g.yo sgyu'i tha snyad yin na yang rgyal bar 'dod pa rnams kyi rtsod pa yin no zhe nam yin te/_skye bo ngan
[\[337a.2\]]ba'i log par rtogs pa la brten nas dam pa dag gi bstan bcos la mi 'jug pa'i phyir ro/_/gzhan rjes su 'dzin pa la 'jug pa brdzun smra ba dang /_dam [#]pa dang /_bdag bstod cing gzhan la smod pa la sogs pa yang dag pa ma yin pa'i tha snyad ston par mi byed do/_/gzhan la smod pa'i sgo
[\[337a.3\]]nas rnyed pa dang /_bkur sti dang /_tshigs su bcad pa dang /_nye bar mtshon pa'i dam pa dag gi spyod pa ma yin te/_dam pas [#]bsngags pa rnams kyi bstan bcos byed pa'i tshogs kyi nang na 'dug pa dag la ni/_de ltar 'jug pa dag la gnang ba gsol pa'i sgo nas srog chags rnams
[\[337a.4\]]nye bar gdung bar byed pa/_dam pas bsngags pa ma yin pa rigs pa ma yin zhing /_dam pa rnams ni rnyed pa la sogs pa nye bar bsags pa'i [#]phyir rigs pa'i bstan bcos byed par mi 'gyur ro/_/de'i phyir rigs pas byed pa ma yin pa 'ba' zhig rgyal bar 'dod pa dag gi [#]rtsod pa
[\[337a.5\]]yin no zhes bya'o[#]/_/dam pa gzhan rjes su 'dzin pas [#]'jug pa dag ni log par rtogs pa dag gis khong du chud par byed pa na/_yang dag pa'i sgrub par byed pa brjod pa'am/_yang dag pa'i skyon brjod pa'i sgo nas/_rigs pa'i rjes su 'jug par 'gyur te/_dbang po'i
[\[337a.6\]]mngon sum nyid du go la bya ba'i phyir ro/_/de ltar na dam pa rigs pa'i rjes su 'brang ba'i rtsod pa'o/_/gang gi tshe rigs pas bstan pa na de kho na'i don rtogs par 'dod na/_des rtogs te/_de rtogs pa med pa gzhan gyis kyang mi rtogs pa ma yin no/_/gal te de kho na nyid bsrung
[\[337a.7\]]ba'i [#]don du dam pa rnams kyang rgyal bar 'dod pa rgyu la sogs pa dag gis tshar gcad [#]par bya ba yin no zhe na/_ma yin te khu tshur dang /_thal lcag dang /_mtshon chas bsnun pa dang /_me la sogs pa dag gis kyang zhes brjod par bya na/_'di de kho na nyid [#]bsrung ba'i thabs dam
[\[337b\]]
[\[337b.1\]]pa ma yin te/_dam pa rnams kyis sgrub [#]par byed pa rab tu ston par byed pa dang sgrub par byed pa ltar snang ba sun 'byin par byed pa ni de kho na nyid bsrung ba'i thabs yin no/_/de med par brdzun pa [#]dang /_dam pa dang /_gzhan gdung bar byed pa brjod du zin kyang /_de kho na nyid rab tu gnas pa
[\[337b.2\]]med pa'i phyir ro/_/rnam pa gzhan du mkhas pa dag la rigs pa ston pa dag ni rab tu gnas pa yin pa'i phyir ro/_/de'i phyir rgol bas gzhan rjes su gzung ba'i phyir/_de kho na nyid rab tu ston pa ni rgyal ba yin la/_yang dag pa'i skyon brjod pa'i sgo nas log pa'i 'jug pa ldog
[\[337b.3\]]pa ni phyir rgol ba rgyal ba yin no/_/yang na sgrub par byed pa la skyon ma yin pa brjod pa gang yin pa de yang /_rgol bas sgrub par byed pa nyid du 'dod pa'i don grub pa la gnod pa med pa'i phyir ro/_/de rjod [#]par byed pa'i phyir rgol ba tshar gcad pa'i rten yin te/_log pa'i lan rjod par
[\[337b.4\]]byed pa'i phyir ro/_/dper na rgol ba'i chos bsgrub par bya ba nyid du 'dod pa ma yin pa yang bstan bcos khas blangs pa'i phyir bsgrub par bya ba yin no zhes bya ba de bzlog pa'i sgo nas 'gal ba brjod pa yin no/_/bdag med do zhes bya ba'i dam bca' ba'i tshig [#]'gal ba yin no zhes bya
[\[337b.5\]]ba dam bca' ba'i skyon brjod pa'o/_/brtsal [#]ma thag tu byung ba nyid kyi phyir zhes bya ba'i gtan tshigs chos can gyi bye brag nyid yin pa'i phyir dam bcas pa'i skyon gyi phyogs gcig yin no zhes bya ba ni ma grub pa nyid rjod [#]par byed pa lta bu ste sgrub byed dang chos mthun pa la sogs pa thams cad
[\[337b.6\]]du lan ltar snang ba yin no/_/de lta bu la sogs pa skyon ltar snang ba brjod pa ni skyon mi brjod pa'o/_/rgol bas de'i skyon ltar snang ba brjod pa nyid du rab tu ston pa ni/_phyir rgol ba pham par brjod par bya ste/_phyogs snga ma'i sgrub par byed pa skyon med pa nyid la'o/_/skyon dang ldan pa yin na yang
[\[337b.7\]]sgrub par byed pa la gnyi ga las gcig kyang rgyal ba dang pham pa dag ma yin te/_de kho na nyid khong du chud par byed pa med pa nyid kyi phyir dang /_skyon brjod pa [#]med pa nyid kyi phyir ro/_/gnyen po'i phyogs med cing rang gi phyogs grub par byas pa dag ni rgyal ba yin par 'gyur ro/_/de'i phyir shes
[\[338a\]]
[\[338a.1\]]par 'dod pas rang gi phyogs sgrub pa dang /_gzhan gyi phyogs sun dbyung bar bya'o/_/rgol bas skyon med pa'i sgrub par byed pa brjod pa la/_phyir rgol bas skyon lta bur snang bar [#]brjod na sun 'byin pa ltar snang ba nyid brjod pa'i phyir rgyal ba dang pham pa dag yin gyi rnam
[\[338a.2\]]pa gzhan du ni mi 'gyur ro/_/dngos po'i de kho na nyid brjod du zin kyang gnyen po'i phyogs kyis sun dbyung ba'i sgo nas de kho na [#]bstan par mi nus pa'i phyir/_phyir rgol ba yang 'dir rgyal bar 'gyur ba ma yin te dngos po log par ston par byed pa'i phyir ro/_/gzhan ni mi rigs phyir mi 'dod/_/gang du 'dir
[\[338a.3\]]ji skad bshad pa'i tshar bcad pa'i gnas kyi mtshan nyid med pa gang yin pa de ni tshar bcad pa'i gnas nyid du rigs [#]pa ma yin pa'i phyir/_kho bo cag gis ma bstan to zhes smras pa yin no/_/de la mi mthun pa'i dpe'i chos rang gi dpe la khas len na dam bca' ba la gnod pa yin te/_
[\[338a.4\]]tshar bcad pa'i gnas yin no zhes bya ba [#]'di la 'grel pa byed pa'i bsam pa sun phyung nas/_rnam 'grel byed pa la gnas pa'i phyogs la smras pa de nyid bstan par bya'o/_/mi mthun pa'i dpe'i chos gang yin pa de gang gi tshe rang gi dpe la khas len par byed pa de'i tshe/_tshar gcad [#]par bya ba yin
[\[338a.5\]]par [#]brjod do/_/de la mthong ba yang de yin la/_/mthar yang rnam par gnas pa yin pa'i phyir mthong ba'i mtha' ste/_mthong ba'i mtha' ni rang gi phyogs so/_/mi mthun pa'i dpe ni mi mthun pa'i phyogs te/_mi mthun pa'i phyogs kyi chos rang gi phyogs la khas len pa pham
[\[338a.6\]]pa ste/_dper na sgra mi rtag ste/_dbang pos gzung bar bya ba nyid yin pa'i phyir ro zhes smras pa la phyir rgol ba spyi'i sgo nas phyir bzlog [#]pa na/_gal te de tshe spyi dbang pos gzung bar bya ba yin pas/_sgra yang rtag par 'gyur ro zhes bya ba smra ba ni/_dam bca' ba la gnod pa ste/_
[\[338a.7\]]sngar sgra mi rtag pa nyid du dam bca' ba btang ba'i phyir ro/_/'dir dam bcas pa khas blangs pa btang pa'i phyir/_dam bcas pa la gnod pa yin na/_rnam pa 'di lta bu'i sgo nas dam bcas pa btang ba las[#]/_dam bca' [#]la gnod pa [#]yin no zhes bya ba'i khyad par nges pa 'di sus [#]
[\[338b\]]
[\[338b.1\]]byas/_rnam pa gzhan gyi sgo nas kyang gtan tshigs kyi skyon brjod pa la stsogs pa dang srid pa nyid de/_gnyen po'i phyogs sgrub par byed pa brjod pas kyang rang gi phyogs btang ba dang /_gzhan gyi phyogs khas blangs par 'gyur ro/_/'di nyid kyang dam bcas pa la gnod pa'i gtso bo'i
[\[338b.2\]]rgyu mtshan nyid yin no/_/de ltar bstan pas dam bcas pa la gnod par byas pa nyid yin la/_gnod pa yang pham pa'o/_/'di yang spyi rtag ste/_dbang pos gzung bar bya ba yin no zhes bstan pa la/_sgra yang 'gyur ro zhes bya ba 'brel pa [#]nyid de rang bzhin du gnas pa/_rang nyid dbang
[\[338b.3\]]pos gzung bar bya ba nyid yin pa'i phyir/_sgra ni mi rtag ste/_bum pa lta bu [#]zhes smra ba/_gang gis spyi nye bar bstan pa tsam gyis sgo nas sgra rtag pa khong du chud par byed/_spyi rtag pa nyid kyang dbang pos gzung bar bya ba nyid de ni[#]/_bum pa mi rtag pa nyid la yang mthong ba'i phyir the tshom bskyed par
[\[338b.4\]]'gyur gyi/_'di ni mi mthun pa'i phyogs khas blangs pa ma yin no/_/gal te mi shes pa nyid kyi phyir khong du chud pa nyid kyang yin no zhe na/_de ltar yin na yang /_spyi bstan pas ci zhig bya/_'di ltar sgra rtag pa yin par gzung bar bya ste zhes brjod par bya ste/_mi shes pa'i rtogs pa
[\[338b.5\]]dag la ni/_rnam par dpyod pa med pa'i phyir ro/_/rtag par spyi nye bar bstan pa'i sgo nas/_de'i chos sgra la khong du chud par byed pa ste/_gnyen po'i phyogs khas blangs par mi 'gyur ro/_/sgra mi rtag ces bya ba brjod pa la/_sgra rtag go zhes bya ba gnyen po'i phyogs kyi gtso bor 'gyur ba yin
[\[338b.6\]]gyi/_spyi rtag pa yin no zhes bya ba ni ma yin no/_/de'i phyir dbang pos gzung bar bya ba nyid ni/_rtag pa dang mi rtag pa'i phyogs la 'jug pas 'khrul pa'i phyir ro/_/sgrub par byed pa'i yan lag ma yin pa khas len pa tshar bcad pa'i gnas yin gyi/_mi mthun pa'i phyogs khas len pa ni/_ma
[\[338b.7\]]yin te/_rnam pa 'dis ni dam bcas pa la gnod pa yin pa'i phyir ro/_/dam bcas pa'i [#]don bkag pa la/_chos rnam par brtags nas de'i don ston pa ni/_dam bcas pa gzhan no/_/dam bcas pa nyid kyi don ni sgra mi rtag ste/_dbang pos gzung bar bya ba yin pa'i phyir zhes bya ba'i gtan
[\[339a\]]
[\[339a.1\]]tshigs de nyid 'khrul par bstan nas/_dgag pa byas pa la chos kyi bye brag rnam par brtags nas/_spyi dang bum pa dag ni thams cad du 'gro [#]dang thams cad du 'gro ba nyid ma yin pa'i chos rnam par brtags pa'i sgo nas dam bcas pa gzhan byed de/_dper
[\[339a.2\]]na bum pa thams cad [#]'gro ba ma yin pa de bzhin du sgra dang thams cad du [#]'gro ba ma yin pas mi rtag pa zhes pa'o/_/de ni dam bcas pa gzhan zhes bya ba tshar bcad pa'i gnas yin te/_sgrub par byed pa'i nus pa yongs su mi shes pa'i phyir ro/_/de ni dam bcas pa sgra mi rtag ces
[\[339a.3\]]bya ba dam bcas pa sgrub pa'i phyir/_sgra ni thams cad du 'gro ba ma yin pa zhes bya ba dam bcas pa phyi ma [#]de'i don ston pa zhes bya ba smras pa yin te/_sngar bstan pa'i bsgrub par bya bsgrub pa'i don gyis dam bcas pa ston pa ni/_de'i don ston pa yin te/_dam bcas pa dam bca' [#]
[\[339a.4\]]gzhan gyi sgrub par byed pa nus pa ma yin pa ni tshar bcad pa'i gnas yin no zhe na/_'dir yang de skad du smras pas dam bcas pa gzhan/_sngar dam bcas pa sgrub pa'i phyir ro/_/bstan par 'gyur ba ma yin gyi/_/'on kyang gtan tshigs khyad par du byed pa yin te/_dbang pos
[\[339a.5\]]gzung bar bya ba'i gtan tshigs spyi la 'jug pas 'khrul par brjod pa la thams cad du 'gro ba ma yin te/_dbang pos gzung bar bya ba nyid yin pa'i phyir zhes bya ba ni gtan tshigs khyad par byed pa khas blangs pas 'khrul pa spangs pa yin gyi/_dam bcas pa gzhan yang smras pa
[\[339a.6\]]ma yin te/_thams cad du 'gro ba ma yin pa ni sgra la grub pa'i phyir dang /_dam bca' ba yang bsgrub bya bstan pa'i phyir ro/_/gang yang sngar dam bcas pa bsgrub [#]pa'i phyir/_phyis kyi dam bcas pa smras pa yin no zhes dam bcas pa bstan pa de yang rigs pa ma yin te [#]dam
[\[339a.7\]]bcas pas sgrub par byed pa'i phyir zhes bya ba brjod pa yis/_dam bcas pa gzhan du 'gyur ba ma yin gyi/_'on kyang gtan tshigs la sogs pa gzhan du bsgrub par bya ba [#]pa'i ched du khas blangs pa'i phyir/_sgrub par byed pa bstan par 'gyur gyi/_bsgrub par bya ba bstan pa
[\[339b\]]
[\[339b.1\]]ni ma yin no/_/dper brjod pa dang chos mthun pa nyid la sogs pa'i gtan tshigs kyi mtshan nyid thams cad du 'gro ba nyid ma yin pa la yod pa'i phyir dang /_thams cad du 'gro ba ma yin pa gtan tshigs nyid du rigs kyi/_dam bca' ba nyid du ma yin no/_/shin du yang dam bcas
[\[339b.2\]]pa dam bcas pas sgrub pa'i ched du smras pa yin no zhes bya ba 'di [#]'brel pa med pa nyid do/_/gang gis sngar dam bcas pa smras nas/_gtan tshigs dang dpe la sogs pa dag brjod ces pa gang yin [#]pa des rnam pa 'ga' zhig gis sgrub par byed pa'i go rims shes pa yin na nang gi
[\[339b.3\]]dbang po nyams pa med par dam bcas pa kho na/_dam bcas pa sgrub par byed pa'i ched du khas blangs pa'i sgo nas 'dir dam bcas pa tsam gyis grub par 'dod pa de'i phyir dang por gtan tshigs smra bar bya ba ma yin te/_de lta bu'i rnam par 'brel pa [#]yongs su bgrang bar mi nus pa
[\[339b.4\]]nyid kyi phyir/_dam bcas pa gzhan rjod par byed pa la dam bcas pa gzhan mtshan nyid nges pa'i 'brel pa med pa nyid de/_tshar bcad pa'i gnas yin no zhes pa yang /_rigs pa med par rjod [#]byed pa tshar bcad pa'i gnas yin zhes bya ba rnam pa de lta bu'i mtshan nyid gcig brjod par bya'i/_
[\[339b.5\]]mkhas pa'i rgol ba dag ni de lta bu'i rnam pa'i tha snyad 'ga' zhig kyang sngar ma mthong ba gang gis de'i don rtsol bas byed/_byis pa'i brjod pa la brten nas kyang bstan bcos la 'jug par mi 'gyur la/_'jug na yang mthar thug pa med de/_de dag la mthar thug pa med pa nyid kyi
[\[339b.6\]]phyir ro/_/mkhas pa dag gis kyang shin tu rnam par dpyad pa ma byas pa'i phyir/_ma grub pa la sogs pa rjod par byed pa zhes bya ba mthong zhing tha snyad du byed de tha snyad kyang mthong ba'i phyir de 'dra ba'i pham pa'i rten du rnam par 'jog par byed do/_/de'i phyir 'dir [#]rgol ba'i 'dod pa ldog pa gang gi [#]tshe
[\[339b.7\]]gzhan ma nges pa nyid du brjod par 'gyur ba de'i tshe sgrub par byed pa'i yan lag ma yin pa ma nges pa rjod [#]par byed pa'i phyir rgol ba tshar bcad pa'i gnas yin no/_/gal te phyir rgol bas spyi yod pa dang /_dbang pos gzung bar [#]bya ba yin pa dang /_rtag par tshad mas [#]sgrub par nus na
[\[340a\]]
[\[340a.1\]]'gyur ro/_/tshad ma ma yin pa'i bstan bcos la brten nas khas len pa'i don de dag tshad mas ma bstan pa/_yang dag pa'i skyon brjod pa med pas 'ga' zhig pham pa ma yin te/_khas blangs pa tsam gyis dngos po grub pa yang med pa'i phyir dang /_phyir rgol ba'i skyon ma
[\[340a.2\]]bstan pa nyid kyi phyir ro/_/tshad mas ma bsgrubs [#]pa'i sgrub par byed pa rjod pa las rgyal bar yang mi 'gyur ro/_/rgol ba'i 'dod pa'i don ma log na yang skyon 'ga' yang med do[#]/_khyad par brjod pa'i sgo nas gtan tshigs nus pa nye bar ma bsgrubs pa'i phyir ro[#]/_/dam bca' ba dang gtan
[\[340a.3\]]tshigs 'gal ba ni/_dam bca' ba dang 'gal ba ste/_dper na yon tan las ma rtogs pa'i rdzas zhes bya ba ni dam bca' ba'o/_/gzugs la sogs pa las don mi dmigs pa'i phyir ro zhes bya ba ni gtan tshigs yin te/_de ni 'dir dam bca' ba dang gtan tshigs dag tu 'gal ba'o/_/
[\[340a.4\]]de nyid kyis ni dam bcas pa dang 'gal ba yang bstan te/_gang la dam bca' ba rang gi tshig dang 'gal bar 'gyur ba ni dper na dge sbyong ma sbrum ma'am/_bdag med do zhes bya ba lta bu'o/_/gtan tshigs la 'gal ba yang /_gang la dam bcas pa [#]gtan tshigs la gnod pa
[\[340a.5\]]ni dper na thams cad tha dad pa yin te/_tshogs pa la dngos po'i sgra sbyor ba'i phyir ro zhes bya ba lta bu'o/_/de dag gis ni dam bca' ba dang dpe'i 'gal ba dang /_gtan tshigs dang dpe la sogs pa'i 'gal ba dang /_tshad ma'i 'gal ba dam bca' ba dang gtan tshigs dag la
[\[340a.6\]]yang brjod par bya'o/_/gzhan gyi phyogs la ba lang nyid la stsogs pa rang la grub pa'i sgo nas ma nges par bstan pa'i phyir 'gal ba ste/_gzhan gyi phyogs la rang la grub pa'i ba lang nyid la [#]sogs pas 'khrul par brjod pa gang yin pa de ni [#]'gal ba yin par rig par bya'o/_/rang gi
[\[340a.7\]]phyogs la ltos pa med pa yang ste/[ #]gang rang gi phyogs la ltos pa med par yang gtan tshigs sbyor ba ste/_sgra mi rtag ste dbang pos gzung bar bya ba nyid yin pa'i phyir ro zhes bya ba la/_de'i rang la grub pa ba lang nyid la sogs pa mi rtag pa dang 'gal ba'i phyir 'gal ba yin
[\[340b\]]
[\[340b.1\]]zhing gnyi ga'i phyogs kyis khas blangs pa yin na ni ma nges pa yin te/_gang gnyi ga'i phyogs kyis [#]khas blangs pa'i dngos po yin pa de'i phyir ma nges par brjod do/_/'dir yang dam bcas pa la sgrub par byed pa'i tshig sbyor ba bkag [#]pa'i phyir ro/_/de rten nam des byas pa'i gtan
[\[340b.2\]]tshigs dang dpe dag la 'gal ba med pas dam bca' ba dang gtan tshigs dag 'gal ba zhes bya ba'i tshar bcad pa'i gnas cung zad kyang yod pa ma yin no/_/gal te de ltar ni 'gyur ba [#]sbyor ba med du zin kyang [#]go bar bya ba yin na [#]dam bca' ba dang /_gtan tshigs dang 'gal bar
[\[340b.3\]]'gyur te/_dper na gzugs la sogs pa dag las don gzhan rdzas ma dmigs pa gang yin pa de ni/_yon tan las tha dad pa gzugs la sogs pa dag las don gzhan rdzas ma [#]dmigs so zhes bstan zin kyang bsgrub par bya ba dang sgrub par byed pa dag 'gal ba nyid du khong du
[\[340b.4\]]chud par 'gyur te/_de las don gzhan mi dmigs pa dang /_de tha dad pa yin no zhes bya bar ji ltar 'gyur zhe na/_bden mod kyi gal te gtan tshigs kyi [#]bsgrub par bya ba'i chos las bzlog pa sgrub par byed pa na 'gal bar 'gyur te/_'di ltar dmigs pa'i rigs byar gyur pa
[\[340b.5\]]nyid kyis/_rdzas yod pa nyid khas blangs pa gzugs la sogs pa'i snang ba las tha dad pa rang gi snang ba mi dmigs pa de ni/_de las tha dad pa yod pa ma yin te/_tha dad pa 'dod pa las bzlog [#]pa sgrub par byed pa'i phyir dang /_'gal ba'i gtan tshigs su kho bo cag gis smras
[\[340b.6\]]pa nyid kyi phyir/_'di ltar dam bca' ba [#]dang /_gtan tshigs kyi 'gal ba de lta bu 'dod na/_'di tshar bcad pa'i gnas su 'gyur ro/_/yang na dmigs pa'i rig byar gyur pa mi [#]'dod pa de'i tshe/_dam bca' [#]dang gtan tshigs 'gal ba cung zad kyang yod pa ma yin te/_tha dad
[\[340b.7\]]pa dag kyang dngos po 'ga' zhig las bskal ba dag tha dad pas mi dmigs pa yang tha dad pa'i dngos po nyid kyi phyir ro/_/gang de skad du dam bca' ba rang gi tshig dang 'gal ba yang 'di nyid dam bca' ba dang 'gal ba yin no zhes bstan pa/_de la 'di nyid tshar bcad pa'i
[\[341a\]]
[\[341a.1\]]rten du gyur pa yin te sgrub pa'i yan lag ma yin pa dam bca' sgrub par byed pa'i tshig gi sbyor ba'o/_/'gal ba med de de'i rten nyid yin pa'i phyir ro/_/gal te de [#]dam bca' [#]la ma ltos par yang 'gal ba yin na rten
[\[341a.2\]]du yang 'gyur ro/_/dam bca' ba'i rten nyid gang yin pa de yang /_sbyor ba byas pa de nyid kyis pham pa skyes te/_skabs su bab pa nye bar bsdu ba'i mtha' yin pa'i phyir ro[#]/_/'gal ba brjod pa don med pa can nyid yin te/_pham pa la pham pa med pa'i phyir thal bar byas
[\[341a.3\]]pa rab tu sbyor ba bzhin no/_/gang du gang zhig rnam par dpyad pa'i zhar la bsgrub par bya ba gcig la gtan tshigs mang po brjod pa dag ni/_rnam par rtog pa'i sgo nas de bsgrub par bya ba sgrub pa'i ched du 'jug pa'i phyir nus pa yin te/_rnam pa gzhan du na gnyis po don med
[\[341a.4\]]pa'i phyir ro[#]/_/gal te de la yang sbyor ba gcig med par [#]gzhan du yang mi 'gyur ba de'i tshe/_gnyis pa sgrub par byed pa 'ga' zhig kyang yod pa ma yin te/_khong du ma chud pa bstan pa med pa'i phyir ro/_/de'i phyir dam bca' ba dang rang gi tshig dang 'gal ba zhes bya ba'i
[\[341a.5\]]tshar bcad pa'i gnas 'ga' yang yod pa ma yin no/_/bdag med do zhes bya ba de la yang 'gal ba yod pa ma yin te/_med do zhes bya ba'i bdag gi sgra'i don dngos po nye bar len pa nyid bkag pa'i phyir ro/_/sgra'i don 'gegs na ni 'gal bar 'gyur na/_rang gi
[\[341a.6\]]mtshan nyid sgra'i don yang ma yin no/_/gang yang dam bcas pas gtan tshigs la gnod pa'i phyir gtan tshigs dang 'gal bar ston te/_dper na thams cad tha dad pa yin te/_tshogs pa la dngos po'i sgra rab tu sbyor ba'i phyir ro zhes bya ba lta bu [#]'di la dam bca'
[\[341a.7\]]ba'i sbyor ba yang med cing gtan tshigs ci yang med na ci yis [#]'gal bar 'gyur/_'on kyang bstan pa'i don nye bar bshad pa'i sgo nas nye bar bsdu ba'i tshig ni de yin te/_gtan tshigs gzhan dag nyid kyis sgra ni khyad par can gcig par [#]rjod par byed pa ma yin pa dang /_
[\[341b\]]
[\[341b.1\]]sna tshogs pa'i don gyi spyi brjod par yang bstan pas/_sgra'i don thams cad sna tshogs pa'i ngo bo nyid kyis dngos po gcig gi rang bzhin med par bstan nas 'ga' zhig la brten nas thams cad tha dad pa yin no [#]zhes smras so/_/de dag gis ni 'gal ba bsal ba'o/_/gzhan
[\[341b.2\]]yang dpe nye bar ston pa yang yin te/_dper na sgra ni mi rtag ste/_byas pa dag ni mi rtag pa'i phyir ro zhes bya ba lta bu'o/_/don 'ga' zhig la log par rtogs pa la don sna tshogs pa'i spyi rab tu grags pa'i sgra sbyor ba nye bar bstan nas/_log par rtogs pa'i gnas bstan nas
[\[341b.3\]]spyir thams cad tha dad pa yin no zhes bya ba mjug sdud par byed do/_/gal te dpe'i sbyor ba spyi'i [#]phyir drang po kho nar de'i sbyor ba'i go rims bzhin du mi sbyor ba dang /_log par rtogs pa'i yul yang mi ston zhes na/_ma yin te bsdus nas bstan pa'i phyir dang /_sgrub par byed pa'i
[\[341b.4\]]tshig nyid ma yin pa'i yang phyir ro/_/de nyid kyi phyir dam bca' bas gtan tshigs la [#]gnod pa med pa dang /_gcig nyid ni cung zad kyang med do zhes 'ga' zhig smra ba na/_de bsdus pa'i rang bzhin gyi tshogs pa gcig mi 'dod na/_gang gis na 'gal bar 'gyur/_gang yang
[\[341b.5\]]drug gis cig car sbyar ba la stsogs pas [#]rdul phra rab tha dad smra ba yin te/_de'i gcig tshogs pa'i rang bzhin du bsgrub [#]par 'dod pa ma yin gyi/_'on kyang dngos po'i rang bzhin med pa nyid la gcig dang du ma dgag pa'i phyir ro/_/de'i phyir de yang de'i tshogs pa 'dod
[\[341b.6\]]pa ma yin zhing /_de la sgra yang ma yin pa'i phyir 'gal ba med do/_/'di sngar gyi dam bca' dang gtan tshigs 'gal ba las tha dad pa med na gang gis tha dad par brjod/_gal te der ni gtan tshigs dang /_dam bca' ba la gnod pa yin no/_/'dir dam bca' ba dang gtan tshigs
[\[341b.7\]]la yin pas tha dad pa yod do zhe na/_don la 'gal ba yod na ni gtan tshigs dang /_dam bca' ba dag gnod byed kyi dngos por 'gyur na/_don 'gal ba de yang gnyis [#]la brten pa'i phyir ro/_/gnyi ga la yang phan tshun gnod byed yin te/_don gcig yod na don gzhan med pa'i phyir
[\[342a\]]
[\[342a.1\]]ro/_/de la gtan tshigs dang dam bca' ba dag gis 'gal ba'i dpe brjod pa/_lhan cig gam tha dad pa dag la don tha dad pa ni cung zad med do/_/gzhan yang 'di la 'gal ba dang mi 'gal ba sems pa yod pa ma yin te/_gtan tshigs kyi sbyor ba yod
[\[342a.2\]]na [#]rten tha dad pa nyid kyi phyir/_ma grub pa zhes bya ba gtan tshigs ma grub pa nyid ni 'dir tshar bcad pa'i gnas yin no/_/de nges par brjod par 'gyur ba nyid de'i chos gzhan gyis chos de nyid rtogs par bstan [#]pas pham pa 'dren par byed do/_/pham pa de la de'i don dang 'gal ba'i dpyod pa cung
[\[342a.3\]]zhig kyang [#]yod pa ma yin no/_/gzhan yang thams cad du dam bca' ba dang /_gtan tshigs kyi 'gal ba 'dir 'gyur na/_gtan tshigs kyi skyon gyi [#]rigs rnam pa gnyis po 'gal ba nyid dang ma grub pa de las mi 'da'o/_/chos can la yod pa'i gtan tshigs 'gal ba grub pa des/_bsgrub
[\[342a.4\]]par bya ba'i chos bzlog pa yin te/_dam [#]bca' ba'i don dang 'gal ba'i phyir ro/_/bsgrub [#]pa nyid kyang chos can la dam bca' ba'i don grub na gcig de la [#]'gal ba'i rang bzhin dag mi srid pa'i phyir ro/_/rnam pa gzhan ltar na ni 'gal ba yod pa ma yin no/_/gal te chos can [#]rang
[\[342a.5\]]bzhin ma grub pa la gtan tshigs dang dam bcas pa [#]brjod pa dag la 'gal ba yod pa yin no zhe na/chos can la tshad ma dang 'brel ba med na yang /_gnyi ga the tshom du gyur pa de ltar na yang /_chos can la gtan tshigs yod par the tshom za ba'i ma grub pa nyid kyang [#]gtan
[\[342a.6\]]tshigs kyi skyon ma [#]yin no/_/ma grub pa dang 'gal ba dag las gzhan dam bcas pa [#]gtan tshigs 'gal ba zhes bya ba'i pham pa'i rgyu yod pa ma yin no/_/ma grub pa dang 'gal ba ni[#]/_gtan tshigs ltar sdang [#]bar brjod pa nyid du bstan pa'i phyir/_dam bcas pa [#]
[\[342a.7\]]dang gtan tshigs kyi 'gal ba tha dad du brjod par mi bya'o/_/gal te 'gal ba gnyi ga la brten [#]pa yin pa de'i phyir/_smra bar 'dod pas cig shos ston par 'dod pa yin zhe na/_dam bca' ba dang gtan tshigs 'gal ba zhes bya ba/_dam bca' ba dang gtan tshigs la
[\[342b\]]
[\[342b.1\]]brten pa gnyi ga la yang brten par 'gyur ba de ni bden te/_de la gang gi tshe dam bca' ba dang 'gal bar 'dod pa de'i tshe[#]/_gtan tshigs 'gal ba zhes bya'o/_/de bas na dam bca' ba dang 'gal ba dang gtan tshigs 'gal ba yin no zhes bya ba'i skyon med par brjod
[\[342b.2\]]par bya'o/_/de la gtan tshigs [#]dpe ni/_sgra rtag ste skye ba'i chos can yin pa'i phyir ro zhes bya ba dang /_dam bca' ba dang 'gal ba ni bdag med ces bya ba dang /_dam bca' ba dang gtan tshigs phan tshun 'gal ba'i dpe ni/_yon tan las tha dad pa zhes bya ba la
[\[342b.3\]]sogs pa dang /_dam bcas pa gtan tshigs la 'gal ba'i dpe ni dngos po gcig yod pa ma yin no zhes bya ba la sogs pa lta bu'o zhe na/_ma yin te/_ji skad du sngar bshad pa'i gtan tshigs la ltos pa'i 'gal ba ni/_thams cad la gtan tshigs ltar
[\[342b.4\]]snang ba las ma 'das pa'i phyir ro/_/ltos pa med pa rang nyid 'ba' zhig dam bca' ba dang 'gal bar 'dod pa la/_dam bca' bas gtan tshigs 'gal ba zhes bya ba gtan tshigs smos pa dang 'brel ba med cing /_skye ba'i chos can yin pa'i phyir rtag pa'o zhes bya
[\[342b.5\]]ba 'di la yang gtan tshigs 'gal bar rigs pa ma yin te/_dam bcas pas gtan tshigs la gnod pa ni/_gtan tshigs 'gal ba yin pa [#]yin na/_'dir ni gtan tshigs kyi dam bca' ba la gnod pa'i phyir/_dam bca' ba dang 'gal bar mi rigs so/_/gnyis ka la
[\[342b.6\]]brten pa'i 'gal ba yang /_gnod par bya ba la ltos nas/_'gal bar gzhag pa'i phyir ro/_/ji skad du bshad pa de dag gis kyang bzhad ged [#]pa ri mo 'dri ba'i tshul du dam bca' ba dang dpe 'gal ba la sogs pa yang brjod par bya'o/_/de la yang phyogs su byas pa'i chos bzlog
[\[342b.7\]]pa dang ldan pas dpe la 'gal bar 'gyur na/_'gal ba'i dpe la/_phyogs kyi chos yod cing gzhan dang thun mong du ma gyur pa rab tu bsgrubs pa de'i tshe 'gal ba'i gtan tshigs ltar snang ba yin no/_/rab tu ma bsgrubs [#]pa nyid thun mong du 'jug pa'i nges pa'am/_'jug pa
[\[343a\]]
[\[343a.1\]]med na thun mong dang thun mong ma yin pa'i ma nges pa'o/_/gal te 'gal ba'i dpe la mi 'jug cing ldog pa la [#]'jug pa'i gtan tshigs la/_gtan tshigs kyi skyon cung zad kyang med cing dam bca' ba dang dpe'i 'gal ba cung zad yod pa yin no zhe na/_ma yin te[#]/_
[\[343a.2\]]de yang the tshom za ba'i gtan tshigs nyid ldog pa med pa'i phyir ro/_/dpe dang 'gal ba'i dam bca' ba dang [#]mthun pa'i skyon yin gyi/_chos mi mthun pa'i ni ma yin te/_mngon par 'dod pa nyid yin pa'i phyir ro/_/chos mthun pa nyid can gyi dpe la phyin ci log pa'i chos dang ldan pa ni/_
[\[343a.3\]]dngos po la bsgrub par bya ba la 'khrul ba ma yin pa dang /_gtan tshigs 'khrul ba med pa'i chos nyid ston par mi nus pa'i phyir/_gtan tshigs 'brel pa ma bstan pa las nges pa ma yin te/_de bas na/_dam bca' ba dang dpe'i 'gal ba yang /_gtan tshigs ltar snang ba las 'das
[\[343a.4\]]ba ma yin no/_/gal te rnam pa [#]gnyi ga ltar na yang skyon yod pa yin no zhe na/_ma yin te/_khyad par du bsgrub [#]pa'i yan lag gi go rims [#]kyi nges pa'i rgol ba ni gtan tshigs kyi skyon sngar chags pa'i sgo nas pham pa ni skyon gzhan la ltos pa med pa'i phyir ro/_/dpe dang chos mthun pa nyid
[\[343a.5\]]gtan tshigs kyi mtshan nyid yin la/_'gal ba dpe la yod pa ma yin pas/_sngar bstan pa'i gtan tshigs kyi skyon gyis pham pa yin pa'i phyir/_phyis dpe la ltos pa'i 'gal ba dpyod pa rigs pa ma yin no/_/gtan tshigs kyang dpe dang 'gal ba/_gal te thun mong ma
[\[343a.6\]]yin pa ni gnyi ga la [#]mi 'jug pa dang 'gal ba nyid kyang /_gal te chos mi mthun pa la 'jug na'o/_/gtan tshigs tshad ma dang 'gal ba ni/_dper na mi sreg par byed pa ma yin te/_grang pa'i phyir ro zhes bya ba ma grub pa'i gtan tshigs ltar snang ba'o/_/dam bca' ba dang tshad ma
[\[343a.7\]]'gal ba ni/_rang gi tshig gi sgo nas bshad pa yin no/_/sgrub par byed pa de dag thams cad gtan tshigs ltar snang ba dag gi nang du 'dus pa'i phyir ro/_/gtan tshigs ltar snang ba'i tshig nyid kyi sgo nas bstan to/_/gang yang rgol ba'i lan gzhan gyi phyogs la/_ba lang nyid la sogs pa
[\[343b\]]
[\[343b.1\]]rang la grub pa'i sgo nas ma nges pa de ni/_'brel yod pa nyid ma yin te/_gang gi tshe ba lang nyid la sogs pa rang la grub pa'i sgo nas gzhan la 'khrul bar sgrub par 'dod par 'gyur na/[ #]de rang gi phyogs dang 'gal bar mi 'dod pa'i phyir/_'gal bar rigs pa ma yin no/_/
[\[343b.2\]]gang gi phyir de rang nyid khas len pa'i ba lang nyid la gtan tshigs 'jug pa'i phyir/_the tshom du gyur pa'i bdag nyid kyis rtogs pa med pa de ltar ston par byed do/_/gtan tshigs de yang /_ba lang nyid la sogs pa yod pa'am/_med pa gang yang rung ba sgrub par byed pa'i nus pa
[\[343b.3\]]rab tu ma bsgrubs pa ni[#]/_the tshom gyi rgyu nyid yin pa de'i phyir/_ma nges pa nyid yin la/_nus pa rab tu bsgrubs [#]na ni/_/ba lang nyid la gtan tshigs rab tu mi 'jug pas the tshom med pa nyid yin te/_the tshom rnam pa thams cad du bsal ba'i sgo nas bsgrubs [#]pa'i phyir ro/_/de dag gis [#]rang
[\[343b.4\]]gi phyogs la mi ltos pa'i gtan tshigs kyi sbyor ba ni ma nges pa nyid du bshad pa yin no/_/de yang rang [#]mngon par 'dod pa/_rtag pa ba lang nyid la 'jug pa'i gtan tshigs mi rtag pa nyid du brjod pa na/_sgrub par byed pa'i yan lag bsgrubs [#]pa med pas/_gtan tshigs the tshom za ba
[\[343b.5\]]nyid smras pa yin no/_/gang yang gnyi ga'i phyogs khas len pa'i sgo nas dngos po la ma nges pa brjod [#]par byed pa yin no zhes bstan pa/_de la yang gdon mi za bar gtan tshigs la the tshom za ba'i sgo nas ma nges pa brjod par bya'o/_/de ma bsgrubs [#]pa yin na gzhan la [#]mtshungs pa'i phyir
[\[343b.6\]]gnyi ga la grub pa dang gang yang rung ba la/_ma nges pa nyid yin par khyad par med de/_gang yang dpe ltar snang ba ni gtan tshigs ltar snang ba sngon du 'gro ba can nyid yin pa'i phyir/_de brjod pa nyid kyis bstan pa'i phyir/_logs shig tu tshar bcad pa'i gnas su ma brjod do zhes bstan
[\[343b.7\]]pa/_de yang yan lag gzhan smra bas rigs pa ma yin la/_gang yang gtan tshigs las dpe yan lag logs shig tu smra ba de ni [#]gtan tshigs ltar snang bar bstan pas/_dpe ltar snang ba bstan par rigs pa ma yin te/_de'i tshig gi sgo nas khong du chud par bya ba de bas sgrub
[\[344a\]]
[\[344a.1\]]par byed pa gzhan med par thal bar 'gyur ro[#]/_/dpe ltar snang ba dag_/gtan tshigs ltar snang ba dag gi nang du 'dus na/_dpe yang gtan tshigs kyi nang du 'dus par [#]'gyur ro/_/de ltar na yang dpe logs shig tu sgrub par byed pa'i yan lag tu mi 'gyur
[\[344a.2\]]te/_logs shig tu 'jug pa med pa'i phyir ro/_/dpes bsgrub par bya ba'i don gyi gang yin pa de ni gtan tshigs kyi nang du 'dus pa'i phyir gtan tshigs bsgrubs [#]pas/_dpe logs shig tu bsgrubs [#]pa ni med do/_/gzhan yang rgol ba phyogs snga ma gtan tshigs ltar snang ba 'brel
[\[344a.3\]]pa med pa [#]tshar bcad pa'i gnas su rigs pa ni cung zad kyang yod pa ma yin pa'i phyir/_gtan tshigs ltar snang ba de dang 'brel pa thams cad tshig gi sgo nas bstan pas logs shig tu bshad par bya ba ma yin no/_/don gzhan go bar byed pa la sogs pa [#]gtan tshigs la nus pa
[\[344a.4\]]med pa nyid yod pa'i phyir ro/_/'ga' zhig gtan tshigs la nus pa nyid kyang [#]/_bsgrub par bya ba la don gzhan khong du chud pa rtsom [#]par mi byed de/_nus pa med pa'i log pa'i 'jug pa yin pa'i phyir ro/_/phyogs dgag pa la dam bca' ba'i don sel ba ni/_dam bca' ba'i
[\[344a.5\]]don sel ba ste/_gang gi dam bca' ba'i don ni sgra mi rtag pa ste/_dbang pos gzung bar bya ba nyid yin pa'i phyir zhes bya ba/_spyi la 'jug pas 'khrul par bstan pas dgag pa bya ba [#]la/_su zhig 'di ltar mi rtag par smra zhes nas/_yongs su dor bar byed pa de'i dam
[\[344a.6\]]bca' ba bsal ba de ni tshar gcad [#]pa'i gnas ma [#]yin no/_/'dir yang gang gi tshe gtan tshigs 'khrul pa brjod pas kyang mthun pa'i phyogs yongs su btang [#]ba ma yin nam/_ci'i phyir tshar bcad pa'i gnas ma yin/_gal te gtan tshigs ltar snang ba brjod pas tshar
[\[344a.7\]]bcad pa'i gnas yin no zhe na/_'dir da [#]ni dam bca' ba bsal ba'i lan la ltos pas ci zhig bya/_de'i de nyid thog mar tshar bcad pa'i gnas yin pa'i phyir/_gzhan yongs su bgrang [#]mi nus shing /_rmongs pa rab tu smra ba'i byed pa nye bar 'dod pa dag gis ci de lta bu byed pa ni
[\[344b\]]
[\[344b.1\]]shin tu thal bar 'gyur te/_phyogs bkag pa la mi smra bar gyur [#]na/_mi smra ba zhes bya ba tshar bcad pa'i gnas dang /_bros par gyur pa la/_rab tu bros pa zhes bya ba'i tshar gcad [#]pa'i gnas su 'gyur ro zhes bya ba de lta bu la sogs pa yang brjod par 'gyur te/_de'i phyir 'di yang
[\[344b.2\]]'brel pa med pa'o/_/gtan tshigs khyad par med pa bkag pa bstan nas/_khyad par 'dod pa nyid ni gtan tshigs gzhan yin te/_dper na gsal ba 'di dag ni rang bzhin gcig pa [#]yin la/_tshad yod pa'i phyir te/_'di lta bu'i 'khrul ba sun dbyung ba la [#]gnas pas
[\[344b.3\]]smras pa/_rang bzhin gcig dang 'brel ba'i yongs su gyur pa'i tshad mthong ba'i phyir ro/_/'ji ba'i rang bzhin can gyi kham phor la sogs pa dag la [#]tshad mthong ba'i phyir[#]/_bde [#]dang sdug bsngal dang /_ma rig pa dang 'brel ba'i rang bzhin gcig dang 'brel pa yongs su
[\[344b.4\]]'gyur ba'i tshad yod pa'i phyir ro/_/gsal ba 'di dag thams cad [#]dang ldan pa 'dzin par 'gyur ro/_/de'i rang bzhin sna tshogs pa de [#]rang bzhin gcig dag la tshad mthong ba'i bya bas/_rang bzhin gcig dang 'brel pa yongs su gyur pa'i tshad mthong ba'i phyir ro/_/'khrul
[\[344b.5\]]pa de lta bu sun phyung nas/_de'i rang bzhin [#]gyi ngo bo dang 'brel ba med pa'i rang bzhin gcig yin zhes smras la/_de 'dir khyad par med par bstan nas/_gtan tshigs dgag pa la khyad par smra na ni/_/[#]gtan tshigs gzhan yod na yang gtan tshigs snga ma sgrub par byed pa nyid yin
[\[344b.6\]]pa'i phyir/_tshar bcad pa'i gnas yin no zhe na/_'di la yang gtan tshigs snga ma nyid ma nges par brjod pa'i phyir/_sun phyung ba'i rgol ba la gtan tshigs gzhan dpyod pa'i nye bar sbyor bas ci zhig bya/_'di ltar rgol ba sngar sgrub par byed pa gtan tshigs ma nges pa
[\[344b.7\]]nyid du bstan pa/_lan gyi skabs 'byed pa de nyid kyis sun byung bar 'gyur la/_'on te skabs mi 'byed de gtan tshigs gzhan rjod par byed na yang tshar gcad pa'i 'os [#]yin te/_rdzogs pa med pa'i phyir ro/_/[#]rnal ma'i don las 'brel ba med pa'i don gzhan yin te/_
[\[345a\]]
[\[345a.1\]]ji skad du bshad pa'i mtshan nyid kyi phyogs dang gnyen po yongs su gzung zhing gtan tshigs kyis bsgrub bya sgrub par byed na yang slar [#]smra ba ni sgra rtag ste reg par bya ba ma yin pa'i phyir ro zhes bya ba ni gtan tshigs so/_/gtan tshigs zhes bya ba yang skad kyi byings
[\[345a.2\]]la ho [#]no ste tu'o rkyen bya ba'i [#]mtha' can gyi tshig ni ming dang /_A khyA ta [#]dang nye bar bsgyur ba dang /_ni ba ta zhes bya ba skabs ma yin pa'i [#]ming la stsogs pa 'di/_don gzhan zhes bya ba tshar bcad pa'i gnas yin no zhes bya ba ni khas blangs pa'i don 'brel ba med pa nyid kyi phyir phyogs
[\[345a.3\]]snga ma dang /_phyi ma'i rgol ba tshar gcad pa'i gnas yin no zhes bya ba de rigs pa yin te/_skyon ston par byed pa gnyug ma bor nas sgrub par byed pa'i yan lag brjod pa med pa'i phyir dang /_skyon brjod pa med pa'i phyir ro/_/sgrub pa smra bas sgrub pa bkod pa ste/_bsgrub par bya ba yin pa la de ma byas par
[\[345a.4\]]gzhan zhar la 'ongs pa'am/_zhar la 'ongs pa ma yin pas/_de med na med pa ma yin pa can rjod par byed pa ni pham pa'i gnas so/_/rgol ba phyi ma'i skyon brjod pa tsam las gzhan nye bar brjod pa yang ngo /_/yi ge'i go rims ston pa dang 'dra bar don med pa yin te/_dper na sgra rtag
[\[345a.5\]]ste/_dza ba ga Da da nyid kyi phyir ro/_/dz+ha b+ha g+haD+ha d+ha/_lta bu'o zhes bya ba sgrub par byed pa ma bstan pa'i phyir/_tshar gcad par bya ba yin no[#]/_/'brel ba med pa nyid de 'di yang yi ge'i go rims [#]bstan pa nyid 'dod pa'i don grub pa la don med pa nyid ma yin te/_gang la sgrub par byed pa'i
[\[345a.6\]]yan lag ma yin pa brjod pa de nyid kyang don med pa yin te/_bsgrub bya sgrub pa la nye bar sbyor ba brjod par bya ba don med pa'i phyir dang /_dgos pa med pa'i phyir dang /_khyad par gyi rnam pa khas len pa ni 'brel pa med pa yin no/_/gal te 'dra ba khas blangs pa'i phyir skyon yod pa ma
[\[345a.7\]]yin no zhe na/_yi ge'i go rims [#]bstan pa dang 'dra ba 'dir khas blangs pas de gzhan las kyang med pa 'dzin pa'i phyir skyon med do zhes bya ba de ltar ni 'gyur te/_do na gzhan la sogs pa tshar gcad par [#]bya ba'i gnas su ma brjod par thal bar 'gyur ba yin pas de ltar ni logs shig
[\[345b\]]
[\[345b.1\]]tu brjod par bya ba ma yin te/_don med pa nyid du brjod pa'i phyir ro/_/gal te bsgrub par bya ba sgrub pa la/_'di [#]don med pa can ma yin te/_gang la don cung zad med pa de nyid don med par 'dod pa yin no zhe na/_gang rgol ba ma yin pa 'ga' [#]don med par brjod pa ci'i phyir tshar gcad
[\[345b.2\]]par bya ba ma yin te/_tshar gcad pa'i rgyu mtshan du bye brag med pa'i phyir ro/_/gal te de ni ma yin te/_'dir gnas skabs ma yin pa'i phyir ro [#]zhe na/_'di don med par smra ba gang yin pa de de nyid kyis [#]tshar gcad par bya ba yin no zhes bya ba thob par 'gyur ro/_/sgrub pa'i yan lag mi brjod
[\[345b.3\]]pa'i rgol ba thams cad ces bya ba de dang mtshungs pa'i phyir don med par sna ba thams cad tshar bcad pa'i gnas yin no/_/yi ge'i go rims bstan pa thams cad du don med pa nyid ma yin[#]/_rnam pa 'ga' zhig la yang don dang ldan pa nyid kyi phyir ro/_/de'i phyir 'dir 'di nyid kyi don med
[\[345b.4\]]pa'i ngang tshar gcad pa'i gnas yin no/_/gzhan yang yi ge'i go rims [#]bstan pa tshar gcad pa'i gnas yin no/_/yi ge [#]zhes bya ba 'di shin tu myur bar [#]rjod par byed de/_mkhur tshos la rdeg [#]pa dang /_mchan khung 'tshir ba zhes bya ba de lta bu la sogs pa dag kyang brjod par bya ba
[\[345b.5\]]yin pa'i [#]phyir ro/_/[#]tshogs dang phyir rgol ba dag la [#]lan gsum brjod kyang /_mi shes pa nyid ni don mi shes pa nyid de/_tshogs dang phyir rgol ba la lan gsum brjod na/_rnam par mi shes te dri ma can gyi shab shib kyi sgra sbyor ba/_rtogs pa ma yin pa/_shin tu myur du brjod pa zhes
[\[345b.6\]]bya ba [#]de lta bu la sogs pa'i rgyus ngag [#]sbyor ba gang yin pa de'i don mi shes pa'i phyir nus pa med pa sgrub [#]pa'i phyir/_rab tu sbyor ba ni tshar gcad pa'i gnas yin no zhes bya ba 'di la/_'di ni don med pa nyid las tha dad pa med de gang gi tshe de'i rnal [#]ma dang 'brel pa'i go bar byed
[\[345b.7\]]pa nyid smra bar 'gyur gyi/_'di la nus pa med pa ni ma yin no/_/de la tshogs ba la sogs pa blun po dag gis khong du chud pa med pa'i phyir mkhas pa tshar gcad pa'i 'os ma yin no/_/gal te tshogs pa'i shes rab yongs su chod pa med par smra ba'i phyir tshar gcad par bya ba nyid
[\[346a\]]
[\[346a.1\]]yin no zhe na/_rgol bas rigs pa bstan pas blun po mi shes pa la ci'i phyir/_phyir rgol ba tshar gcod par mi byed/_blun pos [#]tshogs la sogs pas mi shes pa'i [#]phyir dang /_rgol bas bstan par mi nus pa'i phyir rgyal bar 'gyur ba ma yin gyi/_tshar gcad par 'os pa
[\[346a.2\]]ni ma yin no/_/'brel ba med par [#]don brjod pa ni/_don med pa nyid yin pa'i phyir/_don mi shes pa nyid ces bya ba logs shig tu tshar gcad pa'i gnas ma yin no/_/snga phyi 'brel pa med pa'i phyir 'brel pa med pa ni don dang bral ba yin te/_gang la tshig dang ngag du ma snga phyi 'brel ba yod pa ma
[\[346a.3\]]yin pa'i phyir/_'brel pa med pa'i don nyid du gzung bar [#]bya ste/_de ni tshogs pa'i don dang bral ba'i phyir don dang 'brel ba [#]ste/_se'u bcu zhes bya ba la sogs pa'i dag lta bu'o/_/'di ni yi ge ma 'brel pa don med pa dag las logs shig tu bstan te/_tshig dag la 'brel
[\[346a.4\]]pa med pa'i phyir ro/_/de ltar na ni 'brel pa med pa'i ngag kyang logs shig tu brjod par 'gyur ba ma yin nam/_gnyi ga bsdus pa'i phyir don dang bral ba nyid ni ma yin te/_don med pa yang bsdus par thal bar 'gyur ba'i phyir ro/_/de lta bu'i rnam pa'i khyad par la brten pa'i phyir/_
[\[346a.5\]]logs shig tu tshar gcad pa'i gnas kyi mtshan nyid du bstan na/_shin tu thal bar 'gyur ba yang bstan pa yin no/_/gang du bsdus pa bstan pa la skyon nam/_rab tu dbye ba la yon tan gzhan ma mthong ba'i phyir/_gang de ni ci yang ma yin no/_/yan lag go bzlog pas brjod na dus
[\[346a.6\]]la ma bab pa yin te/_dam bca' ba la sogs pa dag gi [#]mtshan nyid ji lta ba bzhin du don gyi dbang gis rim pa yin la/_de la yan lag go bzlog pa'i sgo nas brjod pa tshar gcad pa'i gnas yin no/_/gal te de ni ma yin te/_de lta bus kyang grub pa'i phyir ro zhe na/_ma yin te sgra'i sbyor
[\[346a.7\]]ba dang bral bar mtshungs pa nyid kyi phyir ro/_/dper na ba lang zhes bya ba'i tshig 'di'i don la/_go ni [#]zhes bya ba'i tshig [#]rab tu sbyor bar byed pa na/_nog la sogs pa dang ldan pa'i don ston par byed pa'i phyir/_sgra rjes su 'chad pa don med pa ma yin te/_tshig 'dis ba lang gi
[\[346b\]]
[\[346b.1\]]sgra nyid khong du chud par 'gyur zhing /_ba lang gi sgra las nog la sogs pa dang ldan pa'i don yang [#]/_de bzhin du dam pa [#]la sogs pa'i yan lag bzlog pas go rims [#]dang /_go rims [#]las don khong du chud par 'gyur ro/_/de ltar yang 'jig rten na dang po las dang /_de nas
[\[346b.2\]]dbyug pa la sogs pa'i byed pa nye bar ston pa lta bu'o zhe na/_sgra'i sbyor ba dang bral ba mtshungs pa nyid kyi phyir zhes bya ba [#]dang /_de ni smyon pas smyon pa la bstod pa'o/_/gal te go ni'i sgra las/_nog la sogs pa dang ldan pa'i don khong du chud na/_sgra rjes su sbyor ba'i rtsol ba las
[\[346b.3\]]don mthong ba med do/_/go ni'i [#]sgra don bstan par mi nus pa nyid kyi phyir/_ston par byed pa po bstan par bya ba'i don du bshad pa yin no zhe na/_go ni'i [#]sgra las kyang 'jig rten pa khong du chud pa mthong ba ma yin nam/_mthong ba bden te/_dngos su ni ma yin no/_/[#]de bstan du zin kyang
[\[346b.4\]]rigs pa ma yin te/_bud med dang dmangs [#]rigs dag la gnyi ga [#]rtogs pa med pa'i phyir ro/_/sgra dang [#]zur chag [#]gnyi ga gang yin pa de nyid ni shes par 'gyur na/_na ka'i sgra dang /_mu ka'i sgra rig pas ni/_sna'i sgrar [#]shes pa ma yin pa gang yin pa des/_ji ltar na sgra [#]zur chag pa [#]las sgra
[\[346b.5\]]khong du chud cing de las don khong du chud par 'gyur/_gnyi ga rig pa ma yin pas kyang rtogs pa mthong ba'i [#]brgyud pas rtogs pa yang ma yin pa dang /_don la nus pa med pa sgra yang rtogs pa bskyed pa nus pa med pa'i phyir ro/_/don yang rjod par byed pa nyid ces bya ba gzhan
[\[346b.6\]]nyid ma yin te/_gzhan de'i yul khong du chud pa skyed par byed pa las so/_/gal te sgra zur chag [#]gis sgra khong du chud pa bskyed par 'gyur na[#]/_ci'i phyir don skyed par mi byed/_'di don las 'jigs pa cung zad ma mthong na gang gis de yongs su 'dor bar byed/_brdar
[\[346b.7\]]ma byas pa'i sgra yang rtogs pa bskyed pa ma yin pa'i phyir ro/_/sgra zur chag [#]gis sgra 'di la yang rang bzhin gyis [#]rtogs pa skyed par byed pa [#]yin te/_mthong ba med pa'i phyir ro/_/brdar byas pa nyid yod na yang bskyed par 'gyur ro/_/brda'i dbang gis 'jug pa yin na [#]ci'i
[\[347a\]]
[\[347a.1\]]phyir don nyid la 'jug par mi 'gyur/_de ltar na rtog [#]pa po'i brgyud pas dub pa yongs su spangs pa yin te/_bzlog pa mthong ba'i phyir ro/_/sgra dag gis don bstan pa med pa la/_sgra zur chag nyid kyis 'jig rten mang pos rtogs par gyur pa
[\[347a.2\]]mthong ba'i phyir sgra rjes su 'chad pa don med pa yin no/_/gal te don med pa ma yin te/_sgra legs par sbyor ba sgrub pa'i don [#]yin pa'i phyir ro zhe na/_sgra'i legs par sbyar ba 'di gang yin/_de dag la shes rab dang /_mang du thos pa la sogs pa legs par sbyar ba
[\[347a.3\]]ni ma mthong ngo /_/de dag la yang gcig tu thos pa la sogs pa med cing ston par bya ba khyad [#]par 'ga' zhig med pa dang /_chos sgrub par byed pa nyid ni ma yin no/_/log par 'jug pa'i bskul ba rnams/_legs par sbyar ba yin pa dag las chos ma yin pa skye ba'i phyir gzhan las
[\[347a.4\]]kyang bzlog pa'i chos skye bas/_sgra'i sbyor ba kho na mtho ris sgrub par byed pa ma yin te/_de nyid tshig tu brjod pa tsam nyid do/_/rigs pa shes pa ni/_de lta bu'i rnam pa'i lus la gus par mi 'gyur zhing /_sbyin pa la sogs pa'i chos sgrub par byed pa bsgral [#]bas stong pa
[\[347a.5\]]sgra 'ba' zhig rab tu sbyor ba'i phyir/_dmyal bar ltung ngo zhes bya ba smra ba 'ga' zhig kha yon por mi 'gyur ba de'i phyir legs par sbyar ba [#]zhes bya ba'i sgra ni cung zad kyang med do/_/gal te khyad par can gyi sbyor ba yin pa'i phyir legs par sbyar ba yin no zhe na/_khyad par can gang yin/_
[\[347a.6\]]gang rig par bya ba/_rig pa la sogs pa'i yon tan dang ldan pa'o/_/gang yang de dag yon tan rab kyi mthar thug pa [#]la ltos pa med pa brdzun la zhen [#]pa gang yin pa de/_de lta bu nyid kyis [#]sbyor bar byed kyi gzhan ma yin no/_/'dir dad par bya ba 'ga' zhig gi ngag la dbang po med na/_gang
[\[347a.7\]]las 'di de lta bu'i nges pa bya/_khyad par can rab tu sbyor bar byed ces bya ba de lta bu nged cag gis yon tan gyi khyad par [#]mthong bar/_legs par sbyor ba'i sgra zhes bya ba 'ga' zhig la yang gus par mi byed pa de bas na de'i rjes su bshad par rigs [#]pa nyid ma yin te/_yon tan khyad par du byed pa
[\[347b\]]
[\[347b.1\]]nyid med pa'i phyir ro/_/rig byed bsrung ba la sogs pa yang dogs [#]pa med pa nyid de/_de'i brdar byas pa gnas pa ma yin pa la'o/_/yon tan gyi khyad par [#]yod du zin kyang de lta bu'i rjes su bshad pa'i rtsol pa [#]mi bya ste/_de'i rang bzhin gzhan las kyang grub pa'i phyir/_tha mal pa
[\[347b.2\]]dang /_zur chag pa dang /_'gro lding ba dang /_a 'dra'i skad bzhin no/_/yul so so'i skad dag ni/_mtshan nyid yod pa ma yin te/_'on kyang brgyud pa'i tshig gi dbang gis de dag 'jig rten pas de bzhin du shes shing de'i sbyor ba dang nyams pa yang shes pa de bzhin du legs par sbyar
[\[347b.3\]]ba'i sgra yang shes par 'gyur ro/_/sgra'i mtshan nyid la 'jug pa gang yin pa de nyid ni rmongs pa'i 'jug pa yin no/_/yan lag go bzlog pa la yang gang gi tshe/_tshig dag gi 'brel pa shes na ni bzlog pa ma yin la/_don rtogs pa'i nus pa med pa yang ma yin te/_'di'i nges pa cung zad kyang med
[\[347b.4\]]cing /[ #]shes par byed pa'i khyad par yang de lta bu nyid kyi yan lag rab tu sbyar bar bya'o/_/de dag gi rim pa [#]nyid ji ltar gnas pa dag las don rtogs par 'gyur ro/_/bzlog pa las ni rtogs pa ma yin te/_de las go rims [#]rtogs pa khong du chud pa yin no zhe na/_'brel pa shes pa med pa las
[\[347b.5\]]kyang go rims rtogs par mi 'gyur te/_sgra de dag gi 'brel pa yin no zhes bya bar shes pa med na 'brel pa med pa [#]de dag go rims [#]gang gis snga ma dang phyi ma gang dang gang rnam par 'jog par 'gyur/_'brel pa rtogs na de dag gi 'brel pa nyid ji ltar gnas pa bzhin du 'brel pa rtogs par 'gyur
[\[347b.6\]]gyi/_ngag la ni tshig gi go rims kyi [#]nges pa cung zad kyang yod pa ma yin te/_dper na rgyal po'i skyes bu'i 'am[#]/_skyes bu'i rgyal po zhes bya ba lta bu'o/_/ji srid du tshig gi sa bon [#]yongs su rdzogs par gyur pa'i bar der ni ngag gcig yin te/_dper na lha sbyin pa nag mo khyer te shog ces
[\[347b.7\]]bya ba lta bu'o/_/'dir tshig dag [#]gi go rims [#]ji lta ba bzhin sbyor ba med na yang /_don rtogs pa [#]khyad par med pa'i phyir ro/_/go rims [#]kyi mngon par zhen pa cung zad kyang yod pa ma yin te/_dam bca' ba'i tshig med par yang [#]don ji lta ba bzhin du rtogs par 'gyur ro zhes bstan to/_/rtogs par
[\[348a\]]
[\[348a.1\]]bya ba'i don gyi sgra yang rab tu sbyor na shin tu thal bar 'gyur zhing [#]/_lhag ma dag gi yang 'brel ba nye bar bstan nas/_chos can la yod pa nyid bstan par bya ba zhes bya ba'i nges pa cung zad kyang med de/_gnyi ga ltar yang rtogs pa skye bar 'gyur ro zhes
[\[348a.2\]]bstan to/_/tshig gi 'brel pa shes pa med pa la [#]yang /_de dag las go rims shes par mi 'gyur bas/_'di'i don med pa las tha dad pa med pa'i phyir/_dus la ma bab pa logs shig mi brjod do/_/yan lag gang yang rung ba med na [#]ma tshang ba yin te/_ngag gang la
[\[348a.3\]]dam bca' ba la sogs pa rnams kyi yan lag gcig med na ngag de ni ma tshang ba yin te/_sgrub par byed pa med na/[# ]bsgrub par bya ba mi 'grub pa'i phyir ro/_/dam bca' bde [#]na ma tshang ba ma yin te/_de med na yang rtogs pa yod pa'i phyir ro zhes bstan to/_/gzhan na re med pa
[\[348a.4\]]de nyid mtshan nyid yin na yang tshar gcad par bya ba yin no zhe na/_rtogs par bya ba'i [#]don gyi sgrub par byed pa la/_sgra [#]med par sbyor ba gang yin pa de ni tshar bcad par 'os par 'gyur ro/_/don dang ldan par brjod pa dag ni ma yin pa'i phyir ro/_/yang dag par ma dpyad par rjod par
[\[348a.5\]]byed pa de [#]nyid ni/_dam bca' ba sgrub par byed pa'i yan lag ma yin no/_/gtan tshigs dang dpe lhag pa ni lhag pa ste/[ #]byas pa nyid kyi phyir ro zhes bya ba gcig las/[# ]cig shos ni [#]don med pa yin no zhes bya ba la/[# ]nges pa khas blangs pa yod na de dang de yin par rig par bya'o/_/sgrub
[\[348a.6\]]par byed pa'i ngag gcig sbyor ba sngon du 'gro ba can gyi rnam par dpyod pa gang yin pa la don med pa yin no zhes bya bar [#]tshar gcad pa'i gnas yin gyi/_gtam rgyud sna tshogs pa dag la ni skyon cung zad kyang med de/_nges pa med pa'i phyir ro/_/rjes su smra ba las gzhan/_sgra dang don
[\[348a.7\]]yang yang smra ba ni/_yang brjod pa ste/sgra [#]yang brjod pa ni/_sgra mi rtag sgra mi rtag ces bya ba lta bu dang /_don yang yang brjod pa [#]ni sgra mi rtag_/sgra 'gog pa'i chos can yin no zhes bya ba lta bu'o/_/'dir sgra yang yang brjod pa logs shig [#]mi bya ste/_don yang yang brjod pa'i tshig
[\[348b\]]
[\[348b.1\]]nyid las rtogs pa'i phyir ro/_/don tha dad la [#]sgra mtshungs pa la skyon cung zad kyang med de/_dper na/_bdag po rgod par gyur na drag por rgod 'gyur du ni shin tu 'gyur[#]/_/chas su zhugs shing rdul gyis skyug ldan rgyug na rab tu rgyug par 'gyur/_/yon tan ldan zhing skyon bral can la gnod na rab
[\[348b.2\]]tu smod par 'gyur/_/'khrul 'khor nor nyung ba yis nyos nas gar byed na ni gar byed 'gyur/_/zhes bya ba lta bu'am/_gang gang la yod na yod par 'gyur zhing med na med par 'gyur ba de ni de'i rgyu yin la/_cig shos ni 'bras bu yin no zhes bya ba lta bu'o/_/rtogs pa'i don yang bzlas pa ni
[\[348b.3\]]yang bzlas pa ste/_dper na [#]dam bca' pa'i tshig lta bu'o/_/don yang brjod pa nyid kyis khong du chud pa nyid kyi phyir logs shig [#]brjod pa mi bya'o/_/'dir yang nges pa sgrub par byed pa'i ngag gi skyon du brjod par bya'o/_gtam rgyud rgyas pa [#]ni ma yin te/_'chad par byed pas ni
[\[348b.4\]]'ga' zhig gi tshe thos pa dang rtogs pa yang dag pa ma yin par dogs pa na/_dbang po la sogs pa la yang brjod du zin kyang dor thabs ma yin no/_/ma yin te yul ma yin pa nyid kyi phyir [#]zhe na/_'di ni bla ma yang ma yin/_slob ma yang ma yin pas na/_gang gis yang yang brjod cing /_
[\[348b.5\]]'bad pas bstan par bya ba ma yin pas yang zlos pa tshar gcad par bya ba yin no zhe na/_ma yin te dbang po rnams la 'bad pas bstan par bya ba nyid kyi phyir dang /_de ma bstan na skyon du rjod par byed pa'i phyir dang /_bstan par bya ba slob ma nyid yin pa'i phyir dang /_rtsod pa rgyal bar
[\[348b.6\]]'dod pa dag dgag par bya ba yin pa'i phyir dang /_lan gsum gyi bar du brjod pa'i tshig yod pa'i phyir dang yang zlos pa zhar la 'ongs pa la brdar byas pa'i nges pa med pa'i phyir ro/_/'di ni lhag pa las tha dad pa med pa'i phyir/_logs shig tu mi brjod do/_/sgrub par byed pa'i
[\[348b.7\]]ngag la tshig nges par sbyor ba la ni lhag pa'i skyon yod do/_/yang zlos pa la yang rtogs pa'i don gyi tshig lhag pa nyid yin no/_/gtam rgyud sna tshogs pa'i don gcig sgrub par byed pa'i rten dpyod pa med pa'am don sna tshogs sgrub par 'dod pa na/_sgrub par byed pa sna tshogs
[\[349a\]]
[\[349a.1\]]'dod pa'i nyan pa po la/_gtan tshigs la sogs pa yang brjod pa mang po la skyon med pa nyid kyi phyir dang /_rtogs pa la rtogs par bya ba med pa'i phyir dang /_gtan tshigs la sogs pa mang po [#]dang /_tshig mang po sgrub par byed pa'i ngag gi skyon yin pas
[\[349a.2\]]lhag pa yang zlos pa'i [#]skyon yin pa'i phyir lhag pa dang /_yang zlos pa dag ni skyon mtshungs pa'i phyir 'dus pa nyid du rigs pa yin te/_skyon med pa'i phyir dang /_tha dad pa la yang yon tan med pa'i phyir ro/_/de ltar na tha dad pa'i rnam pa dag gi tshig ni shin tu thal bar
[\[349a.3\]]'gyur ro zhes bstan zin to/_/rnam grangs kyi sgra bzhin du brjod pa ni gtan tshigs gcig bstan pa'i yul la/_gtan tshigs gzhan 'jug pa bstan pa [#]bye brag med pa'i phyir ro/_/don yang bzlas pa'i phyir ro/_/don yang bzlas pa'i phyir tha dad par 'gyur ba med do/_/gang yang brjod [#]pa'i rjes su smra ba ni yang
[\[349a.4\]]brjod [#]pa ma yin te/_sgra goms pa yod na don la khyad par srid pa'i phyir te/_ji ltar gtan tshigs bstan pa las dam bcas pa [#]yang smra ba ni mjug bsdu ba'o zhe na/_de la dam bca' ba nyid rtogs [#]par bya ba'i phyir don gyi tshig yin na/_ci yang 'di yang gi tshig yin no zhes mjug bsdu
[\[349a.5\]]ba'i rigs pa ma yin no/_/[#]tshogs pa [#]lan gsum brjod pa shes shing lan brjod pa de med pa de ni rjes su smra ba med pa yin te/_tshogs pas rgol ba lan gsum brjod [#]pa'i ngag gi don shes bzhin du phyir rgol bas lan brjod pa med pa gang yin pa de ni rjes su smra ba med pa zhes bya ba tshar
[\[349a.6\]]gcad pa'i gnas yin no/_/lan brjod pa med par ci la brten nas gzhan gyi phyogs dgag pa smra bar byed/_gal te lan gyi sgo nas nges pa'i phyir 'di ni tshar gcad pa'i gnas ma yin no zhe na/_de ltar ni 'gyur na/_lan gyi sgo nas yon tan dang skyon dang ldan pa rmongs pa ma yin pa nyid du shes
[\[349a.7\]]pa'i phyir [#]brjod pas ci zhig bya/_ma yin te lam [#]gyi yul mi shes pa'i phyir te/_gal te 'di lan rjod par mi byed na lan gyi yul med pa yin la/_'on te lan brjod na ji ltar lan rjod [#]par mi byed/_brjod pa med pa la yang lan brjod pa de dang /_'di ni 'gal bar smra ba yin no zhe na/_
[\[349b\]]
[\[349b.1\]]'ga' zhig la lan gyi nus pa yod [#]na yang lan brjod pa med na/_de de srid du tshar gcad pa'i 'os pa ma yin no zhe na/_dam bcas pa med pa'i phyir/_'di yang dang por thams cad brjod par bya zhing /_phyis lan brjod par bya'o zhes bya ba'i dam bcas pa ni de [#]med do/_/'on kyang ji lta [#]ji ltar
[\[349b.2\]]yang rung lan brjod par bya'o/_/lan yang rten med par [#]rigs pa ma yin pa'i phyir/_lan ma brjod pa zhes bya ba tshar gcad pa'i gnas su rigs pa yin no[#]/_/gal te rgol ba rang gi sgrub pa don gyi rten bshad pa na zol gyi zhar la 'ongs pa gzhan dang gzhan smra bar 'gyur ba ni/_rtsod pa'i rten
[\[349b.3\]]shes par 'dod pa'i don tsam brjod nas dam bca' ba la sogs pa don gyi khyad par brgyud [#]cing gzhan don med pa khas blangs nas brjod pa rgyas par byed/_gang gi tshe de yang phyir rgol bas thams cad zlos mi nus pa de'i rtsod pa'i rten gyi don tsam la lan gyi tshig gi nus pa la
[\[349b.4\]]gnod pa ci yod/[ #]gang gis na rgol ba'i tshig la rjes su smra ba med pa tshar gcad pa'i gnas yin no zhes brjod/_de'i phyir rgol ba'i tshig [#]thams cad kyi rjes su smra ba med pa lan la nus pa med pa ma yin te/_gang gi tshig med na mi 'gyur bas shes par 'dod pa'i don [#]grub pa ste
[\[349b.5\]]de nyid dper na phyogs kyi chos nyid dang khyad pa rab tu sgrub pa tsam ste/_phyogs kyi chos nyid kyi brjod pa ni gtan tshigs ma grub pa bsrung ba'i phyir dang khyab pa rab tu sgrub par byed pa'i tshig ni rjes su 'gro ba dang ldog pa bstan pa'i phyir ro zhes bya ba [#]la rjes su 'gro ba smra bar bya ba nyid
[\[349b.6\]]yin no/_/de la yang zhar las byung ba gzhan bstan par mi bya zhing de gdon mi za bar sgrub par byed pa'i yan lag yul yin pa'i phyir/_sun 'byin pas nye bar bstan par bya ba nyid yin zhing /_de la yang thams cad gong du go rims [#]bzhin dang /_phyis su na 'byin pa'i tshig brjod
[\[349b.7\]]par mi bya ste/_lan gnyis brjod par thal bar 'gyur ba'i phyir ro/_/sun 'byin pa'i yul nye bar bstan pa'i don du rjes su smra ba la rgol ba'i tshig gis go rims [#]bzhin du brjod pa ni don med pa yin te/_dgos pa med pa nyid yin no/_/sun 'byin par byed pa'i yang 'di
[\[350a\]]
[\[350a.1\]]skyon yin no zhes bya ba/_med na mi 'byung ba nyid yin pa'i phyir ro/_/skyon gyi tshig re re'i yul bstan par bya bar nyid yin gyi/_yul thams cad bstan par byas nas/_cig car skyon brjod par nus pa ma yin te/_don so so'i skye ba [#]tha dad pa'i
[\[350a.2\]]phyir ro/_/de'i phyir [#]don sun 'byin par byed pa gang yin pa de nyid sun 'byin par byed pa'i yul yin pas de'i tshe/_bstan par bya ba yin gyi gzhan ma yin te/_de sun 'byin pa na gzhan bstan pa ni 'brel pa med pa'i phyir ro/_/de ltar sun 'byin pa [#]de la yang don
[\[350a.3\]]gzhan gyi skyon/_/gzhan gyi yul yin pa'i phyir ro[#]/_/rjes su smra ba dang /_sun 'byin pa 'di nyid ni rigs pa'o/_/thams cad cig car rjes su smra bar byed pa na yang skyon brjod pa'i dus su yul bstan par bya ba nyid yin te/_yul ma bstan pa'i skyon ni brjod par
[\[350a.4\]]mi nus pa nyid kyi phyir ro/_/de ltar na yang rjes su smra ba lan gnyis byas par 'gyur ro/_/de la thog mar thams cad go rims bzhin du smra ba ni dgos pa med pa nyid yin no/_/sun 'byin par byed pa'i rgol bas sun 'byin pa brjod par bya ba gang de la [#]rigs pa ma yin
[\[350a.5\]]pa de rjod par byed pa yin te skyon brjod pa med par lan gnyis brjod pa'i phyir/_cig car thams cad rjes su smra ba ni/_pham pa'i rten can du brjod par bya'o/_/gal te de ltar 'gyur ro[#]/_/de ltar ni 'gyur na don gzhan tshar gcad pa'i gnas yin no zhes bya ba de bstan zin
[\[350a.6\]]to/_/de la zhar la 'ongs pa 'ga' [#]zhig la rgol bas/_sgrub par byed pa med na mi 'byung ba ma yin pa brjod pa ni/_don gzhan go bar byed pa nyid ma yin pa'i phyir tshar gcad par 'os pa yin gyi/_'ga' zhig 'ga' zhig tu zhar la 'ongs pa byed pa med pa ni ma yin no/_/des
[\[350a.7\]]de'i rjes su smra ba ni ma yin te/_kho bo cag gis thams cad thog mar brjod par bya zhing phyis sun dbyung bar bya'o zhes bya ba khas blangs pa ni med kyi 'on kyang sun 'byin par byed pa'i tshig gi yul bstan par bya ba yin te/_rnam pa gzhan du na ni sun 'byin pa mi 'jug pa'i phyir
[\[350b\]]
[\[350b.1\]]ro zhe na/_de lta yin na ni rjes su smra ba med pa spobs pa med pa las logs shig tu tshar gcad par bya ba'i gnas su brjod par bya ba ma yin te/_spobs pa med pa [#]nyid kyi nang du 'dus pa'i phyir ro/_/lan rtogs pa med pa ni spobs pa med pa yin te/_lan gyi yul ma bstan pa na yang /_lan bstan
[\[350b.2\]]par nus pa ma yin no/_/lan rtogs pa med pa/_'dren pa ma yin pa ma yin te/_de bas na rjes su smra ba med pa'i khyad [#]par byed pa'i spobs pa med par [#]tshar gcad pa'i gnas su brjod pas/_rjes su smra ba med pa [#]nyid yin te/_ba lang la brjed [#]pa bzhin du lkog shal la sogs pa
[\[350b.3\]]dang ldan pa'i khra bo nyid do/_/de'i phyir spobs pa med pa nyid tshar gcad pa'i gnas nyid yin par brjod par bya ba'i rjes su smra ba med pa ni ma yin no/_/lan gsum brjod pa la rjes su smra ba med pa yin no zhes bya ba'i brda'i nges pa 'di sus byas/_gal te re zhig gzhan la bstan
[\[350b.4\]]par bya ba'i don du 'jug pa la lan gsum brjod par bya ba ci yin/_ji ltar 'dis rtogs par 'gyur ba de ltar de gzung bar bya ba yin no/_/gal te gzhan nye bar gdung bar byed pa'i don yin na yang ci'i phyir lan gsum rjod par byed/_dbang po dag gi rna ba la gshub pa dang /_
[\[350b.5\]]dka' bas [#]rtogs pa med pa myur ba mdor bsdus pa la sogs [#]phyir rgol ba la nye bar 'tshe bar bya ste/_'di ltar lan rtogs par byed pa/_rmongs pas mi smra bar 'gyur ba'o/_/gzhan nye ba ra gdung bar byed pa'i rim pa rigs pa ni cung zad kyang yod pa ma yin no/_/gang gis
[\[350b.6\]]dri ma can rtogs pa med pa'i sbyor ba dang /_myur du brjod pa bzlog cing lan gsum rjod par byed pa yin te/_gzhan nye bar gdung bar bya ba'i phyir dam pa 'jug pa'am/_bstan bcos byed par mi 'gyur ro zhes bya ba la sogs pa yang bstan zin to/_/de'i phyir ji srid 'dis ma bzung ba de
[\[350b.7\]]srid du [#]brjod par bya ba ma [#]yin gyi/_lan gsum nyid du ma yin te/_sngar nyid du 'dzin pa'i nus pa yod pa yongs su bcad pas [#]nus pa med pa gzhan la khong du chud par byas nas dor bar bya'o/_/don rnam par mi shes pa yang mi shes pa yin te/_dbang pos rnam par shes na [#]yang phyir
[\[351a\]]
[\[351a.1\]]rgol bas rnam par shes pa gang yin pa de ni/_mi shes pa zhes bya ba tshar gcad pa'i gnas so/_/don rnam par mi shes pa de la/_dgag pa smra bar bya ba ma yin te/_de yang rjes su mi smra ba dang 'dra bar spobs pa med pa'i nang du
[\[351a.2\]]'dus pa'i phyir/_brjod par mi bya ste/_dper na rjes su smra ba med pa yul ma bstan pa nyid yin pa'i phyir/_de la lan khong du chud par mi nus pa lan rtogs pa med pa nyid tshar gcad pa'i gnas yin te/_lan gyi yul bstan pa'i zhar la 'ongs pa med par rjes su
[\[351a.3\]]smra ba don med pa'i phyir ro/_/de bzhin du mi shes pa nyid kyang lan khong du chud pa med pa nyid tshar gcad pa'i gnas nyid do/_/ji ltar na lan dang lan gyi yul mi shes pa la lan smra bar 'gyur/_yul mi shes pa dang lan mi shes pa tshar gcad pa'i gnas nyid yin te/_
[\[351a.4\]]rnam pa gzhan du na spobs pa med pa can yin pa'i phyir ro/_/don nges par gzung ba med pa ni rjes su smra ba med pa yul ma bstan pas lan khong du chud mi nus pa'i phyir/_lan khong du chud pa med de/_lan dang de'i yul shes pa can la lan khong du chud pa mi srid pa'i phyir
[\[351a.5\]]ro/_/gnyi ga la yang de'i lan de mi rtogs pa'i rgyu yin no/_/de med pa la lan rtogs par 'gyur ba'i phyir de dag tha dad pa'i tshig yod na/_spobs pa med pa'i yul gang yin zhes brjod par bya zhing /_yul med pa can nyid yin pa'i phyir/_brjod par bya ba ma
[\[351a.6\]]yin par 'gyur ro/_/lan mi shes pa ni mi shes pa ma yin gyi/_'on kyang yul mi shes pa mi shes pa yin te/_yul shes pa la lan shes pa med pa'i phyir ro[#]/_/de rtogs pa med pa'i phyir spobs pa med pa yin no zhe na/_de ltar [#]yin na ni rjes su smra ba med pa'i yul med pa
[\[351a.7\]]yin te/_mi shes pa'i nang du 'dus pa'i phyir ro/_/yul yang dag par khong du chud pa su zhig rjes su smra ba med pa [#]des na rjes su smra ba med pa logs shig tu brjod par mi bya ste/_lan mi shes pa'i nang du 'dus pa'i phyir ro/_/yul mi shes pa nyid kyis lan mi shes pa yang
[\[351b\]]
[\[351b.1\]]nang du 'dus ba yin te/_yul shes pa med par lan shes pa med pas spobs pa med pa nyid yod pa ma yin no/_/gal te yul shes pa yod na yang /_lan shes pa med na yang spobs pa med pa'i yul yin no zhe na/_de lta na yang yul dang lan mi shes pa dag gi rab tu dbye ba
[\[351b.2\]]yang tshar gcad pa'i gnas gzhan du brjod na/_dper na mi shes pa la yul mi shes pa dang /_lan mi shes pa zhes bya ba'i rab [#]tu dbye ba la yon tan gyi khyad par med [#]na tshar gcad pa'i gnas gzhan du bzhag pa yin na/_de ltar mi shes pa dag la yang /_thams cad
[\[351b.3\]]mi shes pa dang /_phyed mi shes pa zhes bya ba la sogs pa rab tu dbye ba tshar gcad pa'i gnas gzhan du ci'i phyir mi brjod/_gnyi ga yang mi shes par 'dus par brjod pa la skyon [#]cung zad kyang med la/_yon tan ni yod par gyur pa'i phyir 'dus par brjod par rigs [#]pa yin no/_/
[\[351b.4\]]de'i phyir rjes su brjod pa med pa mi shes pa dag ni spobs pa med pa'i yul nyid yin pa'i phyir/_logs shig tu ma brjod de/_gzhan yang phyogs snga ma dang phyi ma'i rgol ba dag gtan tshigs ltar snang ba dang /_spobs pa med pa dag las gzhan tshar gcad pa'i gnas yin
[\[351b.5\]]pa la rigs pa ma yin no/_/de gnyi ga'i tshig nyid kyis thams cad bstan pa'i phyir/_de gnyi gar 'dus pa'i rab tu dbye ba yod na yon tan gyi khyad par med pa'i tshig las shin tu thal bar 'gyur ba'i phyir/_rab tu spros pa don med yin no/_/lan rtogs pa med pa ni
[\[351b.6\]]spobs pa med pa ste/_gzhan gyi phyogs 'gags pa la yang gang gi [#]tshe lan shes par mi 'gyur ba de'i tshe tshar gcad par bya ba yin par rig [#]par bya'o zhe na/_sgrub par byed pa'i tshig gi de ma thag pa yul so so'i lan brjod par bya ba la don med pa dang /_de nyid go rims
[\[351b.7\]]bzhin du smra ba dang /_tshigs su bcad pa 'don pa la sogs pas dus 'da' bar byed cing /_bya ba khong du chud par byed pa ni tshar gcad pa'i 'os pa yin no zhes bya ba'i rigs pas [#]tshar gcad pa'i gnas so/_/bya ba la chags nas rtsod pa rnam par gcod pa rnam par g.yeng
[\[352a\]]
[\[352a.1\]]bar byed pa ste/_de'i tshe yang gang cung zad bya ba la chags nas/_rtsod pa rnam par gcod par byed pa ni bdag gi bya ba 'di yin na yongs su 'dor zhing /_'dir gnas pas phyis bya'i nad la sogs pa'i zol dang /_bdag gi rkan 'di lta bu la sogs
[\[352a.2\]]pas gtam gcod pas de ni rnam par g.yeng ba zhes bya ba tshar gcad pa'i gnas so/_/gang yang rung ba cig tshar gcad par bya ba'i mtha'i rtsod pa rang nyid kyis mtha' rtogs par 'gyur ro/_/gal te 'di yang rgol ba phyogs snga ma byed pa na g.yo sgyu byed pa tsam gyi sgo nas yin gyi/_
[\[352a.3\]]yang dag pa'am ji lta bar rtsod pa'i ngor byas pa'i dgos pa'i dngos po la ma yin la/_rang gis [#]sgrub par byed pa nus pa yongs su gcod par byed pa nyid kyi phyir/_rnam par g.yeng bar 'gyur na/_de ltar na 'di ni gtan tshigs ltar snang ba'am/_don gzhan gyi rjes su 'brang
[\[352a.4\]]ba'i nang du 'dus par 'gyur te/_sgrub par byed pa nus pa med pa rjod par byed pa'i phyir ro/_/sgrub par byed pa'i rang bzhin gyi 'brel pa rtogs pa med pa'i phyir/_don med pa dang don dang bral ba dag las tha dad pa med pa la de lta bu'i 'brel pa rtogs pa med pa'i rnam pa dag
[\[352a.5\]]logs shig tu tshar gcad par bya ba rnam par gzhag pa ni/_shin tu thal bar 'gyur ba rab tu smras pa yin no/_/yang na rgol ba'i phyogs phyi ma rnam par g.yeng bar byed pa des kyang sgrub par byed pa'i de ma thag tu lan bstan par bya ba de rtogs pa med par rnam par g.yeng ba
[\[352a.6\]]ston par byed pa ni spobs pa med pa'o[#]/_/don gzhan gyi nang du 'dus par 'gyur ro/_/gal te gdon mi za bar sgrub par byed pa dang sun 'byin pa dag kho na la rtsod pa thams cad 'jug pa ma yin la/_rgol ba dang phyir rgol ba thams cad yang dag par 'jug pa ma yin pa
[\[352a.7\]]gtan tshigs ltar snang ba'am/_spobs pa med pa'i nang du 'dus par mi 'gyur gyi 'brel ba med pa'i rtsod pa sna tshogs pa'i sgo nas kyang rnam par [#]'gyur ro zhe na/_ma yin te mi srid pa'i phyir ro/_/gcig gi rten la 'gal bar khas len na/_rnam par [#]'gyur gyi/_'gal bar khas
[\[352b\]]
[\[352b.1\]]mi len pa dang /_khas blangs pa med pa dag la ni rnam par rtsod pa med pa'i phyir ro/_/de la gdon mi za bar gcig sngar brjod na 'jug par 'gyur gyi/_cig car rtogs pa po phan tshun smras ba [#]nyan pa dang nges par 'dzin pa dang /_lan dag ni mi srid pa'i phyir/_'jug pa
[\[352b.2\]]'bras bu med pa nyid do/_/rang bzhin du gnas pa'i bdag nyid mi [#]'jug pas na/_de rang gis khas blangs shing bkod pa nges par sgrub par byed par brjod [#]par bya'i/_rnam pa gzhan du na [#]gzhan dag gis khong du chud par mi 'gyur zhing /_gzhan gyis kyang de dang 'brel
[\[352b.3\]]pa sun 'byin pa'o/_/gnyi ga dag gi yang dag pa ma yin pa gtan tshigs ltar snang ba dang /_spobs pa med par thal bar 'gyur ba'i phyir/_rigs pa 'jug pa thams cad phyogs snga ma dang phyi ma bkod [#] pa gnyis po dag ni shin tu rgal [#]ba ma yin no/_/de dag gis ni sgrub pa
[\[352b.4\]]dman pa rgol ba'i lan bstan pa yin te/_khas blangs pa med par rtsod pa mi 'gyur [#]ba'i phyir ro/_/gang gi tshe rtsod pa khas blangs nas zhum pa'i sgo nas cung zhig mi smra ba'am/_gzhan cung zad smra bar byed pa de'i tshe ji ltar gtan tshigs ltar snang ba'i nang du 'dus par
[\[352b.5\]]'gyur zhe na/_bsgrubs [#]pa med pa'i sgrub byed du brjod pa ni/_de skad du bstan pa brjod pa med pa dang /_gzhan brjod pa dag kyang pham pa yin no zhes bstan pa ni rtsod pa khas blangs pa la sgrub par byed pa'i yan lag ma brjod pa'i phyir ro/_/de dag gis ni lhag pa dang /[#]
[\[352b.6\]]yang yang brjod pa dang /_dam bca' ba la sogs pa'i tshig tshar gcad pa'i gnas nyid du bshad pa yin no/_/sgrub par byed pa ni ma rtogs pa [#]rtogs par byed pa'i mtshan nyid kyi yul can yin pa'i phyir/_sgrub par byed pa'i [#]yan lag ma brjod pa zhes bya ba tshar
[\[352b.7\]]gcad pa'i gnas nyid yin no/_/rang gi phyogs kyi skyon khas blangs nas/_gzhan gyi phyogs kyi skyon zhar la 'jug par byed pa ni 'dod pa khas len pa ste/_gzhan gyis brjod pa'i skyon sun 'byin pa med par khyod kyi 'di yang skyon yin no zhes smra bar byed de/
[\[353a\]]
[\[353a.1\]]dper na khyod kyi rkun ma yin te/_skyes bu nyid yin pa'i phyir ro zhes smras la/_des de la slar khyod kyang ngo zhes smra ba lta bu'o/_/des rang gi phyogs kyi skyon khas blangs nas gzhan gyi phyogs kyi skyon [#]de la rab tu sbyor bar byed pa ni/_gzhan gyi 'dod pa khas
[\[353a.2\]]len par byed pa yin pa'i phyir ro/_/'dod pa khas len pa ste/_tshar gcad pa'i gnas yin no/_/'dir yang gang gi tshe skyes bu nyid yin pa'i phyir khyed kyang 'gyur la/_khyed bdag nyid de ltar mi 'dod pa de'i phyir 'di ni rkun ma la gtan tshigs ma yin no zhes bya ba'i bsam pa
[\[353a.3\]]'di yin pa de'i tshe skyon cung zad yod pa ma yin te/_bdag nyid rkun ma nyid du mngon par 'dod pa med cing gtan tshigs rab tu ston pa'i sgo nas sun 'byin par byed pa'i phyir ro/_/rab tu sbyor ba med par 'gal ba drang po nyid kyis ci'i [#]phyir 'khrul ba ma yin no[#]/_/gang de ni cir yang
[\[353a.4\]]mi rung ste/_de lta bu'i rnam pa'i tha snyad ni 'jig rten na yod pa yin no/_/de ltar na de nye bar 'jog pa khas len pa yin na yang de'i tshe lan mi shes pa sgrub par byed pa la de nyid tshar gcad par 'os pa yin te/_gzhan la rang gi skyon ni nye bar 'jog pa'i phyir ni ma yin/_sgrub par byed pa
[\[353a.5\]]de skyon med pa nyid du de khas len pa nyid lan mi shes pa yin pa'i phyir/_de nyid ni sngar tshar gcad par bya ba thob pa yin te/_gzhan gyi skyon nye bar 'jog pa la ltos pa med pa nyid kyi phyir ro/_/tshar bcad par thob pa la tshar mi gcod pa ni brgal zhing brtag [#]pa 'dor bar byed pa ste/_
[\[353a.6\]]brgal zhing brtag pa zhes bya ba ni tshar gcad pa'i rigs pa bstan pa yin la/_de 'dor bar byed pa ni tshar gcad pa thob par 'gyur ba la rjes su sbyor ba mi byed pa'o/_/de yang 'khor dag la gang pham pa yin zhes 'dri ba brjod par bya ba yin gyi/_rang gi skyon tshar gcad pa thob par
[\[353a.7\]]'gyur ba rnam par 'grel par ni mi 'gyur ro/_/gal te 'dir yang rgol ba'i sgrub par byed pa tshar gcad pa thob pa la phyir rgol ba brgal zhing brtag pa mi sbyor ba ni spobs pa med pa nyid yin te/_'di'i lan mi shes pa'i phyir brgal [#]zhing brtag pa 'dor ba ni logs shig tu tshar
[\[353b\]]
[\[353b.1\]]gcad pa'i gnas ma yin te/_rigs pas dpyad na yang gnyis las gcig la yang 'dir rgyal ba dang pham pa dag yod pa ma yin no[#]/_/sgrub par byed pa ltar snang bas ma bstan pa'i phyir dang /_yang dag pa'i skyon brjod pa med pa'i phyir ro/_/skyon cung zad rjod par byed cing /_cung zad ma
[\[353b.2\]]yin pa de'i tshe tshar gcad par 'os pa ma yin te lan rtogs pa'i phyir ro/_/gal te 'os pa nyid yin te skyon yod pa thams cad ma brjod pa'i phyir ro zhe na/_yod do zhes byas nas gdon mi za bar skyon thams cad brjod par bya ba'am/_ma brjod pas [#]tshar gcad par bya ba ni ma yin te/_
[\[353b.3\]]gcig kyang sgrub par byed pa de la gnod par byed pa nyid yin pa'i phyir ro/_/sgrub par byed pa gcig lta bu'o/_/dper na don gcig la sgrub par byed pa gcig kho nas de 'grub pa'i phyir[#]/_thams cad blang bar mi bya'o/_/skyon brjod pa nyid kyis gzhan gyi mi brjod
[\[353b.4\]]pa med pa'i phyir tshang gcad par bya ba ma yin no/_/de bas na phyogs snga ma smra ba dang phyogs phyi ma smra ba tshar bcad pa thob pa tshar gcod par mi byed pa de ltar na yang rigs pas byas na de dag las gcig kyang snga ma bzhin du rgyal ba dang pham pa dag ma yin no/_/lan smra
[\[353b.5\]]ba skyon ltar snang [#]bar byed la rang gi sgrub par byed pas spangs pa med pa yin te/_sgrub par byed pa nyid sgrub par mi nus pa'i phyir/_rgol ba rgyal ba ma yin la/_skyon thams cad med par rab tu bstan pas sgrub par byed pa'i yan lag ma bsgrubs pa yin pa'i phyir ro/_/phyir rgol
[\[353b.6\]]ba yang yang dag pa'i skyon ston par byed pa med pa'i phyir ma yin no/_/de'i phyir de lta bu yang brgal zhing brtag pa dor ba zhes bya ba pham pa'i rten ma yin no/_/gnas ma yin pa la tshar gcad pa'i gnas su rjes su [#]sbyor ba ni/_rjes su sbyor ba med pa la rjes su sbyor ba ste/_tshar
[\[353b.7\]]gcad pa'i gnas kyi mtshan nyid la log par nges pa'i phyir/_gzhan tshar gcad pa'i gnas ma yin pa [#]la tshar gcad par bya ba ma yin par khyed smra ba ni rjes su sbyor ba ste/_tshar gcad par bya ba nyid yin par rig [#]par bya'o/_/'dir yang gal te rgol ba las[#]/_phyir
[\[354a\]]
[\[354a.1\]]rgol bas sgrub par byed pa yang dag pa ma yin pa'i skyon mngon par sbyor bar byed cing /_des gnas ma yin pa dang skyon ma yin pa la tshar gcod pa'i gnas [#]mngon par sbyor zhing rjod par byed par 'gyur na/_de ltar na yang dag pa'i skyon brjod pa'i
[\[354a.2\]]mtshan nyid kyi lan rtogs pa med pa'i phyir/_cig shos kyi lan ltar snang ba nyid bstan pa na spobs pa med pa nyid tshar gcad par bya ba nyid yin no zhes bya ba/_'di las 'di tshar gcad pa'i gnas gzhan ma yin no/_/'on kyang [#]phyir rgol ba sgrub par byed pa'i yang
[\[354a.3\]]dag pa'i skyon brjod pa la gzhan gyis skyon ltar snang ba'i tshig gis mngon par sbyor zhing de [#]yang dag pa'i skyon bstan pa la sgrub par byed pa ltar snang ba'i tshig nyid kyis tshar gcad par bya ba [#]yin pa'i phyir ro/_/de lta bu 'di yang gtan tshigs ltar snang ba dag las
[\[354a.4\]]tha dad pa med pa ste nges par yul gzhan khyad par bde ba'i [#]don du gtan tshigs ltar snang ba tshar gcad pa'i gnas nyid du brjod par bya ste/_de bstan na gzhan ston par byed pa [#]don med pa [#]can yin no/_/grub pa'i mtha' khas blangs nas nges pa med pa'i phyir/_tshig
[\[354a.5\]]zhar la 'ongs pa ni grub [#]pa'i mtha' med pa ste/_de'i don 'ga' zhig kyang yod par dam bcas nas/_dam bcas pa'i don gyi yul las zlog [#]pa'i tshig zhar la 'ongs pa byed pa grub pa'i [#]mtha' med par byed pa ni/_grub pa'i mtha'i med par shes pa ste/_dper
[\[354a.6\]]na yod pa ni 'jig par mi 'gyur zhing /_med pa'am skye bar mi 'gyur ro/_/grub [#]pa'i mtha' khas blangs nas phyogs rnam par 'jog par byed de/_rang bzhin gcig gis gsal ba 'di 'gyur ba'i rjes su 'gro ba mthong ba'i phyir te/_'ji ba'i rjes su 'gro ba
[\[354a.7\]]kham phor la sogs pa mthong ba ni rang bzhin gcig nyid yin te/_de ltar na yang bde ba dang sdug bsngal dang ldan pa'i gsal ba 'di'i dbye ba 'dzin pa na/_de bde ba la sogs pa dag gi sgo nas rang bzhin gcig yin no/_/des de skad du brgal zhing
[\[354b\]]
[\[354b.1\]]brtag pa rjod par byed do/_/de la gzhan du rang bzhin gyi 'gyur ba zhes ji ltar mtshon par bya/_chos gzhan ldog pa na chos gzhan 'jug par 'gyur ba'i gnas skabs gang yin pa de ni de'i rang bzhin yin no[#]/_/chos gzhan gang yin pa de ni de'i 'gyur ba
[\[354b.2\]]yin no/_/de'i [#]rang bzhin gyi don ldog pa las nges pa med pa'i tshig la sbyor ba'i phyir ro/_/'dis dam bcas pa med pa skye bar mi 'gyur zhing /_yod par [#]'jig par mi 'gyur ba yin no zhes so/_/yod pa dang med pa dag kyang mi mngon pa dang mngon pa dag med par [#]
[\[354b.3\]]par 'ga' zhig gis [#]'jug pa chad pa med pa dang /_'jug par 'gyur ba ma yin no zhes bya ba de ltar rnam par gzhag [#]nas/_'di ltar yod pa'i bdag nyid 'jig pa dang /_med pa'i yang bdag nyid thob pa khas blangs pas 'grub pa'i mtha' med par
[\[354b.4\]]'gyur ro/_/'on te khas mi len na ni phyogs 'grub par mi 'gyur ro/_/'di la yang cung zad nges pa med pa'i phyir tshig zhar la 'ongs pa gang des med pa ni skye bar mi 'gyur zhing /_yod pa ni 'jig par mi 'gyur zhes smras pa de bsgrub par bya ba'i phyir rang bzhin
[\[354b.5\]]gcig po gsal ba 'di rjes su 'gro ba mthong ba'i phyir ro zhes bya ba 'di smras pa de la bde ba dang sdug bsngal dang /_gti mug ni rang bzhin gcig skye gnas tha dad pa med pa de'i gsal ba 'di'i rjes su 'gro ba mthong ba'i phyir/_gsal ba de'i rang
[\[354b.6\]]bzhin tha mi dad pa dmigs pa'i phyir ro/_/bde ba la sogs pa dag la ni skye ba dang 'jig pa med pa'i phyir/_de'i bdag nyid can thams cad la skye 'jig med pa yin no zhes bya ba sgrub [#]par 'gyur ro zhes bya ba 'di la gtan tshigs kyi skyon de mi brjod par
[\[354b.7\]]bdag nyid 'dir rang bzhin 'gyur ba'i mtshan nyid 'dra [#]zhing /_rang bzhin dang 'brel ba med pas nges pa med pa'i phyir/_tshig la 'jug par byed do/_/de la gsal ba zhes bya ba'i 'jug pa dang ldog pa'i chos can 'dir 'gyur bar brjod par bya ba yin
[\[355a\]]
[\[355a.1\]]na bde ba la sogs pa ni de lta [#]ma yin no/_/gsal ba dang bde ba la sogs pa'i rjes su 'gro ba bde ba la sogs pa'i rang bzhin yin na/_'jug pa dang ldog pa'i chos kyi mtshan nyid nyams par 'gyur ro/_/de dang bral ba yin na ni/_
[\[355a.2\]]bde ba la sogs pa'i rang bzhin ma yin te/_gsal ba'i mtshan nyid 'gal ba'i phyir ro/_/bde ba la sogs pa'i rjes su 'gro ba mthong ba'i phyir zhes bya ba'i gtan tshigs ma grub pa yin na ni des sgrub par byed pa'i skyon brjod pa'i phyogs sun 'byin par
[\[355a.3\]]'gyur ro/_/sgrub par byed pa'i skyon nye bar brjod pa med par brjod pa rgyas par byas nas rang gi skyon gzhan la 'gel bar byed do/_/gal te rnam pa 'di nyid kyis skyon 'di brjod pa yin no zhe na/_de ni sgyu [#]skar mkhan gyi yul yin gyi/_'jig rten pa sgras ma
[\[355a.4\]]bstan pa'i don rtogs par mi nus pa'i phyir ro/_/de nyid ni 'dir glu gar [#]mkhan gyi ri mo 'dri ba'i tshul yin no/_/'di yang 'di skad du bshad pa'i rigs pas/_sngar sgrub par byed pa'i yan lag ma grub pa'i gtan tshigs 'di brjod pa nyid kyi phyir tshar
[\[355a.5\]]gcad par 'os pa yin gyi nges pa med pa'i phyir tshig zhar la 'ongs pa'i phyir ni ma yin no/_/'di yang gtan tshigs ltar snang ba dag nyid kyi nang du 'dus pa'i phyir ro[#]/_/logs shig tu brjod par bya ba ma yin no/_/ji skad du bshad pa'i gtan tshigs ltar
[\[355a.6\]]snang ba yang tshar gcad pa'i gnas yin no/_/mtshan nyid gzhan dang 'brel bas gtan tshigs ltar snang ba tshar gcad pa'i gnas su 'gyur ba'am/_dper na tshad ma dgag ma gzhal bya nyid kyis 'gyur ba lta bu'o/_/de'i phyir ji skad du bstan pa gtan tshigs ltar
[\[355a.7\]]snang ba'i mtshan nyid kho na tshar gcad pa'i gnas su 'gyur ro zhes smras so/_/'dir yang ji skad du bshad pa smos pa dpyad par bya ba nyid yin te[#]/_ci de dag ji skad du mtshon par byed pa'i rab tu dbye ba de lta bu nyid dam/_'on te rnam pa gzhan yin zhes te dpyad par bya
[\[355b\]]
[\[355b.1\]]ba yin na yang /_'di shin tu thal bar 'gyur ba'i phyir de ma spros/_ci ltar rigs par gtan tshigs ltar snang ba tshar gcad par bya ba'i gnas yin no zhes bya ba de tsam 'dir 'dod par bya ba yin no/_/de nyid mthong la 'jig rten dag gi ma rig rab rib tshogs
[\[355b.2\]]dag gcod byed pa'i/_/rtsod pa'i rigs pa 'di ni dam pa gzhan la phan par dgyes pa dag gis gsungs/_/gang phyir 'gro ba mi shes pa yis de nyid mthong ba dag la sgrib byed pa'i/_/de phyir de la yang dag gsal bar bya phyir bdag gis 'bad pas 'di
[\[355b.3\]]byas so/_/slob dpon chen po d+harma kIrti'i zhal snga nas kyis mdzad pa rtsod pa'i rigs [#]pa zhes bya ba'i rab tu byed pa rdzogs so//_//dpal lha btsun pa zhib 'od kyi zhal snga nas dang /_dpal lha btsan po khri bkra shis mnga' bdag rtse lde btsan gyi zhal snga
[\[355b.4\]]nas kyi [#]bkas/_rgya gar gyi mkhan po chen po dz+nyA na shrI b+ha dra'i [#]zhal snga nas dang /_dge slong dge ba'i blo gros kyis bsgyur cing zhus te gtan la phab pa[#]/_slad kyis kyang paN+Di ta chen po dI paM [#]ka ra dang /_lo tsA [#]ba dge slong dar ma grags kyis zhus shing gtan la phab
[\[355b.5\]]pa'o//[ {D4219}]@##/_/rgya gar skad du/_san+ta nA n+ya ta [#]ra sid+d+hi nA ma pra ka ra [#]Na/_bod skad du/_rgyud gzhan grub pa zhes bya ba'i rab tu byed pa/_'jam dpal gzhon nur gyur pa la phyag 'tshal lo/_/rang lus blo sngon 'gro pa yi/_/bya ba mthong nas
[\[355b.6\]]gzhan la de/_/'dzin phyir gal te blo shes 'gyur/_/sems tsam la yang tshul 'di mtshungs/_/gal te bdag nyid la bya ba dang /_brjod pa sems kyi g.yo ba sngon du 'gro ba can dag mthong nas/_gzhan la de dag mthong bas g.yo ba rjes su dpog par
[\[355b.7\]]byed na/_tshul 'di ni sems tsam la yang mtshungs pas/_sems tsam du smra bas kyang gzhan gyi sems rjes su dpag par bya [#]nus te/_de yang shes pa gzhan gyis g.yo ba'i khyad par med par [#]lus ngag gi rnam par rig byed du snang pa'i shes pa de lta
[\[356a\]]
[\[356a.1\]]bu dag yod par [#]mi 'dod do/_/gal te gzhan gyi shes pa'i byed pa ma dmigs pa'i phyir gzhan gyi [#]rjes su dpag par mi rung ngo zhe na/_'dra ba'i phyir ma yin te/_pha rol pos kyang gzhan gyi shes pa sngon du 'gro ba can [#]de dag nam yang ma mthong
[\[356a.2\]]pas des kyang de shes par mi 'gyur ro/_/gal te bdag nyid kyi sems gzhan la yod pa dag gi rgyu mtshan nyid du mi rung ba'i phyir ro/_/gzhan gyi sems shes par 'gyur ro zhe na/_ji ltar mi rung /_rang gi kun nas slong ba'i sems so sor yang dag par myong
[\[356a.3\]]ba med pa'i phyir dang /_bdag nyid kyi sems kyi rten can yang bdag nyid la mthong ba'i phyir te/_de dag kyang de lta bu yin na ni de dang 'dra bar dmigs par 'gyur ba zhig na/_de lta ma yin par mthong bas/_rgyu mtshan gzhan grub pa yin no zhe na/_gzhan la
[\[356a.4\]]yang rang gi kun nas slong bar byed pa'i sems yang dag par myong ba med pas 'dra la/_rnam par rig byed du snang ba'i shes pa rang gi sems kyi g.yo ba'i rgyu mtshan can dag kyang kha nang du bltas pa'i snang bas [#]yin par rtogs pa'i phyir kha phyir pa ltas pa'i
[\[356a.5\]]snang ba dag rgyu mtshan gzhan las skye bar 'gyur ro/_/kha phyir bltas pa'i snang ba dag rgyu mtshan med pa kho nar ci ste mi 'dod ce na/_rgyu mtshan med pa nyid yin na [#]thams cad rgyu mtshan nyid du thal bar 'gyur ro/_/rnam par chad pa dang rnam par ma chad par snang bas
[\[356a.6\]]byas pa'i khyad par ni shes pa dag pa'i [#]rgyu mtshan g.yo ba nyid tha dad par rnam par 'byed pa ma yin no/_/des [#]na rnam par ma chad par snang ba dag kyang rgyu mtshan med pa nyid du 'gyur te/_khyad par med pa'i phyir ro/_/de lta bas na snang ba'i khyad par rnam
[\[356a.7\]]par ma chad pa'i khyad par can [#]ni g.yo ba sngon du 'gro ba can ma yin no/_/'o na ci zhe na/_rnam par chad pa la/_yang bya ba'i khyad par du snang ba kho na yin no/_/mda' dang rdo 'phangs pa [#]dang /_sgyogs [#]dang sprul pa dang /_gzhan gyis rab tu bskyod pa la sogs
[\[356b\]]
[\[356b.1\]]pa'i bya ba'i khyad par du snang ba can rnams/_yul chad par snang [#]yang g.yo ba sngon du 'gro ba can yin pa'i phyir la/_gzhan gyis byas pa'i g.yo ba la sogs pa rnam par ma chad pa yin yang de sngon du 'gro ba can ma yin pa'i phyir ro/_/de lta bas na 'dir bya ba'i
[\[356b.2\]]khyad par tsam gyis g.yo ba rtogs pa yin par rigs so/_/de la 'ga' zhig sngon du 'gro ba can ma yin pa nyid yin na/_'ga' yang de sngon du 'gro ba can du mi 'gyur te/_khyad par med pa'i phyir ro/_/de lta bas na bya ba'i khyad par gyi spyi ni g.yo ba'i spyi [#]
[\[356b.3\]]rtogs par byed pa yin no/_/de la ji ltar [#]bya ba dmigs la bdag nyid la g.yo ba mi dmigs pa'i phyir/_gzhan la g.yo ba rtogs pa ltar/_bya bar snang ba dmigs pa la yang de dang 'dra'o/_/pha rol po yang gzhan gyi brjod pa dang bya ba dag rgyu mtshan
[\[356b.4\]]med par ci ste mi [#]'dod de 'di ni mtshungs so/_/des na gdon mi za bar de gnyis ni g.yo ba'i rgyu mtshan can yin pa'i phyir de med na mi 'byung ngo zhes bya ba 'di brjod dgos so/_/pha rol po yang der snang ba dag la de dang 'dra par smra bar [#]'gyur bas 'di dag ni [#]
[\[356b.5\]]phan tshun khyad par med do/_/gal te der snang ba dag g.yo ba'i rgyu mtshan can nyid yin par smra ba na/_rmi lam gyi la yang [#]ci'i phyir mi smra zhe na/_thams cad mtshungs te/_pha rol po yang rmi lam na gzhan gyi bya ba dang tshig dmigs pa dag g.yo ba'i rgyu mtshan can
[\[356b.6\]]yin par ci ste mi smra/_gal te de dag med pa'i phyir ro zhe na/_de bzhin du dmigs pa mtshungs na ci ste med/_gal te mi gnyid kyis zil gyis non pa'i phyir/_don gyis [#]stong pa'i rnam par shes pa 'byung ngo zhe na/_pha rol po'i ltar na yang /_de kho na'i phyir
[\[356b.7\]]gzhan gyi dbang gis [#]stong pa'i rnam par shes pa 'byung bar 'gyur ro/_/gal te rmi lam na yang shes pa don dang ldan pa yin la/_de'i tshe dmigs pa rnams kyang rgyud gzhan nyid yin no zhe na/_gal te pha rol po la bsngo ba'i phyir/_lung dang rigs pa dang bral
[\[357a\]]
[\[357a.1\]]ba'i phyir rgol ba dam pa ma yin pa de lta bu la rten par byed na ni/_pha rol po yang de gzhan gyi dbang can du 'dod pa la su yang zlog [#]par mi byed do/_/'di 'ba' zhig gi ltar na de lta bu'i shes pa thams cad rgyud gzhan dbang can yod pa
[\[357a.2\]]kho na yin te/_khyad par ni mngon sum dang brgyud pa 'di yod do/_/res 'ga' ni rmi lam na yang yod pa mngon sum [#]de rgyud gzhan gyi dbang can du 'dod pa kho na ste/_lha la sogs pa'i byin gyi rlabs [#]kyis rmi lam mthong ba'i phyir ro/_/de bas na 'di'i
[\[357a.3\]]'di ni rgol ba dam pa ma yin pa la brten pa ma yin no/_/re zhig bya ba de nyid kyis kyang sems de ci ste rtogs par byed/_sems kyi 'bras bu yin pa'i phyir ro/_/de'i 'bras bu [#]yin pa ni sems gzhan la yang 'dra bas ci ste rtogs par mi byed/_gzhan yang gal te bya ba
[\[357a.4\]]de rang yod pa tsam gyis rang gi rgyud rtogs par byed na ni/_mi dmigs pas kyang de lta bu rtogs par 'gyur ro/_/gal te rtags ni shes pa la ltos pa'i phyir mi 'gyur ro zhe na/_de la de'i tshe gzhan gyi [#]sems las ni bya ba'o/_/bya ba las ni shes pa'o/_/shes
[\[357a.5\]]pa las ni de rtogs pa'o zhes bya ba brgyud pa 'dis ci zhig bya/_bya bar snang ba gzhan gyi sems las rab tu skye ba'i chos can gyi [#]shes pa kho na 'di rtogs par byed pa yin par 'gyur te/_de rtogs pa ni tha mar yang de la brten pa'i phyir ro/_/g.yo ba tsam
[\[357a.6\]]gyis [#]spyi ni bya ba dang brjod pa'i shes pa spyi'i rgyu yin pas 'bras bu'i [#]rgyu rtogs pa yin no/_/de la bdag nyid kyi g.yo ba'i rgyu mtshan can ni kha nang du bltas par 'jug la/_gzhan ni gzhan du yin te/_khyad par 'di [#]ni phal che ba'i dbang du byas pa
[\[357a.7\]]yin no/_/'di dag gi rgyu dang 'bras bu'i ngo bo de ni gnyid log pa la sogs pa'i gnas skabs dang gzhan na [#]yang mtshungs so/_/'khrul pa'i gnas skabs na ni bdag nyid ji lta ba bzhin gyi rkyen gyi khyad par la [#]nye bar brten pa'i phyir gzhan gyi
[\[357b\]]
[\[357b.1\]]g.yo ba la sogs pa'i rgyu mtshan gyis 'byung ba'i rnam par shes pa'i bag chags de dag kho na res 'ga' gzhan gyis nye bar sbyor ba la sogs pas bar du chod kyang 'jug pa rnyed par 'gyur gyi/_nye bar sbyor ba gtan med pa ni ma yin no/_/de'i phyir na gnas
[\[357b.2\]]skabs thams cad du bya ba la sogs pa'i rnam par rig byed kyis sems kyi g.yo ba rjes su dpag par bya ba kho na yin no/_/bya bas g.yo ba rtogs na ni/_gnyid log pa dang /_gzhan na rtogs par 'gyur ro/_/yang na ni nam yang mi 'gyur te/_
[\[357b.3\]]gzhan gyi g.yo ba med par yang bya ba dmigs pa 'byung ba'i phyir ro/_/dmigs pa 'byung bar 'gyur gyi bya ba ni ma yin no/_/bya bas ni g.yo ba rtogs par byed na 'khrul ba'i gnas skabs na ni bya ba yang med do[#]/_/don gyis stong pa'i shes pa 'byung
[\[357b.4\]]ba'i phyir nyes pa [#]med do/_/rnam pa thams cad du tha snyad gdags pa mtshungs pa las res 'ga' ni shes pa don gyis stong ngo /_/gzhan ni gzhan du yin no zhes bya ba'i dbang 'di ga las [#]thob/_gal te gnyid la sogs pas gnas skabs 'gyur
[\[357b.5\]]ba yin no zhe na/_gal te 'di lta bu srid pa yod na ma rig pas [#]dkrugs pa'i phyir de [#]ltar 'byung du zad mod/_de lta na ni don gzhan du smra ba nyams par 'gyur bas glags[#]/_du ma snga bar mi nus pa can [#]tshegs chen po can [#]'di lan gdab pa gcig gis nges par [#]
[\[357b.6\]]choms par 'gyur ro/_/ci ga de dag mthong bas lus dang ngag gi rnam par rig byed dag las rab [#]kun nas slong bar byed pa'i rjes su dpag par rigs pa ma yin nam/_rgyud gzhan dang 'brel ba'i rnam par rig byed du snang ba'i shes pa dag ni gzhan gyi rnam
[\[357b.7\]]par rig byed dag yin par 'os pa ma yin te/_de dag ni nye bar len pa dang nye bar len pa las byung ba ma yin pa'i phyir ro zhe na/_gzhan gyi sems kyis kun nas bslang ba'i rnam par rig byed kyi ngo bo can nyid yin pa'i phyir/_der snang ba'i shes pas kun nas
[\[358a\]]
[\[358a.1\]]slong bar byed pa'i sems rtogs par byed do zhes ni mi zer ro/_/'o na ci zhe na/_de'i 'bras bu yin pa'i phyir ro/_/rnam par rig byed dag ni bya ba dang tshig gi rnam pa can gyi shes pa/_kun nas slong bar byed pa'i sems kyi rgyud las skyes pa dag kho na yin
[\[358a.2\]]no/_/kun nas slong bar byed pa'i sems kyang de dag gi ni nye bar len pa'i rgyu kho na yin la/_rgyud [#]gzhan gyi shes pa dag ni bdag po'i rkyen yin no/_/rnam par rig byed kyi nye bar len pas bskyed pa de dag la 'brel ba des kyang nye bar gdags pas rnam par rig byed dag [#]
[\[358a.3\]]yin par 'gyur ro/_/bdag dang gzhan la rang rang gi snang ba nyams su myong mod kyi/_rab rib can nyid [#]kyis zla ba gnyis mthong ba bzhin du rnam par shes pa de lta bu'i rgyu'i bag chags skye ba'i rang bzhin gyi khyad par thog ma med pa'i dus las don gcig [#]'dzin par nges
[\[358a.4\]]pa'i phyir ro/_/rgyu gcig las skyes pas rang dang gzhan gyi rnam par rig byed kyi shes pa dag la rnam par rig byed du nye bar 'dogs so/_/ci ste bya ba la sogs par snang ba'i rnam par shes pa 'bras bu'i rtags las skyes pa gzhan gyi sems shes pa de dag [#]
[\[358a.5\]]gzhan gyi sems yul du byed dam/_'on te ma yin te/_yul du byed na ni don gzhan yin par 'gyur ro/_/yul du mi byed na ni shes pas pha rol gyi sems yod pa ji ltar shes te/_de'i ngo bo nyid ma shes par de [#]'grub pa mi srid pa'i phyir ro zhe na/_'di yang thal bar 'gyur bar
[\[358a.6\]]mtshungs te/_bya ba dang tshig dag gis gzhan gyi sems rtogs [#]pa ltar na yang de'i ngo bo nyid yul du byed na ni/_de'i tshe rang gi sems shes pa bzhin du de'i rnam pa yang shes par thal bar 'gyur ro/_/de mi shes na ni des de'i ngo bo nyid [#]ji ltar 'dzin/_gal te rtags kyis ni spyi rtogs pa'i
[\[358a.7\]]phyir rnam par rtogs pa ma yin no zhe na/_spyi de ci gzhan gyi sems nyid yin nam/_'on te gzhan zhig gam/_'on te brjod du mi rung ba zhig yin/_gzhan nyid dang brjod du mi rung ba nyid dag cig [#]yin na ni 'dis spyi de kho na gzung gi_/gzhan gyi sems ni ma yin na/_ji ltar 'dis de
[\[358b\]]
[\[358b.1\]]rtogs par 'gyur/_spyi gzhan gyi sems nyid [#]kyang ma yin te/_de yod na de'i rnam pa yang shes par thal bar 'gyur ro zhes bshad zin te[#]/_'di ni rjes su dpag pa'i tshul yang ma yin no/_/rjes su dpag pa ni don gyi rang gi ngo bo 'dzin par byed pa ma yin te/_mngon sum dang 'dra bar snang
[\[358b.2\]]khyad par med pa la sogs par thal bar 'gyur ba'i phyir [#]ro/_/de'i phyir 'di ni tshad ma nyid ma yin no/_/de'i rang gi ngo bo mi 'dzin kyang mngon par 'dod pa'i don la mi slu bas tshad ma nyid yin pa'i phyir ro/_/du ba la sogs pa'i rtags las skyes pa yang me la sogs pa'i rang gi ngo bo'i [#]
[\[358b.3\]]yul can ma yin te/_mthong ba dang khyad par med par thal bar 'gyur ba'i phyir [#]ro/_/rjes su dpag pa 'das pa la sogs pa dang /_ngo bo nyid med pa dag la yang 'jug par mi 'gyur ba'i phyir dang /_don byed par thal bar 'gyur ba'i yang phyir ro/_/gzhan gyi sems rjes su dpag
[\[358b.4\]]pa la yang mngon par 'dod pa'i don la mi slu ba yod pa kho na ste/_'jug par byed pa [#]de'i sgo nas srog chags gzhan yod par rtogs nas yang nas yang du tha snyad dag la 'jug na/_de'i dbang gis 'byung ba'i don thob pa'i phyir ro/_/'jig rten ni 'bras bu de tsam la sems shing srog
[\[358b.5\]]chags gzhan rjes su dpag pa la 'jug pa'i yang phyir te/_skyes bu don phyi ma'i khyad par du snang ba'i shes pa myong ba [#]tsam gyis re ba med pa nyid kyi phyir ro/_/shes pa snga mas tha snyad rdzogs pas don byas pa nyid tshad ma [#]nyid du grub pa'i phyir ro/_/rmi lam na yang shes pa snga ma
[\[358b.6\]]las don phyi mar snang ba'i shes pa skye ba ma yin na ma/_de tsam gyis ni shes pa snga ma tshad ma yin par 'os pa ma yin te/_de'i tshe shes pa thams cad 'khrul ba yin pa'i phyir ro zhe na/_'dir rnam par rig byed kyi shes pa ni nam yang sems kyi g.yo ba'i dbang med par mi
[\[358b.7\]]'byung bas/_de dag gis kyang de dag rjes su dpog par byed do/_/'khrul pa'i dbang gis ni res 'ga' [#]bar du chod kyang 'byung ste/_de dag gi dbang gis stong pa ni ma yin gyi mngon sum dang brgyud pa zhes pa'i khyad par 'di ni yod do zhes bshad zin to/_/de la ji ltar rnam par rig byed
[\[359a\]]
[\[359a.1\]]kyi shes pa snga ma rnams brgyud de g.yo ba'i dbang gis skye ba ltar/_de'i 'og rol gyi gnas skabs na yod pa dag kyang de dang 'dra'o/_/rnam par rig byed kyi shes pa'i rten g.yo ba'i gnas skabs phyi ma'i sems kyi rgyud [#]kho na las brgyud de skye'o/_/de yang rjes su dpag pa ci
[\[359a.2\]]'dra ba de lta bu'i mi slu ba dang /_tha snyad kyang yod pa kho na yin pas cis kyang mi gzung ngo /_/gzhan gyi sems kyi rjes su dpag pa ni de'i rang gi ngo bo mi 'dzin kyang mi slu ba'i phyir de ltar tshad ma nyid yin du chug na gzhan gyi sems mngon sum du [#]shes pa rnams kyis [#]go/_/ji ltar/_gal te gzhan gyi
[\[359a.3\]]sems kyis [#]rang gi ngo bo mngon sum du shes par gyur na ni de'i gzung ba don gzhan yin par 'gyur ro/_/mi shes na ni de dag ji ltar mngon sum du shes pa yin/_ji ltar mngon sum gyi [#]don gyi rang gi ngo bo mi 'dzin par yang 'gyur/_'on te [#]mi 'dzin na ni ji ltar tshad ma yin zhe na/_gnas ma gyur ba'i phyir rnal
[\[359a.4\]]'byor pa gzung ba dang 'dzin pa'i rnam par rtog pa ma spangs pa rnams kyis gzhan gyi sems shes pa yang /_tha snyad la mi slu ba nyid kyis gzugs la sogs pa mthong ba bzhin du tshad ma nyid yin no/_/rnal 'byor kyi stobs kyis ni de dag la shes pa gzhan gyi sems kyi rnam pa'i bye brag gi_/rjes
[\[359a.5\]]su byed pa gsal bar snang ba 'byung bar 'gyur te/_las dang lha la sogs pa'i byin gyi rlabs kyi [#]stobs kyis rmi lam bden pa mthong ba bzhin no/_/de dag la yang gzhan gyi sems kyi yul can nyid kyi [#]shes pa 'byung ba ni ma yin te/_de dag kyang rang gi sems snang ba de dang /_rnam pa mtshungs pa kho na nyid [#]
[\[359a.6\]]shes pa las/_gzhan gyi sems shes pa zhes bya ba nges par gzungs [#]bas tha snyad 'dogs so/_/mngon sum du ni de'i [#]rnam pa'i rjes su byed pa gsal bar snang ba'i phyir dang /_mi slu pa'i tshad ma zhes bya bar 'dod do/_/bcom ldan 'das kyis don thams cad thugs su chud pa ni bsam gyis mi khyab ste/_rnam
[\[359a.7\]]pa thams cad du shes pa dang brjod pa'i yul las 'das pa'i phyir ro/_/rgyud gzhan grub pa zhes bya ba'i rab tu byed pa slob dpon d+harmA [#]kI rtis mdzad pa rdzogs so//_//rgya gar gyi mkhan po bi shud+d+ha siM [#]ha dang /_zhu chen gyi lo tsA [#]ba dge slong dpal brtsegs kyis bsgyur cing zhus te [#]gtan la phab ba'o//_//