<text>
<item><p>1b.1</p><section></section><text>@##/ /tshad ma rnam 'grel gyi 'grel bshad/ bam po sum cu gnyis pa/ de bas na zhes bya ba de'i phyir don dam pa'i rang bzhin nyid du 'ga' zhig la don 'ga' zhig tu yod pa</text></item>
<item><p>1b.2</p><section></section><text>nyid kyis de la de nyid dang gzhan nyid la brten par 'gyur te/ dngos po la rnam pa gzhan med pa'i phyir ro/ /skad cig mar smra ba gang gi dngos po 'jig pa'i ngang tshul can ni cir yang mi 'gyur ba dngos po de</text></item>
<item><p>1b.3</p><section></section><text>bdag nyid 'ba' zhig mi 'gyur ro zhes 'dod pa des ni med par 'gyur zhes brjod pa na/ dngos 'gyur min zhes bya ba ste/ dgag pa tsam nyid brjod pa yin gyi/ 'ga' zhig bsgrub pa ni ma yin no/ /</text></item>
<item><p>1b.4</p><section></section><text>de bas na skad cig mar smra ba'i de nyid dang gzhan nyid kyi rnam par rtog pa'i 'jug pa yod pa ma yin no zhes dgongs so/ /gal te zhes bya ba la sogs pas 'chad par byed de/ gal te skad cig mar smra ba</text></item>
<item><p>1b.5</p><section></section><text>'dis dngos po med par 'gyur ro zhes bya ba sgrub pa la reg pa sgra nyid kyis brjod pa de lta na yang dngos por mi 'gyur ro zhes bya ba kho nar bstan par 'gyur ro/ /gal te cung zad sgrub par mi byed pa de lta na dngos</text></item>
<item><p>2a.1</p><section></section><text>po de ldog par 'gyur ro/ /ci'i phyir zhe na/ dgag pa dngos po tsam rnam par gcod pa la sgrub pa mi srid pa'i phyir ro/ /gang gi phyir dngos po 'jig pa'i ngang tshul can la dngos po'i chos cir yang mi 'gyur ro zhes</text></item>
<item><p>2a.2</p><section></section><text>bya ba de nyid kyi phyir dngos po'i 'jig pa la rgyu cung zad kyang yod pa ma yin no/ /de ltar na dngos po 'jig pa 'di'o/ /gal te bya ba cung zad cig ste las su bya ba cung zhig yod na/ dngos po 'jig pa'i rgyu gzhan la ltos par 'gyur</text></item>
<item><p>2a.3</p><section></section><text>na/ bya ba cung zhig kyang yod pa ma yin no/ /de bas na 'jig pa'i rgyu cung zhig kyang mi byed pa yin no/ /dngos po gang cung zhig mi byed pa de la/ ci'i phyir 'ga' zhig gis ltos 'gyur te ltos par mi 'gyur ro/ /bya ba zhes bya ba la</text></item>
<item><p>2a.4</p><section></section><text>sogs pas 'chad par byed de/ las su bya ba yod na byed pa por 'gyur te/ dngos po 'jig pa'i ngang tshul can la bya ba cung zad kyang med do zhes sngar bshad zin to/ /de bas na 'ga' zhig 'jig pa'i rgyu zhes bya ba gang yin pa de</text></item>
<item><p>2a.5</p><section></section><text>ni dngos po la cung zhig kyang mi byed pa de ltar na 'jig pa'i rgyu cung zad kyang mi byed pa la ltos par bya ba yin no/ /de ni zhes bya ba la sogs pa gzhan gyi yin te/ gal te 'jig pa'i ngang tshul can la phul du byung ba cung zhig kyang</text></item>
<item><p>2b.1</p><section></section><text>skye ba med na de ni phul du byung ba skye ba med pa can te/ de'i gnas skabs can ji ltar dngos po snga ma'i gnas skabs can de 'jig pa zhes bya/ gang la phul du byung ba skye ba yod par zhes bya bar tshig rnam par sbyar ro/ /phul du byung ba zhes bya ba la sogs pa ni grub pa'i mtha' smra ba yin</text></item>
<item><p>2b.2</p><section></section><text>te/ 'jig pa rgyu las dngos po phul du byung ba skye ba yin par khas len par byed na yang / de nyid dngos po de'i 'jig pa/ /zhes bya ba phul du byung ba skye ba zhes bya ba ma yin nam/ dngos po de ji ltar na 'jig pa zhes bya ba ste/ gzhan 'byung ba gzhan 'jig pa ma yin no/ /gang gi phyir</text></item>
<item><p>2b.3</p><section></section><text>de lta yin pa'i rgyu des ni de'i gnas skabs can gyi dngos po 'di 'jig pa zhes bya ba ma yin no/ /'on kyang gang gis te gang gi phyir bdag nyid med par 'gyur ba de 'jig pa yin kyi/ don gzhan 'jig pa zhes bya ba skye ba las ni ma yin no zhes de ma thag tu bshad zin to/ /gang gi phyir</text></item>
<item><p>2b.4</p><section></section><text>phul du byung ba 'jig pa zhes bya ba skyed pa dngos po'i bdag nyid 'jig pa zhes bya ba ni ma yin no/ /ci'i phyir zhe na/ med pa ni phul du byung ba nye bar brjod pa thams cad de/ bstan pa ma yin pa de dag log pa de'i sgo nas te/ nus pa'i tha snyad thams cad ldog pa zhes bya ba'i don to/ /</text></item>
<item><p>2b.5</p><section></section><text>dngos po'i chos thams cad kyis dben pa ste bral ba gang yin pa de'i mtshan nyid can yin pa'i phyir ro/ /de bas na dngos po med pa la phul du byung ba cung zad kyang yod pa ma yin te/ phul du byung ba skye na ni med pa nyid nyams par 'gyur ro/ /gang gi phyir dngos po ni skye ba dang 'brel pa'i</text></item>
<item><p>2b.6</p><section></section><text>mtshan nyid can yin pa'i phyir te/ gang 'ga' zhig gi phul du byung ba skye ba dang 'brel pa ste ldan pa yod pa ni dngos po de'i mtshan nyid can yin pa'i phyir ro/ /de bas na med pa ste 'jig pa la phul du byung ba gzhan 'ga' zhig dgod par bya ba ste/ sgrub pa nye bar dgod par bya ba ma yin</text></item>
<item><p>2b.7</p><section></section><text>no/ /des ni zhes bya ba la sogs pa smos pa la 'jig par rang bzhin med pa nyid du bstan pa'i rgyu 'dis na rgyu med can yin yang ste/ 'jig pa khas len na 'jig pa de dang po ma byung ba nyid nas skad cig ma gnyis par 'gyur ro zhes bya ba de ltar na/ ma byung nyid nas 'jig yod phyir/ /</text></item>
<item><p>3a.1</p><section></section><text>'jig pa de myu gu la sogs pa dang 'dra bar yod pa dang / 'jig pa nyid du 'gyur zhes bya ba/ /yod pa nyid dang 'jig nyid skyon/ /gang yin pa de ni de nyid kyis thal bar 'gyur ba bsal ba yin no/ /gang yang zhes bya ba la sogs pas 'chad par byed de 'jig pa</text></item>
<item><p>3a.2</p><section></section><text>rgyu med pa can nyid yin na yang ma byung ba nyid nas 'jig pa 'di yod pa'i rgyu'i phyir ro/ /yod pa nyid dang mi rtag pa nyid bzlog par dka' zhing ma byung ba nyid nas 'gyur ba dang / 'jig pa rgyu med pa yang 'gal ba ste/ res 'ga' 'byung ba dang rgyu med pa nyid 'gal ba'i phyir ro/ /</text></item>
<item><p>3a.3</p><section></section><text>skyon nye bar bkod pa de yang 'jig pa ngo bo nyid med par bstan pa 'dis bsal ba yin no/ /ci'i phyir zhe na 'jig pa'i che dngos po 'ga' zhig ste/ 'jig pa zhes bya ba'i chos 'byung bar khas ma blangs pa'i phyir ro/ /ji ltar zhes bya ba la sogs pas gzhan gyi bsam pa'i dogs pa</text></item>
<item><p>3a.4</p><section></section><text>bsu ba yin te/ dngos po nyid du mtshungs pa la ji ltar skye ba can 'ga' zhig ste/ skye ba dang ldan pa dag rang gi yul du gzhan 'byung ba'i gegs byed pa'i mtshan nyid kyi thogs pa nyid 'dod kyi gzhan ma yin pa de bzhin du gal te dngos rnams 'jig rang bzhin yin gyi zhes bya</text></item>
<item><p>3a.5</p><section></section><text>ba dngos po skye ba dang ldan pa nyid yin gyi/ nam mkha' la sogs pa skye ldan min ma yin pa de ltar na yod pa nyid gang yin pa de skad cig ma yin no zhes bya ba de ni 'khrul pa yin no/ /ci ste zhes bya ba la sogs pas 'chad par byed de/ dngos po rnams kyi de'i rang bzhin du 'gyur</text></item>
<item><p>3a.6</p><section></section><text>ba ni bla'o/ /rang bzhin de yang gang zhe na skad cig mar zhes bya ba la sogs pa smos te/ dngos po gang la skad cig mar gnas pa yod pa zhes tshig rnam par sbyar ro/ /skad cig mar gnas pa'i chos can gyi rang bzhin de ni skye ba dang ldan pa nyid kyis dngos po rnams 'gyur ba yin gyi</text></item>
<item><p>3a.7</p><section></section><text>nam mkha' la sogs pa skye ba dang mi ldan pa nyid ni ma yin no/ /'di ltar rang gi ngo bo yin pa'i phyir thams cad thams cad kyi rang gi ngo bor 'gyur ba ni ma yin te/ thogs par byed pa'i bdag nyid can bzhin te/ dper na dngos po'i rang bzhin yin du zin kyang thams cad</text></item>
<item><p>3b.1</p><section></section><text>thogs par byed pa'i bdag nyid can du gyur pa ma yin pa de dang 'dra'o zhes bya ba'i don to/ /de ni bden te zhes bya ba la sogs pa ni slob dpon gyi yin te/ dper na thams cad thams cad kyi rang bzhin du 'gyur ba ma yin no zhes bya ba de ni bden te/ de ltar na yang 'jig pa'i ngang tshul can</text></item>
<item><p>3b.2</p><section></section><text>gyi rang bzhin can nyid la/ 'di ltar 'di ni thogs pa dang bcas pa skyed par byed pa yin la/ 'di ni ma yin no zhes bya ba'i rnam pa 'di rigs pa ma yin no/ /de ltar na rgyu'i rang bzhin nges pa las/ 'di ni thogs pa dang bcas pa yin la/ 'di ni ma yin no zhes/ 'bras la rang</text></item>
<item><p>3b.3</p><section></section><text>bzhin nges yin gyi/ /mi rtag ngo bo tha dad med pa ste/ gang gis na 'ga' zhig ni 'jig pa'i rang bzhin can du 'gyur la/ gzhan ni mi 'gyur/ ci'i phyir zhe na/ mi rtag pa'i rang bzhin gyi tha dad byed rnams med nyid phyir te/ rgyu thams cad kyis 'jig pa'i rang bzhin skyed pa'i phyir ro</text></item>
<item><p>3b.4</p><section></section><text>zhes bya ba'i don to/ /thogs par byed pa'am zhes bya ba la sogs pas 'chad par byed de/ gzhan zhes bya ba ni bstan du yod pa la sogs pa'o/ /glo bur ba zhes bya ba ni rgyu med par ro/ /so sor nges pa dang ldan pa ni dngos po 'ga' zhig nyid la'o/ /dngos po rnams kyis thogs</text></item>
<item><p>3b.5</p><section></section><text>pa la sogs pa'i chos skyed par byed pa'i rgyu'i nus pa'i gnas pa ste/ nus pa'i nges pa so sor nges pa'i yul can ci 'dra ba de 'dra ba ste/ rgyu'i nus pa'i rjes su mthun pa 'bras bur gyur pa'i phyir/ rgyu'i rang bzhin gyi nges pa'i rgyu las 'bras bu'i rang bzhin nges par 'dod par bya'o/ /</text></item>
<item><p>3b.6</p><section></section><text>ci ste yang rgyu'i nges pa las rang bzhin gyis nges pa ma yin gyi 'on kyang glo bur ba yin pa de'i tshe 'di'i 'bras bu glo bur ba nyid yin par khas len na yang yul dang dus kyi nges pa mi rung ngo zhes skyon yang bshad zin to/ /de bas na thogs pa dang bcas pa'i rgyu las skye ba ni thogs pa dang</text></item>
<item><p>3b.7</p><section></section><text>bcas par 'gyur zhing / thogs pa med pas skyed pa'i phyir thogs pa med pa zhes bya ba'i rgyu'i nges pa las 'bras bu'i rang bzhin gyi nges par 'gyur ro/ /thogs par byed pa'i bdag nyid can gyi rgyu de'i tshogs pa'i rang bzhin de'i nges pa bzhin du 'jig pa'i rang bzhin skyed par</text></item>
<item><p>4a.1</p><section></section><text>byed pa'i nges pa'i rang bzhin can rgyur gyur pa'i dngos po 'ga' zhig 'jig pa skyed par byed pa yin gyi thams cad ni ma yin no zhes de lta bu ma mthong ngo / /dngos po gang la 'jig pa skyed par byed pa nges pa'i rang bzhin yod pa zhes bya bar tshig rnam par sbyar ro/ /</text></item>
<item><p>4a.2</p><section></section><text>rgyu so sor nges pa gang gis de la skye ba dang ldan pa dang / 'jig pa skyed par byed pa'i rgyu las skye ba yod pa gang yin pa de ltar 'gyur ba ste/ 'jig pa'i ngang tshul can du 'gyur zhing gzhan te mtshan nyid mi 'dra ba can gyi rgyu las skye ba can gang yin pa de ni ma yin no/ /ci'i phyir zhe na/ </text></item>
<item><p>4a.3</p><section></section><text>rnam pa thams cad las skye ba can dag gis 'jig pa mthong ba'i phyir te/ gang dag la rgyu rnam pa thams cad las skye ba yod pa zhes bya bar tshig rnam par sbyar ro/ /de yang skye ba dang ldan pa thams cad ni 'jig par grub pa'i phyir ro zhes bya ba'i skabs su bkag zin to/ /</text></item>
<item><p>4a.4</p><section></section><text>skye ba dang ldan pa nyid 'jig pa'i rang bzhin can du 'gyur gyi skye ba dang ldan pa ma yin na ni ma yin pa ma yin nam zhes bya ba gzhan gyis brgal ba na rnam pa thams cad las skyes pa can dag 'jig pa'i rang bzhin can du gzhan yang khas len la/ grub pa'i mtha' smra bas kyang / /</text></item>
<item><p>4a.5</p><section></section><text>mi rtag ngo bo tha dad med/ /ces brjod pas skye ba dang ldan pa nyid 'jig par bsgrubs pa'i phyir brgal ba dang rjes su mthun pa'i lan ma yin no zhe na/ skye ba dang ldan pa ma yin pa ni yod pa ma yin no zhes de snyam du bsams pa'o/ /de lta na nam mkha' la sogs pa skye ba dang ldan pa ma yin pa</text></item>
<item><p>4a.6</p><section></section><text>nyid du 'dod pa gang yin pa de dag ni gdon mi za bar don gyi bya ba byed par khas blang bar bya ste/ de dang 'brel pa ni yod pa nyid ma yin pa'i phyir ro/ /de dag ni don gyi bya ba byed pa yang 'ga' zhig gi tshe byed par 'gyur ro zhes khas blang bar bya ste/ de'i 'bras bu nyid du brtags pa</text></item>
<item><p>4a.7</p><section></section><text>dag thams cad kyi tshe mi dmigs pa'i phyir ro/ /de lta na de dag kyang lhan cig byed pa dag gis khyad par du byas pa can thob par 'gyur te/ ltos pa med pa 'ga' zhig gi tshe yang rgyu dang 'bras bu 'gal ba'i phyir ro/ /de bas na de dag kyang don gyi skye ba dang ldan pa thob par 'gyur</text></item>
<item><p>4b.1</p><section></section><text>ba de ltar na/ skye ba dang ldan pa de dag nyid 'jig pa'i rang bzhin can ma yin par khas blang bar bya ba yin na/ de yang mi 'thad pa'i phyir de ni mi rtag ngo bo tha dad med ces bya ba 'dis bstan pa yin no/ /tshogs zhes bya ba la sogs pa ni gzhan gyi yin te/ rgyu rnam pa thams cad pa las</text></item>
<item><p>4b.2</p><section></section><text>dngos po rnams las skye ba yod pa gang yin pa de dag ni 'jig par 'gyur ro zhes bya ba 'di yang nges pa med pa nyid ma yin nam/ ci'i phyir zhe na/ tshu rol mthong ba dag gis rgyu'i tshogs pa de dag ma lus pa mthong ba med pa'i phyir te/ ma lus pa gzung ba med pa'i phyir ro/ /</text></item>
<item><p>4b.3</p><section></section><text>gal te tshogs pa 'ga' zhig 'jig pa skyed par byed pa mthong ba'i phyir ma mthong du zin kyang de'i rigs can nyid kyis de ltar gyur pa nges pa yin no zhe na/ tshogs pa zhes bya ba la sogs pa smras te/ gang la nus pa sna tshogs yod pa zhes bya bar tshig rnam par sbyar ro/ /tshogs</text></item>
<item><p>4b.4</p><section></section><text>pa ste rgyu'i nus pa mthong bar 'gyur ba de las te/ tshogs pa'i nus pa sna tshogs pa'i nang nas tshogs pa 'ga' zhig gyur na yang gang gis dngos po 'jig pa'i ngang tshul can ma yin pa'i bdag nyid skyed par 'gyur zhe na/ ma yin te zhes bya ba la sogs pas lan 'debs par byed de/ </text></item>
<item><p>4b.5</p><section></section><text>skyon 'di yod pa ma yin no/ /de ci'i phyir zhe na/ shes bya'i skabs yin pa'i phyir te dngos po shes bya nyid skad cig ma nyid du sgrub pa'i skabs yin pa'i phyir ro/ /de nyid bstan pa'i phyir 'ga' zhig gi tshe zhes bya ba la sogs pa smos te/ dus 'ga' zhig gi tshe yul 'ga' zhig</text></item>
<item><p>4b.6</p><section></section><text>tu skyes bu 'ga' zhig gis don shes par 'gyur ba yang shes par mi 'gyur ba gang yin pa de dag ni yod pa nyid rjes su 'brel pa can gyi 'jig pa yin no zhes brjod do/ /shes bya'i rang bzhin gang yin pa de nyid kyang byas pa ste/ don gyi bya ba byed pa nyid byas pa nyid yin pa'i</text></item>
<item><p>4b.7</p><section></section><text>phyir de dag nyid mi rtag pa nyid du sgrub par 'gyur ro/ /shes pa tsam gyi mtshan nyid can yin na yang don byed par mi nus pa ni dngos po nyid ma yin pa'i phyir/ mi rtag pa nyid du sgrub pas ci zhig bya/ shes bya nyid skad cig ma nyid du sgrub pa ni bla ste/ de lta na yang ji ltar rang bzhin dang</text></item>
<item><p>5a.1</p><section></section><text>rjes su 'brel ba can 'jig par 'gyur zhe na/ gang zhig ces bya ba la sogs pa smos te/ gang zhig sngar shes pa skyed par byed pa'i rang bzhin can de dag 'jig pa med pa can te/ rang bzhin de nyid la rnam par gnas pas kyang skyed par mi 'gyur ba srid pa yod pa ma</text></item>
<item><p>5a.2</p><section></section><text>yin te/ rang bzhin la rnam par gnas pa dag ni skyed par mi byed pa dang 'gal ba'i phyir ro/ /lhan cig byed pa la ltos nas 'ga' zhig gi tshe skyed par byed do zhes bya ba'i rtog pa yang len pa ma yin no/ /gang gi phyir gzhan la ltos par 'gyur ba srid pa yod pa ma yin no zhes bya bar sbyar ro/ /</text></item>
<item><p>5a.3</p><section></section><text>ci'i phyir zhe na/ de'i skyed par byed pa'i rang bzhin te/ shes pa skyed par byed pa'i rang bzhin ni rang gi rgyu nyid las grub pa'i phyir ro/ /ci ste ltos pa med pa de dag kyang 'ga' zhig gi tshe shes par 'gyur ro zhe na/ de'i phyir ltos pa med pa can zhes bya ba la sogs pa smos te/ yang gi sgra</text></item>
<item><p>5a.4</p><section></section><text>ni nges par gzung ba'i don to/ /ltos pa med pa can shes pa skyed par byed pa'i rang bzhin can du rnam par gnas pa de dag la dus 'ga' zhig gi tshe skyes bu 'ga' zhig gi shes pa 'ga' zhig kyang ldog pa kho na ma yin te/ thams cad kyi rang gi yul can gyi shes pa dag dus thams</text></item>
<item><p>5a.5</p><section></section><text>cad du skyed par 'gyur na de ltar ni ma yin te/ 'ga' zhig gi tshe shes pa med pa'i phyir ro/ /de bas na shes pa skyed par mi byed pa dag ni skyed par byed pa'i rang bzhin las nyams pa yin no zhes bya bar rtogs so/ /'jig pa yang rgyu med pa can yin no zhes bstan pa de bas na/ byas pa</text></item>
<item><p>5a.6</p><section></section><text>thams cad rang bzhin gyis 'jig pa dang 'brel pa can nyid du grub pa yin no/ /'on kyang byas pa shes bya ma yin pa de ltar mi 'gyur ro zhe na/ de'i phyir de ltar zhes bya ba la sogs pa smos te/ de lta bur gyur pa zhes bya ba ma yin pa ni cung zad kyang yod pa ma yin no/ /ci'i phyir zhe na/ don</text></item>
<item><p>5a.7</p><section></section><text>thams cad ni 'ga' zhig gi tshe skyes bu 'ga' zhig gis shes pa'i phyir ro/ /ci ste 'ga' zhig gi tshe don gyi bya ba mi byed pa tha na shes pa yang skyed par mi byed pa de 'dra ba yod pa de'i tshe/ shes pa tsam gyi don byed pa'i nus pa med na yang don byed pa'i nus pa thams cad dang bral ba de ni dngos po</text></item>
<item><p>5b.1</p><section></section><text>nyid du mi 'gyur ro/ /de ltar na de'i mtshan nyid can te/ don byed par nus pa'i mtshan nyid can dngos po yin no zhes phyis 'chad par 'gyur ro/ /don byed par nus pa'i mtshan nyid can gyi dngos po rim bzhin du don gyi bya ba byed pa de yang 'jig par 'khrul pa med pa'i phyir ro/ /'jig</text></item>
<item><p>5b.2</p><section></section><text>pa de yod pa nyid dang 'brel pa can du grub pa yin te/ 'jig pa rgyu med pa can nyid yin pa'i phyir ro/ /bshad ma thag par dngos po thams cad skad cig ma nyid du bsgrubs pa de'i phyir de rnams 'brel pa'i yang ste/ sgra'i don dag gis 'brel pa'i rtag pa nyid ni bsal bya yin</text></item>
<item><p>5b.3</p><section></section><text>te/ sun dbyung bar bya ba yin no/ /'jig pa zhes bya ba la sogs pas 'chad par byed de/ 'jig pa ni ji skad du bshad pa'i dngos po tsam dang 'brel pa'i gtan tshigs de nyid kyi phyir/ sgra dang 'dra ba ste dper na sgra'i rtag pa nyid sun phyung ba de dang 'dra bar 'brel pa'i rtag pa nyid</text></item>
<item><p>5b.4</p><section></section><text>kyang bsal bar bya ba yin no/ /de ltar na re zhig sgra dang don dag gis 'brel pa tha dad par khas blangs nas 'brel pa mi rtag pa nyid du brjod kyi tha dad pa nyid du yang 'thad pa ma yin no/ /'di ltar spyod pa pa dag gis sgra'i nus pa nyid 'brel ba yin par sems te/ de nyid rgyal dpog</text></item>
<item><p>5b.5</p><section></section><text>pa dag gis zhes bya ba la sogs pa smras te/ rgyal dpog pa dag gis sgra'i nus pa rung ba nyid ces bya bar rung ba nyid kyi ming can don rtogs pa'i rten du brjod pa gang yin pa rung ba nyid de ni/ sgra las don gzhan nyid du gyur pa ma yin no/ /de ltar na rung ba nyid ces bya ba dngos po rnams kyi</text></item>
<item><p>5b.6</p><section></section><text>phul du byung ba nyid de/ brjod par 'dod pa'i don byed par nus pa yin no zhes sngar rgyu dang 'bras bu'i rung ba nyid dang 'dra bar sgra'i nus pa'i ngo bo nyid rung ba nyid yin no zhes bya ba sngar brjod zin to/ /sgra las tha dad pa nyid med pa'i phyir rung ba nyid ces bya ba 'brel pa ni sgra nyid dang 'dra bar mi rtag pa</text></item>
<item><p>5b.7</p><section></section><text>nyid du grub pa de'i phyir tha dad par bstan par bya ba ma yin no zhes dgongs so/ /sgra las rung ba nyid don gzhan yin pa yang bla ste/ de ltar na yang 'brel pa'i sngar bshad skyon rnams kyi don gzhan du gyur pa'i sgra'i nus pa'ang bsal ba yin par rig par bya'o/ /'brel pa zhes bya ba la</text></item>
<item><p>6a.1</p><section></section><text>sogs pas 'chad par byed de/ 'brel pa 'brel pa can dag las don gzhan du gyur pa yin no zhes de ltar 'brel pa don gzhan du gyur pa yin par smra ba la/ skyon rnam pa du ma 'brel pa can rnams mi rtag phyir/ 'brel pa la rtag yod ma yin/ /zhes bya ba</text></item>
<item><p>6a.2</p><section></section><text>la sogs pas bshad cing bstan zin to/ /sngar bshad pa'i skyon de nyid kyis sgra'i nus pa yang 'brel pa'i ngo bor tha dad par brtags pa bsal ba nyid kyi phyir ro/ /yang logs shig tu skyon mi brjod do/ /de de ltar na rig byed skyes bus ma byas pa ma yin no/ /skyes bus</text></item>
<item><p>6a.3</p><section></section><text>ma byas pa yin pa ni bla ste/ de ltar na yang de ni bden pa'i don can nyid du nges par byas pa ma yin te/ 'di ltar skyes bus ma byas zhes bya ba nyid yin pa'i phyir rig byed kyi tshig dag /ji bzhin don shes sgrub byed min/ /don phyin ci ma log par shes pa'i rgyu ma yin no/ /'di ltar</text></item>
<item><p>6a.4</p><section></section><text>skyes bu'i skyon te/ skyes bu'i nyes pas skyon med pa yin du zin kyang me sogs rnam pa gzhan du mthong ngo / /sogs pa'i sgras ni zla ba'i zer la sogs pa ste/ log pa'i shes pa'i rgyur mthong ngo zhes bya ba'i don to/ /rig byed pa'i zhes bya bas 'chad par byed de/ rig byed pa'i sgra skyes bus ma</text></item>
<item><p>6a.5</p><section></section><text>byas pa yin pa yang bla ste/ de lta na yang khas blangs nas kyang rig byed pa'i don de dag don ji lta ba bzhin ma yin pa'i shes pa'i rgyu nyid yin par bsam par bya ba yin par brjod do/ /gang gi phyir skyes bu'i skyon gyis nye bar bsgyur ba ste/ skyes bu'i nyes pa 'dod chags la sogs pa dag</text></item>
<item><p>6a.6</p><section></section><text>gis nye bar sgyur zhing 'dus byas pa nyid las te/ log pa'i bsam pas sbyar ba nyid las zhes bya ba'i don to/ /shes par bya ba'i don dag la shes par byed pa'i sgra rnams kyis shes pa 'khrul pa ste/ shes pa phyin ci log pa ma yin te/ log pa'i shes pa skyed par byed pa</text></item>
<item><p>6a.7</p><section></section><text>ma yin no zhes bya ba'i don to/ /ngo bo nyid kyis kyang log pa'i shes pa skyed par byed pa ni srid pa nyid kyi phyir ro/ /'di ltar de dang bral ba ste/ skyes bu'i skyon gyis nye bar sgyur ba dang bral ba dag gis kyang log pa'i shes pa rnam par shes pa skyed pa'i phyir ro/ /gang dag gis she na</text></item>
<item><p>6b.1</p><section></section><text>sgron ma la sogs pa de dag gis kyang ngo / /sogs pa'i sgras ni zla ba'i zer la sogs pa gzung ngo / /don gang dag la zhe na/ ut+pal sngon po la sogs pa dag la'o/ /de ltar ni mtshan mo sgron ma ni ut+pal sngon po la dmar por snang ba'i shes pa'i rgyu zla ba'i zer ni gos ser po</text></item>
<item><p>6b.2</p><section></section><text>la dkar por shes pa'i rgyu yin no/ /de bas na zhes bya ba de'i phyir skyes bus 'dus byas pa la ltos pa med pa'i rig byed pa'i sgra 'di dag ni 'gyur te zhes bya bar sbyar ro/ /ngo bo nyid kyis te rang bzhin nyid kyi don rnams la spobs pa'i rgyur 'gyur ro/ /ci'i phyir zhe na/ rang bzhin</text></item>
<item><p>6b.3</p><section></section><text>gyi khyad par yin pa'i phyir te/ de dag gi rang bzhin gyi khyad par de 'dra ba de ni rang bzhin nye ba tsam gang gi rang gi yul la shes pa'i rgyur 'gyur ba yin no zhes bya ba'i tha tshig go/ /ci dang 'dra bar zhe na/ log par bsal ba can dag kyang nges par 'gyur te/ me la sogs pa bzhin te</text></item>
<item><p>6b.4</p><section></section><text>sgra gang dag las log par bsal ba don rtogs pa yod pa ni zhes par tshig rnam par sbyar ro/ /de ltar na skyes bus ma byas pa nyid du brtags pa ni don med pa yin no zhes bya bar dgongs so/ /gal te rig byed pa'i sgra 'di ni log par bsal ba can nyid yin no zhes bya ba de'i</text></item>
<item><p>6b.5</p><section></section><text>nges pa'i rgyu med pa de bas na nges pa'i rgyu med pa'i phyir/ rig byed pa'i sgra dag las log par bsal ba can nyid yin no zhes rtog pa mi rigs so zhe na/ dpyod pa pa khyed cag gi yang rig byed pa'i sgra dag phyin ci ma log pa'i shes pa'i rgyu yin no zhes bya ba 'di la phyin ci ma log</text></item>
<item><p>6b.6</p><section></section><text>pa pas la ba can gyi nges pa la rgyu ci zhig yod de cung zhig kyang yod pa ma yin no/ /de bas na khyod kyi gzhung gi don ji lta ba bzhin du bsal ba'i nges pa bzhin du ngo bo nyid kyis te/ rang bzhin nyid kyis don ji lta ba bzhin ma yin pa'i bsal ba'i nges par ci'i phyir mi rtog /ci ste log</text></item>
<item><p>6b.7</p><section></section><text>par bsal ba can gyi nges par ma gyur cig snyam pas 'on kyang me la sogs pa nyid dang 'dra bar don dag la ste/ ji ltar me la sogs pa dag bum pa la sogs pa dang sngon po la sogs pa dag la go rims bzhin du bden pa dang brdzun pa'i rnam par shes pa'i rgyu yin pa de ltar na/ rig</text></item>
<item><p>7a.1</p><section></section><text>byed pa'i sgra rnams ni don dag las log pa dang cig shos kyi shes pa'i rgyu nyid kyis gnyi ga'i shes pa'i rgyu nyid du 'gyur ro/ /de nyid bsal bar bya ba'i phyir me zhes bya ba la sogs pa smos te/ me la sogs ba skyes bus ma byas pa yin du zin kyang / nyin par bum pa</text></item>
<item><p>7a.2</p><section></section><text>la sogs pa gcig la don ji lta ba bzhin du shes pa'i rgyur gyur pa yin na yang / mtshan mo ut+pal sngon po la sogs pa thams cad la de ltar de don ji lta ba bzhin du shes pa'i rgyur gyur pa ma yin gyi/ 'on kyang don ji lta ba bzhin du ma yin pa'i shes pa'i rgyur yang 'gyur ro/ /</text></item>
<item><p>7a.3</p><section></section><text>gal te me la sogs pa ni skyes bu'i bya bas bsgrub par bya ba nyid yin pa'i phyir/ skyes bu'i bya ba nyid yin no zhe na/ de ni de ltar ma yin te zla ba'i snang ba la sogs pa dag ni skyes bu'i bya ba la ltos pa med pa nyid kyi phyir ro/ /sgron ma la sogs pa dag skyes bu las skye ba dang ldan</text></item>
<item><p>7a.4</p><section></section><text>pa yin du zin kyang ste sgra dang 'dra bar skyes bu'i 'dod pa'i dbang gis don gsal bar byed pa ma yin pa de ltar na skyes bus ma byas par brjod do/ /de ltar rig byed pa'i sgra rnams kyang skyes bus ma byas pa nyid du khas len na yang gnyi gar 'gyur te/ don ji lta ba bzhin dang / don ji</text></item>
<item><p>7a.5</p><section></section><text>lta ba bzhin ma yin pa'i shes pa'i rgyu nyid du 'gyur ro/ /me la zhes bya ba la sogs pa ni gzhan gyi yin te/ me la sogs pa dag ni byas pa nyid kyi rgyu'i phyir rkyen ji lta ba bzhin du ste/ gang gi 'khrul pa'i rgyu gang yin pa de'i dbang gis gzhan la ste/ ut+pal sngon po la sogs pa la</text></item>
<item><p>7a.6</p><section></section><text>rnam pa gzhan nyid yin pa zhes bya ba phyin ci log gi shes pa'i rgyu nyid yin pa ni bla ste/ sgra rtag pa dag la yang lhan cig byed pa'i rkyen gyi stobs kyis log pa'i shes pa skyed pa de yod pa ma yin te/ rtag pa rnams ni lhan cig byed pa'i stobs kyis rnam pa gzhan du 'jug pa med pa'i</text></item>
<item><p>7a.7</p><section></section><text>phyir ro/ /de lta bu zhes bya ba la sogs pa ni grub pa'i mtha' smra ba'i yin te ma yin nam zhes bya ba'i sgra ni rab tu grags pa bstan pa'i phyir ro/ /de lta bu'i rnam pa zhes bya ba lhan cig byed pa'i stobs kyi don dag la rnam pa gzhan du gyur pa'i mtshan nyid can gyi chos yod pa</text></item>
<item><p>7b.1</p><section></section><text>nyid yin no/ /de la yang zhes bya ba ni rig byed pa'i sgra dag la yang ngo / /ci'i phyir zhe na/ sgra de dag kyang brda'i stobs las rnam pa gzhan du 'jug pa'i phyir te/ skyes bu'i 'dod pa'i rjes su byed pa can gyi brda'i stobs kyis rnam pa gzhan du don rtogs pa skyed pa'i phyir ro zhes</text></item>
<item><p>7b.2</p><section></section><text>bya ba'i don to/ /ci ste brda'i stobs las de dag don dag la gzhan du gyur par ni mi 'dod mod kyi 'on kyang rtag pa nyid kyi phyir ngo bo nyid kyis rig byed pa'i sgra rnams ni rang gi yul la rnam par shes pa bskyed pa'i rang bzhin yin pa de'i tshe rang gi yul la shes pa'i 'bras bu skyed par byed</text></item>
<item><p>7b.3</p><section></section><text>pa'i rang bzhin gang yin pa de la gnas pa yin na yang rig byed pa'i sgra de dag brda la sogs pa ste/ gdags pa la sogs pa ltos par bya ba med pa'i rgyu'i phyir dang / sogs pa'i sgras ni byed pa'i bya ba la sogs pa gzhan la yang ltos pa med pa'i phyir/ rig byed kyi sgra de las skyes</text></item>
<item><p>7b.4</p><section></section><text>bu'i thams cad kyis thams cad kyi tshe don rtogs pa ste shes par 'gyur na/ thams cad kyis thams cad kyi tshe na yang rtogs pa yod pa ma yin no/ /de bas na rig byed pa'i sgra brda la sogs pa la ltos pa med pa rnams ni don rtogs pa skyed pa'i phyir gnas par rang bzhin ma yin gyi/ 'on</text></item>
<item><p>7b.5</p><section></section><text>kyang brda la sogs pa la ltos pa nyid yin no/ /de dag kyang log pa'i shes pa'i rgyu yin pa de ltar na/ de'i gnas skabs can gyi skyon yod do/ /gzhan yang sgra de ni ma byas par 'dod na ste sems par gyur na sgra ni shes pa nyid kyi rgyur mi 'gyur ro/ /ci'i phyir zhe na/ gang gi phyir</text></item>
<item><p>7b.6</p><section></section><text>rtag pa dag las dngos nus pa ste/ rang gi ngo bo'i nye ba'i nus pa ste/ de'i rjes su 'gro ba dang ldog pa'i rjes su byed pas zhes bya ba'i don to/ /shes pa'am gzhan 'ga' yang skye ba yod ma yin/ /gal te zhes bya ba la sogs pas 'chad par byed de/ /gal te sgra ma byas pa</text></item>
<item><p>7b.7</p><section></section><text>yin na sgra de las don shes pa nyid du mi 'gyur ro zhes bya bar sbyar ro/ /ci'i phyir zhe na/ shes pa zhes bya ba la sogs pa la skye ba dang cig shos zhes bya bar tshig rnam par sbyar ro/ /dus dag ni skye ba dang cig shos kyi dus de dag tu'o/ /des na shes pa'i sgra dang drug pa'i bsdu ba ste shes pa skye ba</text></item>
<item><p>8a.1</p><section></section><text>dang mi skye ba'i dus dag tu zhes bya ba'i don to/ /rtag pa nyid kyi phyir mtshungs pa'i ngo bo ste/ rang bzhin gcig pa'i shes pa skyed pa la nus pa yod par mi rung ba'i phyir ro/ /shes pa mi skye ba'i tshe gang skyed par byed pa'i ngo bo ma yin pa de nyid la gnas pa de ni skyed bar</text></item>
<item><p>8a.2</p><section></section><text>byed pa nyid du 'gal ba'i phyir/ rnam pa gzhan gyis skyed par byed pa dang rnam pa gzhan gyis skyed par byed pa ma yin no zhes brjod par mi nus so/ /ci'i phyir zhe na/ de ltar ngo bo 'dis rtag par mngon par 'dod pa 'di skyed par byed pa yin/ ngo bo 'di nyid kyis skyed par byed pa ma yin</text></item>
<item><p>8a.3</p><section></section><text>no zhes de ltar ngo bo'i khyad par te rang bzhin gyi bye brag gang rnam par phye zhing tha dad par rnam par gzhag pa yang med pa'i phyir te/ rtag pa ni thams cad kyi tshe ngo bo gcig nyid yin pa'i phyir ro/ /gal te rang bzhin gcig pa yin du zin kyang sngar skyed par byed pa ma yin zhing phyis skyed</text></item>
<item><p>8a.4</p><section></section><text>par byed par 'gyur ba de ltar na gcig la yang rim gyis 'gal ba'i chos gnyis mi 'gal ba'i phyir ro zhe na/ 'di'i zhes bya ba la sogs pa smos te/ rtag pa 'di skyed par byed pa ma yin pa ci 'dra ba nyid ni skyed par byed par rigs pa ma yin te/ phyis kyang de'i gzhan skye ba ni</text></item>
<item><p>8a.5</p><section></section><text>med pa gang gis na skyed pa byed par 'gyur/ gcig la yang rim gyis kyang 'gal ba'i phyir/ de gnas pa'i sgo nas kyang gcig pa nyid du 'gal ba'i phyir ro/ /lhan cig byed pa lhag par thob nas phyis skyed par byed pa yin no zhes bya ba yang log pa yin te/ 'di ltar gzhan la</text></item>
<item><p>8a.6</p><section></section><text>ltos pa yang ste/ rtag pa'i lhan cig byed pa la ltos pa yang sngar bkag pa nyid yin no/ /gang gi phyir de lta yin ba de bas na sgra rtag pa ni 'ga' zhig tu yang skyes bu'i shes pa skyed par nus pa ma yin no/ /ci'i phyir zhe na/ 'ga' zhig gi tshe shes pa mi skyed pa yin na/ phyis</text></item>
<item><p>8a.7</p><section></section><text>kyang de nyid de dag gi rang bzhin nyid yin pas na rtag tu mi skyed par thal ba'i phyir ro/ /ci ste skyon der ma gyur cig snyam pas de dag 'ga' zhig gi tshe yang mi skyed par mi 'dod do zhe na/ de yang yod pa ma yin no/ /ci'i phyir zhe na/ rang gi yul gyi rnam par shes pa'i 'bras bu</text></item>
<item><p>8b.1</p><section></section><text>rtag tu ma mthong ba'i phyir ro/ /sgra de dag rnam pa 'ga' zhig gis kyang ste ji ltar yang byed pa po ma yin no zhes bya ba de mang du bshad zin to/ /de ltar ni 'gyur na nam mkha' la sogs pa rtag pa dag las kyang 'ga' zhig gi tshe 'ga' zhig gi blo dag skye bar 'gyur ro zhe na/ </text></item>
<item><p>8b.2</p><section></section><text>de'i phyir de dag gi zhes bya ba la sogs pa smos te/ rtag pa nyid du 'dod pa dag gi zhes bya ba'i 'dod pa smos pa ni de dag la dngos po'i gnas thabs kyis rtag pa nyid yod pa ma yin no zhes bstan pa'i phyir ro/ /nam mkha' la sogs pa la rtogs pa 'byung bar 'dod pa gang yin</text></item>
<item><p>8b.3</p><section></section><text>pa de yang de'i rang bzhin du 'gyur ba ma yin pa ste/ nam mkha' la sogs pa'i rang bzhin la rag lus pa can gyi skye ba ma yin te/ rtag pa dang ni rim dang cig car don byed pa 'gal ba'i phyir ro/ /de dag gi skye ba'i rgyu mtshan yang gang yin zhe na/ de ltar na zhes bya ba la sogs pa smos te/ </text></item>
<item><p>8b.4</p><section></section><text>thog ma med pa'i rigs mthun pa'i kun rtog des bsgos pa'i bag chags kyi nus pa de las byung zhing skye ba'o/ /lung ji lta ba bzhin du nam mkha' la sogs pa'i rnam pa gang yin pa de'i sgro btags spyod yul can gyi blo dag /der snang ba can nyid ni de 'ba' zhig go/ /de ltar blo'i</text></item>
<item><p>8b.5</p><section></section><text>rnam par rtog pa'i rnam pa la phyi rol du nges par byas nas phyi rol nyid du btags pa'i nam mkha' la sogs pa de la skye 'gyur gyi zhes bya ba de ltar 'khrul pa 'ba' zhig tu 'gyur gyi/ /de don spyod yul can ma yin te/ rang gi mtshan nyid kyi yul can ma yin no/ /rang gi mtshan</text></item>
<item><p>8b.6</p><section></section><text>nyid kyi zhes bya ba la sogs pas 'chad par byed de/ blo gang la rang gi mtshan nyid kyi yul yod pa'i blo de'i na nges par rang gi mtshan nyid de'i rung ba nyid de nus pa'o/ /de'i nye bar te thag nye ba de'i rjes su byed pa'i ngang tshul can de yod pas yod pa can yin pa'i phyir blo 'di'i rgyur rung</text></item>
<item><p>8b.7</p><section></section><text>zhing nus pa gang yin pa'i rgyu de las nus pa yod na blo der gyur pa nyid yin no/ /de ltar de rigs pa la gnas pa de ltar na gal te dngos po rtag pa rnams kyi rang gi mtshan nyid la skyes bu 'ga' zhig gi shes par 'gyur ba de'i tshe rgyu rtag pa nye ba'i phyir skyes bu thams cad kyi thams cad</text></item>
<item><p>9a.1</p><section></section><text>kyi tsher 'gyur te/ rtag pa lhan cig byed pa la ltos pas 'ga' zhig gi tshe yang 'ga' zhig gi shes pa skyed par byed pa ma yin no/ /de ltar na 'bras bu bskyed par bya ba 'bras bu'i bya ba lhan cig byed pa dag gis khyad par du byas pa gsal ba gang dag la yod pa</text></item>
<item><p>9a.2</p><section></section><text>dag ni gsal ba can dag go/ /yul dang dus kyi gnas skabs nges pa'i rnam pa 'ga' zhig gis 'bras bu 'ga' zhig la nye bar sbyar ba na ste/ gtan tshigs nyid du bstan ba na 'bras bu de skyed par rung ba'i phul du byung ba'i bdag nyid du gyur pa gang yin pa de thob pa'i rgyu'i</text></item>
<item><p>9a.3</p><section></section><text>dngos po'i khyad par la ltos pa ste/ lhan cig byed pa la zhes bya ba'i tha tshig go/ /de ltar zhes bya ba mi rtag pa dang 'dra bar rtag pa'i dngos po'i 'bras bu'i khyad par can ma yin pa phul du byung bar byar med pa can/ de'i rgyu la ltos pa can te 'dzin pa'i lhan cig byed ba'i rgyu</text></item>
<item><p>9a.4</p><section></section><text>la ltos pa can skyes bu 'ga' zhig gis gzung bar gyur pa na'o/ /gal te skyes bu 'di'i 'dzin pa skyed par 'gyur ba na skyes bu de nyid kyis gzung bar 'gyur gyi gzhan gyis ma yin no zhes bya ba gang yin pa de rigs pa yin te lhan cig byed pa so sor nges pa'i phyir ro/ /gzhan dag</text></item>
<item><p>9a.5</p><section></section><text>ni 'bras bu'i khyad par can zhes rjod par byed de/ de'i tshe ni thal bar 'gyur ba sgrub pa yin no/ /lhan cig byed pa la ltos nas skyed par byed pa de yang rtag pa la srid pa ma yin no/ /ci'i phyir zhe na/ brtan pa'i rang bzhin nyid yin pa'i phyir te/ rtag pa ni lhan cig byed pas phul du byung ba</text></item>
<item><p>9a.6</p><section></section><text>nyid du byar med pa'i phyir zhes bya ba'i don to/ /de bas na rtag tu skyed par byed pa'i rang bzhin du gnas pa nyid kyi phyir skyes bu thams cad kyis cig car te/ dus gcig tu gzung bar 'gyur ro/ /ci ste rtag tu skyed par byed pa'i rang bzhin du gnas pa 'ga' zhig gi tshe mi skyed ba'i</text></item>
<item><p>9a.7</p><section></section><text>phyir ma yin na/ de'i tshe yang mi skyed pa'i rang bzhin du 'ga' zhig gi tshe 'dod pa na 'di'i mi skyed pa'i rang bzhin de nyid ni phyis kyang yin pa de ltar na/ skyes bu 'ga' zhig gis kyang 'ga' zhig gi tshe bzung ba ma yin no zhes de ltar nges pa'i gtan tshigs kyi phyir ro/ /gal te</text></item>
<item><p>9b.1</p><section></section><text>skyes bu 'ga' zhig gis rnam pa 'ga' zhig tu rtag pa'i dngos po yod cing bdog ba dus gcig gi tshe mthong bar gyur pa de'i tshe rtag pa de 'ga' zhig gi yang dbang po las 'das par 'gyur ba ma yin zhing rtag tu dbang pos gzung bar bya ba nyid du 'gyur te/ /thams cad du skyes bu thams</text></item>
<item><p>9b.2</p><section></section><text>cad la rtag pa'i rang bzhin du khyad par med pa'i phyir ro/ /rtag pa de'i yang rtag pa'i shes pa skyed par byed pa yod pa yin no/ /de bas na don gyi nus pa la ltos pa med pa ste/ nam mkha' la sogs pa rang gi mtshan nyid can gyi nus pa la ltos pa med pa'o/ /sgro btags ba'i</text></item>
<item><p>9b.3</p><section></section><text>spyod yul can ni lung ji lta ba bzhin du sgro btags pa can te/ nam mkha' la sogs pa'i rnam pa can du snang ba zhes bya ba'i don to/ /nang nyid kyi nye bar len pa ste rgyu la brten nas so/ /ci 'dra ba zhig ce na rnam par rtog pa'i bag chags sad pa ste/ nam mkha' la sogs pa'i</text></item>
<item><p>9b.4</p><section></section><text>rnam par rtog pa thog ma med pa can gyis bsgos pa'i bag chags de sad pa ni 'bras bu skyes pa'i phyir mngon du phyogs pa'o/ /don gyi nus pa la ltos pa med pa zhes bya ba 'dis phyi rol gyi stong pa dag yin mod kyi gang gi phyir phyi rol don gyi nus pa la ltos pa med pa de nyid kyi phyir/ </text></item>
<item><p>9b.5</p><section></section><text>phyi rol gyi don gyi stong pa dag ces bya ba'i tshig de nyid kyi 'bras bur gyur pa yin no/ /gzhan dag ni don gyi nus pa la ltos pa med pa zhes bya ba 'dis don gyi rang gi mtshan nyid kyi rnam pa gnyis bkag pa yin te/ don gyi nus pa ni rnam pa skyed pa'i mtshan nyid yin pa de la ltos</text></item>
<item><p>9b.6</p><section></section><text>pa med pa'o/ /de nyid kyi phyir sgro btags ba'i spyod yul can zhes smos so/ /'dod par ni 'gyur na gal te yang nam mkha' la sogs pa'i rjes su byed par 'gyur ba ma yin pa de lta na yang mig la sogs pa dang 'dra bar mig gi rnam par shes pa la sogs pa la/ phyi rol gyi nam</text></item>
<item><p>9b.7</p><section></section><text>mkha' la sogs pa'i rang gi mtshan nyid de yang bdag po tsam gyi nye bar sbyor ba yin no zhe na/ de'i phyir phyi rol gyi don gyis stong pa dag ces bya ba smos te/ phyi rol gyi don bdag por gyur pa stong pa dag kyang zhes smra'o/ /nam mkha' la sogs pa la skyes bu thams cad kyi 'khrul pa de</text></item>
<item><p>10a.1</p><section></section><text>lta bu'i ngo bo can skye bar 'gyur te/ rtag pa dag las 'bras bu skye ba med do zhes bya ba der gnas so/ /'ga' zhig gi tshe sgra rnams kyi 'bras bu shes pa snang ba de bas na/ sgra rnams ni gzhan du 'gyur ba ma yin pa'i chos can ma yin te/ gang la ngo bo nyid gcig</text></item>
<item><p>10a.2</p><section></section><text>las gzhan du mi 'gyur ba'i chos yod pa de ni zhes bya bar tshig rnam par sbyar ro/ /'on kyang brda'i stobs las rnam pa gzhan du 'gyur ba nyid do/ /ci ste sgra dag rnam pa gzhan du 'gyur ba can du mi 'dod kyi 'on kyang rtag pa'i ngo bo nyid gcig pa yin pa de'i tshe rig byed pa'i sgra</text></item>
<item><p>10a.3</p><section></section><text>rnams de kho na nyid yin par 'dod na/ don phyin ci ma log par rtogs pa can rig byed pa'i sgra yin no zhes bya ba de gang las yin/ gang dag las don phyin ci ma log par rtogs pa yod pa zhes bya bar tshig rnam par sbyar te/ /don phyin ci log tu rtogs pa can du yang ci'i phyir mi</text></item>
<item><p>10a.4</p><section></section><text>'gyur/ 'dod par ni 'gyur na me ni kha ba'i gnyen po yin no zhes bya ba la sogs pa'i rig byed pa'i ngag ni phyin ci ma log pa nyid yin pa'i phyir thams cad phyin ci ma log pa nyid yin no snyam pa de'i phyir/ me ni zhes bya ba la sogs pa smos te/ me ni kha ba ste grang ba'i gnyen</text></item>
<item><p>10a.5</p><section></section><text>po yin no zhes bya ba de lta bu la sogs pa rig byed kyi ngag rnams la yang me ni grang ba 'joms par nus pa rig byed kyi ngag las sngar yang brda ji lta ba bzhin du 'jig rten pa la grags pas bstan pas rig byed kyi ngag don la ma mthong ba thams cad kyang phyin ci ma log pa de ltar</text></item>
<item><p>10a.6</p><section></section><text>'gyur ba yang ma yin no/ /'jig rten la rab tu grags pa'i don la 'jig rten pa ni rang gi brda'i rjes su 'brangs nas/ tha snyad 'dogs pa ma mthong ba de bas na 'jig rten ni rang gi 'dod pas byas pa'i brda gang yin pa'i rjes su ste/ phyis brda'i rjes su tha snyad 'dogs</text></item>
<item><p>10a.7</p><section></section><text>pa'i phyir the tshom za ba nyid yin no/ /'jig rten 'di rang gi brda'i rjes su byed cing rjes su 'brang bas me ni kha ba'i gnyen po yin no zhes bya ba'i ngag las ci de ltar me ni grang ba zlog par nus pa yin no zhes rtogs shing nges sam/ 'on te sgra'i rang bzhin gnas pa las te/ sgra'i</text></item>
<item><p>10b.1</p><section></section><text>rang bzhin 'jug pa'i nus pa'i nges pa las de ltar rtogs pa yin zhe'o/ gang gi tshe rig byed pa'i sgra'i don mthong ba nyid la/ ngo bo nyid kyis don bstan par nus pa la the tshom za ba de'i tshe shin tu lkog tu gyur pa'i don la shin tu srid pa yin no zhes bya bar dgongs so/ /'jig</text></item>
<item><p>10b.2</p><section></section><text>rten pa'i grags pa'i rjes su byed pas rig byed pa dag gi yang don gsal bar byed pa yin du chug na yang 'jig rten la grags pa de ni sgra rnams kyi ji ltar gnas pa'i nus pa gsal bar byed pa yin pa'i phyir/ thams cad la ngo bo gcig pa can nyid kyis bden pa'i don can yin</text></item>
<item><p>10b.3</p><section></section><text>pa de bas na thams cad la rig byed pa dag gi don phyin ci ma log pa can nyid du 'gyur ro zhe na de'i phyir 'jig rten gyis zhes bya ba la sogs pa smos te/ sgra dag gzhan du gyur pa yin na ste/ brda ji lta ba bzhin du don dag la 'god par bya ba yin na'o/ /gzhan la ste yul gzhan la</text></item>
<item><p>10b.4</p><section></section><text>sogs par rnam pa gzhan du gyur pa la'o/ /rnam pa gzhan du zhes bya ba ni don gzhan dgod pas gzhan du gyur pa'o/ /snang ba'i phyir zhes bya ba'i gtan tshigs kyis 'jig rten gyi grags pa'i rjes su byed pas khas len pa la yang rig byed kyi sgra de dag rnam pa gzhan te/ log pa'i</text></item>
<item><p>10b.5</p><section></section><text>don can nyid du 'gyur ba srid de grags pa nyid du rnam par gnas pa nyid med pa'i phyir ro/ /de bas na me ni kha ba'i gnyen po yin no zhes bya ba la sogs pa'i rig byed kyi ngag 'ga' zhig phyin ci ma log pa mthong du zin kyang / mtho ris 'dod pas mchod sbyin bya'o zhes bya ba la</text></item>
<item><p>10b.6</p><section></section><text>sogs pa'i rig byed kyi ngag thams cad de lta bu'i ngo bo ste/ bden pa'i don can du grub pa ma yin no/ /gal te ma byas pa'i rang bzhin can nyid yin pa'i phyir rig byed pa'i sgra dag ni ngo bo nyid kyis bden pa'i don can nyid yin no zhe na/ de dag ces bya ba la sogs pa smos pa la/ </text></item>
<item><p>10b.7</p><section></section><text>de dag ces bya ba rig byed pa'i sgra ni bden pa'i don can nyid du nges pa dang 'dra bar sgra 'ga' zhig log pa'i don can nyid du nges pas kyang 'gyur ro/ /phyir te gtan tshigs kyis rang bzhin yongs su shes pa med pas zhes bya ba 'dis ni log pa'i don can yin no zhes bya ba de ltar</text></item>
<item><p>11a.1</p><section></section><text>rnam par phye ba'i sgo nas sgra'i rang bzhin nges par byas pa med pa sgra thams cad la the tshom du 'gyur/ rig byed pa'i ngag ni bden pa'i don can yin te ma byas pa'i phyir zhes bya ba'i sbyor ba 'di la gal te rjes su 'gro ba med pa de ltar na yang ldog pa tsam las bden pa'i don</text></item>
<item><p>11a.2</p><section></section><text>can nyid du grub pa yin no zhes bya ba ni kha cig gi yin no/ /de ltar ni bden pa'i don can nyid dang log pa'i don can nyid dag gis thams cad la khyab pa yin te/ rnam pa gzhan mi srid pa'i phyir ro/ /log pa'i don can nyid kyang byas pa nyid kyis khyab pa yin la/ gang du khyad</text></item>
<item><p>11a.3</p><section></section><text>par byed pa byas pa nyid log pa der log pa'i don can nyid log pas rig byed kyi ngag ma byas pa la yang / byas pa nyid log cing de log pas log pa'i don can nyid kyang log na de log pa'i tshe rig byed kyi ngag bden pa'i don can du grub pa de nyid phyogs snga ma dgod pa'i phyir/ gal</text></item>
<item><p>11a.4</p><section></section><text>te zhes bya ba la sogs pa smos te/ gal te byas pa log pa nyid/ /mthong ba nyid kyi phyir na tshig /ma byas bden don can yin te/ /zhes bya bar sbyar ro/ /ci'i phyir zhe na/ log pas zhes bya ba la sogs pa smras te/ gtan tshigs ma byas pa nyid ldog pa byas pa nyid</text></item>
<item><p>11a.5</p><section></section><text>gang yin pa des so/ /'gal ba khyab phyir ro zhes bya ba bden pa'i don can nyid du bsgrub par bya ba gang yin pa de dang 'gal ba log pa'i don can nyid de de la khyab pa'i phyir ro/ /log pas zhes bya ba ni byed pa po'i drug pa yin te/ gtan tshigs ldog pa byas pa nyid</text></item>
<item><p>11a.6</p><section></section><text>kyis bsgrub par bya ba dang 'gal ba log pa de'i don can nyid la khyab pa'i phyir ro zhes bya ba'i don to/ /ci ste zhes bya ba la sogs pas 'chad par byed de log pa'i don can gyi tshig gang yin pa ma lus shing lus pa med pa ni byas pa'i phyir gtan tshigs ma byas pa nyid log pas</text></item>
<item><p>11a.7</p><section></section><text>byas pas bsgrub par bya ba log pa ste/ bden pa'i don can gyi bsgrub par bya ba de log pa'i don can de la khyab pa'i phyir gzhan ma byas pa la yang log pa'i don can nyid mi srid pa'i rgyus ma byas pa ni bden pa'i don can yin no zhes bya ba rjes su 'gro ba med par yang 'gyur ro/ /</text></item>
<item><p>11b.1</p><section></section><text>rig byed kyi ngag ni bden pa'i don can yin te/ ma byas pa nyid kyi phyir zhes bya ba'i sbyor ba 'di la gal te rjes su 'gro ba med pa de lta na yang rjes su 'gro ba med par yang grub par 'gyur ro zhes bya ba'i don to/ /'di ltar khyab par bya bar 'dod pa'i don gang la khyab par byed par 'dod pa</text></item>
<item><p>11b.2</p><section></section><text>gang gis ma khyab na khyab par bya bar 'dod pa ldog pa de la khyab par byed pa ldog pa ste/ rigs mi mthun pa'i chos 'di yang 'di la srid par 'gyur ro zhes dogs par bya'o/ /de skad du gal te log pa'i don can nyid la byas pa nyid khyab par mi 'gyur ba de'i tshe byas pa de ldog</text></item>
<item><p>11b.3</p><section></section><text>pa'i ma byas pa nyid log pa'i don can nyid la srid par 'gyur na de yang 'di la yod pa ma yin te/ byas pa nyid kyis log pa'i don can nyid la khyab pa'i phyir ro zhes bya ba bstan par 'gyur ro/ /'gal ba khyab pa la 'gal ba yod pa ma yin te/ 'di ltar byas pa dang ma</text></item>
<item><p>11b.4</p><section></section><text>byas pa 'gal ba dag ni log pa'i don can gcig la yod pa ma yin no/ /log pa'i don can nyid la byas pa med na yang byas pa'i rigs mi mthun pa'i don la bden pa'i don can nyid dang log pa'i don can dag las rnam pa gzhan med pas gal te ji skad du bshad pa'i rnam pas ma byas</text></item>
<item><p>11b.5</p><section></section><text>pa las log pa'i don can log pa yang ma byas pa nyid bden pa'i don can du mi 'gyur ba de'i tshe ma byas pa de la rnam pa gzhan ci zhig tu 'gyur/ de bas na rjes su 'gro ba med par yang 'dod pa'i don ma byas pa nyid bsgrub pa'i phyir dang / de sgrub par byed pa nyid yin pa'i phyir te/ </text></item>
<item><p>11b.6</p><section></section><text>rtags ni 'dod pa'i don sgrub pa nyid kyi phyir rjes su 'gro ba bstan pa don med pa yin no/ /ci'i phyir zhe na/ ji skad du bshad pa'i rnam pa'i ldog pa can nyid kyis bsgrub par bya ba grub pa'i phyir ro zhe na de ni bden te zhes bya ba la sogs pa slob dpon gyi yin te/ mi mthun pa'i</text></item>
<item><p>11b.7</p><section></section><text>phyogs la gtan tshigs ldog pa sgrub pa yod na bsgrub par bya ba grub par 'gyur ro zhes bya ba de ni bden te/ gal te bsgrub par bya ba dang sgrub par byed pa bden pa'i don can dang ma byas pa nyid dag gi mi mthun pa'i phyogs log pa'i don can dang byas pa gang yin pa de dag gi khyab</text></item>
<item><p>12a.1</p><section></section><text>par bya ba dang khyab par byed pa'i ngo bo grub par 'gyur na ste/ gal te byas pa nyid kyis log pa'i don can nyid la khyab pa grub par gyur na zhes bya ba'i don to/ /de'i tshe byas pa nyid kyis log pa'i don can la khyab pa las ma byas pa nyid log</text></item>
<item><p>12a.2</p><section></section><text>par gyur na/ khyab par bya ba dang khyab par byed pa'i ngo bo de yang mi mthun pa'i phyogs dag la grub pa ma yin no// //tshad ma rnam 'grel gyi 'grel bshad/ bam po sum cu gsum pa/ ji ltar zhe na 'di zhes bya ba la sogs pa smos te/ bsgrub par bya ba'i</text></item>
<item><p>12a.3</p><section></section><text>mi mthun pa'i phyogs log pa'i don can nyid la med phyir te/ mi srid pa'i rgyu mtshan no/ /gnod pa can gyi gtan tshigs ma bstan na'ang ste/ log pa'i don can dang ma byas par yang 'gyur ro zhes bzlog pa'i gnod pa can gyi tshad ma bstan pa med par zhes bya ba'i don to/ /</text></item>
<item><p>12a.4</p><section></section><text>de ni yod par dogs 'gyur te/ /log pa'i don nyid de la ji ltar log pa'i don can byas pa yin pa de ltar ma byas par yang 'gyur ro zhes ma byas pa nyid la yang ngo / /gal te ji ltar na byas pa nyid dang ma byas pa nyid 'gal ba dag log pa'i don can nyid kyi chos can gcig gis</text></item>
<item><p>12a.5</p><section></section><text>rjes su 'gro ba yin zhe na/ 'di la nyes pa ma yin no/ /ci'i phyir zhe na/ dngos po zhes bya ba la sogs pa smos te/ yang gi sgra ni rim pa bzhin du sbyar bar bya ba yin te/ dngos po 'gal ba dag la yang chos gcig khyab par byed pa mthong phyir ro/ /dper na brtsal</text></item>
<item><p>12a.6</p><section></section><text>ma thag tu byung ba ma yin pa'i mi rtag pa dag la byas pa nyid gcig gis khyab pa lta bu'o/ /gal te zhes bya ba la sogs pas 'chad par byed de bden pa'i don can nyid du sgrub par byed pa'i gtan tshigs ma byas pa nyid ni bsgrub par bya ba'i mi mthun pa'i phyogs log pa'i don can</text></item>
<item><p>12a.7</p><section></section><text>nyid la med par grub par 'gyur ba de'i tshe bden pa'i don can nyid du bsgrub par bya ba log pa ste/ log pa'i don can nyid la gtan tshigs ldog pa byas pa nyid ces bya bas khyab par 'gyur na/ log pa'i don can de la ma byas pa nyid de med pa la gnod pa can gyi tshad ma</text></item>
<item><p>12b.1</p><section></section><text>yang ma mthong ngo / /gal te skyes bus ma byas pa nyid kyi phyir rig byed pa'i ngag gis log pa'i don can nyid la 'jug pa ma yin no zhe na/ mi 'gal ba zhes bya ba la sogs pa smos te/ log pa'i don can nyid dang mi 'gal ba skyes bus ma byas pa nyid sgrub pa yang log pa'i don can dgag</text></item>
<item><p>12b.2</p><section></section><text>pa sgrub par byed par rigs pa ma yin no/ /ci'i phyir zhe na/ thal ches pa'i phyir te/ 'di ltar gang 'ga' zhig sgrub pas gang mi 'gal ba 'ga' zhig med pa rtogs par 'gyur ro/ /gal te byas pa nyid la log pa'i don can nyid mthong yang de dang 'gal ba ma byas pa</text></item>
<item><p>12b.3</p><section></section><text>nyid la ji ltar 'jug par 'gyur zhe na/ 'di la nyes pa med de gang gi phyir byas pa gcig la log pa'i don can mthong ba yang gzhan ma byas pa la med pa nyid ma yin te/ 'on kyang yod pa kho na yin no/ /gsal ba tha dad pas 'gal ba dag la yang chos gcig kyang yod</text></item>
<item><p>12b.4</p><section></section><text>pa'i phyir ro/ /de nyid bstan pa'i phyir tha dad pa zhes bya ba la sogs pa smos pa la tha dad pa zhes bya ba gsal ba tha dad pas 'gal ba dang lhan cig 'byung ba can dag ste/ 'gal ba'i don dag dang gcig tu 'byung ba dag kyang mthong ba'i phyir ro/ /brtsal ma thag tu</text></item>
<item><p>12b.5</p><section></section><text>'byung ba nyid dang cig shos dag la mi rtag pa nyid bzhin te/ cig shos ni brtsal ma thag tu 'byung ba nyid ma yin pa'o/ /mi rtag pa nyid brtsal ma thag tu 'byung ba dang lhan cig mthong zhing de dang 'gal ba brtsal ma thag tu 'byung ba ma yin pa dang lhan cig mthong ba</text></item>
<item><p>12b.6</p><section></section><text>lta bu'o/ /de ltar ni 'gyur na tshig ma byas pa ni 'ga' zhig tu log pa'i don la 'jug par mi snang ngo zhe na/ de'i phyir de lta bu'i zhes bya ba la sogs pa smos pa la/ de lta bu'i rnam pa zhes bya ba ma yin pa nyid du gyur pa'i log pa'i don can mthong ba med pa'i phyir med pa nyid kho na</text></item>
<item><p>12b.7</p><section></section><text>ma yin no/ /'di ltar sngar mi mthun pa'i phyogs la gtan tshigs thams cad du ni mi dmigs phyir/ med nyid mi grub ces ni bshad zin to/ /de bas na mi mthun pa'i phyogs la gtan tshigs kyi med pa nyid ma grub na/ mi mthun pa'i phyogs las ldog pa nyid la the tshom</text></item>
<item><p>13a.1</p><section></section><text>za/ skyes bu zhes bya ba la sogs pas 'chad par byed pa la/ skyes bu tsam 'dis zhes bya ba tshu rol mthong bas dngos po thams cad mthong bar nus pa ma yin no/ /gang gis na skyes bu 'di'i mthong ba ldog pas de ltar 'gyur te dngos po med pa nyid du mi</text></item>
<item><p>13a.2</p><section></section><text>'gyur ro zhes bya ba'i tha tshig go/ /tshu rol mthong ba'i shes pas shes bya la ma khyab pa'i phyir/ de'i shes pa log tu zin kyang shes bya med pa ma yin no zhes bya ba'i tha tshig go/ /'o na gang gi shes pa log par gyur pa na shes bya ldog ce na/ gang gi zhes bya ba la</text></item>
<item><p>13a.3</p><section></section><text>sogs pa smos te/ gang gi ye shes shes bya yod pa nyid la 'khrul pa med pa yod pa nyid kyi phyir gang gi ye shes shes bya thams cad la 'jug par 'gyur ro zhes bya ba'i tha tshig go/ /de'i ye shes shes bya thams cad la khyab par byed pa log pa na shes bya log par 'gyur ro/ /</text></item>
<item><p>13a.4</p><section></section><text>de'i phyir de nyid kyis ma gzigs pa'i phyir med do zhes de skad du gsungs pa mdzes par 'gyur gyi thams cad ni ma yin no/ /de bas na zhes bya ba de'i phyir dngos po 'di yod du zin kyang rigs par mi 'gyur te/ gzung bar 'gyur ba ma yin no/ /ji ltar zhe na rang bzhin dang yul dang dus</text></item>
<item><p>13a.5</p><section></section><text>kyis bskal pa'i rgyus so/ /rang bzhin dang yul dang dus de dag gis bskal zhing chod pas zhes bya bar tshig rnam par sbyar ro/ /yul dang dus dag las thag nye ba 'ga' zhig rang bzhin nyid kyis bskal pa yin te/ 'dre la sogs pa lta bu'o/ /yul thag ring po na gnas pa ni yul</text></item>
<item><p>13a.6</p><section></section><text>gyis bskal ba yin no/ /dus yun ring por 'das pa ni dus kyis bskal pa'o/ /gal te snga ma gnyis la ni rigs pa yod pa nyid yin na/ dus kyis bskal pa dus yun ring por 'das pa ji ltar yod ces brjod ce na/ 'di la nyes pa med de dus gang kho na la de dag yod pa'i ngo bo</text></item>
<item><p>13a.7</p><section></section><text>can du skyes pa de nyid la ltos nas yod pa zhes brjod pa'i phyir ro/ /da ltar gyi dus la ltos nas ni ma yin no/ /de bas na ngag ma byas pa ni log pa'i don can nyid thams cad la med par nges par mi nus pa'i phyir ma byas pa'i gtan tshigs nyid ni ldog pa la the tshom za ba yin no/ /</text></item>
<item><p>13b.1</p><section></section><text>de ltar na zhes bya ba la sogs pas de nyid gzhung 'dzugs par byed de/ thams cad mthong ba'i ngang tshul can ma yin pa gang gis ma byas pa'i tshig dag ni shin tu lkog tu gyur pa'i don la mi slu ba'am/ cig shos kyi bya ba byas pa'i tshig ni shin tu lkog tu gyur pa'i don la'o/ /</text></item>
<item><p>13b.2</p><section></section><text>cig shos la nges pa ste/ gtan la dbab par nus te mi nus pa kho na yin no zhes go rims bzhin du sbyar ro/ /gzhan gyis de ltar khas blangs pa'i phyir de skad du bshad pa yin no/ /byas pa dang ma byas pa so so la yang mi slu ba dang cig shos sbyar bar bya'o zhes bya ba ni gzhan</text></item>
<item><p>13b.3</p><section></section><text>dag yin no/ /de la rig byed kyi ngag gcig gi mi slu ba mthong ba'i phyir de'i rigs can thams cad la mi slu ba der 'gyur ro zhe na/ de'i phyir la la na de ltar zhes bya ba la sogs pa smos te/ de yang lhag ma dang ldan pa'i rjes su dpag pa dpyod par bstan zin to/ /sngar bstan pa de</text></item>
<item><p>13b.4</p><section></section><text>nyid dran par bya ba'i phyir la la na zhes bya ba la sogs pa smos te/ yul lam dus la la na de ltar zhes bya ba rnam pa gcig tu mthong ba'i don rnams kyang sngon mthong ba'i rnam pa las rnam pa gzhan du gyur pa ste bzlog pa nyid du 'gyur ro/ /de nyid ni dper na zhes bya ba la sogs</text></item>
<item><p>13b.5</p><section></section><text>pa smos te/ 'dus byas pa'i khyad par las te/ 'o ma dang sbrang rtsi la sogs pas bcus pa la sogs pa'i mtshan nyid las skyu ru ra'i 'bras bu yul la lar sngar chags par sbyar ro/ /de ltar ni de ltar ma mthong ba nyid kyis te/ nim pa'i 'bras bu la sogs pa mngar chags</text></item>
<item><p>13b.6</p><section></section><text>pa dag ma mthong ba nyid kyis nim pa la sogs pa'i 'bras bu mngar chags pa'i de dag ni spang bar bya ba ma yin pa de lta bu'o/ /de ltar na gal te rig byed kyi ngag dag log pa'i don can nyid du ma mthong ba de ltar na yang spong bar nus pa ma yin no/ /de bas na ma byas pa dang</text></item>
<item><p>13b.7</p><section></section><text>log pa'i don can du gyur pa zhes bya ba ma byas pa dang log pa'i don can dag yin pa la 'gal ba ma mthong ngo / /'dir log pa'i don can la ma byas pa nyid ma mthong ba'i phyir mi dmigs pa'i tshad ma de yang yod pa ma yin nam/ de bas na ma mthong ba nyid gnod pa can du 'gyur ro</text></item>
<item><p>14a.1</p><section></section><text>zhe na/ mi dmigs pa zhes bya ba la sogs pa smos te/ ma mthong ba tsam gyi mtshan nyid can gyi mi dmigs pa 'di ni mi snang ba'i bdag nyid can yin te/ mi snang ba'i ngo bo can gyi don dag ni sgrub par byed pa ma yin no zhes sngar bshad zin to/ /sgrub</text></item>
<item><p>14a.2</p><section></section><text>par byed pa bshad zin pa'i mtshan nyid can ci 'dra ba de yang 'di la yod pa ma yin no zhes bya bar dgongs so/ /gang gi phyir ma byas pa nyid ni log pa'i don can nyid las ldog pa'i tshad ma yod pa ma yin pa de bas na cung zhig log pa'i don can gang yin pa de dag thams cad</text></item>
<item><p>14a.3</p><section></section><text>ni skyes bus ma byas pa yin no zhes bya ba nges pa med pa'i phyir bsgrub par bya ba dang sgrub par byed pa'i mi mthun pa'i phyogs log pa'i don can nyid dang byas pa nyid dag la khyab pa med do / /de ltar na ma byas pa nyid ni log pa'i don can nyid las log par nges pa med pa'i phyir</text></item>
<item><p>14a.4</p><section></section><text>ldog pa nyid la the tshom za ba yin no/ /gtan tshigs la the tshom za ba'i ngo bo ni go bar byed pa ma yin no/ /de ltar na gal te rjes 'gro ldog pa'am ste rang gi bsgrub par bya ba'i gtan tshigs la khyab pa'am mi mthun pa'i phyogs las ldog pa'am/ gtan tshigs de bsgrub</text></item>
<item><p>14a.5</p><section></section><text>bya'i chos can la yod nyid de/ phyogs kyi chos nyid ces bya ba'i don to/ /tshul gsum po de dag /gal te tshad ma'i shes pa yis/ /grub par 'gyur na sgrub byed yin/ /ci 'dra ba zhig gis she na de nges 'bras can te/ gang la tshul gsum pa de'i nges pa'i 'bras bu yod pa</text></item>
<item><p>14a.6</p><section></section><text>zhes bya bar tshig rnam par sbyar ro/ /de'i tshe tshul gsum po de dag ni bsgrub par bya ba bsgrub pa'i skabs kyi sgrub par byed par 'gyur ro/ /de skad du slob dpon phyogs kyi glang pos kyang brjod pa gang zhig gnyi ga la nges pa ste/ rgol ba dang phyir rgol ba dag la nges pa'i don rjod par byed</text></item>
<item><p>14a.7</p><section></section><text>pa de kho na sgrub par byed pa'am sun 'byin pa yin no/ /de la gtan tshigs kyi mtshan nyid dang ldan pa'i don rjod par byed pa ni sgrub par byed pa yin no/ /ma grub pa nyid la sogs pa'i mtshan nyid dang ldan pa rjod par byed pa'i phyir rgol ba'i sun 'byin pa'i bsam pas brjod pa ni</text></item>
<item><p>14b.1</p><section></section><text>sun 'byin pa yin no zhes bya bar sbyar ro/ /brjod pa gang yang rung ba la grags pa dang the tshom za ba ni ma yin te/ rgol ba dang phyir rgol ba dag las gang yang rung ba la grags pa dang / gnyi ga'am gang yang rung ba'i the tshom za ba rjod par byed pa'i sgra gang yin pa de ni sgrub par</text></item>
<item><p>14b.2</p><section></section><text>byed pa ma yin zhing sun 'byin par byed pa yang ma yin no/ /ci'i phyir zhe na/ yang sgrub par byed pa la ltos pa nyid kyi phyir te/ ma nges pa ni nges par bya ba'i phyir yang tshad ma la ltos pa nyid kyi phyir ro zhes gsungs so/ /ma byas pa nyid kyi log pa'i don can nyid la yod pa la</text></item>
<item><p>14b.3</p><section></section><text>gnod pa can yod pa ma yin na/ gang gis ldog pa nges par 'gyur te 'gal ba med pa'i phyir ro/ /'gal ba ma mthong ba can la yod pa ma yin par rigs pa ma yin no/ /gang gi phyir 'gal ba ma mthong ba can gang la yod pa la/ 'gal ba ma mthong ba de ni de la</text></item>
<item><p>14b.4</p><section></section><text>yod pa sems dang bcas pa gang gis spong bar byed de/ log pa'i don can nyid la ma byas pa nyid ni yod pa la 'gal ba ma mthong ngo / /de bas na zhes bya ba de'i phyir gtan tshigs ma byas pa nyid kyi ji skad du bshad pa'i ldog pa 'di ni sgrub par byed pa yod pa ma yin no/ /</text></item>
<item><p>14b.5</p><section></section><text>ci'i phyir zhe na/ the tshom za ba'i phyir ro/ /de ltar re zhig rjes su 'gro ba med par yang ldog pa nges pa'i phyir gtan tshigs go bar byed par 'dod na/ rnam pa de yang bden pa'i don can nyid la ma byas pa nyid yod pa ma yin no zhes bya ba de khas blangs nas bshad pa nas/ </text></item>
<item><p>14b.6</p><section></section><text>da ni gtan tshigs ldog pa can yan gar ba ni yod pa ma yin no zhes bstan pa'i phyir/ gzhan yang zhes bya ba la sogs pa smos te/ yul gang la bsgrub bya'i mi mthun pa'i phyogs de/ bsgrub par bya ba bden pa'i don can de'i mi mthun pa'i phyogs log pa'i don can</text></item>
<item><p>14b.7</p><section></section><text>gyi'o/ /bzlog pa nyid brjod pa ste/ khyab par byed pa log pas khyab par bya ba log pa ste/ dper na gang byas pa ma yin pa de ni log pa'i don can du yang mi 'gyur ro zhes bya ba lta bu'o/ /gang log pa'i don can nyid rnam par bcad pa'i yul can gang yin pa de nyid</text></item>
<item><p>15a.1</p><section></section><text>ni gtan tshigs ma byas pa 'di'i phyogs mthun 'gyur de'i phyir te rgyu'i phyir gtan tshigs thams cad rjes 'gro can no/ /ldog pa thob pa nyid kyi phyir rjes 'gro can yang zhes bya ba sdud pa don gyis smos pa de ltar na gtan tshigs thams cad rjes su 'gro ba dang</text></item>
<item><p>15a.2</p><section></section><text>ldog pa dang ldan pa yin gyi ldog pa can kho na ma yin no zhes bya ba'i don to/ /gang cung zhig ces bya ba la sogs pas 'chad par byed de/ cung zhig log pa'i don can gang yang yin pa de thams cad ni skyes bus byas pa yin no zhes bya ba de ltar na/ gtan tshigs ma byas pa nyid</text></item>
<item><p>15a.3</p><section></section><text>kyi mi mthun pa'i phyogs de skyes bus byas pa nyid kyis so/ /skyes bus byas pa smos pa ni byas pa bstan pa'i phyir ro/ /bsgrub par bya ba mi mthun pa'i phyogs bden pa'i don can nyid rnam par gcod pa'i mtshan nyid can gyi log pa'i don can nyid kyi khyab pa gang yin pa de</text></item>
<item><p>15a.4</p><section></section><text>med na ste/ skyes bus byas pa nyid med na log pa'i don can gyi med pa grub par 'gyur ro/ /ci'i phyir zhe na/ /skyes bus byas pa de med par yod na ni log pa'i don can nyid las skyes bus byas pa des khyab pa mi rung ba'i phyir ro/ /de bas na khyab par 'dod pas</text></item>
<item><p>15a.5</p><section></section><text>log pa'i don can nyid ni byas pa log pas ldog par 'dod par bya'o/ /bsgrub par bya ba dang sgrub par byed pa'i rigs mi mthun pa log pa'i don can nyid dang / byas pa nyid dag gis byas pa la log pas log pa'i don can ldog pa yin no zhes de lta bu'i mtshan nyid can</text></item>
<item><p>15a.6</p><section></section><text>gyis log pa grub pa gang yin pa de nyid gtan tshigs ma byas pa nyid ni bden pa'i don can nyid dang rjes su 'gro ba grub pa ste/ rjes su 'gro bar rnam par gnas pa yin no/ /ci'i phyir zhe na/ bsgrub par bya ba'i mi mthun pa'i phyogs rnam par gcod pa'i mtshan nyid can yin pa'i phyir</text></item>
<item><p>15a.7</p><section></section><text>te/ bsgrub par bya ba bden pa'i don can gyi mi mthun pa'i phyogs log pa'i don can nyid yin zhing byas pa log pas ma byas pa rnam par gcod pa zlog par byed pa gang yin pa de'i mtshan nyid can yin pa'i phyir ro/ /bden pa'i don can nyid dgag pa'i don can nyid yin zhing bden</text></item>
<item><p>15b.1</p><section></section><text>pa'i don can bkag pa'i log pa'i don can de yang gang gi tshe ma byas pa la dgag pa byas pa de'i tshe dgag pa gnyis skye'o/ /de ltar na bden pa'i don can nyid rnam par gcod pa'i mtshan nyid can gyi dgag pa gnyis kyis bden pa'i don can nyid kyi bya ba grub pa'i gtan tshigs</text></item>
<item><p>15b.2</p><section></section><text>kyi phyir/ rjes su 'gro ba med cing rjes su 'gro ba dang bral bar sgrub par byed pa ldog pa byas pa nyid kyis bsgrub par bya ba log pa'i don can nyid kyi khyab pa grub pa ma yin no/ /rjes su 'gro ba med par khyab pa grub pa ma yin gyi/ 'on kyang rjes su 'gro ba 'phags pa</text></item>
<item><p>15b.3</p><section></section><text>can nyid kyis khyab pa grub pa yin no zhes bya ba'i don to/ /de bas na zhes bya ba de'i phyir gtan tshigs 'ga' zhig kyang rjes su 'gro ba med pa can zhes bya ba ma yin gyi/ 'on kyang thams cad rjes su 'gro ba dang ldog pa nyid dang ldan pa yin no/ /ci'i phyir zhe na/ gcig</text></item>
<item><p>15b.4</p><section></section><text>rnam par gcod pa ste/ ma byas pa nyid log pa'i don can nyid rnam par gcod pa ni de'i rigs mi mthun pa grub pa med na mi 'byung ba nyid kyi phyir te/ log pa'i don can gyi rigs mi mthun pa bden pa'i don can grub pa med na mi 'byung ba nyid gang yin pa de ni 'khrul pa med pa'i phyir ro/ /gal</text></item>
<item><p>15b.5</p><section></section><text>te gcig rnam par gcod pa ni de'i rigs mi mthun pa grub pa med na mi 'byung ba de'i tshe mi rtag pa dang bdag med pa nyid la sogs pa rnam par gcod pa na yang ste/ mi rtag pa nyid dang bdag med pa nyid do/ /sogs pa'i sgras ni sdug bsngal nyid la sogs pa'o/ /gang gi tshe ri bong gi rwa</text></item>
<item><p>15b.6</p><section></section><text>la sogs pa la yang rnam par gcod par byed pa de'i tshe de ltar 'gyur ba ste/ log pa'i don can nyid rnam par bcad nas bden pa'i don can nyid grub pa bzhin du mi rtag pa nyid la sogs pa'i rigs mi mthun pa rtag pa dang bdag dang bcas pa dang bde ba nyid la sogs pa dag grub par</text></item>
<item><p>15b.7</p><section></section><text>'gyur ro/ /de ltar na kho bo cag mngon par 'dod pa'i rtag pa nyid la sogs pa dag grub pa dang bdag nyid kyis khas blangs pa la 'gal ba kun du dpyod pa yin te/ gcig rnam par gcod pa ni de'i rigs mi mthun pa grub pa med na mi 'byung ba nyid yin pa'i phyir/ de ni mi 'thad</text></item>
<item><p>16a.1</p><section></section><text>de zhes gzhan dag gis bsams pa'o/ /ma yin no zhes bya ba la sogs pas lan 'debs par byed do/ /skyon 'di yod pa ma yin no/ /ci'i phyir zhe na/ ldog pa rnam par gcad pa ni dngos po'i ngo bo nyid yin pa'i phyir te/ ldog pa ni bral ba tsam dang</text></item>
<item><p>16a.2</p><section></section><text>med pa zhes bya ba'i don to/ /med pa'i mtshan nyid can gyi ldog pa gang yin pa de rnam par gcod pa ste/ bzlog pa'i dngos po'i ngo bo nyid yin pa'i phyir te/ med pa rnam par bcad nas yod pa rnam par 'jog pa zhes bya ba'i don to/ /de bas na 'dis dngos po'i mtshan nyid</text></item>
<item><p>16a.3</p><section></section><text>bshad cing tshig 'di nyid kyis kyang don gyis dngos po rnam par gcod pa ni med pa'i ngo bo nyid yin pa'i phyir ro zhes bya ba 'di yang bshad par 'gyur ro/ /de bas na re zhig dag 'dis ni dngos po dang dngos po med pa dag gi mtshan nyid bstan to/ /de la gang dngos po'i ngo bo rnam par</text></item>
<item><p>16a.4</p><section></section><text>gcod pa ni dngos po 'phen par byed pa ma yin zhing ngag rnam par 'gyur ba na/ dngos po 'phen pa de bstan pa'i phyir dngos po'i zhes bya ba la sogs pa smos te/ dngos po yod pa tsam khyab par byed pa'i ngo bo zhes bya ba'i bar gyi tshig mi mngon pa can gyi bsdu ba mthong ngo / /dngos</text></item>
<item><p>16a.5</p><section></section><text>po tsam khyab par byed pa ma yin pa'i dngos po'i chos gang yin pa de rnam par bcad pa na yang dngos po 'phen par 'gyur te/ bram ze ma yin par 'gyur ro zhes bya ba'i bram ze ma yin pa zhes bya ba ni rgyal rigs la sogs pa rjod par byed pa yin pa'i phyir ro/ /dngos po'i ngo bo</text></item>
<item><p>16a.6</p><section></section><text>de rnam par bcad pa yod na dngos po 'phen par byed pa ma yin pa ste/ dngos po dang 'brel pa ma yin no/ /dngos por mi 'gyur ro zhes brjod pa na dngos bo nyid 'phen par 'gyur ba ma yin pa lta bu'o/ /med pa rnam par gcod pa rang bzhin dang bral ba tsam rnam par gcod pa</text></item>
<item><p>16a.7</p><section></section><text>gang yin pa des kyang nges par dngos po nye bar 'jog pa de dngos po nye bar bsgrub pa yin no/ /ci'i phyir zhe na/ dngos po dang dngos po med pa dag ni phan tshun dben pa ste/ bral ba'i ngo bo nyid yin pa'i phyir te/ de'i rang bzhin can nyid yin pa'i phyir ro/ /dngos pos</text></item>
<item><p>16b.1</p><section></section><text>dben pa ni dngos po med pa'i ngo bo can nyid yin pa'i phyir dang / dngos po med pas dben pa ni dngos po'i ngo bo can nyid yin pa'i phyir ro zhes bya ba'i don to/ /de ltar na re zhig dngos po dang dngos po med pa dag gi mtshan nyid dang / de dag gis ji ltar 'phangs pa de ltar spyir</text></item>
<item><p>16b.2</p><section></section><text>brjod nas ldog pa zhes bya ba la sogs pas rnam par sbyor bar byed de/ bden pa'i don can gyi mtshan nyid gang yin pa de dngos po med pa'i ngo bo can bden pa'i don can las rnam par bcad pa tsam gyi mtshan nyid can log par gyur pa ste/ byas pa log pas ldog par gyur pas ma</text></item>
<item><p>16b.3</p><section></section><text>byas pa la bden pa'i don can nyid kyi mtshan nyid can gyi dngos po nye bar 'jog par byed de/ bden pa'i don can nyid kyi med pa tsam gyi mtshan nyid can gyi log pa'i don can nyid spong ba na yang bden pa'i don can nyid nye bar 'jog pa'i phyir ro/ /gdon mi za bar gzhan gyis kyang</text></item>
<item><p>16b.4</p><section></section><text>log pa'i don can nyid rnam par bcad pa tsam log pa'i don can nyid du 'dod par bya'o/ /de lta ma yin na gal te de ltar khas blangs par mi byed kyi 'on kyang log pa'i don bstan pa'i phyir/ dngos po'i chos mi 'dra ba la log pa'i don can nyid du 'dod pa de'i tshe de rnam par</text></item>
<item><p>16b.5</p><section></section><text>bcad pa na ma byas pa log pa'i don can de nyid 'ba' zhig ldog par 'gyur gyi/ bden pa'i don can nyid du grub pa ni ma yin no/ /dngos po rnam par bcad par gyur pas dngos po nges par 'phangs pa med pa'i phyir ro/ /gang gi tshe bden pa'i don can nyid med pa tsam</text></item>
<item><p>16b.6</p><section></section><text>log pa'i don can nyid yin pa de'i tshe de log pa na ma byas pa ni don can nyid du grub par 'gyur ro zhes mi 'dod pa bzhin du bden pa'i don can nyid rnam par bcad pa tsam log pa'i don can nyid du 'dod par bya'o/ /de ltar ma yin na dpyod pa 'di'i 'dod pa grub par mi 'gyur</text></item>
<item><p>16b.7</p><section></section><text>ro/ /gal te 'di ltar log pa'i don can bral ba tsam nyid de ni ji ltar na byas pa nyid kyis khyab pa yin te/ dngos po med pa la ni dngos po'i chos kyis ldog pa srid pa ma yin no zhe na/ 'di ni 'di'i skyon gzhan yin pa ni bla ste/ gzhan gyis byas pa nyid kyang ma byas pa rnam</text></item>
<item><p>17a.1</p><section></section><text>par gcod pa tsam yin par 'dod par bya'o/ /de ltar na bdag med pa la sogs pa ni bral ba tsam gyi mtshan nyid can ni ma yin no/ /ci'i phyir zhe na/ rang bzhin khyad par yin pa'i phyir te/ bdag med pa ni rang bzhin khyad par can yin no/ /de nyid bstan</text></item>
<item><p>17a.2</p><section></section><text>pa'i phyir bya ba dang zhes bya ba la sogs pa smos te/ bya ba ni las su bya ba'o/ /longs spyod ni bde ba dang sdug bsngal nyams su myong ba'o/ /de dag bdag gir byed pa ni byin gyis brlabs pa'o/ /de la rang rgyud pa ma yin pa ste/ gzhan gyi dbang gi bdag nyid kyi rang bzhin</text></item>
<item><p>17a.3</p><section></section><text>ni bdag med pa'o/ /bdag nyid kyi sgra ni 'dir rang bzhin gyi rnam grangs so/ /ci'i phyir de lta bur gyur pa'i rang bzhin bdag med par 'gyur ba yin zhe na/ de la zhes bya ba la sogs pa smos te/ bya ba dang longs spyod dag bdag gir byed pa de la rang dbang du gyur pa gang yin pa</text></item>
<item><p>17a.4</p><section></section><text>de ni rang gi mtshan nyid can yin pa'i phyir te/ de'i rang bzhin yin pa'i phyir gzhan dag gis brtags pa'i bdag nyid yin no/ /de bas na de dang chos mi mthun pa can nyid kyis rang rgyud pa ma yin pa'i rang bzhin ni bdag med par 'gyur ro zhes bya bar dgongs so/ /gang gi phyir</text></item>
<item><p>17a.5</p><section></section><text>de lta yin pa de bas na ngo bo ste rang bzhin bdag med pa yin gyi bdag ldog pa tsam ni ma yin no/ /yang na bdag med pa de'i dngos po'i ngo bo ste de'i ngo bos bdag med pa nyid dngos po'i ngo bo nyid du dngos po'i rkyen zhes brjod pa yin no/ /dngos po zhes bya ba tha dad pa spyi dang khyad par</text></item>
<item><p>17a.6</p><section></section><text>can gyi mtshan nyid can yang yod pa ma yin no zhes bya bar dgongs so/ /de lta ma yin na gal te ldog pa tsam bdag med par 'gyur ba de'i tshe rang bzhin nyid med pa yin pa'i phyir de nye bar brjod pa med par 'gyur ro/ /nye bar brjod pa de la yang byas pa nyid la sogs pa'i sgras</text></item>
<item><p>17a.7</p><section></section><text>brtsal ma thag tu 'byung ba nyid la sogs pa dngos po'i chos gtan tshigs su mi rung ba'i phyir byas pa nyid la sogs pa'i gtan tshigs de las bdag med pa grub pa ste bdag med pa nyid rtogs par mi 'gyur ro/ /gang byas pa de ni bdag med pa nyid yin no zhes bya ba la sogs pa'i</text></item>
<item><p>17b.1</p><section></section><text>sbyor ba la byas pa nyid la sogs pa'i gtan tshigs kyis bdag med pa nyid rtogs pa de bas na sangs rgyas pa ni med pa tsam gyis bdag med pa la sogs pa bdag med par mi 'dod do/ /gal te gang byas pa de ni bdag med pa yin no zhes bya ba la sogs pa'i sbyor ba la/ rnam</text></item>
<item><p>17b.2</p><section></section><text>par gcod pa tsam brjod par 'dod pa ma yin gyi 'on kyang bdag rnam par bcad nas bdag med pa'i ngo bo bdag med pa'i sgras rjod par byed pa'i phyir ro/ /byas pa la sogs pa las bdag med pa nyid kyi rtogs pa thob par mi 'gyur ba de ltar na skyon 'di yod pa ma yin no zhe na/ 'di</text></item>
<item><p>17b.3</p><section></section><text>ltar yang bdag nyid kyi ngo bo ma yin par bkag pas dngos po la reg pa'i phyir/ kho bo cag gis bshad pa'i bdag med pa'i de nyid thob bo/ /de ltar na re zhig dpyod pa pa 'di'i bsgrub par bya ba log pa bral ba tsam ste/ rnam par bcad pas bsgrub bya grub pa'i phyir</text></item>
<item><p>17b.4</p><section></section><text>rjes su 'gro ba don gyis gzung ba nyid yin no/ /de'i phyir gtan tshigs thams cad ni rjes su 'gro ba dang ldog pa dang ldan pa yin no zhes bstan to/ /da ni rigs pa pa'i dbang du mdzad nas/ gang gi zhes bya ba la sogs pa smos te/ rigs pa pa gang gis dngos po</text></item>
<item><p>17b.5</p><section></section><text>med pa'i ngo bo rnam par bcad pa tsam ma yin pa ste/ bsgrub par bya ba ldog pa ma yin gyi/ 'on kyang dngos po'i chos nyid yin no/ /de skad du brjod pa'i rigs pa pa de'i dngos po'i ngo bo rnam par gcod pa ste/ bsgrub par bya ba'i mi mthun pa'i phyogs kyi dngos po'i ngo bo</text></item>
<item><p>17b.6</p><section></section><text>log pa'i don can nyid rnam par gcod pa yin na yang bsgrub par bya ba'i rang bzhin grub par mi 'gyur ro/ /log pa'i don can nyid rnam par bcad pa na yang bden pa'i don can nyid ma yin no zhes bya ba'i don to/ /phyir te gtan tshigs log pa na rjes su 'gro ba 'phangs pa ma</text></item>
<item><p>17b.7</p><section></section><text>yin no/ /ji ltar ma byas pa nyid kyi phyir rig byed kyi tshig bden pa'i don can yin no zhes bya ba'i gtan tshigs 'di la bshad ma thag pa'i rigs pas rjes su 'gro ba 'phangs pa med pa de ltar na gson po'i lus ni bdag dang bcas pa yin no/ /srog la sogs pa dang ldan pa</text></item>
<item><p>18a.1</p><section></section><text>nyid kyi phyir ro zhes bya ba'i gtan tshigs ldog pa can 'di la yang srog la sogs pa dang ldan pa dag bdag med pa ma yin pa ste/ bdag med pa log pa la yang ngo / /dngos po grub par mi 'gyur ba ste/ bdag gi mthun pa'i phyogs su grub par mi</text></item>
<item><p>18a.2</p><section></section><text>'gyur te/ rjes su 'gro ba 'phangs pa med pa'i phyir ro zhes bya ba'i don to/ /de nyid sbyor ba bstan pa sngon du song ba can gyis gsal bar bya ba'i phyir dper na zhes bya ba la sogs pa smos te/ gson po'i lus 'di ni bdag med pa ma yin te/ srog la sogs pa dang ldan</text></item>
<item><p>18a.3</p><section></section><text>pa nyid kyi phyir ro/ /srog ni dbugs 'byung ba'o/ /sogs pa'i sgras ni dbugs rngub pa la sogs pa gzung ngo / /sbyor ba 'di la bsgrub par bya ba ni gson po'i lus kyi bdag dang bcas pa nyid yin na/ mthun pa'i phyogs su gyur pa'i bdag gnyi ga la grub pa</text></item>
<item><p>18a.4</p><section></section><text>med pa'i phyir ro/ /rjes su 'gro ba ma dpyad par bsgrub par bya ba bdag dang gtan tshigs srog la sogs pa dang mi ldan pa nyid kyi rim bzhin du mi mthun pa'i phyogs bdag med pa nyid dang / srog la sogs pa dang ldan pa nyid ma yin pa gang yin pa de dag gis khyab par</text></item>
<item><p>18a.5</p><section></section><text>bya ba dang khyab par byed pa'i ngo bo 'ba' zhig dpyod par byed pa na'o/ /de byed pa na yang srog la sogs pa dang mi ldan pa nyid la bdag med pa nyid mthong ba dang / de med na ste khyab par byed pa srog la sogs pa dang mi ldan pa nyid med pa la khyab par bya ba bdag med pa ni</text></item>
<item><p>18a.6</p><section></section><text>srog la sogs pa dang ldan pa la med par rigs pa'i phyir/ bdag med pa bdag nyid med du zin kyang srog la sogs pa gtan tshigs nyid du mngon par 'dod pa dag ni mthun pa'i phyogs su gyur ba'i bdag la grub pa nye bar 'jog par byed pa ma yin te/ bdag</text></item>
<item><p>18a.7</p><section></section><text>med pa dngos po'i ngo bo rnam par bcad du zin kyang bdag gi mtshan nyid can gyi rang bzhin 'phangs pa med pa'i phyir ro/ /de bas na log pa yin du zin kyang rjes su 'gro ba shugs kyis 'ong ba med pa'i phyir srog la sogs pa'i gtan tshigs ldog pa can nyid yin no</text></item>
<item><p>18b.1</p><section></section><text>zhes rigs pa pa'i 'dod pa sgrub pa'i gzhung de tsam gyis bstan to/ /khas blangs pa de la da skyon bstan pa'i phyir/ de ltar zhes bya ba la sogs pa smos te/ srog la sogs pa dag las srog la sogs pa dang mi ldan pa nyid log pas bdag med pa ldog par 'gyur</text></item>
<item><p>18b.2</p><section></section><text>bas kyang srog la sogs pa dag ni mthun pa'i phyogs su 'gyur ba'i bdag la grub par 'jog par byed pa ma yin pa de ltar gson po'i lus bsgrub par bya ba la gtan tshigs srog la sogs pa dag gis bdag med pa 'ba' zhig bsal bar 'gyur gyi bdag nye bar 'jog</text></item>
<item><p>18b.3</p><section></section><text>pa ni ma yin no/ /sdud par byed pa'i ngag de nyid bsal bar bya ba'i phyir bdag med pa nyid la med pa'i phyir zhes bya ba la sogs pa smos te/ bdag med pa nyid la sogs pa med pa'i phyir srog la sogs pa de bsal ba ste/ bdag med pa tsam rnam par gcod par</text></item>
<item><p>18b.4</p><section></section><text>byed pa yin gyi/ bdag nye bar 'jog pa ni ma yin no/ /ci'i phyir zhe na/ bdag dang bcas pa de la srog la sogs pa yod pa ma grub pa'i phyir ro/ /de ltar 'gyur na bdag dang bcas pa nyid dang mi mthun pa'i bdag med pa nyid gson po'i lus las bsal ba na/ don</text></item>
<item><p>18b.5</p><section></section><text>gyis gson po'i lus ni bdag dang bcas par 'gyur ro zhe na/ bdag med pa zhes bya ba la sogs pa smos te/ bdag med pa log pas kyang gson po'i lus la bdag grub pa ma yin no/ /ci'i phyir zhe na/ mi mthun pa'i phyogs bdag med pa las srog la sogs pa</text></item>
<item><p>18b.6</p><section></section><text>ldog par mthong bar 'dod na yang mthun pa'i phyogs bdag la yang srog la sogs pa grub par thal bar 'gyur ro/ /rnam pa gzhan du na bdag log tu zin kyang gal te srog la sogs pa bdag la rnam par gnas pa mi thob pa de'i tshe bdag med pa las ldog pa nyid du mi 'gyur</text></item>
<item><p>18b.7</p><section></section><text>te/ /rnam pa gzhan med pa'i phyir ro/ /gang gi phyir de lta yin pas de bas na bzlog pa'i khyab pa yod pa ma yin pa ste/ bdag dang bcas pa nyid dang srog la sogs pa dang ldan pa nyid kyi mi mthun pa'i phyogs bdag med pa nyid dang srog la sogs pa dang mi ldan pa nyid kyi</text></item>
<item><p>19a.1</p><section></section><text>khyab pa mi 'grub pa zhes bya ba'i don to/ /gang gi tshe zhe na bdag med pa las srog la sogs pa ldog pa ma grub na'o/ /gal te srog la sogs pa dag las bdag med pa nyid log par 'gyur ba de ltar na/ gtan tshigs kyi mi mthun pa'i phyogs</text></item>
<item><p>19a.2</p><section></section><text>srog la sogs pa dang mi ldan pa nyid kyis bsgrub par bya ba'i mi mthun pa'i phyogs bdag med pa la khyab par 'gyur ro/ /ldog pa de yang rjes su 'gro ba yod na 'gyur ba de zhes bya ba la sogs pa smos te/ ldog pa de grub pa nyid kyis rjes su 'gro ba grub pa yin te/ de ni de med na</text></item>
<item><p>19a.3</p><section></section><text>mi 'byung ba nyid kyi phyir/ ldog pa grub pa nyid kyis rjes su 'gro ba grub par bstan to/ /ci ste rjes su 'gro ba grub par mi 'dod pa de'i tshe rjes su 'gro ba ma grub na ni de ldog pa grub tu zin kyang bdag de ldog pa de bdag med pa'o/ /de ni srog la sogs pa las bzlog pa grub tu</text></item>
<item><p>19a.4</p><section></section><text>zin kyang ngo / /de ma grub pa ste bdag de'i mthun pa'i phyogs su gyur pa ma grub pa'i phyir bsgrub par bya ba gson po'i lus la yang bdag med pa log tu zin kyang bdag mi 'grub par thal bar 'gyur ro/ /de bas na zhes bya ba la sogs pas mjug sdud par byed do/ /</text></item>
<item><p>19a.5</p><section></section><text>de bas na zhes bya ba de'i phyir ldog pa'i khyab pa la rjes su 'gro ba med pa ma yin zhing bral ba ma yin te bsgrub par bya ba dang sgrub par byed pa'i mi mthun pa'i phyogs dag la khyab par grub pa ma yin no zhes bya ba'i don to/ /rigs pa pa'i srog la sogs pa dang mi ldan pa nyid</text></item>
<item><p>19a.6</p><section></section><text>kyis bdag med pa la khyab pa ni bla ste/ gson po'i lus la rnam pa gzhan med pa'i phyir khas blangs nas kyang bden pa'i don can nyid sgrub par byed pa'i gtan tshigs ma byas pa nyid la rnam pa 'di yod pa ma yin no zhes brjod pa'i phyir/ log pa'i don can nyid ni zhes bya ba la sogs</text></item>
<item><p>19a.7</p><section></section><text>pa smos te/ log pa'i don can nyid ni bsgrub par bya ba'i mi mthun pa'i phyogs dag ni skyes bus byas pa nyid kyis khyab par rgyur gyur pa'i sgras skyes bus ma byas pa las log tu zin kyang ma byas pa ni bden pa'i don can nyid du grub pa ma yin no/ /ci'i phyir zhe na/ bden pa'i</text></item>
<item><p>19b.1</p><section></section><text>don can dang log pa'i don ma gtogs par don med pa can gyi rnam pa gzhan yod pa'i phyir ro/ /gal te sgra rnams la bden pa'i don can nyid dang log pa'i don can nyid kyi phung po gnyis yod pa de'i tshe sgra rnams la phung po gnyis yod na de ltar 'gyur ba ste/ log pa'i don can</text></item>
<item><p>19b.2</p><section></section><text>nyid ldog na bden pa'i don can nyid du 'gyur ro/ /ci'i phyir zhe na/ gcig log pa na ste log pa'i don can nyid ldog pa na bden pa'i don can ma gtogs pa rnam pa gzhan med pa'i phyir ro/ /phung po gnyis kyang yod pa ma yin no/ /rnam pa gzhan yang srid pa'i phyir ro/ /</text></item>
<item><p>19b.3</p><section></section><text>de bas na sgra de dag don med pa can du yang 'gyur ba de ltar na 'dod pa'i don grub pa ma yin pa ste/ bden pa'i don can nyid grub pa ma yin no/ /gal te sgra las don rtogs pa'i rgyu'i phyir don med pa can ma yin no zhe na/ 'di ngo bo nyid kyis don shes pa ni ma yin te/ 'on</text></item>
<item><p>19b.4</p><section></section><text>kyang de dag ni skyes bu'i bya bas 'gyur ba ste/ brda ni skyes bu'i bya ba de'i 'bras bu nyid yin pa'i phyir/ skyes bu'i bya bas zhes tha dad pa med par bstan to/ /skyes bu'i bya ba las 'gyur ro zhes bya ba'i don to/ /ci dang 'dra bar zhe na/ rab tu grags pa'i don gzhan las rnam</text></item>
<item><p>19b.5</p><section></section><text>par rtog pa bzhin no/ /de nyid ni dper na zhes bya ba la sogs pas 'chad de/ rgyal dpog pa dag gi 'dod pa'i don gyis ba ra ta dang / lha'i bu mo la sogs pa'i lugs la sogs pa ni de'i don can ma yin du zin kyang ngo / /sogs pa'i sgras ni lha'i khyad par gzhan</text></item>
<item><p>19b.6</p><section></section><text>dag gi lugs dang / sogs pa smos pa gnyis pa ni ba ra ta la sogs pa smos pa dag gi lugs las gnas skabs khyad par la sogs pa gzhan dag kyang gzung ngo / /don dpyod pa pa gzhan dag gis 'jig rten la rab tu grags pa las rnam pa gzhan du ste/ ba ra ta</text></item>
<item><p>19b.7</p><section></section><text>dang zhes bya ba mchod sdong dang / lha'i bu mo zhes bya ba snod dam gtsub shing zhes bya ba la sogs pa 'chad do/ /gal te 'chad pa pos rnam par brtags pa'i ngag las don rtogs par mi 'gyur ro zhe na/ de'i rjes su 'brangs nas zhes bya ba la sogs pa smos te/ 'chad</text></item>
<item><p>20a.1</p><section></section><text>pa po dag gis rnam par brtags pa'i don gyi rjes su 'brangs nas nyan pa po 'ga' zhig gis kyang rtogs pa nyid du 'gyur ro/ /de ltar zhes bya ba ni ba ra ta la sogs pa'i sgra'i bshad pa lta bu'o/ /ngo bo nyid kyis rig byed kyi ngag don med pa can dag yin du</text></item>
<item><p>20a.2</p><section></section><text>zin kyang don du rnam par rtog pa 'di ni skyes bus byas par 'gyur ba ma yin gyi/ sgra'i rang bzhin gyis byas pa ni ma yin no/ /ci'i phyir zhe na/ rig byed pa dag gi las don rtogs pa ni rgyal dpog pa la sogs pa'i skyes bus bstan pa la rag lus pa'i phyir ro/ /ci dang 'dra bar</text></item>
<item><p>20a.3</p><section></section><text>zhe na/ don gzhan bzhin te/ ba ra ta dang lha'i bu mo la sogs pa'i sgra rnams la don gzhan du rnam par rtog pa bzhin no zhes bya ba'i tha tshig go/ /rang bzhin nyid kyis don bstan pa yin du zin kyang skyes bus bstan pa la ltos par 'gyur ro zhes bya ba yang log pa yin te/ </text></item>
<item><p>20a.4</p><section></section><text>gang gi phyir ngo bo nyid de/ rang bzhin gyis me la sogs pa don gsal bar byed pa skyes bus bstan pa de la ltos pa ma yin no/ /skyes bus bdag nyid de rang nyid kyi brdas tha snyad du byas pa brjod pa na 'di ltar sgra 'di ni kho bos don 'di la sbyar ba yin no zhes/ gzhan la ston</text></item>
<item><p>20a.5</p><section></section><text>par byed pa zhes bya ba ni rigs kyi ngo bo nyid don gsal bar byed pa yin na ni skyes bus bstan pa rigs pa ma yin no/ /ci ste skyes bus brdar byas pa'i don dang 'dra bar rig byed kyi ngag ngo bo nyid kyis grub pa'i don kyang skyes bus bstan pa la rag lus pa de'i tshe skyes bus brdar byas</text></item>
<item><p>20a.6</p><section></section><text>shing tha snyad du byas pa gang yin pa dang / ngo bo nyid kyis te/ rang bzhin gyis grub pa gang yin pa de gnyi ga dag kyang skyes bus bstan pa la rag lus par bye brag med pa'i phyir dang / khyad par gzhan 'ga' zhig yod pa ma yin na/ gang gis ni 'di ltar 'di ni skyes bus brdar</text></item>
<item><p>20a.7</p><section></section><text>byas pa yin la/ 'di ni ngo bo nyid kyis grub pa yin no zhes bya bar rtogs pa med pa'i rgyu de'i phyir ro/ /rig byed pa'i don gcig ni ngo bo nyid kyis grub pa yin la/ 'jig rten pa'i dag gi don gzhan ni skyes bus byas pa yin no zhes nges par dka' zhing rtogs par dka' ba</text></item>
<item><p>20b.1</p><section></section><text>yin te/ tha dad par sgrub pa'i tshad ma med pa'i phyir ro/ /gal te bye brag yod pa ste ngo bo nyid kyis grub pa'i rig byed pa'o/ /de gang zhe na tshad mas mi slu ste/ tshad ma gzhan gyi rjes su 'jug pa'o/ /de ltar mi 'gyur ba gang yin pa de ni skyes bus byas pa yin no zhe na/ </text></item>
<item><p>20b.2</p><section></section><text>de ni 'og nas shin tu lkog tu gyur pa'i don la tshad ma gzhan 'jug pa med do zhes bya ba la sogs pa'i gzhung gis 'gog par 'gyur ro/ /skyes bus bstan pa la ltos pa la sogs pa dang / 'jig rten pa dang rig byed pa dag gi don dag chos mthun pa yod pa'o/ /</text></item>
<item><p>20b.3</p><section></section><text>tshad mas mi slu ba tsam gyi khyad par gyis rig byed pa'i don gyi dngos po gcig pu la skyes bus ma byas pa nyid du rtogs pa na'o/ /da ni 'jig rten pa'i ngag tshad mas mi slu ba ches shin tu mang po dag kyang skyes bus ma byas par rtogs par 'gyur te/ 'di ltar skyes bus</text></item>
<item><p>20b.4</p><section></section><text>byas pa'i ngag gzhan 'ga' zhig ste/ kye ma 'du byed rnams mi rtag /ces bya ba de lta bu la sogs pa yod par 'gyur ro/ /de lta bu'i rnam pa yin pa'i phyir te tshad mas mi slu ba yin pa'i phyir de dag la yang skyes bus ma byas pa nyid du thal bar 'gyur ro/ /ci ste 'jig</text></item>
<item><p>20b.5</p><section></section><text>rten pa'i tshad mas mi slu ba yin du zin kyang skyes bus byas pa nyid yin pa de'i tshe de dang 'dra bar rig byed pa'i sgra de dag gi yang mngon par 'dod pa'i don dang ldan pa nyid kyang skyes bus byas pa dang / tshad ma'i rjes su byed pa can du yang 'gyur ba'i phyir/ 'jig rten pa dag</text></item>
<item><p>20b.6</p><section></section><text>las rig byed pa dag gi khyad par dag ma mthong ngo / /rig byed pa dag gi sgra dag sngags nyid yin pas skyes bus byas pa nyid du bstan pa'i phyir/ gzhan yang zhes bya ba la sogs pa smos te/ 'di ltar sngags dang skyes bus byas pa ma yin no zhes bya ba 'di la gnod pa</text></item>
<item><p>20b.7</p><section></section><text>ste/ phan tshun 'gal ba mthong ngo / /de ltar ni sngags rnams skyes bu mthu dang ldan pa la la'i brdar byas pa nyid yin te/ dam bcas pa rnam par gnas pa nyid yod na/ sngags rnams 'bras bu sgrub byed yin te rgyur gyur pa yin no zhes bya bar rigs so/ /gal te</text></item>
<item><p>21a.1</p><section></section><text>zhes bya ba la sogs pas 'chad par byed de gal te sngags de dag byed pa po mthu dang ldan pa la lar brdar byas par gyur pa zhes bya ba 'chad par 'gyur ba dang sbyar ro/ /dam bcas pa rnam par gnas pa nyid kyi phyir brda zhes brjod kyi brda nyid ni sngags</text></item>
<item><p>21a.2</p><section></section><text>dag ma yin no/ /brda 'di yang ji ltar byas pa yin zhe na/ gzhan gyi don zhes bya ba la sogs pa smos te/ gzhan gyi don gtso bor gyur pa ni gzhan gyi don mchog tu gyur pa ste/ brtse ba dang ldan zhes bya ba'i don to/ /de'i ngor byas pa'am gzhan 'ga' zhig gi</text></item>
<item><p>21a.3</p><section></section><text>ste/ grags pa la sogs pa'i rgyur byas par 'gyur ba'o/ /brda de ci 'dra ba zhig ce na 'di ltar zhes bya ba la sogs pa smos te/ kho bos ngag byas pa de nyid do/ /ji lta bur gyur pa zhig ce na/ mngon par 'dod pa'i don gyi rgyu can de/ ngag gang la sngags byed pa</text></item>
<item><p>21a.4</p><section></section><text>po'i mngon par 'dod pa don bya ba'i bye brag spyan drang pa dang gshegs su gsol ba la sogs pa'i mtshan nyid can gang yin pa de'i rgyu'i 'jug pa'i yan lag yod pa de la de skad ces bya'o/ /de ltar zhes bya ba ni rim pa 'dis so/ /sbyor bar byed pa na ni skyes bu rab tu sbyor</text></item>
<item><p>21a.5</p><section></section><text>bar byed pa na'o/ /don 'di ste skyes bu mngon par 'dod pa'i 'bras bus sbyar bar bya'o snyam pas brdar byas par 'gyur ba'o/ /de'i tshe sngags kyi sbyor ba las cho ga rdzogs pa 'ga' zhig gi tshe mngon par 'dod pa'i don grub par 'gyur ro/ /ci dang 'dra bar zhe na/ </text></item>
<item><p>21a.6</p><section></section><text>snyan dngags mkhan gyis brdar byas pa las don grub pa bzhin te/ dper na la las snyan dang gas byas nas/ kho bos byas pa'i snyan dngags 'don par byed pa gang yin pa de la kho bos 'di sbyin par bya'o zhes brdar byas pa de las des byas pa 'don par byed pa dag ji ltar</text></item>
<item><p>21a.7</p><section></section><text>dam bcas pa'i don grub pa de dang 'dra bar ro/ /ci ste'ang dngos po ni nus pa yin na ste/ sgra'i rang bzhin de 'dra ba de nus pa yin na/ gang gis mngon par 'dod pa'i 'bras bur 'gyur te/ mngon par 'dod pa ji lta bu bzhin du skyes bu'i brda las ni ma yin no/ /de'i tshe</text></item>
<item><p>21b.1</p><section></section><text>rnam pa ji ltar yang sbyar ba'i sngags las 'bras bu gzhan la yang 'gyur ro/ /ci'i phyir zhe na/ sgra'i rang bzhin la khyad par med pa'i phyir ro/ /skyes bu'i zhes bya ba la sogs pas 'chad par byed de/ skyes bu'i brda'i rgyu las sngags rnams kyi don grub pa ma yin no/ /'o na ci yin</text></item>
<item><p>21b.2</p><section></section><text>zhe na/ sngags 'di cho ga sngon du song ba rnam pa 'ga' zhig gis 'bras bu la nges par sbyar ba na/ 'bras bu 'byin pa gang yin pa de dag ni rig byed pa'i sgra'i dngos po'i rang bzhin yin no/ /'o na ni zhes bya ba la sogs pas ni grub pa'i mtha' smra ba yin no/ /'o na ni sngags zhes bya</text></item>
<item><p>21b.3</p><section></section><text>pa'i yi ge rnams kyi ngo bo de thams cad du zhes bya ba cho ga brjod ba'i dus dang bzlog pa la sogs pa'i sbyor ba la khyad par med pa'i phyir/ ji ltar rnam pa 'ga' zhig ste 'don pa'i rim pa dang cho ga las 'das pas sngags rab tu sbyar ba las kyang mngon par 'dod pa'i 'bras bur</text></item>
<item><p>21b.4</p><section></section><text>'gyur ro/ /gal te yi ge ni thams cad du khyad par med pa ma yin gyi sngags yin no zhe na/ yi ge kho na zhes bya ba la sogs pa smos te/ yi ge kho na sngags yin gyi/ yi ge dag las tha dad pa gzhan cung zad kyang yod pa ma yin no/ /gal te de'i bkod pa ste/ yi ge'i</text></item>
<item><p>21b.5</p><section></section><text>bkod pa sngags yin gyi yi ge nyid ni ma yin no zhe na/ de ni bden pa ma yin te/ 'di ltar yi ge dag las don gzhan nyid du gyur pa'i bkod pa'ang gal te yi ge'i go rims dag ces bya ba la sogs pa'i skabs su sngar ni gsal ba nyid yi ge dag las zhes bya ba la sogs</text></item>
<item><p>21b.6</p><section></section><text>pas 'chad par byed do/ /ci ste yi ge dag las bkod pa tha dad pa med na yi ge tha dad pa med pa de la yi ge nyid sngags yin la/ yi ge dag kyang lugs las bzlog pa'i klog pa la sogs pa thams cad la khyad par med pa'i phyir thams cad kyi tshe ste/ rnam pa ji ltar yang sbyar</text></item>
<item><p>21b.7</p><section></section><text>ba las 'bras bu 'byin par 'gyur na/ 'bras bu 'byin par yang mi 'gyur ro/ /cho ga'i rim pa nyams pas 'bras bu mi 'byin pa 'ba' zhig tu ma zad kyi don med pa byed pa nyid du yang 'gyur ro zhes bstan pa'i phyir/ bkod pa zhes bya ba la sogs pa smos te/ cho</text></item>
<item><p>22a.1</p><section></section><text>ga'i bkod pa ches nyung ba yang nyams pa las 'khrul pa ste/ rnam par 'tshe ba yang mthong ngo / /yang gi sgras ni khyad par can gyi don to/ /de yang sngags rnams skyes bus brdar byas pa nyid yin na rigs kyi skyes bus ma byas pa nyid la ni ma yin no/ /gal</text></item>
<item><p>22a.2</p><section></section><text>te la las brdar byas pa yin du zin kyang ji ltar 'khrul par 'gyur ro zhe na/ 'ga' zhig ces bya ba la sogs pa smos te/ byed pa pos sngags kyi cho ga bstan pa gang yin pa de dag gi nang nas cho ga 'ga' zhig nan tan du byas pa las lha nyid thag nye bar 'gyur ro/ /thag nye</text></item>
<item><p>22a.3</p><section></section><text>ba de'i phyir dang khyad par gzhan tshogs pa med cing 'byor pa med pas lha mnyes par ma byas pa'i phyir rnam par 'tshe bar 'gyur ro/ /de la lha 'dod chags dang ma bral ba nyid mnyes par ma byas pas bdag nyid don med pa byed par 'gyur gyi/ 'dod chags dang bral ba dag ni bdag</text></item>
<item><p>22a.4</p><section></section><text>nyid mi byed mod kyi gzhan de la mngon par dad pa'i lha nyid la sogs pas byed par 'gyur ro zhes blta bar bya'o/ /sngags gang la cho ga 'ba' zhig byas pa med pa de la ji ltar 'gyur zhe na/ thams cad ces bya ba la sogs pa smos te cho ga thams cad nyams na ni sngags byed pa pos</text></item>
<item><p>22a.5</p><section></section><text>byas pa'i cho ga'i brda gang zhig kyang nan tan du byas pa med pas lha nyid thag nye ba na don med pa'i phyir don dang don med nyid ma yin no/ /gzhan yang zhes bya ba la sogs pas skyon gzhan ston te/ don gzhan du gyur pa nyid kyi bkod pa bzlog pa de ltar na yang kho bo cag gi zhe na</text></item>
<item><p>22a.6</p><section></section><text>bas ci zhig bya/ yi ge dag las bkod pa don gzhan nyid dam don gzhan ma yin pa nyid du 'gyur grang na de la bkod pa don gzhan nyid ma yin na ni sngags yi ge'i bdag nyid can te/ yi ge'i rang bzhin can nyid dam don gzhan nyid yin na ni de'i bkod pa'i bdag nyid can te/ </text></item>
<item><p>22a.7</p><section></section><text>yi ge bkod pa'i bdag nyid can yin pas sngags de ni yi ge'i bdag nyid can nam de bkod pa'i bdag nyid can yin no/ /ci dang 'dra ba zhig ce na skyes bu don gyi rgyu rtag pa ni rgyus ma byas pa'i gtan tshigs kyi phyir dang / rtag tu nye ba'i phyir rtag tu de las don grub 'gyur te/ sngags</text></item>
<item><p>22b.1</p><section></section><text>de dag las skyes bu'i don 'grub par 'gyur ro/ /ci'i phyir zhe na/ gang gi phyir gang gi dngos po'i nus pa ste sngags zhes bya ba'i rgyu'i nus pa las sngags zhes bya ba'i 'bras bu bskyed na/ rtag tu nye ba'i phyir dngos po nus pa de ma tshang ba med pa'i phyir/ 'bras bu</text></item>
<item><p>22b.2</p><section></section><text>dang bral bar mi 'gyur ro/ /gang gi phyir rgyu'i tshogs pa yod na 'bras bu dang bral zhing med pa nyid mi rigs te/ rgyu ma tshang ba med pa ste 'bras bu mi byed na rgyu nyid ma yin par thal bar 'gyur ba'i phyir ro/ /gal te sngags rnams rtag pa nyid yin na yang sngags kyi sbyor</text></item>
<item><p>22b.3</p><section></section><text>ba yan gar ba zhes bya bar sngags kyi 'brel pa las 'dod pa grub pa ma yin no/ /ci'i phyir zhe na/ sngags de ni cho ga la ltos pa nyid kyi phyir ro zhe na/ de ni rigs pa ma yin te 'di ltar sngags ni rgyu la ltos pa yin na nus pa med par 'gyur te/ ltos par khas len na</text></item>
<item><p>22b.4</p><section></section><text>rgyu ltos par bya ba de ni sngags la nus pa med par 'gyur te/ sngags ni phul du byung ba nyid du sbyar ba'i phyir ro/ /gal te zhes bya ba la sogs pas 'chad par byed de de la sngags kyi cho ga las zhes bya ba sngags kyi rtogs pa'i cho ga gang yin pa de las sam gzhan yang zhes</text></item>
<item><p>22b.5</p><section></section><text>bya ba lhan cig byed pa gnas kyi khyad par la sogs pa 'ga' zhig las rang bzhin phul du byung ba 'ga' zhig thob cing / rnyed par 'gyur ba de'i tshe sngags kyi rang bzhin phul du byung ba skyed pa de la lhan cig byed pa de'i nus pa la ltos par 'gyur na/ rtag pa la phul du byung ba</text></item>
<item><p>22b.6</p><section></section><text>skye ba de yod pa ma yin no zhes sngar bshad zin to/ /de bas na lhan cig byed pa phul du byung ba skyed pa la nus pa med pa 'di la ci'i phyir sngags dag ltos par 'gyur ro/ /mi ltos pa'i phyir sngags ltos pa med pa gal te byed pa po'i rang bzhin can yin na/ rtag tu 'bras bu</text></item>
<item><p>22b.7</p><section></section><text>byed pa'am/ gal te ma yin na/ 'bras bu cung zhig kyang byed par mi 'gyur te/ khyad par med pa zhes bya ba sngags kyi rang bzhin dus thams cad du mtshungs pa nyid kyi phyir ro/ /rtag pa nyid kyi phyir thams cad kyi tshe byed pa 'ba' zhig tu ma zad kyi sdig pa la sogs</text></item>
<item><p>23a.1</p><section></section><text>pa dang ldan pa'i skyes bu thams cad kyi yang byed par 'gyur ro zhes bstan par bya ba'i phyir/ gal te zhes bya ba la sogs pa smos te/ gal te dngos nus de 'dra na/ /zhes bya ba skyes bu'i byed pa la ltos pa med pa'i rang bzhin nyid rang gi 'bras bu bsgrub par</text></item>
<item><p>23a.2</p><section></section><text>nus pa yin na/ sngags de dag kun gyi sgrub byed 'gyur te/ 'bras bu'i rgyur 'gyur ro/ /sngags legs byas min ni byed pa po'i khyad par la yang zhes bya ba sgrub par byed pa de'i khyad par mchod sbyin byed pa la sogs pa de la yang ltos mi rung ngo / /gal te dngos po'i nus pa nyid</text></item>
<item><p>23a.3</p><section></section><text>kyis skyes bu la ltos pa med par sngags rnams kyis 'bras bu ster bar 'gyur ba na/ sngags de dag gis 'bras bu ster ba na skyes bu 'ga' zhig kyang spong bar mi 'gyur ro/ /gzhan yang zhes bya ba ni mchod sbyin byed pa las gzhan pa gdol pa la sogs pa dag kyang ngo // //</text></item>
<item><p>23a.4</p><section></section><text>tshad ma rnam 'grel gyi 'grel bshad/ bam po sum cu bzhi pa/ 'di ltar skyes bu mchod sbyin byed pa ma yin pa gzhan la ni rang bzhin te/ sngags rnams kyi 'bras bu byed pa'i rang bzhin gyis skyed par byed pa de'i ngo bo can ma yin par mi 'gyur ro/ /ci'i phyir zhe na/ gdol</text></item>
<item><p>23a.5</p><section></section><text>pa la sogs pa des skyed par byed pa'i rang bzhin de la smad pa med cing bshung ba med pa'i phyir dang / mchod sbyin byed pa la sogs pa gzhan gyis bstod pa med pa'i phyir ro/ /skyes bu 'ga' zhig kyang lhan cig sngags rnams rgyu dang 'bras bu'i ngo bor mi rung ba'i phyir</text></item>
<item><p>23a.6</p><section></section><text>dang / go rims bzhin du bram ze dang gdol pa la sogs pa dang / sngags rnams la nye ba dang bskal ba med pa'i phyir de dag kun gyis sgrub byed 'gyur ro/ /de nyid kyi sngags 'di legs par byed pa nyid ma yin pa'i phyir sbyor ba po ste/ 'bras bu la nges par sbyor bar byed pa bram</text></item>
<item><p>23a.7</p><section></section><text>ze'am gzhan 'ga' zhig kyang yod pa ma yin na'o/ /gang la sbyor ba'i bram ze sngags kyis bsgrub par bya ba'i 'bras bu thob cing rnyed par 'gyur gyi/ gzhan gyis ni ma yin no/ de ltar na ji ltar gdol pa la sogs pa 'don par byed pa ma yin pa cung zhig kyang mi byed</text></item>
<item><p>23b.1</p><section></section><text>pa'i phyir sbyor ba po ma yin pa de ltar bram ze dag kyang yin te/ de las legs par byas pa thob pa med pa'i phyir ro/ /gzhan yang 'di ni bram ze yin la 'di ni dmangs rigs yin no zhes bya ba'i khyad par 'di ni 'jig rten gyi tha snyad tsam du byas pa yin gyi/ bram ze la sogs pa'i blo'i</text></item>
<item><p>23b.2</p><section></section><text>dbang po la sogs pa la/ bram ze nyid la sogs par byas pa don dam pa'i khyad par ni yod pa ma yin no/ /de bas na brda tsam du byas pa yin pa'i phyir/ bram ze la sogs pa sbyor ba po'i khyad par 'bras bu'i dngos po'i khyad par yang rigs pa ma yin no/ /rtag pa'i smos kyang</text></item>
<item><p>23b.3</p><section></section><text>ci dgos zhes bstan pa'i phyir dngos po 'dus byas pa'i yang zhes bya ba la sogs pa smos te/ dngos po mi rtag pa dag gi yang rgyu'i tha dad pa dngos po'i tha dad tha dad byed pa yin gyi bram ze la sogs pa'i khyad par brda tsam gyis byas pa ni ma yin no/ /de bas na sbyor ba po'i khyad</text></item>
<item><p>23b.4</p><section></section><text>par la nges pa ste/ bram ze la sogs pa'i khyad par las nges par sngags kyi nus pa ma yin zhes bya ba yod pa ma yin na/ gang gis na bram ze nyid kyis sngags kyi 'bras bu thob par 'gyur gyi dmangs rigs kyis ma yin/ 'o na sbyor ba po'i khyad par gang la 'gyur zhe na/ </text></item>
<item><p>23b.5</p><section></section><text>brda la 'gyur zhes bya ba la sogs pa smos te/ bram ze la sogs pa'i sbyor ba po'i khyad par 'di ni 'jig rten gyi brda la 'gyur ro/ /dngos po zhes bya ba la sogs pas 'chad par byed de/ dngos po mi rtag pa gang dag la bskyed par bya ba'i khyad par te/ tha dad pa yod pa de dag</text></item>
<item><p>23b.6</p><section></section><text>ni/ de'i rgyu'i khyad par las rang bzhin tha dad pa yod pa yin no/ /rgyu'i khyad par de las phul du byung ba thob pa nyid kyi phyir gcig la rnam pa gzhan du 'gyur zhing yang gzhan du ste/ rgyu gzhan las rnam pa gzhan du 'gyur la tha dad pa med na rnam pa gzhan du 'gyur ba ma yin no/ /ci'i</text></item>
<item><p>23b.7</p><section></section><text>phyir zhe na/ rgyu'i khyad par med na 'bras bu'i khyad par med pa'i phyir ro/ /ci ste rgyu'i khyad par med par 'bras bu'i khyad par yin pa de'i tshe 'bras bu yod par khas len na ni khyad par de rgyu med pa can du thal ba'i phyir ro zhes mang du bshad zin to/ /de bas na zhes bya ba de'i phyir</text></item>
<item><p>24a.1</p><section></section><text>sngags 'di yin du zin kyang ste mi rtag pa yin du zin kyang ngo / /rang bzhin phul du byung ba ste/ rgyus byas pa'i phyir 'bras bu 'byin pa yin no/ /dmangs rigs la sogs pa'i sbyor ba de la yang rnam pa gzhan du mi 'gyur ba ste/ 'bras bu med pa</text></item>
<item><p>24a.2</p><section></section><text>can du mi 'gyur ro/ /dmangs rigs la sogs pa'i sbyor ba la yang 'bras bu 'byin par byed do zhes bya ba'i tha tshig go/ /ci'i phyir zhe na/ dmangs rigs zhes bya ba dang / bram ze ste lan gnyis skyes zhes bya ba'i ming gis brjod pa'i skyes bu de dag gi blo dang dbang po</text></item>
<item><p>24a.3</p><section></section><text>dang lus dag la rang bzhin tha dad pa med pa'i phyir ro/ /gal te gsal ba so so'i rang gi mtshan nyid la tha dad pa yod do zhe na ma yin te/ de ni gsal ba so sor bram ze dag la yang yod pa'i phyir ro/ /rigs kyis byas pa'i tha dad pa yang yod pa ma yin no zhes brjod do/ /</text></item>
<item><p>24a.4</p><section></section><text>gal te 'di ni bram ze yin la 'di ni dmangs rigs yin no zhes bya ba'i 'jig rten gyi ming dang de bzhin du gus par byas pa la sogs pa'i tha snyad yod pa ma yin nam/ de bas na rang bzhin tha dad pa nges pa yin no zhe na/ skyes bu zhes bya ba la sogs pa smos te/ skyes</text></item>
<item><p>24a.5</p><section></section><text>bu 'dod pa'i rjes su byed pa can gyi bram ze la sogs pa'i ming dang / gus par byas pa la sogs pa'i tha snyad kyi khyad par las rang bzhin gyi khyad par dang 'brel pa can de/ rgyu ji lta ba bzhin du skye ba'i rang bzhin gyi khyad par dang 'brel pa can gyi don rnams gzhan ma yin</text></item>
<item><p>24a.6</p><section></section><text>te/ rang bzhin tha dad pa yod pa ma yin no zhes bya bar sbyar ro/ /gal te bram ze dang dmangs rigs de dag gi rigs kyi bye brag yod do zhe na de ltar ma yin no/ /'di ltar de ni zhes bya ba la sogs pa la/ spyi bkag pas rigs bkag pa yin mod kyi 'on kyang khas</text></item>
<item><p>24a.7</p><section></section><text>blangs nas brjod par bya'o/ /rigs kyi khyad par de yod na yang dbyibs dang yon tan dang nus pa'i khyad par rnam pa gsum mthong ste/ ba lang dang rta bzhin no/ /ba lang dang rta dang 'dra bas na ba lang dang rta bzhin no/ /de la dbyibs kyi khyad par ni lus kyi khyad par</text></item>
<item><p>24b.1</p><section></section><text>te de ni gsal ba po'i khyad par dang ldan pa'i ba lang dag la rjes su 'gro ba yod kyi rta'i gsal ba dag la ni ma yin no/ /sha dang 'o ma la sogs pa dag gi ro dang rnam par smin pa la sogs pa'i khyad par gyi yon tan tha dad pa yin te/ de yang rigs mthun pa'i gsal ba</text></item>
<item><p>24b.2</p><section></section><text>dag la rjes su 'gro ba mthong gi rigs mi mthun pa dag la ni ma yin no/ /las su bya ba nus pa'i mtshan nyid can ni nus pa'i khyad par yin te/ dper na ba lang bzho ba la sogs pa'i nus pa'i nus pa yod kyi rta dag la ma yin pa lta bu'o/ /de bas na de ltar rigs mthun pa'i</text></item>
<item><p>24b.3</p><section></section><text>gsal ba'i rjes su 'gro ba can gyi dbyibs la sogs pa'i khyad par dag dmigs pa'i phyir ro/ /ba lang dang rta la sogs pa la rigs tha dad pa 'dod kyang bla ste bram ze la sogs pa dag la rigs la sogs pa so sor nges pa yod pa ma yin na/ gang gis na rigs tha dad</text></item>
<item><p>24b.4</p><section></section><text>pa rtogs par byed/ ba lang dang rta la sogs pa dag la cig car goms pa'i 'jig rten gyi yul dang dus la sogs pa tha dad pa yang bstan pa med par rigs kyi khyad par 'di ni ba lang yin la 'di ni rta yin no zhes rtogs par 'gyur gyi de ltar bram ze la sogs pa'i khyad</text></item>
<item><p>24b.5</p><section></section><text>par ma bstan par rtogs par mi 'gyur ro/ /de dang 'dra bar zhes bya ba ni ba lang dang rta dang 'dra bar ro/ /bram ze dang dmangs rigs 'di dag la rigs mthun pa'i gsal ba dag la yon tan rnam pa cung zhig kyang gnas pa ma mthong ngo / /yon tan smos pa ni 'dir nye bar</text></item>
<item><p>24b.6</p><section></section><text>mtshon pa de ltar na rigs dang nus pa'i khyad par rnam par nges par ma mthong ngo / /dbyibs la sogs pa'i khyad par ma mthong bar yang ji ltar dmangs rigs dang bram ze la sogs pa dag gi rigs kyi khyad par rtogs par 'gyur te/ ma yin no zhes bya ba'i tha tshig go/ /de</text></item>
<item><p>24b.7</p><section></section><text>ltar na 'don par byed pa dang gtsang sbra spyod pa la sogs pa'i khyad par thams cad ni 'khrul pa yin te/ ser skya dang skra ser ba nyid la sogs pa'i rnam pa'i khyad par brtags pa gang yin pa de bram ze la la yang med la dmangs rigs la la ni yod pa'i phyir ro/ /gal te</text></item>
<item><p>25a.1</p><section></section><text>bram ze dang dmangs rigs dag la rigs kyi khyad par ni med na 'o na ji ltar bram ze la sogs pa'i sgra thos pa las tha dad par 'gyur zhe na/ 'jig rten gyi zhes bya ba la sogs pa smos te/ ming tha dad pa'i rjes su 'gro ba can bram ze la sogs pa'i</text></item>
<item><p>25a.2</p><section></section><text>ming can gyi khyad par gyi rgyu can 'di ni bram ze yin la 'di ni dmangs rigs yin no zhes rtogs pa'i khyad par gang yin pa 'di rigs kyi khyad par med du zin kyang bya ba'i khyad par nan tan du byed pa ste/ bzlas pa dang sbyin sreg la sogs pa'i bya ba'i khyad par nan tan</text></item>
<item><p>25a.3</p><section></section><text>du byed pa'i phyir dang / rjes su 'gro ba'i phyir zhes bya ba de lta bur gyur pa'i bya ba nan tan du byed pa can gyi rigs las skyes pa'i phyir 'gyur ro/ /ci dang 'dra bar zhe na/ 'tsho byed dang tshong pa'i tha snyad la sogs pa bzhin te/ dper na rigs mtshungs pa dmangs rigs</text></item>
<item><p>25a.4</p><section></section><text>dag bya ba'i khyad par de dang de dag nan tan du byed pa'i phyir dang rjes su 'gro ba'i phyir 'tsho byed la sogs pa'i tha snyad 'jug par 'gyur ba de tsam rigs kyi khyad par ni ma yin te/ de dang 'dra bar bram ze dag la yang 'gyur ro/ /de bas na zhes bya ba de'i phyir sngags 'di</text></item>
<item><p>25a.5</p><section></section><text>bram ze dang dmangs rigs la sogs pas khyad par med par sbyar bar gyur pa na/ bram ze la sogs pa de las khyad par med pa'i rang bzhin nyid sgrub par byed de/ /rgyu des na khyad par med pa kho na gdol pa la sogs pa dag la 'bras bu 'byin par 'gyur ba ni</text></item>
<item><p>25a.6</p><section></section><text>mjug bsdu ba'o/ /de bas na 'di ltar sngags rnams dngos po'i nus pas 'bras bu 'byin pa skyon yin te gang gi tshe ji skad du bshad pa'i skyes bu'i brda las rig byed pa'am/ gzhan dag gi sngags de dag gi 'bras bu 'byin par 'dod pa de'i tshe/ khyad par med par 'bras</text></item>
<item><p>25a.7</p><section></section><text>bu 'byin par 'gyur ba de ltar na skyon 'di yod pa ma yin no/ /de ci'i phyir zhe na/ brda byed pa ste sngags byed pa'i 'dod pa las 'bras bu skye bar nges pa'i phyir te/ bram ze'i tha snyad bstan pa de lta bu'i cho ga nan tan du byed pa gang yin pa de nyid 'bras bu dang ldan par</text></item>
<item><p>25b.1</p><section></section><text>so sor gnas pa yin gyi gzhan ni ma yin no zhes brda byed pa de ltar mngon par 'dod pa las so/ /de ltar 'dod pa las 'bras bu nges pa la brgal zhing brtag pa ci zhig yod/ de lta na gang dag dngos po'i rang bzhin gyis gnas pa can dag ste/ skyes bu bya ba la ltos pa</text></item>
<item><p>25b.2</p><section></section><text>med pa ni dngos po'i gnas skabs nyid kyi rgyu dang 'bras bu yin no zhes bya ba'i tha tshig go/ /de dag ni de'i sgo nas te rang bzhin gyi sgo nas ji ltar rang bzhin gyi khyad par las 'gyur na 'di la yang ci'i phyir mi 'gyur zhes thal bar rigs pa yin gyis skyes bu 'dod pa can gyi</text></item>
<item><p>25b.3</p><section></section><text>dngos po dag ni thal bar 'gyur bar rigs pa ma yin no/ /ci'i phyir zhe na/ skyes bu rang gi 'dod pa'i rjes su byed pa de dag ni rnam pa 'ga' zhig gis 'jug pa'i phyir ro/ /gang yang khyad par can gyi sbyor ba pos sngags kyi 'bras bu thob bo zhes brjod pa de la yang ji</text></item>
<item><p>25b.4</p><section></section><text>ltar 'dod pa'i skyes bu'i don la rung ba'i sngags kyi rang bzhin gang yin pa de skyed par byed pa'am/ skyes pa'i phyi ma phyi ma'i khyad par skyed pa'i sgo nas rgyud yongs su 'gyur ba ste/ rnam pa gzhan nyid du 'gyur ba de lta bu'i mtshan nyid can gyi sbyor ba mthong ngo / /skyed</text></item>
<item><p>25b.5</p><section></section><text>par byed pa dang yongs su 'gyur ba de gnyi ga ni khyad par skyed pa ste/ khyad par skyed pa yod na 'gyur ro/ /de lta ma yin na ste khyad par skyed pa ma yin na/ sngags rnams khyad par byar med can yin na/ sbyor ba pos ni ci zhig byed de mi byed do/ /gang gis zhes bya ba la</text></item>
<item><p>25b.6</p><section></section><text>sogs pas 'chad par byed de/ rgyu gang gis sngags kyi sbyor ba de yang sbyor ba po bram ze las 'bras bu thob kyi/ dmangs rigs la sogs pa gzhan gyis ni ma yin no/ /sbyor ba ni sngags rnams skyed pa ma yin gyi 'on kyang sngags mngon par gsal ba ma yin pa/ </text></item>
<item><p>25b.7</p><section></section><text>gal te sbyor ba mngon gsal yin par 'dod na de ni gang du bsal zin to zhes bya ba spyi dpyod pa'i skabs su bsal zin to/ /rtag pa rnams zhes bya ba la sogs pas 'chad par byed de rtag pa rnams 'ga' zhig kyang mngon par gsal ba ma yin no zhes spyi gsal</text></item>
<item><p>26a.1</p><section></section><text>ba dpyod pa'i skabs su bshad zin to/ /rgyu gang gi phyir sgra'i mngon par gsal bar byed pa ni sbyor ba por 'gyur ro/ /gzhan yang mngon par gsal ba yang bla ste/ de ni re zhig rtag pa nyid kyi phyir rung ba nyid skyed pa ni ma yin gyi 'on kyang gang las blo de</text></item>
<item><p>26a.2</p><section></section><text>gsal ba yin te/ skyes bu sbyor ba po las sgra'i yul can gyi blo de gsal ba yin na/ de ni 'bras la'ang gal te sbyor/ /skyes bu sngags kyi 'bras bu la'o/ /nyan pa po yi 'bras 'brel 'gyur/ /sngags brjod ma thag pa 'di thos pa 'ba' zhig gang yin pa de yang</text></item>
<item><p>26a.3</p><section></section><text>sngags kyi 'bras bu dang 'brel par 'gyur gyi smra ba po nyid ni ma yin no/ /de ltar na smra ba po gsal rgyu yin pa ste shes pa'i rgyu yin pa de bas na 'bras bu dang ldan pa yin no/ /sngags kyi shes pa'i rgyu nyid yin pa de yang nyan pa po la mtshungs pa de lta na yang smra ba po nyid yin</text></item>
<item><p>26a.4</p><section></section><text>pas na ci'i phyir 'bras bu dang ldan pa yin sgra ni zhes bya ba la sogs pas 'chad par byed pa la/ sgra rtag pa ni rgyu gzhan las rang gi ngo bor 'gyur ba ste/ rang gi ngo bo rnam pa gzhan nyid gsal ba ma yin pa dang sgrib par byed pa dang bral ba yang gsal ba ma yin te/ rtag</text></item>
<item><p>26a.5</p><section></section><text>pa'i sgrib par byed pa ni skye ba med pa'i phyir ro/ /'on kyang sgra de'i yul can gyi shes pa ste/ blo mngon par gsal ba yin no/ /ci'i phyir zhe na/ sgra thos pa med par gsal bar brjod pa med pa'i phyir te sgra dmigs par ma gyur pa mngon par gsal ba zhes mi brjod do/ /</text></item>
<item><p>26a.6</p><section></section><text>de ltar gnas pa de la gal te smra ba po sgra'i yul can gyi blo'i rgyur 'gyur ba de'i tshe smra ba po'i mtshan nyid sgra'i yul can gyi blo'i rgyu'i rang bzhin de ni nyan pa po yang yod pa'i phyir/ nyan pa po de'i sngags kyi sbyor ba las byung ba can gyi mngon par 'dod pa'i 'bras bu yang 'chad pa</text></item>
<item><p>26a.7</p><section></section><text>po dang 'dra bar thob par 'gyur ro/ /de'i blo'i rgyu nyid de'i sgra'i blo'i rgyu nyid las 'chad pa po las gzhan du 'chad pa po de'i ngo bo gzhan 'ga' zhig kyang yod pa ma yin pa de bas na 'chad pa po dang nyan pa po dag gi sgra'i shes pa'i rgyu nyid las khyad par med na de ltar na 'bras bu dang</text></item>
<item><p>26b.1</p><section></section><text>ldan par mtshungs par 'gyur ro/ /gal te nyan pa po'i blo gang la gzhan 'chad pa po'i khyad par te rgyu yod pa de ni gzhan gyi khyad par can yin gyi 'chad pa po'i blo ni gzhan gyi khyad par can ma yin pa'i gtan tshigs kyi phyir/ 'chad pa po dang nyan pa po la khyad par</text></item>
<item><p>26b.2</p><section></section><text>yod do zhe na/ nyan pa po'i blo skyed pa la 'chad pa po'i nye bar sbyor ba ste/ nus pa ci zhig yod na nye bar sbyor ba gang gis 'chad pa po'i khyad par du 'dod/ gal te 'chad pa po de las sgra thos pa ste/ nyan pa pos sgra dmigs par 'gyur ba de bas na 'chad pa po de rgyu</text></item>
<item><p>26b.3</p><section></section><text>yin no zhe na/ ji ltar 'chad pa po de las nyan pa pos sgra thos par 'gyur ro zhes bya ba'i brgal ba de nyid brgal zhing brtags pa ma yin nam/ ci ltar de las mi 'gyur zhe na 'brel pa med pa'i phyir te/ phan gdags par bya ba dang phan 'dogs par byed pa'i dngos po med pa'i phyir ro/ /</text></item>
<item><p>26b.4</p><section></section><text>de nyid med par bstan pa'i phyir yul zhes bya ba la sogs pa smos te/ yul nye bar 'jog pa las te yul nye bar 'jog pa las 'chad pa po 'di nyan pa po 'di'i thos par byed cing mnyan par byed par 'gyur na de yang 'jog par nus pa ma yin no/ /ci'i phyir zhe na/ sgra</text></item>
<item><p>26b.5</p><section></section><text>rtag pa de ni rnam pa 'ga' zhig tu yang 'gyur ba med pa'i phyir te/ rnam pa gzhan 'ga' zhig nyid med pa'i phyir ro/ /gal te nyan pa po'i dbang po legs par byas pa'am/ sgra'i sgrib pa dang bral bar byed pa pos 'chad pa po nye bar sbyor ba yin zhe na/ de ni ma</text></item>
<item><p>26b.6</p><section></section><text>yin te gang gi phyir dbang po legs par byas pa la sogs pa yang / dbang po legs par byas gyur na'ang / des kyang ma lus thos par zhes bya ba la sogs pas bshad cing spangs zin to/ /gal te bdag 'chad pa po 'dis nyan par byas shes nyan pa</text></item>
<item><p>26b.7</p><section></section><text>po'i shes pa ste blo dang bdag gi nyan pa po 'di nyan du bcug go zhes bya ba'i 'chad pa po'i shes pa 'byung bar 'gyur ro/ /de bas na shes pa gnyis las go rims bzhin du 'chad pa po dang nyan pa po tha dad pa yin no zhe na/ 'khrul pa tsam zhes bya ba la sogs pas</text></item>
<item><p>27a.1</p><section></section><text>'gog par byed do/ /bdag nyan par byas/ bdag gis nyan du bcug go zhes bya ba de ni 'khrul pa tsam yin no/ /ji lta bur gyur pa zhig ce na/ phan gdags par bya ba dang phan 'dogs par byed pa med pa can yin pa'o/ /'khrul pa</text></item>
<item><p>27a.2</p><section></section><text>tsam gang la phan gdags par bya ba nyan pa po dang phan 'dogs par byed pa 'chad pa por mi 'gyur ba de la de skad ces bya'o/ /sgra rtag pa la blo skyed pa'i phyir skyes bu'i bya ba rnam pa thams cad du med pas phan gdags par bya ba dang phan 'dogs par byed pa'i dngos</text></item>
<item><p>27a.3</p><section></section><text>po med par bstan to/ /de bas na de lta bur gyur pa'i 'khrul pa tsam las 'chad pa po dang nyan pa po tha dad pa de'i ngo bo ni shin tu thal bar 'gyur ba ste/ thams cad kyang nyan par byed pa po ma yin pa dang / nyan pa ma yin pa de dag kyang de lta bur 'gyur ro/ /ci'i phyir</text></item>
<item><p>27a.4</p><section></section><text>zhe na/ sgra thos pa med par 'khrul pa smyon pa la sogs pa gzhan dag la yang bdag gis thos so zhes bya ba la sogs pa shes pa mthong ba'i phyir ro/ /sngags rtag pa dag las shes pa skye bar khas blangs nas 'khrul pa tsam phan gdags par bya ba dang phan 'dogs par</text></item>
<item><p>27a.5</p><section></section><text>byed pa ma yin pa'i phyir zhes bya ba de la sogs pa sun 'byin pa bshad nas rtag pa dag la shes pa skye ba nyid mi rigs so zhes bstan pa'i phyir rnam pa thams cad du sngags rtag pa dag la phan 'dogs pa med pa la yang de lta bu'i shes pa zhes kho bos mnyan du bcug ces bya ba la</text></item>
<item><p>27a.6</p><section></section><text>sogs pa'i shes pa rigs pa ma yin no/ /ci'i phyir zhe na/ phan gdags par bya ba dang phan 'dogs par byed pa ma yin pa dag phan tshun de ltar te/ kho bos 'di las mnyan par bya'o zhes bya ba la sogs par thal bar 'gyur ba'i phyir ro/ /gal te 'on kyang ji ltar</text></item>
<item><p>27a.7</p><section></section><text>smos pa dag la myos pa'i tha snyad kyi 'khrul pas shes pa skyed pa de ltar rtag pa dag la yang 'gyur ro zhe na/ 'khrul pa yang zhes bya ba la sogs pa smos pa la/ 'khrul pa zhes bya ba skyes bu smyos pa'i 'gyur ba gang yin pa de yang rang bzhin du gnas pa'i gnas skabs</text></item>
<item><p>27b.1</p><section></section><text>na skyes bu 'ga' zhig la phan 'dogs pa yod pa de ltar de'i shes pa skye ba de'i dbang gis myos pa'i gnas skabs na yang 'ga' zhig nye ba ste/ 'dra ba 'ga' zhig gis gzhan du zhes bya ba 'chad pa po med par yang 'gyur ro/ /'khrul pa de yang sngags rtag pa dag la shin tu brgyud</text></item>
<item><p>27b.2</p><section></section><text>pas kyang phan 'dogs pa med na mi 'gyur ro/ /de bas na zhes bya ba la sogs pas skabs su bab pa mjug sdud par byed de/ ji skad du bshad pa'i rnam pas 'chad pa po dang nyan pa po gsal ba'i rgyu nyid de/ sgra'i shes pa'i rgyu nyid du khyad par med pa'i phyir sngags kyi 'bras</text></item>
<item><p>27b.3</p><section></section><text>bu dang ldan par mtshungs par 'gyur ro/ /rtag pa dag la gsal ba'i rgyu nyid kyang don dam par byed pa ma yin mod kyi 'on kyang khas blangs nas de skad du brjod do/ /gzhan yang zhes bya ba la sogs pa la rna ba'i yul du ma gyur pa'i mngon par gsal min sgra dag gi ste/ rkan</text></item>
<item><p>27b.4</p><section></section><text>la sogs pa'i byed pa gang dag gis mngon par gsal ba ma yin pa'i sgra de dag gis byed pa rnams dgos pa'am zhes bya ba'i/ byed pa de dag don med 'gyur/ /zhes bya bar sbyar ro/ /gang yang mchu la sogs pa bskyod pa tsam gyis gzhan dang bdag gi thos pa med pa</text></item>
<item><p>27b.5</p><section></section><text>shub bu'i bzlas pa de don med par 'gyur ro zhes bya ba de ni ngag gi don to/ /gang mchu la sogs pa bskyod pa yang med par 'di la sngags sems pa tsam de ni yid kyi bzlas pa'o/ /'am gyi sgra ni sdud pa'i don te/ yid kyi bzlas pa don med 'gyur ro/ /ci'i phyir zhe na/ </text></item>
<item><p>27b.6</p><section></section><text>gang gi phyir sgra ni rna ba'i yul yin te/ sgra rna bas gzung bar bya ba nyid yin zhing / sgra'i rang bzhin yang sngags yin no/ /shub bu dang yid kyi bzlas pa dag ni rna bas gzung du med pa'i phyir sgra nyid ma yin pa dang sgra nyid ma yin pa'i phyir sngags nyid kyang ma yin na sngags ma yin</text></item>
<item><p>27b.7</p><section></section><text>pa bzlas pas 'bras bu dang ldan par ji ltar 'gyur zhes bya ba ni ngag gi don to/ /gzung bar bya ba yin pas na gzung ba ste/ rna bas gzung bar bya ba zhes bya ba'i don to/ /sgra gang la de nyid kyi mtshan nyid yod pa de la de skad ces bya'o/ /de las bzlas na thal ches</text></item>
<item><p>28a.1</p><section></section><text>pa'i phyir te/ rna bas gzung bar bya ba'i sgra ma gtogs pa yid kyi bzlas pa la sogs pa rnam par shes pa'i bdag nyid can sgra nyid du 'dod na ro la sogs pa dag kyang sgra nyid du 'gyur ro/ /rna ba'i spyod yul kho na sgra yin no zhes bstan bcos mdzad</text></item>
<item><p>28a.2</p><section></section><text>pa'i nges par gzung ba la gzhan dag ni sgra kho na rna ba'i spyod yul yin no zhes bzlog par nges par gzung ba gzung ba nas thal ches pa smra ba'i phyir de ltar zhes bya ba la sogs pa smras pa la/ de ltar na zhes bya ba rna ba'i spyod yul ni sgra'i rang bzhin nyid yin na sgra nyid kyi spyi la sgra'i</text></item>
<item><p>28a.3</p><section></section><text>rang bzhin du thal bar 'gyur ba ma yin nam/ sgra zhes bya ba la sogs pa grub pa'i mtha' smra ba yin te/ sgra kho na rna ba'i spyod yul yin no zhes ni mi smra'i/ sgra ni gdon mi za bar de'i mtshan nyid can yin no zhes smra'o/ /ci'i phyir zhe na/ de la rna bas gzung bar bya ba nyid las</text></item>
<item><p>28a.4</p><section></section><text>ma gtogs pa'i mtshan nyid gzhan med pa'i phyir ro/ /sgra'i mtshan nyid de la gal te skyes bu gang sbyor ba po gang 'bras bu dang ldan pa'i sgra'i bdag nyid can gyi sngags dag mngon par gsal ba'i rgyu zhes bya ba'i sgra'i rang gi ngo bo 'dzin pa'i shes pa'i rgyu yin par 'dod pa de'i tshe mngon</text></item>
<item><p>28a.5</p><section></section><text>par gsal ba ma yin pa thos pa'i yul can gyi ste/ byed pa gang dag gis mngon par gsal ba ma yin pa thos pa'i yul sgra la yod pa de zhes bya bar tshig rnam par sbyar ro/ /sbyor ba po ste byed pa pos byed pa de rnams kyi mchu la sogs pa bskyed pa tsam gyis shub bu'i bzlas pa</text></item>
<item><p>28a.6</p><section></section><text>sngags kyi 'bras bu dang ldan pa ma yin zhing yid kyi bzlas pa yang sngags kyi 'bras bu dang ldan pa ma yin no/ /'di ltar de'i tshe zhes bya ba shub bu dang yid kyi bzlas pa nyid kyi dus su rna ba'i byed pas sgra zhes bya ba'i don cung zad kyang nges par byas shing gzung ba med do/ /yid kyi</text></item>
<item><p>28a.7</p><section></section><text>bzlas pa yang sngags yin no zhe na/ sgra'i zhes bya ba la sogs pa smos te/ yid kyi rnam par rtog pa sgra'i bdag nyid can ma yin pa yang sngags ma yin te/ de ni rna ba'i dbang pos gzung bar bya ba nyid dang skyes bus ma byas pa nyid dang rtag pa nyid du khas blangs pa'i phyir ro/ /</text></item>
<item><p>28b.1</p><section></section><text>rnam par rtog pa ni de las bzlog pa nyid yin pa'i phyir ro/ /brgyud pa zhes bya ba la sogs pa ni gzhan gyi bsam pa'i dogs pa bsu ba yin te/ gang yang shub bu dang / yid kyi bzlas pa'i dus su gal te blo de'i gsal ba yin te/ sngags snang ba'i blo sgra de'i gsal ba ste shes</text></item>
<item><p>28b.2</p><section></section><text>pa yin na yang ngo / /ci'i phyir zhe na/ brgyud pas de las skye ba nyid kyi phyir te sgra las skye ba nyid kyi phyir ro/ /de ltar na de'i sgra'i shes pa sngar skyes pa des legs par 'dus byas pa'i rim gyis yid kyi bzlas pa la sgra'i snang ba skye ba'i phyir ro/ /yid kyis zhes bya ba la sogs pas</text></item>
<item><p>28b.3</p><section></section><text>'chad par byed de/ zlos pa pos yid kyis bsams su zin kyang sgra thos pa med cing sgra thos pa ma gtogs par sngags snang ba can gyi blo gang yin pa de ni med do/ /de bas na sgra las 'byung ba nyid yin pa'i phyir te/ sgra las skye ba yin pa'i phyir/ yid kyi bzlas pa'i dus su blo</text></item>
<item><p>28b.4</p><section></section><text>de yang sgra'i gsal ba nyid yin te/ sgra'i shes pa nyid yin no/ /de bas na sngags kyi rang bzhin nyid yin pa'i phyir yid kyi bzlas pa la sogs pa de'i sbyor ba po 'bras bu bstan par 'gyur ro zhes bsams pa'o/ /de ltar na zhes bya ba brgyud pas sngags nyid yin na thug pa</text></item>
<item><p>28b.5</p><section></section><text>med par 'gyur ro/ /de nyid bstan pa'i phyir sgra las zhes bya ba la sogs pa smos te sngags kyi mtshan nyid kyi sgra las don gyi rnam par rtog pa ni sgra la don gyi rnam par rtog pa'o/ /de ltar na me la swA hA zhes brjod pa na me 'bar zhing gsal ba la sogs pa'i ngo bo can yin</text></item>
<item><p>28b.6</p><section></section><text>no zhes bya ba la sogs pa'i rnam par rtog pa 'ga' zhig gi tshe skye bar 'gyur la/ de dag kyang brgyud pas sgra la skye ba yod pa'i phyir rnam par rtog pa de dag kyang de ltar 'gyur te sngags kyi gsal ba'i mtshan nyid can gyi sbyor bar 'gyur ro/ /gal te don can yin te sgra gang la sgras</text></item>
<item><p>28b.7</p><section></section><text>rab tu phye ba'i don gyi yul gang yin pa de ni de'i don can yin zhes bya bar tshig rnam par sbyar ro/ /gal te blo de nyid sngags kyi gsal ba yin gyi sgra'i yul don gyi rnam par rtog pa ni ma yin no zhe na/ mi grub ces bya ba grub pa'i mtha' smra ba yin te/ sgra'i rnam par rtog</text></item>
<item><p>29a.1</p><section></section><text>pa yang sgra'i rang gi mtshan nyid kyi yul can nyid du grub pa ma yin no/ /ci'i phyir zhe na/ rtog pa'i rjes su 'gro ba'i phyir ro ste/ rigs mthun pa'i rnam par rtog pa rgyu nyid yin pa'i phyir ro/ /sgro btags pa'i rnam pa'i yul can nyid yid kyi rnam</text></item>
<item><p>29a.2</p><section></section><text>par rtog pa yin no/ /sgra las zhes bya ba la sogs pas 'chad par byed de sgra las 'byung ba can gyi blo thams cad ni de'i gsal ba ste/ sgra'i gsal ba yin par mi smra mod kyi 'on kyang de'i yul can te/ sgra'i yul can gyi rnam par rtog pa'i blo gang yin pa de ni sgra de'i</text></item>
<item><p>29a.3</p><section></section><text>gsal ba yin no zhe na/ de dang de ni bden pa ma yin no/ /gang gi phyir yid kyi rnam par rtog pa ni de'i yul can nyid de sgra'i yul can du grub pa ma yin no/ /'di ltar rang gi mtshan nyid la rnam par rtog pa rnams mi 'jug go zhes le'u gsum pa la ston par 'gyur ro/ /gal te phyi rol gyi don</text></item>
<item><p>29a.4</p><section></section><text>rnams rnam par rtog pa rnams kyi rgyu ma yin na 'o na ji ltar skye bar 'gyur zhe na/ de dag ni zhes bya ba la sogs pa smos te/ rnam par rtog pa de dag ni phyi rol gyi don nye ba la ltos pa med pa can te/ gang dag gi phyi rol gyi don thag nye ba la ltos pa med pa zhes tshig rnam par sbyar ro/ /bdag nyid ji lta ba bzhin du zhes bya</text></item>
<item><p>29a.5</p><section></section><text>ba gang gi bag chags sad pa'i rgyu gang yin pa'o/ /rnam par shes pa gnas pa nyid kyi nang gi rnam par rtog pa'i bag chags sad pa ste/ rnam par rtog pa snga ma snga mas bsgos pa'i nus pa sad pa las skye bar 'gyur ro/ /gang gi phyir de ltar don med par 'gyur ba de bas na de</text></item>
<item><p>29a.6</p><section></section><text>dag ni rgyu ma yin no/ /ci'i phyir zhe na/ phyi rol zhes bya ba la sogs pa la 'gags pa ni zhig pa'o/ /ma 'ongs pa ni ma skyes pa'o/ /phyi rol 'gags shing ma skyes su zin kyang rnam par rtog pa rnams yod pa'i phyir ro/ /gang gi phyir don med par 'gyur ba de'i phyir don gyi rgyu can</text></item>
<item><p>29a.7</p><section></section><text>dag ma yin no/ /ci'i phyir zhe na/ gang gi phyir gang yod pa de nyid nye ba ste/ yod pa'i khyad par la ltos pa med pa de ni ltos pa med pa de'i skyed par byed pa'i rgyu ma yin zhing / phyi rol gyi don rnam par rtog pa'i rgyu ma yin pa yang ji ltar na yul yin te/ rgyu ma yin pa ni yul yin par</text></item>
<item><p>29b.1</p><section></section><text>'gal ba'i phyir ma yin pa kho na'o/ /gang gi phyir de ltar na rnam par rtog pa ni sgra'i yul can ma yin pa de bas na yid kyi rnam par rtog pa yid kyi bzlas pa la sogs pa'i mtshan nyid can sgra'i gsal ba nyid ma yin na gang las te/ rgyu gang gis de dang ldan pa zhes bya ba'i yid kyi bzlas pa dang ldan pa'i</text></item>
<item><p>29b.2</p><section></section><text>skyes bu sngags kyi sbyor ba bor 'gyur te/ mi 'gyur ba kho na'o zhes bya ba'i don to/ /de bas na de ltar sgra las byung ba can dang / de'i don can gyi blo sgra'i gsal ba yin no zhes bya ba'i rtog pa de la yid kyi bzlas pa'i sgra'i mngon par gsal ba ma yin no zhes bya ba'i skyon sngar bshad pa yang</text></item>
<item><p>29b.3</p><section></section><text>'di la yang skyon du 'gyur ro zhes bstan pa'i phyir de las zhes bya ba la sogs pa smos te/ sgra de las 'byung ba'i sgra de'i yul can gyi blo sgra'i gsal ba yin zhing de'i rten te/ sgra'i gsal ba de'i rten skyes bu gang yin pa de ni zhes bya ba'i phyogs 'di la yang bshad zin to/ /ci</text></item>
<item><p>29b.4</p><section></section><text>zhig bshad zin ce na/ nyan pa po la yang sbyor ba po nyid du thal bar 'gyur ro zhes bya ba ste/ nyan pa po la yang sgra las byung ba de'i yul can gyi blo rang gi rgyud la 'gyur ba'i ngang tshul can gyi rten yin pa de ltar na 'di yang sngags kyi 'bras bu dang ldan par 'gyur ro/ /gzhan</text></item>
<item><p>29b.5</p><section></section><text>yang sngags rtag pa dag ni phul du byung ba skyed pa la sbyor ba ma yin gyi 'on kyang de'i yul can gyi shes pa la yin na de'i shes pa la ste/ sgra'i yul can skyes bu la brten pa'i shes pa la sgra sbyor ba yin par khas len na yang skyes bu la sgra byed pa yin no/ /ji lta zhe na skyes bu de'i</text></item>
<item><p>29b.6</p><section></section><text>shes pa skyed par byed pa'i phyir ro/ /sgra la skyes bu byed pa ni ma yin no/ /ci'i phyir zhe na/ de'i bdag nyid la zhes bya ba sgra'i bdag nyid rtag pa phul du byung bar byar med pa can la skyes bus phan gdags par byar med pa'i phyir ro/ /de ltar na yang sgra rnams kyi sbyor ba po</text></item>
<item><p>29b.7</p><section></section><text>ni phan 'dogs par byed pa ma yin pa'i skyes bu yin no zhes bya ba'i tha snyad 'di yang 'jig rten las 'das pa yin te/ 'jig rten pa dag ni gang la bya ba med pa gang yin pa de ni sbyor ba po yin no zhes brjod do/ /rnam pa thams cad du zhes bya ba la sogs pas mjug sdud</text></item>
<item><p>30a.1</p><section></section><text>par byed do/ /gal te dngos su sgra las byung ba'am ci ste brgyud pas byung ba'i blo sgra'i gsal ba rnam pa thams cad sgra'i rang bzhin can gyi sngags dag gi sbyor ba las te/ de'i yul can gyi shes pa skyed pa las 'bras bu thob par 'dod na ni yid kyi bzlas</text></item>
<item><p>30a.2</p><section></section><text>pa don med pa can yin no/ /ci'i phyir zhe na/ yid kyi bzlas pa'i mtshan nyid can gyi rnam par rtog pa ni sgra'i ngo bo la reg pa med pa'i phyir ro/ /gang gis brda las 'bras bu yin pa de'i yang yid kyi bzlas pa ji ltar na don med pa can ma yin zhe na/ rang spyi dang zhes</text></item>
<item><p>30a.3</p><section></section><text>bya ba la sogs pa smos te/ rang spyi ni rnam par rtog pa la snang ba'i rnam pa can spyi'i rang bzhin yin la/ rang gi rang bzhin ni rang gi mtshan nyid de/ rang spyi dang ni rang bzhin rnams/ /de rnams kyi ngo bo gcig tu brjod 'dod pas zhes bya ba gcig tu sgro btags nas</text></item>
<item><p>30a.4</p><section></section><text>brjod par 'dod pa ste/ snang ba dang rnam par brtag par bya ba gcig tu byas nas zhes bya ba'i don to/ /brda byed rnams kyis brjod pa'i phyir te sngags byas pa'i phyir yid kyi bzlas pa don med par 'gyur ro zhes bya ba 'di 'gal ba med do/ /de nyid ni ji ltar brda byed pas</text></item>
<item><p>30a.5</p><section></section><text>rang spyi dang rang gi mtshan nyid dag la gcig tu mngon par zhen pas sngags byed pa de ltar yid kyi bzlas pa byed pa yang rang gi mtshan nyid kho na bzlas pa bya'o snyam du 'dod pa de bas na brda byed pa'i bsam pa bsgrub pa'i phyir 'bras bu dang ldan par 'gyur ro zhes bstan to/ /</text></item>
<item><p>30a.6</p><section></section><text>dngos la ma yin no zhes bya ba dngos po la ni 'gal ba med pa ma yin gyi 'on kyang 'gal ba yod pa kho na'o/ /de ltar na dngos po rang gi mtshan nyid las 'bras bu thob pa yin na ni yid kyi bzlas pa don med pa can yin te/ de ni dngos po la reg pa med pa'i phyir ro/ /brda</text></item>
<item><p>30a.7</p><section></section><text>zhes bya ba la sogs pas 'chad par byed de sgra'i rang gi mtshan nyid ni rna ba'i dbang po'i yul yin zhing spyi'i mtshan nyid kyang rnam par rtog pa'i snang ba gzung ba'i rnam pa yin pas don med par tha dad du zin kyang ngo / /brda ji lta ba bzhin du zhes bya ba ni brda dang rjes su mthun</text></item>
<item><p>30b.1</p><section></section><text>par ro/ /kun rdzob tu zhes bya ba ni rnam par rtog pa'i blos so/ /gcig tu byas nas zhes bya ba ni bsdus nas so/ /brda ji lta ba bzhin du don grub par 'gyur ro zhes brda gsal bar byed pa ste/ ngag dang yid kyis kho bos byas pa'i sngags brjod pa la nan tan du byed pa gang yin</text></item>
<item><p>30b.2</p><section></section><text>pa de ni sngags 'dis brda ji lta ba bzhin du don grub par 'gyur ro zhes brda gsal bar byed par 'gyur ro/ /de bas na sngags 'di dag yid kyis rjod par byed pa gang yin pa de ni brda ji lta ba bzhin du don grub par 'gyur ba de ltar na yid kyi bzlas pa la sogs pa la skyon yod pa ma yin no/ /</text></item>
<item><p>30b.3</p><section></section><text>sogs pa'i sgras ni shub bu'i bzlas pa la sogs pa gzung ngo / /dngos po'i rang bzhin te sgra'i rang bzhin las sngags kyi 'bras bu thob par 'dod na yang de'i rang bzhin la reg pa med par yid kyi bzlas pa la sogs pa las 'bras bur mi 'gyur ro/ /yi ge dag las zhes bya</text></item>
<item><p>30b.4</p><section></section><text>ba la sogs pas gzhan gyi bsam pa'i dogs pa bsu ba yin no/ /yi ge dag las gzhan gyi go rims yod pa ma yin no zhes bya ba yi ge kho na sngags yin gyi zhes bya ba ni skabs su bshad pa gang yin pa de la brjod par bya ste/ gal te go rims med na ni ro dang mtsho zhes</text></item>
<item><p>30b.5</p><section></section><text>thos pa la rtog pa tha dad pa'i 'bras bu tha dad pa zhes mi 'gyur ro/ /ro dang zhes bya ba la sogs pas de nyid 'chad par byed de/ ro dang mtsho zhes bya ba la sogs pa'i tshig dag la/ ro zhes bya ba'i tshig 'di la yi ge gang kho na yin pa de kho na mtsho zhes bya ba'i tshig la yang khyad</text></item>
<item><p>30b.6</p><section></section><text>par yang ni cung zhig kyang med na'o/ /yi ge las tha dad pa'i tshig gzhan med na/ tshig gang la 'bras bu tha dad pa ste/ blo tha dad par 'gyur/ 'bras bu'i tha dad pa yang yod na ni gang las mtsho dang ro zhes bya ba'i tshig de dag gi spobs pa blo ste tha dad pa yang mthong na'o/ /</text></item>
<item><p>30b.7</p><section></section><text>de dag gi go rims kyang mi 'dra ba ste tha dad par mthong na'o/ /yi ge dag kyang de dag kho na yin pas rgyu'i yi ge tha dad pa med par 'bras bu tha dad par rigs pa ma yin no/ /de bas na yi ge rnams tha dad pa med du zin kyang tha dad pa dang ldan pa ste tshig so so la tha dad pa yod kyang ngo / /</text></item>
<item><p>31a.1</p><section></section><text>go rims te tshig so so tha dad pa dang ldan pa'i go rims gang las ro zhes bya ba la sogs pa'i rtogs pa tha dad pa ste blo tha dad pa 'dir 'gyur ro/ /bden no zhes bya ba ni grub pa'i mtha' smra ba yin te/ tshig so so tha dad pa dang ldan pa la go rims yod mod kyi/ </text></item>
<item><p>31a.2</p><section></section><text>'on kyang go rims de ni skyes bu'i rten can yin te skyes bus byas pa'i yi ge dag las tha dad pa med pa nyid yin no/ /rgyu tha dad pa med pa'i phyir yi ge dag kyang tshig so so la gzhan dang gzhan 'byung mod kyi/ 'on kyang blo dman pa dag de dag 'dra ba'i phyir gcig nyid du zhen par</text></item>
<item><p>31a.3</p><section></section><text>byed do/ /de nyid bstan pa'i phyir de ltar na zhes bya ba la sogs pa smos te/ 'dir 'chad pa po la gnas pa yi ge kun nas slong bar byed pa kun nas bslang bar bya ba yi ge so so tha dad pa go rims bzhin du 'byung ba can gyi shes pa dag ni shes pa snga ma snga ma'i de ma thag pa'i</text></item>
<item><p>31a.4</p><section></section><text>rkyen gyis skyed par 'gyur zhing go rims bzhin du 'gyur ba can gyi shes pa de dag gis kyang yi ge'i go rims can nyid dag skyed par byed par 'gyur ro/ /go rims bzhin du 'byung ba'i yi ge dag gis kyang rna ba'i rnam par shes pa rang gi yul can gyi go rims</text></item>
<item><p>31a.5</p><section></section><text>bzhin du 'bras bu nyid gang yin pa dang / rang gi yul can gyi go rims bzhin du 'byung ba'i ngang tshul can dngos po skyed par 'gyur zhing brgyud pas yi ge la dmigs pa can gyi dran pa go rims bzhin du 'byung ba'i ngang tshul can nyid kyang ngo / /de bas na yi ge rnams ni</text></item>
<item><p>31a.6</p><section></section><text>kun nas slong bar byed pa'i shes pa'i go rims las go rims bzhin du 'bras bu nyid gang yin pa dang / rang gi yul can gyi shes pa dag la go rims bzhin du rgyu nyid gang yin pa de nyid go rims su rnam par gzhag pa yin no zhes bya ba 'di ni bsdus pa'i don to/ /da ni yan</text></item>
<item><p>31a.7</p><section></section><text>lag gi don rnam par dbye ba la sgra gang skye ba zhes bya bar rnam par sbyar te/ dper na sa ra zhes bya ba 'di la yi ge sa las phyis yi ge a lta bu'o/ /gang las skye zhe na/ yi ge gang kun slong shes pa las skyes pa'i shes pa las te/ dus sngar 'byung ba can gyi yi ge sa ni yi ge gang</text></item>
<item><p>31b.1</p><section></section><text>ngo / /yi ge yang yin la gang yang yin pas na zhes bya ba ni gzhi mthun pa'i bsdu ba'o/ /yi ge gang kun nas slong ba ni rgyu yin te 'dis kun nas slong ba'i phyir ro/ /yi ge kun nas slong ba yang yin la shes pa yang yin pas na zhes bya ba ni las 'dzin pa'o/ /de la skyes</text></item>
<item><p>31b.2</p><section></section><text>pa'i shes pa gang yin pa de ni yi ge gang kun nas slong shes pa las skye ba'i shes pa de las skye bar 'gyur te/ yi ge sa kun nas slong bar byed pa'i shes pa gang yin pa de las yi ge a kun nas slang ba'i shes pa skyes pa gang yin pa des a skyes ces bya ba'i don to/ /de ltar</text></item>
<item><p>31b.3</p><section></section><text>gzhan la yang yi ge snga ma snga ma kun nas slong bar byed pa'i shes pa las skyes pa phyi ma phyi ma'i shes pa las yi ge phyi ma phyi ma skye bar 'gyur ro zhes par sbyar ro/ /de ltar re zhig 'chad pa po'i rgyud la gnas pa'i kun nas slong ba'i shes pa'i go rims las yi ge rnams go</text></item>
<item><p>31b.4</p><section></section><text>rims bzhin du skye ba 'bras bu nyid du bstan nas yi ge dag go rims bzhin du skye ba yang nyan pa po'i rgyud la gnas pa'i rang bzhin yul can gyi shes pa rnams kyi go rims bzhin du rgyur 'gyur ro zhes bstan pa'i phyir/ de'i khyad par can zhes bya ba la sogs pa smos</text></item>
<item><p>31b.5</p><section></section><text>te/ phyi ma gang la yi ge snga ma'i khyad par te bye brag yod pa de la de skad ces bya'o/ /de ni yi ge phyi ma'o/ /rna bas zhes bya ba ni rna ba'i rnam par shes pas so/ /nges par 'gyur ba ni gzung bar 'gyur ba'o/ /yi ge snga ma snga ma yi ge phyi ma phyi ma'i dus su yod pa nyid ma yin na/ </text></item>
<item><p>31b.6</p><section></section><text>ji ltar na de'i khyad par can yi ge phyi ma dag gzung bar 'gyur zhe na/ shes pa des skyed shes pa can zhes bya ba smos te/ rang gi yul can gyi shes pa gang la yi ge snga ma'i yul can gyi shes pa des bskyed pa yod pa zhes bya bar tshig rnam par sbyar ro/ /de skad du gang gi tshe yi</text></item>
<item><p>31b.7</p><section></section><text>ge sa la dmigs pa can gyi rna ba'i shes pa skye ba'i dus de nyid kyi tshe yi ge a kun nas slong ba'i sems de nyid kyis yi ge a skyed cing des yi ge a dang yi ge sa la dmigs pa can gyi shes pa dus mtshungs pa yin no zhes bstan par 'gyur ro/ /de la yi ge sa la dmigs</text></item>
<item><p>32a.1</p><section></section><text>pa can gyi rna ba'i rnam par shes pa lhan cig byed pa dang yi ge as rang gi yul can gyi shes pa skyed pa na yi ge snga ma'i khyad par can rtogs par 'gyur ro zhes brjod do zhes bya ba'i don to/ /de bas na de ltar lhan cig byed pa'i shes pa snga mas bskyed pa'i</text></item>
<item><p>32a.2</p><section></section><text>bdag nyid kyi shes pa can de zhes bya ba ni yi ge phyi ma'o/ /ci 'dra ba zhig ce na thos pa mnyan pa'i dus kyi tshe'o/ /dal ba thos can zhes bya ba ni gang gi tshe yi ge dal ba ste/ rim gyis brjod par 'gyur ba de'i tshe thos pa dal zhing mi myur bar dpyod pa'i dang tshul can</text></item>
<item><p>32a.3</p><section></section><text>rab tu rnam par phye nas 'dzin pa'i ngang tshul can no/ /sgra gang la rna ba'i rnam par shes pas dal bar thos pa yod pa de la skad ces bya ste/ gnas skabs gang la yi ge rnam par dbye ba nges par gzung bar 'gyur ba zhes bya ba'i tha tshig go/ /shin tu myur bar brjod pa na</text></item>
<item><p>32a.4</p><section></section><text>yi ge rnam par dbye ba yongs su bcad pa med pa'i phyir/ gang las go rims bzhin du dran pa skyed par byed/ de ltar na shin tu myur bar brjod pa na/ khyod kyis ci zhig brjod ces brgal zhing brtag par 'gyur ro/ /myur du brjod pa na yang yi ge dag go rims bzhin</text></item>
<item><p>32a.5</p><section></section><text>du 'gyur ba can yin mod kyi/ 'on kyang yi ge rnam par dbye ba snga phyi gsal ba ma yin no/ /gang du go rims nges pa gzung ba de bstan pa'i phyir dal ba thos can zhes bya ba smos so/ /de lta bur gyur pa'i yi ge ci zhig byed ce na/ de dran pa zhes bya ba la sogs pa smos pa</text></item>
<item><p>32a.6</p><section></section><text>la/ de dran pa la ltos nas zhes bya ba yi ge snga ma dran pa la'o/ /phyis ni bdag nyid la dran pa byed pa ste/ bdag nyid de rang gi yul la brgyud pas dran pa skyed par byed cing blta bar bya'o/ /des ni rang gi yul can gyi shes pa'i yi ge rnams go rims bzhin du rgyu nyid</text></item>
<item><p>32a.7</p><section></section><text>bstan to/ /de ltar te de skad du bstan pa'i rim pa bzhin du yi ge rnams rgyu dang 'bras bu nyid de dag ces bya ba yi ge'i rten can te/ yi ge rnams kyi zhes bya ba'i don to/ /skyes bus byas pa nyid de skyes bus sbyar ba nyid la 'jig rten go rims dag ni yin zhes brjod do/ /</text></item>
<item><p>32b.1</p><section></section><text>yi ge rnams kyi rgyu dang 'bras bu nyid ci zhig la ltos pa zhe na/ de ni de rgyu 'dzin sems kyi zhes bya ba smos te/ rgyu dang 'dzin pa zhes ni zlas dbye ba'o/ /yi ge de dag gi rgyu dang 'dzin pa zhes bya ba ni drug pa'i bsdu ba'o/ /des na sems kyi sgra dang khyad par gyi bsdu ba bya'o/ /</text></item>
<item><p>32b.2</p><section></section><text>yi ge dag gi rgyu sems gang yin pa dang de dag dang 'brel pas yi ge rnams 'bras bu nyid yin te/ sems kyis yi ge dag bskyed pa nyid kyi phyir ro/ /yi ge 'dzin par byed pa'i sems dag ni de dag dang 'brel pas na yi ge rnams rgyu nyid yin te/ yi ge dag gis sems de</text></item>
<item><p>32b.3</p><section></section><text>dag yi ge 'dzin par skyed pa nyid kyi phyir ro/ /sems kyis zhes bya ba la sogs pas 'chad par byed de dag gi rnam par rig byed gang la sems kyis kun nas slong ba ste/ rgyu yod pa de la de skad ces bya'o/ /ngag nyid rnam par rig byed yin te/ gzhan shes par byed pa yin</text></item>
<item><p>32b.4</p><section></section><text>pa'i phyir ro/ /tha snyad la de'i dbye ba gsum ste/ yi ge dang zhes bya ba la sogs pa smos pa la/ yi ge dang tshig dang ngag ces bya ba gang la yod pa zhes bya bar tshig rnam par sbyar ro/ /de la yi ge dag gi rnam par dbye ba ni yi ge dag yin no/ /yi ge bsdus pa ni tshig</text></item>
<item><p>32b.5</p><section></section><text>go/ /tshig bsdus pa ni ngag go/ /de la zhes bya ba la sogs pa las ra zhes bya ba'i tshig 'di la yi ge lnga yod de/ yi ge sa dang / de'i 'og tu yi ge a dang / de nas yi ge ra dang / de nas yi ge a dang de'i 'og tu tsheg drag ces bya ba'o/ /yi ges kun</text></item>
<item><p>32b.6</p><section></section><text>nas slong bar byed pa'i rgyu'i sems gang yin pa'i sems de ma thag pa'i rkyen des de ma thag pa 'dzin pa dmigs pa'i rkyen rnam par bcad pa'i phyir ro/ /yi ge a kun nas slong ba'i sems de sems gang gis yi ge a kun nas slong ba skye bar byed pa bskyed par 'gyur ro/ /</text></item>
<item><p>32b.7</p><section></section><text>de bzhin du zhes bya ba bshad pa'i rim pas yi ge ra dang tshig drag dag sems gang gis kun nas slong bar byed pa de dag ni snga ma snga ma'i rkyen can te/ gang la sems snga ma snga ma'i rkyen te/ rgyu yod pa zhes tshig rnam par sbyar ro/ /de la yi ge a kun nas slong ba'i</text></item>
<item><p>33a.1</p><section></section><text>sems kyis yi ge ra kun nas slong ba'i sems rdzogs par 'gyur ro/ /yi ge ra kun nas slong bar byed pa de ma thag pa'i sems kyi rkyen gyis yi ge a kun nas slong bar byed pa'i sems dang yi ge a kun nas slong bar byed pa'i sems kyis tsheg</text></item>
<item><p>33a.2</p><section></section><text>drag skyed par 'gyur ro zhes bya ba'i kun nas slong ba'i sems kyi dag gi don to/ /de bas na zhes bya ba de'i phyir rgyu gzhan dang gzhan dag dang ldan pa'i yi ge dag ni zhes bya ba ni gang dag la kun nas slong bar byed pa'i sems kyi rgyu gzhan dang gzhan yod pa zhes bya ba'i don</text></item>
<item><p>33a.3</p><section></section><text>to/ /des ni yi ge rnams rgyu tha dad pa la rag lus pa'i phyir phan tshun ngo po tha dad pa nyid du bshad do/ /go rims bzhin du 'byung ba'i tshul can nyid bstan pa'i phyir rang gi rgyu zhes bya ba la sogs pa smos pa la/ rang gi rgyu ni kun nas slong bar byed pa nyid kyis rnam par</text></item>
<item><p>33a.4</p><section></section><text>shes pa dag go/ /gang la de dag gi go rims de bkod pa de las skye ba yod pa de dag la de skad ces bya'o/ /rgyu'i go rims las yi ge rnams ni go rims bzhin du 'byung ba'i ngang tshul can yin no zhes bya ba'i don to/ /rgyu gzhan dang gzhan dag dang ldan pa zhes bya ba ni</text></item>
<item><p>33a.5</p><section></section><text>yi ge'i rgyu snga ma snga ma dang ldan pa'o/ /de ltar na gang gi tshe yi ge a kun nas slong bar byed pa'i sems de ma thag pa'i rkyen gyis yi ge a skyed pa de'i tshe yi ge sa yang yin pa de bas na/ yi ge a dang yi ge sa ni dus mtshungs pa yin gyi/ yi ge sa kun nas slong bar</text></item>
<item><p>33a.6</p><section></section><text>byed pa'i sems lhan cig byed pa'i 'gyur pas yi ge a skyed pa ni ma yin no/ /de bzhin du yi ge 'og ma dag la yang rigs pa'i de nyid yin pa'i phyir rgyu gzhan dang gzhan ldan pa'i yi ge dag ces smra'o/ /yi ge snga ma 'das su zin kyang yi ge phyi ma skyed par nus pa yin</text></item>
<item><p>33a.7</p><section></section><text>pa de bas na/ ji ltar na yi ge dag phan tshun rgyu can yin te/ de ni dpyad par bya ba yin no/ /'di tsam gyis ni yi ge gang kun nas slong ba shes pa las sgra gang skye zhes bya ba de bshad pa yin no/ /de ni rna bas nges par 'gyur ba yin zhes bya ba la sogs pa rnam par 'grel</text></item>
<item><p>33b.1</p><section></section><text>pa'i phyir thos pa'i zhes bya ba sogs pa smos te/ thos pa'i dus ni tha snyad kyi tshe yang ngo / /gang gi tshe dal ba 'jug pa can zhes bya ba ni/ gang gi tshe shin tu myur bar brjod pa med pa zhes bya ba'i don to/ /yi ge snga ma la dmigs pa'i shes pa ni yi ge snga ma snga ma shes pa'o/ /</text></item>
<item><p>33b.2</p><section></section><text>de nyid lhan cig byed pa'i rkyen yin te/ yi ge gang dag de la ltos pa de dag la 'di skad ces bya'o/ /de lta bur gyur pa de dag ci zhig byed ce na/ rang gi shes pa ste rang gi yul can gyi rna ba'i rnam par shes pa skyed par byed do/ /de ltar na yi ge sa la dmigs par byed</text></item>
<item><p>33b.3</p><section></section><text>pa'i shes pa dus gang kho na la yin pa de nyid la yi ge a yang yi ge kun nas slong bar byed pa'i sems kyis skyed par byed pa des ni yi ge a dang yi ge sa la dmigs pa'i rnam par shes pa dus gcig pa yin no/ /de bas na yi ge a dang sa la dmigs pa'i lhan cig</text></item>
<item><p>33b.4</p><section></section><text>byed pas rang gi yul can gyi shes pa skyed par byed do/ /de ltar yi ge gzhan dag la yang tshul 'dis sbyar par bya'o/ /de'i tshe zhes bya ba ni gang gi tshe rang gi yul nyams su myong ba'i shes pa skyed par byed pa de'i tshe yi ge snga ma'i yul can dran pa gang yin pa de la</text></item>
<item><p>33b.5</p><section></section><text>ltos pa nyid kyis dran pa skyed cing 'dren par byed do/ /go rims gang gis nyams su myong par gyur pa'i go rims de nyid kyis 'dren par byed ces bya ba'i don to/ /bshad ma thag pa de nyid ni yi ge rnams kyi rang bzhin yin te zhes bya bar sbyar ro/ /ci 'dra ba zhig</text></item>
<item><p>33b.6</p><section></section><text>ce na/ rgyu dang zhes bya ba la sogs pa smos te/ rnam par shes pa snga ma snga mas skyed pa nyid kyi phyir 'bras bu'i ngo bo tha dad pa can ni gzhan dang gzhan gyi rgyu nyid yin pa'i phyir rgyu'i ngo bo tha dad pa can no/ /yi ge sa la sogs pa kun nas slong bar byed pa'i shes pa gang dag la rgyu</text></item>
<item><p>33b.7</p><section></section><text>dang 'bras bu'i ngo bo tha dad pa yod pa de dag la de skad ces bya'o/ /de nyid rkyen te rgyu'o/ /rang bzhin gang la de dag las byung ba'i chos kyi mtshan nyid yod pa de nyid ni zhes bya ba tshig rnam par sbyar ro/ /des ni rgyu sems la ltos nas 'bras bu nyid du bshad do/ /de 'dzin</text></item>
<item><p>34a.1</p><section></section><text>pa'i sems la ltos nas rgyu nyid ni tha dad pa skyed pa'i zhes bya ba la sogs pa smos te/ 'bras bu rnam par shes pa tha dad pa skyed cing 'grub par byed pa'i chos kyi mtshan nyid rang bzhin gang la yod pa zhes bya ba tshig rnam par sbyar ro/ /de lta bur gyur pa'i yi ge</text></item>
<item><p>34a.2</p><section></section><text>rnams kyi rang bzhin de ni skyes bus 'dus byas pa'i khyad par gyi tha dad pa can te/ skyes bu'i 'bad rtsol gyi khyad par gyis khyad par can du gyur pa la go rims zhes brjod do/ /gang gi phyir de lta yin pa'i rgyu de'i phyir 'dra ba las gcig tu nges pa'i yi ge'i ngo bo de tshig dang</text></item>
<item><p>34a.3</p><section></section><text>tshig la gzhan nyid yin no/ /ji ltar zhe na/ byed pa po'i 'dus byas las tha dad ces bya ba smos te/ kun nas slong bar byed pa'i sems nyid byed pa po yin la de'i nus pa'i khyad par las tha dad pa yin no/ /lhan cig byed pa ni yi ge snga phyi'i go rims bzhin du brjod pa'o/ /</text></item>
<item><p>34a.4</p><section></section><text>'bras bu'i khyad par byed ces bya ba'i khyad par byed pa'o/ /gang gi phyir kun nas slong bar byed pa'i khyad par gyis tha dad pa de bas nas ra dang ra sa zhes bya ba la sogs pa'i tshig dag la yi ge rnams kyi rang bzhin gcig ma yin no/ /ci'i phyir zhe na/ byed pa po'i sems</text></item>
<item><p>34a.5</p><section></section><text>kyi 'dus byas pa'i khyad par gyis tha dad pa'i phyir te/ byed pa po yang de yin la sems kyang yin pas na byed pa po'i sems kyi'o/ /'dus byas pa'i khyad par ni de ma thag pa'i rkyen gyi khyad par te nus pa'i khyad par ro/ /des yi ge rnams kyi rang bzhin tha dad pa'i phyir</text></item>
<item><p>34a.6</p><section></section><text>ro/ /yi ge rnams kyi rang bzhin de phan tshun lhan cig pa ste/ yi ge snga phyi'i go rims bzhin du brjod pa na'o/ /'bras bu'i khyad par te rang gi yul can gyi blo'i khyad par gyi rgyu yin no/ /de lta bas na de ltar go rims skyes bus 'dus byas pa nyid du bstan nas/ yang de nyid</text></item>
<item><p>34a.7</p><section></section><text>skyes bus byas pa nyid du rigs pas brtan por bya ba'i phyir yi ge zhes bya ba la sogs pa smos te/ ji skad du bshad pa'i mtshan nyid can gyi yi ge rnams kyi go rims de yang mjug yin te skye ba yin no/ /gang las she na/ rtsom pa byed las te rtsom par byed pa'i</text></item>
<item><p>34b.1</p><section></section><text>phyir na rtsom par byed pa ste skyes bu de las so/ /ci'i phyir zhe na/ 'dod pas zhes bya ba la sogs pa smos te/ yi ge gang dag la skyes bu'i 'dod pas mi 'gal bar grub pa ste/ skyes bu de ni 'dod pas mi 'gal grub can gyi'o/ /yi ge de dag gi gnas pa'i go</text></item>
<item><p>34b.2</p><section></section><text>rims 'gal ba'i phyir ro/ /rgyu dang zhes bya ba la sogs pas rnam par 'chad de rgyu dang 'bras bur gyur pa yang yin la rkyen yang yin pas na zhes tshig rnam par sbyar ro/ /yi ge kun nas slong bar byed pa'i sems rnam par shes pa snga ma la ltos nas 'bras bur</text></item>
<item><p>34b.3</p><section></section><text>gyur pa dang / rnam par shes pa phyi ma la ltos nas rgyur gyur pa de la de skad ces brjod do/ /de dag las byung ba'i rang bzhin gyi khyad par go rims yin no zhes bshad zin to// //tshad ma rnam 'grel gyi 'grel bshad/ bam po sum cu lnga pa/ go</text></item>
<item><p>34b.4</p><section></section><text>rims de yang skyes bu'i rtog pa dang dpyod pa gang yin pa des byas pa yin pa'i phyir/ gnas pa can gyi go rims yi ge ma yin no/ /yi ge 'di'am 'di brjod par bya'o zhes rnam par tshol ba'i rnam par rtog pa ni rtog pa'o/ /'di nyid ces bya ba'i des pa ni</text></item>
<item><p>34b.5</p><section></section><text>dpyod pa'o/ /ci'i phyir zhe na/ 'dod pas mi 'gal bar grub pa can gyi go rims can nyid yin pa'i phyir te/ go rims gang la 'dod pas mi 'gal bar grub pa de ni 'dod pas kyang mi 'gal bar grub pa can no/ /'dod pas mi 'gal bar grub pa can</text></item>
<item><p>34b.6</p><section></section><text>gyi go rims gang la yod pa de la de skad ces bya'o/ /'di'i dngos po yin bde'i phyir ro/ /de ltar na ji ltar 'dod pa bzhin du yi ge dag go rims rnam par 'jog pa yin no/ /ci dang 'dra bar zhe na/ las kyi khyad par gyi go rims bzhin te/ dper na las</text></item>
<item><p>34b.7</p><section></section><text>kyi khyad par bskum pa la sogs pa dag gi rang gi 'dod pas go rims 'jog pa bzhin no/ /chos mi mthun pa nyid can ni yul dang zhes bya ba la sogs pa smos te/ yul dang dus dang zhes bya ba la yul la gnas pa'i go rims can ni ri gangs can la sogs</text></item>
<item><p>35a.1</p><section></section><text>pa'o/ /gangs can dang 'bigs byed dang ma la ya zhes bya ba ni zlas dbye ba'o/ /dus la gnas pa'i go rims can ni sa bon dang myu gu la sogs pa ste/ rang bzhin gyi 'dod pas go rims kyi bkod par bya bar nus pa ma yin no zhes bya bar sbyar ro</text></item>
<item><p>35a.2</p><section></section><text>gangs can gyi gnas su 'bigs byed 'am/ ma la ya'i gnas su 'bigs byed la sogs pa zhes bya ba'am/ de bzhin du sngar myu gu dang de skyed par byed pa'i sa bon phyis 'gyur ro zhes skyes bu'i 'dod pas zlog par byed par nus pa ma yin gyi/ yi ge dag ni</text></item>
<item><p>35a.3</p><section></section><text>'dod pas ji lta ba bzhin du bzlog par nus pa yin no/ /de bas na rnam par gnas pa can gyi go rims ni yi ge dag ma yin no/ /skyes bu'i 'dod pa'i rjes su byed pa de nyid kyi phyir skyes bu'i chos su bgrang ba ste/ skyes bu'i yon tan gyi ming can rgyu dang 'bras bur gyur par</text></item>
<item><p>35a.4</p><section></section><text>bgrang ba'i rnam par rtog pa'i go rims yod na/ yi ge'i go rims yod pa'i phyir dang rnam par rtog pa'i go rims med na yi ge'i go rims med pa'i phyir ro/ /'jig rten pa nyid rab tu grags pa dag la skyes bu dang yi ge'i go rims te/ skyes bu rgyu dang yi ge'i go</text></item>
<item><p>35a.5</p><section></section><text>rims 'bras bur grub pa de'i phyir/ rgyu dang 'bras bu nyid grub pa'i phyir/ skyes bus yig kun go rims te/ /zhes bya ba gzhan rig byed pa'i yang 'gyur ro/ /ci dang 'dra bar zhe na/ me dang shing gi rigs bzhin no/ /me dang shing dag gi ni rgyu dang 'bras</text></item>
<item><p>35a.6</p><section></section><text>bu'i ngo bos rigs pa ste/ ldan pa gang yin pa de dang 'dra ba'am/ yang na shing yod na me yod pa'i phyir dang med na med pa'i phyir ro zhes bya ba ni rjes su dpag pa'i rigs pa ste/ ji ltar me dang shing dag gi rgyu dang 'bras bu'i dngos po rtogs pa de ltar 'di la yang</text></item>
<item><p>35a.7</p><section></section><text>ngo zhes bya ba'i don te/ shing yod na me mthong ba yod pa'i phyir dang / med na med pa'i phyir rgyu dang 'bras bu nyid [(]bgrub [,]'grub [)]pa na shing ma mthong ba can gyi me yang shing sngon du song ba can yin no zhes nges par 'gyur ro/ /de bzhin du 'jig rten pa'i ngag gi go rims</text></item>
<item><p>35b.1</p><section></section><text>skyes bus byas pa nyid du rig byed pa'i yang rjes su dpog go zhes bya ba'i don to zhes bya ba la sogs pa rnam par 'chad de/ me skyed par rung ba'i rgyu ni shing yin la/ shing de yod na ni me 'byung ba'i phyir te me skye ba'i phyir zhes bya ba'i don to/ /shing med na me med pa'i phyir ro/ /</text></item>
<item><p>35b.2</p><section></section><text>la lar me dang shing dag rgyu dang 'bras bu'i dngos po grub pa yod na me shing ma mthong ba can yang ste me gang la shing mthong ba de yang shing med pa can yang ma yin gyi 'on kyang shing dang bcas pa kho na yin te de yang shing las skyes pa yin na zhes bya ba'i don to/ /de lta ma yin na ni gal te</text></item>
<item><p>35b.3</p><section></section><text>me shing la ltos pa med par 'gyur ba de'i tshe rgyu med pa can gyi me de'i yul nges pa dang dus nges par mi rung ba'i phyir te/ thams cad la thams cad kyi tshe yod par 'gyur ro/ /ci ste yul la sogs pa la lar nges pa nyid du 'dod pa de'i tshe me yul la sogs pa'i</text></item>
<item><p>35b.4</p><section></section><text>nges pa yod par 'dod na ni yul la sogs pa de nyid shing nyid yin pa'i phyir te/ yul gcig la sogs pa yongs su spangs nas yul la sogs pa gang du 'gyur ba'i yul la sogs pa de nyid shing yin no/ /ci'i phyir zhe na/ shing ni zhes bya ba la sogs pa</text></item>
<item><p>35b.5</p><section></section><text>smos te/ shing gang la me'i nye bar len pa ste rgyu'i mtshan nyid kyi rang bzhin yod pa de nyid ni zhes bya ba'i tshig rnam par sbyar ro/ /me'i nye bar len pa ma gtogs par shing la mtshan nyid gzhan yod pa ma yin no/ /de ltar zhes bya ba ji ltar me ni shing la ltos pa med</text></item>
<item><p>35b.6</p><section></section><text>par yul dang dus kyi nges pa mi rung ba de bzhin du yi ge'i go rims 'di yang gal te skyes bu'i rnam par rtog pa rgyur gyur pa la ltos pa med pa yin te/ gal te skyes bus ma byas pa yin na zhes bya ba'i don to/ /de'i tshe dmigs pa med pas zhes bya ba ni rten med pa ste/ </text></item>
<item><p>35b.7</p><section></section><text>skyes bu'i 'bad rtsol la ltos pa med par rang nyid gsal ba yin na/ yi ge'i go rims bskyed par bya'o zhes bya ba de lta bu'i skyes bu'i 'bad pas kyang yi ge'i go rims gsal bar nus pa ma yin no/ /ci'i phyir zhe na/ des rab tu phye ba ma yin pa nyid kyi phyir te/ </text></item>
<item><p>36a.1</p><section></section><text>skyes bu'i 'bad rtsol de las skye ba ma yin pa'i phyir ro/ /bdag nyid kyang gsal ba ma yin zhing skyes bu'i 'bad rtsol yod du zin kyang skyed par mi nus pa ma yin pa de'i phyir skyes bus ma byas pa ma yin no zhes bya bar dgongs so/ /ci ste 'jig rten pa'i</text></item>
<item><p>36a.2</p><section></section><text>yi ge'i go rims dag las skyes bu'i nus pa yod par 'dod na ni/ rig byed pa'i yi ge'i go rims thams cad kyang de ltar 'gyur ba ste/ skyes bus byas par 'gyur ro/ /ci'i phyir zhe na/ 'jig rten pa dang rig byed pa'i yi ge'i go rims dag la khyad par med pa'i phyir ro/ /</text></item>
<item><p>36a.3</p><section></section><text>de ltar ni dug la sogs pa sel ba la sogs pa'i mtshan nyid can gyi khyad par ni 'jig rten pa dag gi la yang mthong ngo / /rig byed pa'i yi ge'i go rims la yang skyes bu'i 'bad rtsol yod na yod pa'i ngang tshul can du mthong ngo / /de ni yod pa'i ngang tshul can te skyes</text></item>
<item><p>36a.4</p><section></section><text>bu'i 'bad rtsol la yod na yod pa'i ngang tshul can no/ /de dang khyad par med pa zhes bya ba ni 'jig rten pa'i yi ge'i go rims dug la sogs pa sel ba la sogs pa dang rig byed pa'i yi ge'i go rims khyad par med par ro/ /des ma byas pa ni skyes bus ma byas</text></item>
<item><p>36a.5</p><section></section><text>pa yin na yang ngo / /thams cad la zhes bya ba gang la skyes bus byas pa nyid du 'dod pa de la yang rgyu dang 'bras bu'i dngos po yang gsal bar 'gyur ro/ /de ci'i phyir zhe na/ de ni zhes bya ba la sogs pa la/ de ni zhes bya ba ni rgyu dang 'bras bu'i ngo bo ni'o/ </text></item>
<item><p>36a.6</p><section></section><text>de yod na yod pa ni rjes su 'gro ba yin la de med na med pa ni ldog pa yin te/ de'i mtshan nyid can nyid yin pa'i phyir ro/ /skyes bu'i 'bad rtsol dang rig byed pa dag gi la rjes su 'gro ba dang ldog pa yod du zin kyang gal te rgyu dang 'bras bu'i dngos por mi 'dod pa</text></item>
<item><p>36a.7</p><section></section><text>de'i tshe thams cad la yang spang bar 'gyur ro/ /rjes su 'gro ba dang ldog pa ma gtogs pa rgyu dang 'bras bu dngos po de'i mtshan nyid gzhan brjod par bya ba dgos na gang med pa'i rig byed pa dag ni skyes bu'i 'bad rtsol dang lhan cig tu rgyu dang 'bras bu'i dngos por</text></item>
<item><p>36b.1</p><section></section><text>mi 'gyur te/ /rgyu dang 'bras bu'i dngos po'i mtshan nyid gzhan ni yod pa ma yin no/ /ci ste rgyu dang 'bras bu'i dngos po mtshan nyid mtshungs pa yin na yang 'jig rten pa'i yi ge'i go rims ni bcos ma yin par 'dod cing rig byed pa'i ni bcos ma ma yin par 'dod pa de'i tshe</text></item>
<item><p>36b.2</p><section></section><text>'bras bu mngon par 'dod pa'i bum pa la sogs pa'i dngos po thams cad kyang bcos ma dang bcos ma ma yin pa ste/ mi rtag pa dang rtag pa thob par 'gyur ro/ /ci'i phyir zhe na/ de la yang zhes bya ba la sogs pa la bum pa la sogs pa de la yang de lta bu'i rnam par</text></item>
<item><p>36b.3</p><section></section><text>rtog pa de rig byed kyi sgra dang 'dra bar rtog pa srid pa'i phyir ro/ /ji ltar skyes bu'i bya bas rig byed kyi sgra yod pa nyid gsal bar byed pa yin no zhes rtog pa de ltar bum pa la sogs pa dag la yang ngo / /gal te rig byed pa'i sgra dag la yang khyad par yod pa gang</text></item>
<item><p>36b.4</p><section></section><text>gis de nyid bcos ma yin par rtog par 'gyur gyi bum pa la sogs pa ni ma yin no zhe na/ khyad par med pa'i phyir ro zhes smos te/ skyes bu'i bya ba'i rjes su byed pa nyid yin na bum pa la sogs pa dang rig byed pa'i sgra la khyad par cung zad kyang yod pa ma yin no/ /</text></item>
<item><p>36b.5</p><section></section><text>gal te gzhan 'don par byed pa mthong ba sngon du song ba can gyi rig byed kyi sgra 'don par byed pa de bas na de dag gi khyad par yin no zhe na/ de dag kyang zhes bya ba la sogs pa de dag kyang rdza mkhan la sogs pa gzhan sngon du song ba can gyi bum pa la sogs pa'i byed pa</text></item>
<item><p>36b.6</p><section></section><text>ste rtsom pa'o/ /de mthong ba sngon du song ba nyid ni de mthong nas zhes bya ba'i don to/ /gzhan te phyis 'byung ba'i rdza mkhan la sogs pa byed pa bstan pa med par ma yin no zhes bya ba'i don to/ /de dag kyang sgra dag dang mtshungs so/ /de la gang la pha rol gyis bstan</text></item>
<item><p>36b.7</p><section></section><text>pa'i rtog pa sngon du song ba can gyi rtog pa yod pa de dag ni skyes bus ma byas pa nyid yin no zhes bya ba rigs pa yin na ni/ bum pa la sogs pa dag kyang skyes bus ma byas pa nyid du 'gyur ro/ /ci ste byed pa po dran pa med pa'i phyir rig byed kyi tshig skyes bus ma byas</text></item>
<item><p>37a.1</p><section></section><text>pa nyid du 'dod na rtog pa de dag kyang bum pa la sogs pa dag la yang yod do/ /'di ltar bum pa la sogs pa 'ga' zhig gi byed pa po mi shes pa ste/ gang la byed pa po mi shes pa yod do zhes tshig rnam par sbyar ro/ /dus shin tu mang pos chod pa'i</text></item>
<item><p>37a.2</p><section></section><text>yul la bum pa la sogs pa mthong ba de dag gi byed pa po mi shes pa'o/ /de bas na skyes bu'i bya ba'i rjes su byed pa mtshungs pa yin na/ gal te sgra skyes bus ma byas pa yin pa de'i tshe/ bum pa la sogs pa thams cad byas pa ma yin par mngon par zhen par 'gyur</text></item>
<item><p>37a.3</p><section></section><text>ba ste/ bum pa la sogs pa thams cad ma byas pa yin no zhes de ltar nges par byas par 'gyur ro zhes bya ba'i don to/ /ji ltar byed pa po dran pa med pa'i phyir rig byed pa'i sgra rnams ma byas pa yin pa de ltar na/ bum pa la sogs pa byed pa po dran pa med pa can</text></item>
<item><p>37a.4</p><section></section><text>'ga' zhig kyang byas pa ma yin par mngon par zhen par 'gyur na de ltar ni ma yin no/ /de bas na 'jig rten pa dang rig byed pa'i yi ge'i go rims 'di thams cad ni skyes bus byas pa yin no zhes bya bar sbyar ro/ /ci'i phyir zhe na/ rab tu grags pa'i zhes bya ba la sogs</text></item>
<item><p>37a.5</p><section></section><text>pa smos te/ dngos po gang dag la rab tu grags pa'i rgyu dang 'bras bu yod pa de dag ni rab tu grags pa'i rgyu dang 'bras bu yod pa can no/ /rab tu grags pa'i rgyu dang 'bras bu yod pa can yang de yin la dngos po yang yin pas zhes bya ba ni khyad par gyi bsdu ba'o/ /de dag</text></item>
<item><p>37a.6</p><section></section><text>gi chos ni rang gi rgyu'i rjes su 'gro ba dang ldog pa'i rjes su byed pa ste/ de dag las ma 'das pa'i phyir ro/ /de ltar na yi ge'i go rims thams cad skyes bu'i 'bad rtsol gyi rjes su 'gro ba dang ldog pa'i rjes su byed pa yin no/ /gang gi phyir sngags kyi skyes bus byas pa de</text></item>
<item><p>37a.7</p><section></section><text>nyid kyi phyir skyes bu tha mal pa dag dang thun mong yin pa nyid grub ste khyad par med par ro/ /gang dag gi zhe na/ go rims byed tshul can skyes bu'i zhes bya ba la/ sngags zhes bya ba sngags kyi ming can yi ge'i go rims byed pa gang yin pa de dag gi'o/ /gang gi thun mong ma</text></item>
<item><p>37b.1</p><section></section><text>yin pa de nyid ce na/ shes pa dang mthu dag gis so/ /de la shes pa ni ji ltar 'dod pa bzhin du 'bras bu sgrub par byed pa'i yi ge'i go rims yongs su shes pa'o/ /mthu ji ltar 'dod pa bzhin du don grub par nus pa'o/ /ci'i phyir gzhan dang thun mong ma yin pa nyid yin zhe na/ </text></item>
<item><p>37b.2</p><section></section><text>gzhan la zhes bya ba la sogs pa smos te/ skyes bu tha mal pa la gzhan la shes pa dang / mthu de dag med pa'i phyir ro/ /gal te zhes bya ba la sogs pas rnam par 'chad de skyes bu tha mal pa gzhan gyis kyang yi ge'i go rims 'di ni dug bcom pa la sogs pa nus pa yin gyi</text></item>
<item><p>37b.3</p><section></section><text>gzhan ni ma yin na zhes bya ba de lta bu'i rnam par dbye bas gal te shes par 'gyur ba de'i tshe yi ge'i go rims dug bcom pa la sogs pa nus pa de rnam par dbye ba de kho na bzhin du rtogs shing nan tan du byed par 'gyur na de ltar rtogs pa ni ma yin no/ /de bas na sngags zhes bya ba'i</text></item>
<item><p>37b.4</p><section></section><text>yi ge'i go rims 'di ni ngo bo nyid kyis te/ gal te dpyad pa dag gis 'bras bu byed pa nyid du khas blangs pa de lta na yang skyes bu mang po dbang po las 'das pa nus pa'i khyad par dang ldan pa 'ga' zhig gis rnam par shes pa'i skyes bu lkog tu gyur pa mthong ba ste/ sngags dang</text></item>
<item><p>37b.5</p><section></section><text>nus pa dang de'i sgrub pa dang de'i sgrub pa rig pa'i skyes bu yod do/ /ngo bo nyid kyis 'bras bu byed pa nyid yin na yang zhes bya ba khas blangs nas brjod do/ /spyod pa pa sngags las don grub par 'dod pa'i skyes bus phul du byung ba bsgrub pa'i phyir sngags dag byas pa nyid</text></item>
<item><p>37b.6</p><section></section><text>yin no/ /de nyid kyi phyir tshig le'ur byas pa las/ shes mthu dag gi sngags shes pa'i/ go rims byed tshul can skyes bu'i thun mong min pa nyid ces bshad do/ /rtags kyi khyad par las skyes bu sngags dang sngags ma yin pa rnam par dbye bar byed kyi mngon sum gyis</text></item>
<item><p>37b.7</p><section></section><text>ni ma yin no/ /de bas na lkog tu gyur pa mthong ba'i skyes bu grub pa ma yin no zhe na/ de'i phyir 'dis ni zhes bya ba la sogs pa smos pa la/ don 'dis zhes bya ba ni yi ge'i go rims 'dis dug la sogs pa sel ba'i don byed par nus kyi 'dis ni zhes bya ba yi ge'i</text></item>
<item><p>38a.1</p><section></section><text>go rims 'dis nus pa ma yin no zhes bya ba de ltar rtags las shes par mi nus so/ /ci'i phyir zhe na/ sngags dang sngags ma yin pa'i rnam par dbye ba rtags kyi khyad par ma 'chol ba ma grub pa'i phyir ro/ /yi ge rnams ni tha mal pa'i mngon sum</text></item>
<item><p>38a.2</p><section></section><text>gyis rtogs par bya ba nyid yin pa'i phyir dang / sngags dang sngags ma yin pa dag ni de'i rang bzhin can yin pa'i phyir/ tha mal pa'i mngon sum nyid la nges par 'gyur na dbang po las 'das pa'i don mthong ba brtags pas ci zhig bya zhe na/ de'i phyir mngon sum gyis</text></item>
<item><p>38a.3</p><section></section><text>zhes bya ba la sogs pa smos te/ yi ge mngon sum nyid yin pas na sngags dang sngags ma yin pa dag mngon sum gyis kyang 'di ni sngags yin la 'di ni sngags ma yin no zhes ma bstan pa ste de skad du ma brjod pa dag go/ /yongs su shes pa med pa'i phyir te/ 'dis</text></item>
<item><p>38a.4</p><section></section><text>ni dug sel bar nus pa yin la 'dis ni ma yin no zhes de ltar nges pa med pa'i phyir ro/ /rdzas dug mthong du zin kyang mi shes pa'i phyir gsod pa'i nus pa nges pa med pa'i phyir ro/ /gal te bstan pa las sngags dang sngags ma yin pa nges par 'gyur zhe na/ bstan du zin kyang</text></item>
<item><p>38a.5</p><section></section><text>zhes bya ba smos so/ /gal te 'ga' zhig gis sngags 'dis 'bras bu 'di lta bu zhig byed do zhes bstan par 'gyur ba de lta na yang ngo / /rnam pa 'ga' zhig gis te rnam pa ji ltar yang sngags kyi rang bzhin rnam par dbye ba gang yin pa de mi shes pa'i phyir ro/ /ston pa po</text></item>
<item><p>38a.6</p><section></section><text>yang skyes bu tsam nyid yin pa'i phyir/ sngags dang sngags ma yin pa'i bye brag shes par mi nus na de'am/ gzhan gyi bstan pa gang las nges par 'gyur zhes bya bar dgongs so/ /gzhan du 'bras bu mi slu ba'i phyir gang gi tshe sngags kyi bsgrub par bya ba'i 'bras bu shes par</text></item>
<item><p>38a.7</p><section></section><text>'gyur ba de'i tshe sngags 'di nges par 'gyur ro/ /sngags kyi bsgrub par bya ba'i 'bras bu de yang byed pa las sngar zhes bya ba sngags nan tan du byed pa las sngar mthong bar mi nus pa nyid kyi phyir ro/ /de'i tshe de med pa nyid kyi phyir ro zhes dgongs so/ /sngags nges pa med par</text></item>
<item><p>38b.1</p><section></section><text>yang sngags nan tan du byed pa yod pa ma yin no/ /de bas na skyes bu 'ga' zhig dbang po las 'das pa'i don mthong ba sngags dang sngags ma yin pa'i bye brag rig pa yod do zhes de mi 'dod na yang dpyod pa pas khas blang bar bya'o/ /sngags rnams ni ngo bo nyid kyis 'bras bu 'byin</text></item>
<item><p>38b.2</p><section></section><text>par nus pa nyid du khas blangs nas de skad du bshad pa de yang mi rigs so zhes bstan pa'i phyir/ go rims zhes bya ba la sogs pa smos te/ sngags shes pa'i go rims 'di ni ngo bo nyid kyis zhes bya ba dngos po'i nus pas dug la sogs pa sel ba la sogs pa'i byed pa ste/ rgyu</text></item>
<item><p>38b.3</p><section></section><text>yang ma yin gyi 'on kyang skyes bu'i brda las yin no/ /ci'i phyir zhe na/ sngags nan tan du byed pa'i skyes bu 'ga' zhig gi sngags myur du grub pa'i phyir dang / sngags kyi bya ba nan tan du byed par mtshungs pa gzhan gyi dus ring po nas grub pa'i phyir ro/ /ngo bo nyid kyis 'bras</text></item>
<item><p>38b.4</p><section></section><text>bu 'byin pa la ni dus tha dad pa mi rigs te/ sngags kyi rang bzhin rtag pa ni skyes bu thams cad la mtshungs pa nyid kyi phyir ro/ /skyes bu gzhan gyi sngags las 'bras bu grub pa ni brtul zhugs spyod pa la sogs pa la ltos pa nyid kyi phyir te/ brtul zhugs ni sngags kyi</text></item>
<item><p>38b.5</p><section></section><text>rtogs pa las brjod pa'i smyung ba'i nges pa'o/ /de la spyod pa ni nan tan du byed pa'o/ /sogs pa'i sgras ni sngags kyi cho ga sbyin sreg la sogs pa gzung ngo / /ngo bo nyid kyis 'bras bu 'byin pa yin na/ brtul zhugs spyod pa la sogs pa nan tan du byed pa la ltos</text></item>
<item><p>38b.6</p><section></section><text>pa ci zhig bya ste/ sngags rtag pa ni brtul zhugs la sogs pa nan tan du byed pas khyad par du byar med pa nyid kyi phyir ro/ /de ltar na sngags kyi yul can bzlas pa dang sbyin sreg la sogs pa'i las/ gcig las kyang skyes bu 'ga' zhig gi cho ga nan tan du byed pa</text></item>
<item><p>38b.7</p><section></section><text>mtshungs su zin kyang gcig gi don mthong ba'i phyir dang / gzhan gyi don med pa mthong ba'i phyir/ ngo bo nyid kyis 'bras bu 'byin pa ma yin no/ /ngo bo nyid kyis 'bras bu 'byin pa yin na ni don dang ldan par mtshungs par 'gyur ro/ /sngags dag bya ba byed pa zhes bya ba</text></item>
<item><p>39a.1</p><section></section><text>pa ni dug la sogs pa'i sel bar byed pa yin du zin kyang ngo / /yang ste dus gzhan du skyes bu de nyid kyis sbyar ba dag ni 'bras bu 'ga' zhig la slu ba'i rgyu'i phyir/ rnam pa 'di ni dngos po'i rang bzhin la rigs pa ni ma yin no/ /ci'i phyir zhe na/ rang</text></item>
<item><p>39a.2</p><section></section><text>bzhin ni skyes bu la sogs pa thams cad la khyad par med pa'i phyir ro/ /rang bzhin 'ga' zhig la rang bzhin ma yin par 'gyur ba ma yin no/ /gang gi tshe skyes bus byas pa'i brda las 'bras bur 'dod pa de'i tshe skyon 'di med do/ /de ltar na skyes bu sngags kyi brda byed pa</text></item>
<item><p>39a.3</p><section></section><text>rang gi 'dod pas 'jug pa can yin pa'i phyir skyes bu 'ga' zhig rjes su 'dzin gyi/ gzhan ni ma yin no zhes bya ba ni rigs so/ /rgyu des na sems can skal ba mnyam pa la sogs pa'i dbang gis te/ sems can sngags kyi bya ba nan tan du byed pa po sngags rtsom pa dang</text></item>
<item><p>39a.4</p><section></section><text>lhan cig tshul khrims dang spyod pa la sogs pa mtshungs pas skal ba mnyam pa'o/ /sogs pa'i sgras ni rab tu sbyin pa gzung ngo / /de'i dbang gis ni de'i ngor byed pas so/ /bsnyen pa'i khyad par ni bzlas pa dang / sbyin sreg la sogs pas lha mnyes par byed pa ni</text></item>
<item><p>39a.5</p><section></section><text>bsnyen pa'o/ /des skyes bu 'ga' zhig rjes su 'dzin pa'i sems can skal ba mnyam pa nyid la sogs pa dang bral ba gzhan ni ma yin no/ /gal te zhes bya ba la sogs pas gzhan gyi bsam pa'i dogs pa bsu bar byed de/ brtul zhugs kyi spyod pa la ni nges pa la</text></item>
<item><p>39a.6</p><section></section><text>sogs pa nan tan du byed pa'o/ /brtul zhugs kyi spyod pa dang brtul zhugs kyi spyod pa nyams pa zhes bya ba ni mi 'dra ba las gcig lus pa'o/ /sogs pa'i sgra re re la sbyar bar bya ste/ brtul zhugs kyi spyod pa la sogs pa dang / brtul zhugs nyams pa zhes bya ba la sogs</text></item>
<item><p>39a.7</p><section></section><text>pa zhes bya ba'i don to/ /sogs pa'i sgra dang pos ni phyin ci ma log pa'i cho ga nan tan du byed pa'o/ /brtul zhugs kyi spyod pa la sogs pas chos 'phel ba grub pa yin no zhes bya bar sbyar ro/ /de ltar na chos kyi bdag nyid can gyis skyes bu'i ngo bo nyid kyis te/ rang</text></item>
<item><p>39b.1</p><section></section><text>bzhin gyis grub pa'o/ /brtul zhugs kyi spyod pa nyams pa la sogs pas kyang chos ma yin pa 'phel ba yod na skyes bu chos ma yin pa'i bdag nyid can gyi ngo bo ma grub pa yin no zhes ngag gi don sbyar bar bya'o/ /ngo bo nyid kyis kyang sngags la 'bras bu grub pa na ji skad du</text></item>
<item><p>39b.2</p><section></section><text>bshad pa'i rnam pas grub pa dang ma grub pa'i khyad par du 'gyur ro zhes gzhan sems so/ /ma yin te zhes bya ba la sogs pas 'gog par byed de/ chos la ltos pa'i sngags las 'bras bu grub pa ma yin no/ /ci'i phyir zhe na/ chos 'gal ba dag kyang ste/ sngags</text></item>
<item><p>39b.3</p><section></section><text>grub pa'i rgyu brtul zhugs dag mkha' 'gro ma dang sring mo la sogs pa'i rgyud dag las mthong ba'i phyir ro/ /mkha' 'gro ma'i rgyud dang sring mo'i rgyud ces bya ba ni zlas dbye ba'o/ /sogs pa'i sgras ni rku ba'i rgyud dang dung can ma'i rgyud la sogs pa la mthong ba'i phyir ro/ /</text></item>
<item><p>39b.4</p><section></section><text>chos 'gal ba de dag kyang gang zhe na/ srog gcod pa dang zhes bya ba smos pa la/ srog gcod pa ni srog chags gsod pa'o/ /rku ba ni 'phrog pa'o/ /'khrig pa ni dbang po gnyis kyis snyoms par 'jug pa'o/ /dman pa'i las ni byi la'i mi gtsang ba'i gdug pa'i</text></item>
<item><p>39b.5</p><section></section><text>sbyin pa la sogs pa'o/ /sogs pa'i sgras ni chos 'gal ba gzhan yang gzung ngo / /brtul zhugs gang dag la srog gcod pa la sogs pa mang zhing ches mang po dag yod pa de dag la de skad ces bya'o/ /de dag gis kyang ste ji skad du brtul zhugs dag gis kyang sngags</text></item>
<item><p>39b.6</p><section></section><text>kyi grub pa'i khyad par bsgrub pa'i phyir ro/ /de ltar na gang gi tshe mkha' 'gro ma'i rgyud la srog chags bsad nas zos pa de'i tshe sngags kyi dngos grub grub par 'gyur ro zhes dam tshig rnam par gzhag pa yin no/ /de bzhin du dung can ma'i rgyud la rku ba'i spyod pa la grub bo</text></item>
<item><p>39b.7</p><section></section><text>zhes smra ba dang / de bzhin du sring mo'i rgyud 'ga' zhig la 'khrig pa spyad pas/ lha 'ga' zhig dngos grub rab tu ster to zhes dam tshig rnam par gzhag go/ /gal te srog gcod pa la sogs pa nyid chos su 'gyur ba yin no zhe na/ de lta bu'i zhes bya ba la</text></item>
<item><p>40a.1</p><section></section><text>sogs pa smos te/ de lta bu'i rnam pa ste srog gcod pa la sogs pa'i mtshan nyid can yang chos kyi rang bzhin ma yin no zhes bya ba ni skabs ji lta ba bzhin du ste/ ji ltar skabs la bab pa bzhin du phyis ston par 'gyur ro/ /de ltar re zhig</text></item>
<item><p>40a.2</p><section></section><text>chos ma yin pa las kyang grub pa mthong zhing chos las kyang grub pa mthong ngo zhes bstan pa'i phyir byams pa dang zhes bya ba la sogs pa smos pa la/ byams pa ni sems can rnams la phan pa dang bde ba'i sems pa'o/ /gtsang sbra ni phyi dang nang gi rnam pa gnyis te/ phyi'i ni khrus</text></item>
<item><p>40a.3</p><section></section><text>la sogs pa'o/ /nang gi ni rku ba la sogs pa las ldog pa'o/ /chos ni sbyin pa la sogs pas gzhan la phan 'dogs pa'o/ /byams pa dang gtsang sbra dang chos la mchog tu gzhol ba gang la yod pa de la de skad ces bya'o/ /de ltar gyur pa'i skyes bu dag rgyu mtshan</text></item>
<item><p>40a.4</p><section></section><text>de nyid de/ byams pa la sogs pa'i rgyu mtshan nyid kyis so/ /grub pa 'ga' zhig kyang zhes bya ba byams pa la sogs pa bzlog pas thob pa gang yin pa ste/ ma grub pa'i phyir ro/ /bzlog pa dag gis kyang ste zhe sdang la sogs pas kyang grub pa'i phyir ro/ /chos</text></item>
<item><p>40a.5</p><section></section><text>'phel ba la ltos nas/ sngags grub pa zhes bya ba ni ma yin gyi zhe sdang la sogs pas kun nas bslang ba'i srog gcod pa la sogs pa sngags kyi cho ga nan tan du byed pa chos nyid yin no zhe na/ de'i phyir las kyi zhes bya ba la sogs pa smos te/ rnam par 'tshe ba la sogs</text></item>
<item><p>40a.6</p><section></section><text>pa'i mtshan nyid can gyi las kyi ngo bo gcig las kyang de dang 'gal ba ste/ chos ma yin pa dang 'gal ba'i chos rigs pa ma yin no/ /chos ma yin pa zhes bya ba ni sngags kyi cho ga rnam pa gzhan du nan tan du byas pa de nyid las kyang chos ma yin pa mi rigs te/ de</text></item>
<item><p>40a.7</p><section></section><text>nyid kyang mngon sum du gyur pa ma yin no/ /de skad du zhe sdang la sogs pa'i bsam pa gang gis sngags kyi cho ga las gzhan du 'tshe ba la sogs pa chos ma yin pa bstan par 'gyur zhing bsam pa de nyid kyis sngags kyi cho ga nan tan du byed du zin kyang 'tshe ba la sogs pa</text></item>
<item><p>40b.1</p><section></section><text>byed pa yin pa'i phyir ji ltar na de chos kyi yan lag tu gyur pa yin zhes bstan par 'gyur ro/ /gal te zhe sdang la sogs pas byas pa nyid kyi phyir srog gcod pa la sogs pa sngags kyi cho ga bzhin du nan tan du byas su zin kyang chos ma yin pa nyid yin na/ da ni ji ltar na chos</text></item>
<item><p>40b.2</p><section></section><text>ma yin pa'i bdag nyid can gyi brtul zhugs la sogs pa las chos kyi 'bras bu 'dod pa zhes bya ba sngar bshad pa'i srog chags gsod pa la sogs pa'i mtshan nyid can gyi brtul zhugs las so/ /sogs pa'i sgras ni gzhan dman pa mi gtsang ba la sogs pa'i mtshan nyid can</text></item>
<item><p>40b.3</p><section></section><text>las so/ /chos kyi 'bras bu 'dod pa ni/ longs spyod la sogs pa'i mtshan nyid can te ji ltar thob cing bstan par 'gyur/ 'bras bu zhes bya ba la sogs pas ni grub pa'i mtha' smra ba yin te/ 'bras bu 'dod pa des ni chos ma yin pa'i bdag nyid can gyi brtul</text></item>
<item><p>40b.4</p><section></section><text>zhugs la sogs pa de'i rnam par smin pa ste las kyi 'bras bu ma yin gyi/ 'on kyang sngon byas pa'i dge ba'i las kyi rnam par smin pa yin no/ /ci 'dra ba zhe na/ bram ze gsod pa zhes bya ba la sogs pa smos te/ bram ze gsod pa'i lung de nan tan du byas te/ bsgrub</text></item>
<item><p>40b.5</p><section></section><text>pa la yul rnyed pa bzhin no/ /dper na 'ga' zhig gi skyes bu la la la bram ze 'di gsod cing kho bos khyed la yul sbyin par bya'o zhes sbyar ba na/ des de'i bsgo ba nan tan du byas pa las grong rnyed pa de bram ze gsod pa'i 'bras bu ni ma yin gyi/ bram ze gsod</text></item>
<item><p>40b.6</p><section></section><text>pa'i spyod pas skyes bu mgu bar byas pa lhan cig byed pa rnyed pa sngon gyi dge ba'i las nyid kyis de ltar 'bras bu 'byin pa lta bu'o/ /'o na chos ma yin pa'i bdag nyid can gyi brtul zhugs de'i 'bras bu ci yin zhe na/ chos ma yin pa'i zhes bya ba la sogs pa smos</text></item>
<item><p>40b.7</p><section></section><text>te/ srog gcod pa la sogs pa'i mtshan nyid can gyi chos ma yin pa'i bdag nyid can gyi brtul zhugs de'i ma 'ongs pa'i ste ma 'ongs pa na skye ba can gyi 'bras bu dmyal ba la sogs pa mi 'dod pa yin no/ /gal te 'di ltar dge ba'i las kyi 'bras bu 'dod pa</text></item>
<item><p>41a.1</p><section></section><text>yin na chos ma yin pa'i bdag nyid can gyi sngags la sogs pa'i sbyor ba de la ltos pa de ci zhig bya zhe na/ 'bras bu zhes bya ba la sogs pa smos te/ 'bras bu 'dod pa can gyis las de'i ste/ las gang la 'bras bu 'dod pa yod pa zhes bya</text></item>
<item><p>41a.2</p><section></section><text>bar tshig rnam par sbyar ro/ /chos ma yin pa'i bdag nyid can mkha' 'gro ma'i sngags la sogs pa'i sbyor ba de yang ngo / /sogs pa'i sgras ni srog gcod pa la sogs pa'i sbyor ba gzung ngo / /rnam pa 'ga' zhig gis phan 'dogs par byed pa'i phyir smin par byed</text></item>
<item><p>41a.3</p><section></section><text>pa ste/ 'bras bu 'byin par byed pa yin no/ /ji ltar na dge ba la mi dge ba phan 'dogs par byed par 'gyur zhe na/ phan 'dogs par byed pa'i zhes bya ba la sogs pa smos te/ phan 'dogs par byed pa'i nus pa ni lhan cig byed pa'i ngo bo sna tshogs pa'i phyir</text></item>
<item><p>41a.4</p><section></section><text>te/ 'ga' zhig gi tshe dge ba'i mi dge ba dang / mi dge ba'i yang dge ba lhan cig byed pa yin pa ni sna tshogs pa'o/ /dper na dge ba shin tu rgya chen po byed pa dag gi dmyal ba la sogs pa sdug bsngal gyi 'bras bu can mi dge ba las dag dge ba'i lhan cig byed pa</text></item>
<item><p>41a.5</p><section></section><text>thob pas skye ba 'di nyid la nad la sogs pa tsam byin nas zad par 'gyur ba lta bu'o/ /'bras bu 'dod pa can gyi las kyi chos ma yin pa bdag nyid can gyi sngags la sogs pa'i sbyor ba rnams 'ga' zhig gis phan 'dogs par byed pa yin no zhes bshad pa de la rnam pa gang</text></item>
<item><p>41a.6</p><section></section><text>gis phan 'dogs par byed pa ste/ bstan pa'i phyir/ skyes bu'i zhes bya ba la sogs pa smos te/ skyes bu'i khyad par ni sngags rtsom pa po ste de nyid bsten pa yin no/ /des rnam par smin pa ni 'bras bu 'byin pa ste gang la de nyid kyi chos kyi rang bzhin yod pa de ni skyes bu'i</text></item>
<item><p>41a.7</p><section></section><text>khyad par gyi rten gyi rnam par smin pa'i chos can no/ /chos zhes bya ba ni bsod nams kyi khyad par ro/ /de zhes bya ba ni 'bras bu 'dod pa grub par byed ba'o/ /des zhes bya ba ni skyes bus so/ /byas pa ni skye ba snga mar ro/ /de ni de ltar mgu bar byas pas zhes bya ba la chos de ni</text></item>
<item><p>41b.1</p><section></section><text>srog gcod pa la sogs pa'i spyod pas de ltar mgu bar byas pas te/ sngags rtsom pa po'i skyes bu mgu bar byas pas 'bras bu 'byin pa yin no/ /de nyid gsal bar bya ba'i phyir/ de'i zhes bya ba la sogs pa smos te/ de'i 'bras bu can te 'dod pa'i 'bras bu can</text></item>
<item><p>41b.2</p><section></section><text>gyi las sngags rtsom pa po'i skyes bu des brjod pas srog gcod pa dang ldan pa'i brtul zhugs la sogs pa'i sbyor ba po'o/ /sbyor ba des phan 'dogs par byed pa ni las yongs su gso bar byed pa'o/ /gang la de rnam par smin pa ste 'bras bu 'byin par byed pa de nyid</text></item>
<item><p>41b.3</p><section></section><text>kyi chos kyi rang bzhin yod pa de ni de lta bu'i chos can te/ byas pa nyid yin pa'i rgyu'i phyir de mgu ba las 'bras bu 'byin pa yin no/ /gal te sngags rtsom pa po'i skyes bu med par yang des phan btags pa ste/ sngags de 'ba' zhig bzlas pa la sogs pa'i bya ba sngags</text></item>
<item><p>41b.4</p><section></section><text>kyis phan 'dogs par byed pa las 'bras bu 'byin pa yin no/ /de bas na skyes bu mgu bar byas pa las 'bras bu 'byin pa yin no zhes bshad pa gang yin pa de yang dag pa ma yin no zhes gzhan sems so/ /ma yin te zhes bya ba la sogs pa ni grub pa'i mtha' smra ba'i</text></item>
<item><p>41b.5</p><section></section><text>yin no/ /de ni de ltar ma yin no/ /ci'i phyir zhe na/ skyes bu'i zhes bya ba la sogs pa smos te/ skyes bu sngags rtsom pa po'i rnam pa ni kha dog dang dbyibs la sogs pa'o/ /rang bzhin ni zhi ba dang drag po la sogs pa'o/ /spyod pa ni lus dang ngag gi bya ba'i</text></item>
<item><p>41b.6</p><section></section><text>mtshan nyid kyi g.yo 'gul lo/ /rnam pa la sogs pa de dag gi mos pa ni lhag par smos pa ste/ de don med par thal bar 'gyur ba'i phyir te/ gal te sngags kyi byin gyis brlabs pa po'i skyes bu yod pa ma yin na/ ci'i phyir de'i rnam pa la sogs pa la lhag par</text></item>
<item><p>41b.7</p><section></section><text>mos par 'gyur/ sbyor ba ni skyes bu gang la phan 'dogs par byed par mi 'gyur ba de ni de'i rnam pa la yang mos par bya ba ma yin te/ dper na dug la sogs pa'i las la phan 'dogs par byed pa ma yin pa'i lam po che pa'i skyes bu'i mos pa bzhin no/ /nam mkha'</text></item>
<item><p>42a.1</p><section></section><text>lding la sogs pa'i skyes bu nam mkha' lding gi sngags 'chang ba yang dug la sogs pa'i las la phan 'dogs par byed pa ma yin pa zhes bya ba ni khyab par byed pa 'gal ba dmigs pa'o/ /de ltar gyur pa ni ma yin te/ mos pa las 'bras bur gyur</text></item>
<item><p>42a.2</p><section></section><text>pa de bas na skyes bu phan 'dogs par byed pa yin no zhes bya ba ni ldog pa'o/ /gang dang gang skyes bu'i khyad par rnam pa dang rang bzhin dang spyod pa la mos pa las skye ba'i chos can de ni/ rnam pa dang rang bzhin dang spyod pa dang ldan pa'i skyes bu'i byin gyis brlabs pa sngon du</text></item>
<item><p>42a.3</p><section></section><text>song ba can yin te/ dper na rgyal po sten pa can de'i rnam pa la sogs pa la gus pa dang ldan pa dag gi rgyal po dag las 'bras bu'i khyad par 'byung ba lta bu'o/ /dug la sogs pa zhi ba'i mtshan nyid can gyi 'bras bu'i khyad par yang skyes bu'i khyad par rnam pa dang / rang</text></item>
<item><p>42a.4</p><section></section><text>bzhin dang spyod pa dang mos pa las skye ba'i chos can yin no zhes bya ba ni 'bras bu'i gtan tshigs so/ /ci ste skyes bu de yang phan 'dogs par byed pa nyid du 'dod pa de'i tshe/ sngags rtsom pa po'i skyes bu de yang sngags las 'bras bu'i grub pa nyid la phan 'dogs par</text></item>
<item><p>42a.5</p><section></section><text>byed pa nyid yin par khas len na/ skyes bu'i khyad par yon tan thun mong ma yin pa can grub ste/ gang la yon tan thun mong ma yin pa yod pa zhes bya bar tshig rnam par sbyar ro/ /ci'i phyir zhe na/ de dag la mos pa kho na ste/ skyes bu'i khyad par rnam pa dang rang bzhin dang</text></item>
<item><p>42a.6</p><section></section><text>spyod pa la mos pa kho nas dug gi las la sogs pa byed pa'i phyir ro/ /de bas na sngags skyes bus byas pa yin du zin kyang de'i nye bar sbyor ba la ltos pa med pa ste/ skyes bu'i khyad par gyi nye bar sbyor ba la ltos pa med par ro/ /rang bzhin gyis te ngo bo nyid kyis 'bras bu 'byin pa</text></item>
<item><p>42a.7</p><section></section><text>ma yin gyi skyes bu'i khyad par gyi nye bar sbyor ba la ltos pa dang bcas pa nyid yin no/ /gal te skyes bu sngags byed pa nyid yon tan thun mong ma yin pa can yin na/ ji ltar na mthu la sogs pa'i khyad par dang bral ba yang rgyud rig pa sngags dag byed par 'gyur zhe na/ de'i</text></item>
<item><p>42b.1</p><section></section><text>phyir gang la yang zhes bya ba la sogs pa smos te/ bstan bcos sngags dang ldan pa ni rgyud yin te/ gang dag gi rig pa de dag ni gang yang rgyud rig pa'o/ /'ga' zhig gis te da ltar yang snga na med pa'i sngags cung zad byed par 'gyur ba de ni de dag 'ba' zhig gi nus pa yin gyi/ </text></item>
<item><p>42b.2</p><section></section><text>'on kyang de dag gi de gang gi rgyud la brten pa de dag gi byed pa'i skyes bu phul du byung ba gang yin pa de gtso bo ste/ bdag po'o/ /mthu ni nus pa'o/ /ci'i phyir zhe na/ des bshad rigs pa 'jug phyir te/ /gtso bo des de dag gi dam tshig la sogs pa'i rigs pa bstan pa de'i rjes su</text></item>
<item><p>42b.3</p><section></section><text>'jug pa'i phyir ro/ /gtso bo des mnyes pas de brtsams pa'i sngags kyang byin gyis rlob par byed do zhes bya bar dgongs so/ /lam po che'i skyes bu la zhes bya ba la sogs pa phyogs snga mar dgod pa sngon du song ba can gyi tshig le'ur byas pa'i don 'chad par byed do/ /lam po</text></item>
<item><p>42b.4</p><section></section><text>che'i skyes bu zhes bya ba ni tha mal pa'i skyes bu'o/ /'ga' zhig nam mkha' lding gi sngags kyi mtshan nyid can gyi rgyud shes pa la sogs pa bdag nyid kyis sngags byas pa dag gis dug la sogs pa zhi ba'i mtshan nyid can gyi las cung zhig byed par 'gyur ro/ /de dag</text></item>
<item><p>42b.5</p><section></section><text>kyang khyad par ma yin te/ chang 'thung ba la sogs pa bstan pa'i phyir ro/ /de bzhin du gzhan dag kyang zhes bya ba ni sngags rtsom pa po mthu dang ldan pa nyid du mngon par 'dod pa dag kyang ngo / /phul du byung ba ma yin pa lam po che'i skyes bu dang 'dra bar phul du byung bas stong par</text></item>
<item><p>42b.6</p><section></section><text>'gyur ba dang / sngags kyi byed pa por yang 'gyur ro/ /de ltar na mthu dang ldan pa'i skyes bu grub pa ma yin no snyam du sems so/ /ma yin te zhes bya ba la sogs pas lan 'debs par byed de/ mthu dang bral ba dag gis sngags kyi byed pa po ma yin te/ lam po che'i</text></item>
<item><p>42b.7</p><section></section><text>skyes bu nam mkha' lding la sogs pa'i sngags byed pa'i skyes bu gang yin pa de dag ni sngags rtsom pa po mthu dang ldan pa nyid kyis byin gyis brlabs pa'i phyir sngags byed par nus pa nyid yin no/ /de nyid bstan pa'i phyir des byas pa'i zhes bya ba la sogs pa smos te/ mthu</text></item>
<item><p>43a.1</p><section></section><text>phul du byung ba dang ldan pa'i skyes bu des byas pa'i dam tshig rjes su skyong zhing srung ba dang / de'i man ngag gi zhes bya ba mthu dang ldan pa'i skyes bu'i man ngag gi dam tshig nan tan du byed pa sngags byed par nus so/ /de la gang las 'das pa la yang</text></item>
<item><p>43a.2</p><section></section><text>dkyil 'khor du 'jug pa la sogs pa'i bya ba bskyed pa de ni dam tshig yin zhing de las gzhan pa'i cho ga ni man ngag yin no zhes bya ba dam tshig dang man ngag gi khyad par yin no/ /gal te de nyid ji ltar khong du chud par 'gyur zhe na/ de'i zhes bya ba la sogs pa smos te/ mthu</text></item>
<item><p>43a.3</p><section></section><text>dang ldan pa de'i dam tshig gang yin pa dang / man ngag gang yin pa de la ltos pa med pa'i skyes bu la sngags rtsol ba'i nus pa med pa'i phyir ro/ /gtan tshigs kyi don ni de la zhes bya ba la sogs pa smos te/ de la yang zhes bya ba lam po che'i skyes bus byas pa'i sngags</text></item>
<item><p>43a.4</p><section></section><text>dag la yang de'i rnam pa bsam gtan byed pa la sogs pa nyid ni skyes bu'i mthu dang ldan pa'i rnam pa bsam pa la sogs pa nyid du'o/ /sogs pa'i sgras ni rang bzhin dang spyod pa bsam gtan byed pa gzung ngo / /nam mkha' lding la sogs pa de dag gis rab tu</text></item>
<item><p>43a.5</p><section></section><text>sbyar ba'i phyir te/ 'jug par byed pa'i phyir ro/ /gang gi phyir de lta yin pa de bas na des byin gyis brlabs pa ste/ skyes bu mthu dang ldan pas byin gyis brlabs pa de dag nyid bdag nyid kyis byas pa'i sngags kyi bzlas pa byed par 'gyur ba de nyid de 'dra bar shes</text></item>
<item><p>43a.6</p><section></section><text>shing rtogs par bya'o/ /gzhan yang rgyud shes pa 'ga' zhig sngags byed pa yin no zhes brjod pa na/ skyes bu phul du byung ba nyid bsgrubs pa yin no/ /gang gi phyir de 'dra ba'i mthu dang ldan pa rgyud shes pa'i sngags byed pa de nyid kyang de nyid kyis de las gzhan pa rgyud shes pa ma</text></item>
<item><p>43a.7</p><section></section><text>yin pa'i skyes bu dang thun mong ma yin pa can gyi nus pa nyid yin pa'i phyir ro/ /gang gi phyir skyes bus byin gyis brlabs pa nyid kyi sngags dag 'bras bu 'byin pa de'i phyir/ 'bras bu 'dod pas sngags rnams ni byas dang ste rgyu dang rkyen gyis bskyed pa'o/ /skyes bus byas pa ni</text></item>
<item><p>43b.1</p><section></section><text>skyes bus byin gyis brlabs pa ste/ sngags dag rtag pa ma yin gyi 'on kyang byas pa dag yin no/ /byas pa nyid yin du zin kyang 'bras bu 'byin pa na skyes bu la ltos pa med pa ma yin pa de ltar na don gnyi ga la bstan par bya ba'i phyir/ byas dang skyes bus byas brjod bya/ /zhes</text></item>
<item><p>43b.2</p><section></section><text>bya ba gnyi ga brjod pa yin no/ /ma byas pa dag gi zhes bya ba la sogs pas 'chad par byed de/ rig byed pa'i sngags rtag pa dag la rkan la sogs pa'i bya bas brjod pa'i mtshan nyid can gyi sbyor ba yod pa ma yin te/ rtag pa ni phul du byung ba nyid du byar med pa nyid kyi</text></item>
<item><p>43b.3</p><section></section><text>phyir ro/ /sbyor ba med pa dag las 'bras bu med pa'i phyir sbyor ba las 'bras bu 'dod pa nyid kyis sngags rnams byas pa dang / skyes bus byas par brjod pa ste skyes bus byin gyis brlabs pa nyid las 'bras bu 'byin par brjod par bya'o/ /ci'i phyir zhe na/ skyes</text></item>
<item><p>43b.4</p><section></section><text>bu'i byin gyi rlabs med par te/ skyes bu'i byin gyis brlabs pa ma gtogs par dngos po'i nus pa la sogs pa gzhan las sngags kyi 'bras bu med pa can dag gi 'bras bu mthong ba'i phyir ro/ /'bras bu mthong ba de yang skyes bu'i byin gyi rlabs kho na yin gyi rnam pa gzhan</text></item>
<item><p>43b.5</p><section></section><text>du ni ma yin no/ /ji ltar skyes bus byin gyis brlabs pa la ltos pa med pa dag gi dngos po'i nus pa 'bras bu 'byin pa ma yin pa de ltar/ gal te dngos nus de 'dra na/ /de dag kun gyi sgrub byed 'gyur/ /zhes bya ba la sogs pa gong du bstan zin to// //tshad ma</text></item>
<item><p>43b.6</p><section></section><text>rnam 'grel gyi 'grel bshad/ bam po sum cu drug pa/ dpe bstan pa'i phyir brdar zhes bya ba la sogs pa smos te/ kho bo'i snyan dngags la sogs pa 'di skad du klog par 'gyur ba de la kho bos don 'di bsgrub par bya'o zhes de skad du snyan dngags la sogs pa</text></item>
<item><p>43b.7</p><section></section><text>gang yin pa la brdar byas pa de la de skad ces bya'o/ /sogs pa'i sgras ni bzo'i gnas la sogs pa gzung ngo / /de ni brdar byas pa can gyi snyan dngags la sogs pa ste/ de dang 'dra bas na de bzhin no/ /ji ltar de la snyan dngags la sogs pa 'don par byed pa</text></item>
<item><p>44a.1</p><section></section><text>dag ni skyes bu'i byin gyi rlabs kyis 'byin pa de dang 'dra bar sngags dag gis yang zhes bya ba'i don to/ /skyes bu'i dbang po las 'das pa'i don mthong ba la nus pa med ces bya ba 'di ltar nus pa med pa'i sgrub par byed pa ste/ gang cung zad dpyod pa pas</text></item>
<item><p>44a.2</p><section></section><text>brjod pa ste/ de thams cad ni sngags byed pa'i shes pa'i mthu phul du byung ba'i sgrub par byed pa 'di nyid kyis ni bsal ba yin te/ skyes bu'i phul du byung ba sgrub par byed pa dngos po'i stobs kyis 'ongs pa'i tshad mas dngos po'i stobs kyis 'ongs pa ma yin pa nus pa med pa'i</text></item>
<item><p>44a.3</p><section></section><text>sgrub par byed pa gang yin pa de tshad ma ma yin pa nyid du bsgrub pa yin te/ nus pa med pa'i sgrub par byed par dam bcas pa thams cad la rjes su dpag pas gnod pa'i phyir ro zhes bya bar dgongs so/ /sngags rnams zhes bya ba la sogs pas 'chad par byed de/ sngags</text></item>
<item><p>44a.4</p><section></section><text>rnams skyes bus byas pa dang des byin gyis brlabs pa ste/ skyes bus byin gyis brlabs pa las sngags rnams 'bras bu 'byin pa yin no zhes bya ba de yang bstan zin to/ /skyes bu thams cad sngags byed pa'am byin gyis rlob par nus pa ma yin pa de bas na zhes bya ba de'i phyir/ </text></item>
<item><p>44a.5</p><section></section><text>skyes bu sngags byed pa de phul du byung ba 'ga' zhig dang ldan pa de'i phyir skyes bu phul du byung ba de spong bar byed pa'i sgrub par byed pa dag kyang bsal zhing spangs pa yin no/ /des kyang gzhan gyis bshad pa'i phul du byung ba spong ba sgrub par byed ba 'gal ba mi 'khrul ba nyid</text></item>
<item><p>44a.6</p><section></section><text>bsal bar byed pa ni ma yin mod kyi 'on kyang skyes bu'i phul du byung ba spong ba sgrub par byed pa'i dngos po'i stobs kyis 'ongs pa yod pa ma yin no zhes bya ba'i zur 'dis brjod do/ /skyes bu'i phul du byung ba sel bar byed pa'i dngos po'i stobs kyis 'ongs pa'i sgrub par</text></item>
<item><p>44a.7</p><section></section><text>byed pa cung zad kyang yod pa ma yin no/ /skyes bu phul du byung ba can nyid du mngon par 'dod pa ni blo dang ldan pa nyid kyi phyir dang dbang po dang ldan pa nyid kyi phyir dang smra ba'i phyir dang / skyes bu nyid yin pa'i phyir phul du byung ba dang ldan pa ma yin te/ lam po che'i mi bzhin no</text></item>
<item><p>44b.1</p><section></section><text>zhes bya ba 'di yod pa ma yin nam zhe na/ blo dbang zhes bya ba la sogs pa smos te/ blo dang dbang po dang smra ba dang skyes bu nyid ces bya ba ni zlas dbye ba'o/ /blo dang ldan pa nyid kyi phyir dang / dbang po dang ldan pa nyid kyi phyir dang smra ba'i phyir dang skyes bu nyid yin pa'i phyir ro/ /sogs pa smos</text></item>
<item><p>44b.2</p><section></section><text>pa ni lag pa la sogs pa dang ldan pa nyid kyi phyir zhes bya ba la sogs pa gzung ngo / /skyes bu'i phul du byung ba spong bar byed pa'i sgrub byed gang brjod pa de dag thams cad tshad ltar snang yin te/ ma nges pa yin no zhes bya ba'i don to/ /ci'i phyir zhe na/ thams cad mi mthun pa'i</text></item>
<item><p>44b.3</p><section></section><text>phyogs la 'jug pa can gyi the tshom za bas lhag ma dang ldan pa nyid kyi phyir ro/ /lhag ldan las yod pa ma yin zhes bya ba ni nges pa las so/ /ji bzhin don zhes bya ba ni phyin ci ma log pa'o/ /rtogs pa ni rjes su dpag pa'i rtogs pa ste de yod pa ma yin no/ /blo dang zhes bya</text></item>
<item><p>44b.4</p><section></section><text>ba la sogs pas 'chad par byed de/ skyes bu'i phul du byung ba spong ba sgrub par byed pa gang yin pa de go bar byed pa ma yin te zhes bya bar sbyar ro/ /sgrub par byed pa de yang gang zhe na/ blo dang dbang po dang ldan pa zhes bya ba la sogs pa smos so/ /ci'i phyir go bar byed</text></item>
<item><p>44b.5</p><section></section><text>pa ma yin zhe na/ spong ba dang zhes bya ba la sogs pa smos te/ spong ba dang spyi ni spong ba dang spyi'o/ /de dag gi sgrub par byed pa de dag mi srid pa'i phyir ro/ /de ltar na blo dang ldan pa nyid la sogs pa'i sgrub par byed pas skyes bu'i phul du byung ba yod pa ma yin no zhes bya ba</text></item>
<item><p>44b.6</p><section></section><text>skyes bu'i phul du byung ba spong ba sgrub pa'am/ skyes bu'i phul du byung ba gang yin pa de lam po che'i mi dang mtshungs pa zhes bya ba skyes bu cig shos kyi spyi bsgrub par bya ba yin grang na/ de la gnyi ga la yang srid pa ma yin no/ /dbang po zhes bya ba la sogs pas spong ba sgrub</text></item>
<item><p>44b.7</p><section></section><text>par byed pa med par ston pa yin te/ dbang po las 'das pa'i don dag la de ma mthong ba ste/ dbang po las 'das pa'i don ma mthong ba'i spong ba yod pa ma yin no/ /ci'i phyir zhe na/ yod du zin kyang dbang po las 'das pa'i don de dag tshu rol mthong bas mi shes pa'i don gyi</text></item>
<item><p>45a.1</p><section></section><text>phyir/ /de bas na ma mthong ba tsam gyis spong ba ma yin no zhes bya bar dgongs so/ /'gal ba grub pa las skyes bu'i phul du byung ba spong ba yang ma yin te/ gang gi phyir dbang po las 'das pa de nyid kyi phyir skyes bu'i phul du byung ba ni blo dang ldan pa nyid la</text></item>
<item><p>45a.2</p><section></section><text>sogs pa'i gtan tshigs dang 'gal ba rnam pa gnyi ga yang ma grub pa'i phyir ro/ /'gal ba med pa ste smra ba nyid la sogs pa dang skyes bu'i phul du byung ba dang lhan cig gcig la yod pa 'gal ba med pa'i phyir ro zhes sngar bshad zin to/ /cig shos kyi zhes bya ba la</text></item>
<item><p>45a.3</p><section></section><text>sogs pas spyi sgrub par byed pa med par ston te/ cig shos tshu rol mthong ba'i skyes bu dang de'i phul du byung ba dang ldan pa'i spyi yang 'grub pa ma yin no/ /ci'i phyir zhe na/ dbang po las 'das pa mthong ba la sogs pa'i mtshan nyid can gyi khyad par med pa gang yin pa de'i</text></item>
<item><p>45a.4</p><section></section><text>shes par mi nus pa nyid kyi phyir ro/ /rgyud gzhan la gnas pa skyes bu tsam mngon sum ma yin pa dbang po las 'das pa'i don mthong ba la sogs pa de 'dra ba dag la med pa grub par byed pa'i mi dmigs pa 'ga' zhig gis brjod pa mi dmigs pa de ni sngar gtan tshigs nyid</text></item>
<item><p>45a.5</p><section></section><text>yin pa spangs pa'i phyir ro/ /gzhan yang skyes bu la sogs pa'i spyi dag la yang / bdag nyid ji lta ba bzhin du 'dus byas pa las shes rab dang yid gzhungs pa la sogs pa 'ga' zhig kyang mthong ba'i phyir ro/ /de bzhin du phul du byung ba gzhan yang bsam par bya ba</text></item>
<item><p>45a.6</p><section></section><text>nyid yin pa'i phyir ro/ /de bas na khyad par yod pa can gyi skyes bu khyad par yod pa can skyes bu cig shos kyi yang spyi ma grub pa'i phyir zhes bya ba yang sngar bshad zin to/ /de bas na rjes su dpag pa la lhag ma dang ldan pa de ni skyes bu'i phul du byung ba med par bstan pa la nus</text></item>
<item><p>45a.7</p><section></section><text>pa med pa yin no/ /mi mthun pa'i phyogs la 'jug pa ma mthong du zin kyang ste/ gal te mi mthun pa'i phyogs la skyes bu'i phul du byung ba smra ba nyid la sogs pa 'jug pa ma mthong ba de ltar na yang gnod pa can med pas/ ldog pa la the tshom za ba'i rgyu'i phyir nus pa med</text></item>
<item><p>45b.1</p><section></section><text>pa yin no/ /gzhan yang de skad du brjod pa zhes bya ba dbang po las 'das pa'i don mthong ba'i skyes bu yod pa ma yin no zhes bya ba de skad du brjod pa rgyal dpog pa dag gi'o/ /rang nyid kyi tshig la zhes bya ba 'ga' zhig gis phul du byung ba dang ldan pa rgyal dpog pa la</text></item>
<item><p>45b.2</p><section></section><text>sogs pa las rig byed kyi don rtogs par 'gyur ro/ /zhes skyes bu'i phul du byung ba khas len pa'i tshig la'o/ /dbang po las 'das pa'i don shes pa'i skyes bu 'ga' zhig kyang yod pa ma yin no zhes bya ba'i rang gi tshig 'di dang 'gal bar byed pa ste gnod par</text></item>
<item><p>45b.3</p><section></section><text>byed do/ /skyes bu phul du byung ba dang ldan pa bsal bas rig byed kyi don rtogs pa mi srid pa'i phyir ro/ /de ltar na rig byed pa'i sgra ni kho bos 'di'i don dang / don min zhes bdag nyid rjod mi byed/ des na me la sbyin sreg ces bya ba la sogs pa'i sgra rnams kyis</text></item>
<item><p>45b.4</p><section></section><text>mngon par 'dod pa gang yin pa'i dpyod pa pa'i skyes bus don 'di brtags pa ste/ de yang yod pa ma yin no/ /gang gi phyir skyes bu de yang 'dod chags la sogs pa dang ldan pa de'i phyir brtags pa de tshad ma ma yin no/ /ci ste rig byed kyi don de rgyal dpog pa la sogs pa</text></item>
<item><p>45b.5</p><section></section><text>'ga' zhig kho nas rig byed nyid du brtags pa de gcig ste mngon par 'dod pa'i skyes bu'o/ /de nyid rig pa ni rig byed kyi don gyi de nyid shes pa'o/ /skyes bu gzhan min zhes bya ba'i khyad par gang gis byas/ dpyod pa pa'i 'di la rgyu cung zad kyang yod pa ma yin te/ skyes</text></item>
<item><p>45b.6</p><section></section><text>bu nyid du khyad par med pa'i phyir thams cad kyis rig pa'am 'ga' zhig gis kyang ma yin no zhes bya ba'i don to/ /ci ste skyes bu la sogs par mtshungs su zin kyang rgyal dpog pa la sogs pa thun mong ma yin pa'i nus pa dang ldan pa 'ga' zhig rig byed pa'i sgra rnams</text></item>
<item><p>45b.7</p><section></section><text>dbang po las 'das pa'i don dang lhan cig 'brel pa rig pa'i rgyu mtshan rtog pa de'i tshe de bzhin te/ rgyal dpog pa la sogs pa bzhin du'o/ /skyes bu nyid yin par mtshungs pa yin na yang ngo / /rnam pa 'gas kyang zhes bya ba ni rgyu mtshan med par ro/ /gzhan yang</text></item>
<item><p>46a.1</p><section></section><text>shes pa phul du byung ba dang ldan pa khyod ci shes can 'ga' mi 'dod/ rgyal dpog pa la sogs pa dang 'dra bar gzhan dag kyang shes pa dang ldan par 'gyur ro zhes bya ba'i don to/ /rig byed pa'i zhes bya ba la sogs pas 'chad par byed de/ rig</text></item>
<item><p>46a.2</p><section></section><text>byed pa'i sgra de dag bram ze khyod tshur shog kho bo'i don 'di khyed cag gis zung shig /gzhan ni ma yin no zhes de skad du rjod par mi byed na gang gis de dag las don rtogs par 'gyur/ 'ba' zhig ces bya ba ni nges par gzung ba ste/ mngon par gsal ba ma yin pa'i</text></item>
<item><p>46a.3</p><section></section><text>don gyi khyad par dang 'dra ba kho nas mnyan pa ste/ rna ba'i rnam par shes pa skyed par byed do/ /gang la mngon par gsal ba ma yin pa'i don gyi khyad par lhan cig 'dres shing 'brel pa yod pa zhes bya bar tshig rnam par sbyar ro/ /mi shes pa nyid kyi don dang 'brel pa can</text></item>
<item><p>46a.4</p><section></section><text>gyi sgra mnyan pa skyes pa de la skyes bu gcig bdag nyid can gyi don cung zad cig rang gi 'dod pa dang rjes su mthun pa brtags shing skyes bu gzhan gyis kyang don gzhan brtags pa de ltar na rig byed kyi don ma nges pa yin no/ /sgra rnams rang gi ngo bo nyid kyis don dang 'brel ba</text></item>
<item><p>46a.5</p><section></section><text>de bas na/ gcig la nges par 'gyur ba yin no zhe na/ sgra rnams kyi zhes bya ba la sogs pa smos te/ sgra rnams kyi rang bzhin so sor nges pa ni cung zhig kyang yod pa ma yin te zhes bya ba rang bzhin te/ ngo bo nyid kyi don dang 'brel pa ma yin no/ /gang gis don gcig tu brtag pa yod du zin kyang</text></item>
<item><p>46a.6</p><section></section><text>mngon par 'dod pa'i don gcig gi rjes su 'jug cing rjes su 'jug pa yin no/ /gzhan brtag par bya ba dag kyang ma yin te/ 'on kyang brda'i dbang gis don de dang de gzung ba na ste/ brjod par bya ba nyid du gzung ba na mthong bar 'gyur ro/ /rig byed pa'i sgra de dag kho</text></item>
<item><p>46a.7</p><section></section><text>na nyid du 'chad par byed pa yin la gzhan ni ma yin no zhes bya ba rigs pa ma yin no zhes bya bar sbyar ro/ /ci 'dra ba dag ce na don nges pa rig pa med pa can ma yin pa ste/ gang las don nges pa rig pa med pa zhes bya bar tshig rnam par sbyar ro/ /ci'i phyir zhe na/ lkog tu gyur pa</text></item>
<item><p>46b.1</p><section></section><text>goms pa'i phyir te/ mtho ris la sogs pa dbang po las 'das pa'i don yul nyid du bdag gir byas pa'i phyir ro/ /dbang po las 'das pa can gyi sgra'i don nges pa tshu rol mthong bas shes pa'i nus pa med pa de la/ 'dod chags la sogs pas bslad cing mi mkhas pa</text></item>
<item><p>46b.2</p><section></section><text>rgyal dpog pa'am ri khrod pa'i bdag 'ga' zhig sgra de dag 'di'i don 'di ni 'di nyid yin gyi gzhan ni ma yin no zhes de kho na nyid du 'chad do/ /rgyal dpog pa la sogs pa las khyad par med pa'i skyes bu gzhan dag ni de kho na nyid 'chad pa ma yin no zhes bya ba'i khyad par</text></item>
<item><p>46b.3</p><section></section><text>rnam par gzhag pa rigs pa ma yin te/ rigs pa dang ldan pa nyid ma yin pa'i phyir ro/ /ci ste ma bstan pa'i ngo bo 'ga' zhig las blo dang dbang po la sogs pa'i sgras goms pa phul du byung ba'i rgyu'i phyir/ rgyal dpog pa la sogs pa de nyid kyis rig byed kyi don rig pa yin</text></item>
<item><p>46b.4</p><section></section><text>gyi skyes bu tha mal pa gzhan gyis ni ma yin no zhes 'dod pa de'i tshe/ rgyal dpog pa la sogs pa gzhan de kho na nyid rig pa yin pa de'i dbang po las 'das pa'i shes pa'i khyad par te/ dbang po las 'das pa'i rig byed kyi de kho na nyid kyi shes pa 'di gang las yin/ rgyal</text></item>
<item><p>46b.5</p><section></section><text>dpog pa la sogs pa'i skyes bu dbang po las 'das pa rig pa yin pa ni bla ste/ rgyal dpog pa dang 'dra ba de bzhin du yul dang dus dang rang bzhin gyis bskal pa'i don dag mthong ba sangs rgyas pa mngon par 'dod pa'i skyes bu phul du byung ba gzhan dag kyang ci'i phyir med pa</text></item>
<item><p>46b.6</p><section></section><text>can mthong ba yin te gang gis spong bar byed par 'gyur/ dbang po las 'das pa'i don mthong ba de yang yod do zhes bya ba gal te mi 'dod na rgyal dpog pa la sogs pa mngon par 'dod pa dag kyang ma gyur cig snyam pa gang gi phyir de spong bar byed pa'i sgrub par byed pa ste/ </text></item>
<item><p>46b.7</p><section></section><text>sangs rgyas pa la sogs pas mngon par 'dod pa'i skyes bu'i phul du byung ba spong bar byed pa dpyod pa pas kun brtags pa'i skyes bu nyid la sogs pa'i sgrub par byed pa gang yin pa 'ga' zhig kyang rgyal dpog pa la sogs pa rig byed kyi don gyi rnam par rtog pa shes pa</text></item>
<item><p>47a.1</p><section></section><text>de dag ni mi dmigs shing yul du mi byed pa ma yin gyi 'on kyang yul du byed pa kho na yin no/ /de dag la yang skyes bu nyid la sogs pa dang ldan pa'i phyir ro/ /ci ste skyes bu nyid la sogs pa bsal nas rgyal dpog pa la sogs pa rig byed kyi</text></item>
<item><p>47a.2</p><section></section><text>don gyi de kho na nyid mthong bar 'dod pa de'i tshe ji ltar de'i tshe sgrub par byed pa yod na yang zhes bya ba dbang po las 'das pa'i skyes bu spong ba'i sgrub par byed pa skyes bu nyid la sogs pa yod na yang ngo / /dbang po las 'das pa'i rig byed kyi don rnam par 'byed pa'i mtshan nyid can</text></item>
<item><p>47a.3</p><section></section><text>'di'i khyad par rgyal dpog pa la sogs pa 'di'i yin par 'dod pa de ltar na khyed kyis mngon par 'dod pa'i skyes bu las skyes bu gzhan gyi yang dbang po las 'das pa'i don mthong bar 'gyur ba 'di ltar na/ rgyal dpog pa khyed cag gis mngon par zhen pa med par rigs pa ma yin no/ /</text></item>
<item><p>47a.4</p><section></section><text>dbang po las 'das pa'i don mthong ba'i phyir/ de rgyal dpog pa la sogs pas rig byed kyi don/ gang tshe gang tshig tshad ma yis/ /mi slu skyes bu de don rig yin par 'dod na'o/ /rgyal dpog pa la sogs pa'i rig byed kyi don rnam par 'byed pa na tshig tshad ma mi slu ba yin no zhes</text></item>
<item><p>47a.5</p><section></section><text>gzhan sems pa'o/ /shin tu zhes bya ba la sogs pa slob dpon gyi yin te/ lan 'di ni rigs pa ma yin no/ /ci'i phyir zhe na/ rig byed kyi don mtho ris la sogs pa shin tu lkog tu gyur pa la/ tshad ma srid pa yod pa ma yin te/ /de ltar ni zhes bya ba la sogs pas 'chad par</text></item>
<item><p>47a.6</p><section></section><text>byed de/ kho bos skyes bu tshad mar gyur pa'i rgyu'i phyir rgyal dpog pa la sogs pa 'ga' zhig rig byed 'chad pa la mngon par zhen pa ma yin no/ /'o na ci yin zhe na/ tshad ma gzhan gyis mi slu ba'i phyir bshad pa la mngon par zhen to/ /de nyid 'chad pa po zhes bya ba la sogs pas</text></item>
<item><p>47a.7</p><section></section><text>rnam par gsal bar byed de/ rig byed 'chad pa po mang po dag gi nang nas kyang rig byed 'chad par byed pa mngon sum la sogs pa ji skad du bshad pa'i don can gyi tshad ma ston par byed pa gang yin pa de 'dra ba de 'chad par byed pa yin par sems shing khas len gyi/ gzhan ni ma</text></item>
<item><p>47b.1</p><section></section><text>yin no zhes bya ba ni phyogs snga ma'o/ /de ni ma yin te zhes bya ba la sogs pas 'gog par byed de dbang po las 'das pa zhes bya ba la sogs pa la/ chos dang chos ma yin pa ma mthong ba la sogs pa ste/ chos dang chos ma yin pa la sogs pa'o/ /sogs pa'i sgras ni</text></item>
<item><p>47b.2</p><section></section><text>dbang po las 'das pa'i mtho ris la sogs pa bzung ste/ mngon sum la sogs pa'i tshad ma mi 'jug pa'i phyir ro/ /rig byed kyi don la 'ga' zhig tshig tshad mas mi slu ba can ma yin no/ /de'i phyir dbang po las 'das pa'i don la tshad ma gzhan 'jug pa med do/ /gang gi</text></item>
<item><p>47b.3</p><section></section><text>phyir de 'jug pa med pa nyid kyi phyir te/ shin tu lkog tu gyur pa la mngon sum la sogs pa'i tshad ma mi 'jug pa'i phyir ro/ /de rtogs par bya ba'i phyir ni dbang po las 'das pa de rtogs par bya ba'i phyir lung don du gnyer zhing nye bar tshol ba yin no/ /rnam pa gzhan du</text></item>
<item><p>47b.4</p><section></section><text>na zhes bya ba gal te lung gi rtogs pa'i don la tshad mas gzhan gyis mi slu ba nyid las don nges pa yin pa de'i tshe'o/ /de yod du zin kyang ste lung des rtogs pa'i don la gal te tshad ma gzhan 'jug pa med pa na lung yan gar ba las kyang don rtogs pa med pa'i phyir ro/ /yan</text></item>
<item><p>47b.5</p><section></section><text>gar ba las zhes bya ba ni lung ltos pa med pa'i phyir ro/ /de las zhes bya ba tshad ma gzhan las don rtogs pa'i phyir lung sgrub par byed pa nyid du mi 'gyur ro/ /tshad ma gzhan yod pa dang med pa nyid las don rtogs pa yod pa dang med pa yin pa'i phyir ro/ /de bas na lung rtogs pa</text></item>
<item><p>47b.6</p><section></section><text>don med pa yin no/ /gal te lung yang dbang po las 'das pa'i don rtogs pa'i grogs su 'gyur ba yod pa yin te/ 'di ltar mngon sum la sogs pa'i tshad ma gzhan lung la ltos pa med pa yan gar ba las kyang dbang po las 'das pa dag rtogs par mi 'gyur gyi/ 'on kyang</text></item>
<item><p>47b.7</p><section></section><text>lung dang bcas pa'i mngon sum la sogs pa'i 'jug pa yin no zhe na/ ji skad du brjod pa na shin tu lkog tu gyur pa'i don la yang mngon sum la sogs pa'i 'jug par 'dod pa ma yin nam/ de ji ltar na dbang po las 'das pa zhes bya ba mtho ris la sogs pa dang / mngon</text></item>
<item><p>48a.1</p><section></section><text>sum la sogs pa'i yul yang yin/ gal te mngon sum la sogs pa'i yul yin pa'i phyir shin tu lkog tu gyur pa ma yin zhing shin tu lkog tu gyur pa yin na de la mngon sum la sogs pa'i tshad ma mi 'jug go bya ba de nges pa yin no/ /de ltar shin tu</text></item>
<item><p>48a.2</p><section></section><text>lkog tu gyur ba'i don la 'ga' zhig gis/ tshig tshad mas mi slu ba can ma yin no/ /gal te 'dod pa ni 'gyur na shin tu lkog tu gyur pa'i don la mngon sum la sogs pa'i sgrub par byed pa po nyid ni ma yin gyi/ 'on kyang mngon sum la sogs pa des kyang rang gi yul te/ bdag nyid dang rjes su mthun pa'i</text></item>
<item><p>48a.3</p><section></section><text>yul yang lung la ltos nas sgrub par byed pa nyid yin no/ /de ltar na lung nyid gtso bo yin no zhes gzhan dag sems pa'o/ /du ba zhes bya ba ni grub pa'i mtha' smra ba'i yin te/ du ba la sogs pa'i rtags las me la sogs pa'i shes pa 'di la lung yod pa ma yin pas lung med pa can mi 'gyur na yang 'gyur</text></item>
<item><p>48a.4</p><section></section><text>ro/ /de bas na lung la ltos pa'i mngon sum la sogs pa rang gi lung la go bar byed pa ma yin no zhes bsam par bya'o/ /gal te zhes bya ba la sogs pa ni gzhan gyi yin te/ lung dpyod pa las dus phyis dbang po las 'das pa'i don la 'jug pa na mngon sum la sogs pa'i tshad ma gzhan lung gi</text></item>
<item><p>48a.5</p><section></section><text>yul la tshol ba ma yin na/ gang gis de bas na yan gar ba la rtogs pa'i lung sgrub par byed pa nyid du mi 'gyur ro zhes bya ba'i skyon 'dir 'gyur/ rtogs pa'i phyir lung yan gar ba nyid rang gi yul la sgrub par byed pa yin no zhes bsams pa'o/ /'on kyang lung dbang po las 'das pa'i don la 'jug pa de nyid</text></item>
<item><p>48a.6</p><section></section><text>ci 'di mi slu ba yin nam ma yin zhes mi shes so/ /des na lung gi 'jug pa dpyod pa la tshad ma gzhan btsal bar bya'o/ /gal te lung 'jug pa na mngon sum la sogs pa dang bcas par 'gyur ba de ni rang gi yul la tshad ma yin par bsam par bya'o snyam mo/ /rab tu sgrub pa la zhes bya ba la sogs pa ni lan</text></item>
<item><p>48a.7</p><section></section><text>yin no/ /dbang po las 'das pa'i don rab tu sgrub pa de'i tshe mngon sum la sogs pa 'di'i bdag nyid nus pa lung nye ba na ste/ lung yang yin la de yang yin pa ste nye zhing thag nye bar mngon sum la sogs pa'i phul du byung ba ci zhig gso bar byed na/ gang gis lung gi 'jug pa rab tu bsgrubs nas dbang po las</text></item>
<item><p>48b.1</p><section></section><text>'das pa'i don rtogs par 'gyur/ gal te dbang po la sogs pa las 'das pa'i don la yang mngon sum la sogs pa'i nus pa yin pa de bas na/ lung la ltos pa med par dbang po las 'das pa'i don bsgrub pa la lung ci zhig bya zhes bya ba'i tha tshig go/ /ci ste dbang po las 'das pa'i don la mngon</text></item>
<item><p>48b.2</p><section></section><text>sum la sogs pa nus pa med na ni nus pa med pa de nyid kyi phyir mngon sum la sogs pa lung 'jug tu zin kyang sgrub par byed pa nyid du mi 'gyur ro/ /ji ltar mtho ris la sogs pa dbang po las 'das pa mngon sum la sogs pas grub pa ma yin pa de ltar na dbang po las 'das pa'i don dang 'brel pa</text></item>
<item><p>48b.3</p><section></section><text>de yang de'i yul can zhes bya ba'i don lung gis 'jug pa dbang po las 'das par ji ltar mngon sum la sogs pa gzhan gyis grub pa yin te/ ma grub pa nyid yin na gang gis de'i don mngon sum la sogs pa tshol ba gang yin pa de ni cir yang mi rung ngo / /'chad pa po mang po dag yod na yang mngon sum</text></item>
<item><p>48b.4</p><section></section><text>la sogs pa'i tshad ma ston par byed pa gang yin pa de'i bshad pa gzung bar bya'o zhes brjod pa na lung gi mtshan nyid skyes bus ma byas pa nyid kyi phyir gzhan yang de bzhin du lung gi mtshan nyid skyes bus ma byas pa nyid kyi mtshan nyid du 'gyur ro/ /de nyid bstan pa'i phyir de ltar na zhes bya ba la sogs pa smos te/ skyes</text></item>
<item><p>48b.5</p><section></section><text>bu gang gi tshig ni tshad ma yis/ /mi slu ba can des byas tshig /skyes bu des legs par sbyar ba'i tshig go/ /de lung zhes thob/ tshig legs par sbyar ba de'i don tshad mas gzung ba nyid du bstan pa'o/ /lung gi mtshan nyid gzhan de dag 'di yin pa de ltar na lung gi mtshan nyid skyes bus byas pa ni don med pa yin par</text></item>
<item><p>48b.6</p><section></section><text>'gyur ro/ /lung smra ba zhes bya ba la sogs pas 'chad par byed de/ skyes bu'i tshig tshad mas mi slu ba can du brtags pa'i don gang yin pa dang cig shos kyis brtags pa'i don de dag lung smra ba mtshungs pa na yang ste/ lung gi sgo nas 'chad pa po dag gis mtshungs par gsal bar byas su zin nas kyang tshad ma'i</text></item>
<item><p>48b.7</p><section></section><text>stobs kyis lung gi tshad mas mi slu ba'i don la lar lung nyid yin par 'dod pa na'o/ /tshad mas mi slu ba me la sbyin sreg ces bya ba'i tshig lung gi mtshan nyid yin par 'gyur na/ skyes bus ma byas pa ste skyes bus byas pa ma yin pa ni lung gi mtshan nyid du 'gyur ba ma yin no zhes bya ba'i don to/ /ci'i phyir zhe na/ </text></item>
<item><p>49a.1</p><section></section><text>skyes bus ma byas pa mngon par 'dod pa ma yin pa skyes bus bstan pa'i don thams cad la mtshungs pa nyid yin na yang rtogs pa tshad mas gnod pa med pa'i rgyu'i phyir ro/ /don gang la slu ba med pa'i tshad ma gzhan khas len par byed pa de bas na lung de la rtogs par 'dod pa nyid kyi phyir</text></item>
<item><p>49a.2</p><section></section><text>zhes bya ba'i don to/ /de yod na ste skyes bu ma byas pa nyid du yod par mtshungs na yang gzhan du tshad ma gzhan gyis mi slu ba'i don la ni lung ni go bar byed pa nyid du mi 'dod pa nyid kyi phyir ro/ /gal te shin tu lkog tu gyur pa'i don la lung ni tshad ma gzhan gyis mi slu ba la ltos pa de'i tshe shin tu lkog tu gyur</text></item>
<item><p>49a.3</p><section></section><text>pa'i don la lung ltos pa med pa'i shes pa 'jug par 'dod pa de ltar na skyes bu'i phul du byung ba khas blangs par 'gyur ro zhes bstan pa'i phyir gzhan yang zhes bya ba la sogs pa smos te/ gal te shin tu lkog gyur don/ /mtho ris la sogs pa la lung med shes pa la yod na ni lung la ltos pa med pa'i shes</text></item>
<item><p>49a.4</p><section></section><text>pa yod na ste/ shes pa la lung med na zhes bya bar tshig rnam par sbyar ro/ /gang gi tshe de lta yin pa de'i tshe/ dbang po las 'das don rig 'ga'/ /de yod do zhes ni bdag nyid mngon 'gyur ro/ /gal te skyes bu rgyal dpog pa'am/ gzhan yang rig byed kyi don 'chad pa po lung la ltos pa med pa'i shes</text></item>
<item><p>49a.5</p><section></section><text>pa ji lta ba de lta bu nyid yin te/ phyin ci ma log pa lkog tu gyur ba'i don mtho ris la sogs pa'i shes pa 'dod pa de'i tshe dbang po las 'das pa'i don mthong ba rgyal dpog pa la sogs pa dang 'dra bar skyes bu gzhan yang yod do zhes 'dod par 'gyur ro/ /de ltar ni 'gyur na dbang po las 'das pa'i</text></item>
<item><p>49a.6</p><section></section><text>don mngon sum nyid kyis shes nas ston par byed pa de lta na de'i don rig pa rgyal dpog pa la sogs pa yin par ni mi 'dod kyi 'on kyang rjes su dpag pas yin pa de ltar na/ gang gis nyes pa 'dir 'gyur zhe na/ de ni ma yin te gal te dbang po las 'das pa'i don de ni mngon sum gyis mthong bar 'gyur</text></item>
<item><p>49a.7</p><section></section><text>ba de'i tshe de sngon du song ba can gyi rjes su dpag pa de la 'jug par 'gyur ro/ /ci'i phyir zhe na/ mngon sum sngon du song ba can gyi rjes su dpag pa la sogs pa'i tshad ma dag ni de mthong ba med pas/ dbang po las 'das pa de mngon sum gyis mthong ba med pa la mi srid pa'i phyir ro/ /mngon sum zhes bya ba la</text></item>
<item><p>49b.1</p><section></section><text>sogs bas da nyid gsal bar byed de/ dbang po las 'das pa'i don de dag la mngon sum 'jug pa med pa'i rgyu'i phyir/ mngon sum sngon du song ba can gyi tshad ma gzhan mi srid pa'i phyir/ de la dmigs pa ma yin pa rtogs par bya ba zhes bya ba ni mngon sum la sogs pas dmigs pa ma yin pa rtogs</text></item>
<item><p>49b.2</p><section></section><text>pa'i rten du gyur pa ma yin no/ /don gang mngon sum la sogs pa'i yul ma yin pa zhes bya ba'i don to/ /de rtogs par bya ba la ste nges par bya ba'i don du lung tshol bar byed do zhes bya ba khong nas dbyung ngo / /rjes su dpag pa la sogs pa tshad ma gzhan dbang po las 'das pa'i don de la 'jug</text></item>
<item><p>49b.3</p><section></section><text>pas/ dbang po las 'das pa'i yul can gyi mngon sum grub par byed cing rjes su 'dren par byed kyi mngon sum gyis 'jug pa med par tshad ma gzhan 'jug pa med pa'i phyir ro/ /gal te gtan tshigs kyis skyes bu'i phul du byung ba dag ste/ dbang po las 'das pa'i don dag mthong ba dpyod ba pa</text></item>
<item><p>49b.4</p><section></section><text>dag gis bzlog par mi 'gyur na bzlog pa yang yin no/ /de bas na dbang po las 'das pa'i don dag la tshad ma gzhan 'jug pa ma yin no/ /tshad ma gzhan 'jug pa med pa'i gtan tshigs de nyid kyi phyir lung rig byed mtho ris la sogs pa dbang po las 'das pa'i mtshan nyid can gyi don la don 'di nyid</text></item>
<item><p>49b.5</p><section></section><text>la sgra 'di 'jug go zhes bya ba'i 'jug pa gang yin pa ste nges pa med pa'i phyir/ rgyal dpog pa'am gzhan ri khrod pa la sogs pa skyes bu 'dis ni'o/ /gzhan gyi man ngag la ltos pa med par bdag nyid rig byed don rig min/ ci'i phyir zhe na/ gang gi phyir 'dod chags la sogs pa ldan pa'am ste/ </text></item>
<item><p>49b.6</p><section></section><text>'dod chags la sogs pa dang ldan pa dag ni mi shes pa'i rgyud nyid yin no/ /'o na gzhan gyi man ngag las rig go zhe na/ gzhan las zhes bya ba smos te/ rig byed kyi don gzhan las kyang rig pa ma yin te/ skyes bu gzhan de yang 'dod chags la sogs pa dang ldan pa nyid kyi phyir ro/ /rig byed bdag</text></item>
<item><p>49b.7</p><section></section><text>nyid kyis mngon par 'dod pa'i don khong du chud par byed pa yin no zhes bya ba log pa yin te/ gang gi phyir rig byed rig par byed pa min na'ang go bar byed pa ma yin na rig byed don ni gang las rtogs/ bdag nyid don gsal bar byed pa ma yin no/ /nyes pa'i zhes bya ba la sogs pas 'chad par byed de 'khrul pa</text></item>
<item><p>50a.1</p><section></section><text>ni rnam par bslad pa'o/ /nyes pa ni 'dod chags la sogs pa'o/ /nyes pas byas pa'i rnam par 'khrul pa ni nyes pa'i 'khrul pa'o/ /gang la nyes pa'i 'khrul pa las ma 'das pa zhes bya bar tshig rnam par sbyar ro/ /rig byed dbang po las 'das pa'i don gyi khyad par so</text></item>
<item><p>50a.2</p><section></section><text>sor nges pa de bdag nyid kyis 'di nyid 'di'i don yin gyi 'di ni ma yin no zhes rig pa ma yin no/ /'dod chags la sogs pa dang ldan pa'i skyes bu de dag la skyes bu gzhan gyi rig byed kyi don rig par byed pa ma yin te/ gzhan de la yang thal bar 'gyur ba mtshungs pa nyid kyi phyir te/ 'dod chags</text></item>
<item><p>50a.3</p><section></section><text>la sogs pa dang ldan pa nyid kyis de yang mi shes pa nyid kyi phyir ro zhes bya ba'i don to/ /bdag nyid mi shes pa yang gzhan la ston par nus pa ma yin te/ gang gi bdag nyid kyis lam shes pa med pa'i phyir ro/ /long bas drang bar 'gyur ba'i long bas lam rtogs par mi 'gyur ba lta bu'o/ /rig</text></item>
<item><p>50a.4</p><section></section><text>byed pa dag nyid kyang bstan pa la ltos pa med par rang gi don gsal bar byed pa ma yin no/ /ci'i phyir zhe na/ bstan pa don med par thal bar 'gyur ba'i phyir te/ rgyal dpog pa la sogs pas rig byed kyi don rnam par bshad pa la 'bras bu med pa nyid du thal bar 'gyur pa'i phyir ro/ /skyes bu thams</text></item>
<item><p>50a.5</p><section></section><text>cad kyis rig byed thos pa tsam gyis don rtogs par 'gyur zhes bya ba'i tha tshig go/ /de bas na rig byed don yongs su shes pa yod pa ma yin no/ /gang gi phyir de lta yin pa de bas na yongs su shes par byed pa'i don can ma yin pa'i rig byed ces bya ba'i sgra'i lhag ma ste/ spyi bo dang ya mgal gyi bar la sha</text></item>
<item><p>50a.6</p><section></section><text>lhag yod pa ni lhag ma zhes bya'o/ /de yang 'bras bu med pa de bzhin du rig byed kyi sgra yang yongs su shes par byed pa'i don can ma yin pa'i phyir/ 'bras bu med pa de ltar na lhag ma de dang 'dra bas lhag ma'o/ /'di ltar zhes bya ba ci don 'di yin nam 'on te 'di ma yin zhes the tshom yod pa'i phyir ro/ /</text></item>
<item><p>50a.7</p><section></section><text>de la mngon par bsal dad pa'i zug rngur gyur pa ni sdug bsngal gyi rgyu'o/ /de'i phyir rig byed khas len par byed pa can skyes bu de la sdug bsngal 'jog par byed do/ /ci 'dra zhig ce na/ yang dag par mthong ba ma yin pa'i rtsa ste rgyu des bcings pa'o/ /de nyid kyi phyir thugs rje che ba 'ga' zhig gis kyang bsal bar</text></item>
<item><p>50b.1</p><section></section><text>sems pas dbyung bar dga' ba zhes co 'dri bar byed pa'o/ /yongs su shes par byed pa'i don can nyid ma yin pa des/ mtho ris 'dod pas me la ni/ /sbyin sreg sbyin zhes thos pa las/ /zhes bya ba rig byed kyi sgra las so/ /khyi sha bza' zhes bya ba de don min 'on kyang mngon par 'dod pa'i</text></item>
<item><p>50b.2</p><section></section><text>don gzhan yin no zhes 'dir tshad ma gang cung zad tshad ma cung zad kyang yod pa ma yin no don zhes bya ba la sogs pas 'chad par byed pa la mtho ris 'dod pas me la sbyin sreg sbyin par bya'o/ /'o na zhes bya ba la sogs pa la ngag brjod pa nyid du mngon par 'dod pa'i don la la la yang nye ba dang skal ba dang</text></item>
<item><p>50b.3</p><section></section><text>bral ba ste/ dngos po'i 'brel pa btsal ba'i phyir gnyi ga med pa'o/ /de lta bur gyur pa'i ngag la 'byung ba'i khyad par te me la'o/ /ji ltar mngon par 'dod pa zhes bya ba la sogs pas sbyangs pa'i mar la sogs pa blugs par bya'o zhes bya ba 'di'i don yin la/ khyi'i sha bza' bar bya'o zhes bya ba</text></item>
<item><p>50b.4</p><section></section><text>'di don ma yin zhes bya ba'i khyad par ma yin no/ /ji skad du bshad pa 'di skyes bus byas pa lung yin pa thams cad la thal bar mtshungs pa ma yin nam/ de nyid bstan pa'i phyir/ lkog tu gyur pa zhes bya ba la sogs pa smos te/ tshig gang la lkog tu gyur pa ston pa po yod pa de la de skad ces bya'o/ /de</text></item>
<item><p>50b.5</p><section></section><text>dag gi bsam pa ji lta ba bzhin gyi don la zhes bya ba ltar ston pa po mngon par 'dod pa'i don la'o/ /ston pa po ma mthong ba can gyi skyes bu da ltar bdag gis rtogs par 'gyur zhing yang dag par rtogs par 'gyur ba'am/ 'on te bzlog pa ste ston pa po'i bsam pa las rnam par bzlog pa zhes bya ba'i</text></item>
<item><p>50b.6</p><section></section><text>nges pa med pa'i phyir/ thams cad la the tshom za ba yin no snyam du bsams pa'o/ /ma yin te zhes bya ba la sogs pas lan 'debs par byed de/ thams cad du thal bar 'gyur ba ma yin no/ /ci'i phyir zhe na/ 'chad pa po ste lung mdzad pa po'i dgongs pa gsal bar byed pas zhes bya ba thog mar</text></item>
<item><p>50b.7</p><section></section><text>gsal bar mdzad pa des dus der gnas pa'i nyan pa po dag la dgongs pa'i tshig 'di'i don ni 'di yin no zhes brjod par mdzad la/ nyan pa po de dag kyang gzhan dag la ston par byed cing de dag kyang gzhan dag la zhes bya ba'i rnam pa 'dis yang dag pa'i man ngag ste slob dpon gyi man ngag /rgyud pa srid pa'i</text></item>
<item><p>51a.1</p><section></section><text>phyir ro/ /dgongs pa brjod par byed pa'i mtshan nyid can gyi don 'di ni ston pa po med pa zhes bya ba rig byed pa'i sgra dag la yod pa ma yin te/ ston pa po 'ga' zhig kyang khas mi len pa'i phyir ro/ /'dis kyang skyes bus byas pa dag la ji ltar rab tu grags pa'i don yod pa ni gang gi</text></item>
<item><p>51a.2</p><section></section><text>phyir lung mdzad pa po 'jig rten gyis shes par bya ba'i dgongs pa can gyis gsungs pa yin gyi dgongs pa med pas ni ma yin no/ /'jig rten gyis shes par bya ba'i dgongs pa can te/ 'jig rten kho bos go bar bya'o snyam pa de lta bu'i dgongs pa can gyis gsungs pa na/ don gang la 'jig rten gyi</text></item>
<item><p>51a.3</p><section></section><text>brdar byas pa'i sgra de rab tu grags pa rjes su skyong zhing bsrung bar mdzad do/ /de lta ma yin na de'i bstan pa 'bras bu med par 'gyur ro/ /'jig rten gyi brda'i rjes su skyong ba de las kyang de'i don rtogs par 'gyur te/ skyes bus byas pa'i lung gi don grub par 'gyur ro/ /kyang gi sgras ni sngar bshad</text></item>
<item><p>51a.4</p><section></section><text>pa'i yang dag pa'i man ngag kyang srid pa'i phyir ro/ /skyes bus ma byas pa'i sgra dag gis ji skad du bshad pa'i rnam pas don grub par 'gyur ba ma yin no/ /ci'i phyir zhe na/ rig byed pa'i sgra de la skyes bu 'ga' smra bar 'dod pa med pa'i phyir te/ tshig gi rgyu brjod par 'dod pa'i phyir ro/ /de ltar re zhig</text></item>
<item><p>51a.5</p><section></section><text>yang dag pa'i man ngag la sogs pa yod pas lung skyes bus byas pa thams cad kyi don yongs su shes pa yod pa'i phyir/ thal bar 'gyur ba mtshungs pa yod pa ma yin no zhes bshad do/ /da ni rigs pa'i rjes su 'brangs nas lung gi mtshan nyid bzung nas gzhan yang zhes bya ba la sogs pa smos te/ </text></item>
<item><p>51a.6</p><section></section><text>rtog pa sngon du btang ba can gyi mkhas pa sangs rgyas pa rigs pa nyid de 'thad pa nyid rjes su skyong bar byed cing rjes su 'brangs nas dpyad pas khong du chud par bya ba dor ba la sogs pa la 'jug par 'gyur ro/ /dor bar bya ba rten dang bcas pa dor bar bya ba'i phyir dang / blang bar bya ba rten dang bcas pa blang bar bya ba'i</text></item>
<item><p>51a.7</p><section></section><text>phyir 'jug par 'gyur ro zhes bya ba'i don to/ /de la dor bar bya ba ni sdug bsngal lo/ /blang bar bya ba ni thar pa'o/ /de dag gi rten ni go rims bzhin du las dang nyon mongs pa dang de kho na nyid shes pa'o/ /de skad du sgra rnams ni don du ma can yin pa de bas na sangs rgyas pa dag gis rigs pa dang ldan pa'i skyes bu'i</text></item>
<item><p>51b.1</p><section></section><text>don la mkho ba nyid kyi don nges par byed cing gzhan gyis bstan pa tsam gyis ni de bas na skyon 'di med do zhes bstan par 'gyur ro/ /de nyid ni rab tu brjod pas ni ma yin no zhes bya ba smos te/ rgan rabs kyis rab tu brjod pa tsam gyis ni ma yin pa'i phyir thal bar mtshungs pa ma yin no/ /rigs pa rjes</text></item>
<item><p>51b.2</p><section></section><text>su skyong ba sngon du song ba can gyi lung la 'jug pa de yang skabs ji lta ba bzhin du phyis ston par 'gyur ro/ /mngon sum dang rjes su dpag pas rtogs par bya ba'i don ma yin pa shin tu lkog tu gyur pa yang lung las rtogs pa ma yin no/ /de la ji ltar na rigs pas rnam par dpyad nas don 'dzin pa de nyid la brgal</text></item>
<item><p>51b.3</p><section></section><text>ba'i phyir/ 'jig rten gyi zhes bya ba la sogs pa smos te/ 'jig rten gyi gnas pa la sogs pa zhes bya ba ni 'jig rten pa la sogs pa bkod pa la sogs te/ de la snod kyi 'jig rten gyi/ /gnas par 'dod pa'i 'og dag gi/ /rlung gi dkyil 'khor rngams su ni/ /sa ya drug 'bum grangs med do/ /zhes bya ba</text></item>
<item><p>51b.4</p><section></section><text>la sogs pa ji skad du bshad pa lta bu'o/ /sogs pa smos pa ni sbyin pa la sogs pa'i sems pa dag gi 'dod pa la sogs pa'i 'bras bu 'byin pa'o/ /yul dang rang bzhin la sogs pas bskal ba nyid kyi phyir rigs pa'i yul ma yin pa'i don la yang sangs rgyas pa khyed cag gis rtogs pa ma yin nam/ </text></item>
<item><p>51b.5</p><section></section><text>gang las she na skyes bu yid ches pa'i tshig las te/ gang gis mngon sum dang rjes su dpag pas rtogs par bya ba'i don la tshig mi slu ba can de'i tshig ni gnas gsum pa la yang bden pa'i don can nyid du nges pa yin no/ /de'i phyir skyes bu'i yid ches pa'i tshig las don rtogs par 'gyur ro/ /de ltar na rigs</text></item>
<item><p>51b.6</p><section></section><text>pa nyid rjes su spyod pa sngon du song ba can lung gi don la 'jug pa ma yin pa'i phyir thal bar 'gyur ba mtshungs pa nyid yin no snyam du sems so/ /ma yin te zhes bya ba la sogs pas lan 'debs par byed de/ shin tu lkog tu gyur pa'i don skyes bu'i tshig las rtogs pa ma yin no/ /ci'i phyir zhe na/ nges pa med</text></item>
<item><p>51b.7</p><section></section><text>pa'i phyir te/ de'i yul can gyi tshad ma med pas nges pa med pa'i phyir ro/ /mngon sum dang rjes su dpag pas rtogs par bya ba'i don slu ba med pa'i phyir shin tu lkog tu gyur pa'i don la yang de bzhin du nges pa yin no zhes bya ba yang log pa yin te/ gang gi phyir blang bar bya ba dang / dor bar bya ba'i don la lar tshad</text></item>
<item><p>52a.1</p><section></section><text>mas mi slu bas 'khrul pa med par mthong ba'i phyir/ des bstan pa gzhan rigs pa ma yin pa thams cad la yang de ltar 'gyur ba ste/ bden pa nyid du 'gyur ba ma yin no/ /ci'i phyir zhe na/ yul la lar skyes bu rnams mi slu bar mthong du zin kyang yul gzhan dag tu</text></item>
<item><p>52a.2</p><section></section><text>yang 'khrul pa mthong ba'i phyir ro/ /'dod par ni 'gyur na dbang po las 'das pa'i don dag la yang skyes bu'i phul du byung ba'i tshig gi 'jug pa ni de'i tshig 'jug pa nyid yin pa'i phyir/ mi slu ba can yin te/ tshad ma go bar bya ba'i yul la tshig 'jug pa bzhin no zhe na/ de'i phyir de'i 'jug pa zhes</text></item>
<item><p>52a.3</p><section></section><text>bya ba la sogs pa smos te/ skyes bu phul du byung ba de'i tshig gi 'jug pa mi slu ba dang khyab pa ma grub pa'i phyir ro/ /gang dang gang yid ches pa'i tshig gi 'jug pa mi slu ba can gyi khyab pa yod pa ma yin te/ bzlog pa gnod pa can gyi tshad ma med pa'i phyir ro/ /de'i phyir de ni tshad ma dang ldan pa ma yin no/ /</text></item>
<item><p>52a.4</p><section></section><text>khyed cag kyang / mngon sum dang ni rjes su dpag pa dang / /rnam pa gnyis kyis gnod pa med pa'ang / /zhes bya ba la sogs pas phyogs gcig gis mi slu ba ni lung gi mtshan nyid du 'dod pa ma yin nam zhe na/ de'i phyir lung gi zhes bya ba la sogs pa smos te/ tshad mas rtogs par bya ba'i dngos po la rtag</text></item>
<item><p>52a.5</p><section></section><text>tu mi slu bas de de las 'das pa yang mi slu ba can gyi tshig yin no zhes bya ba'i lung gi mtshan nyid 'di ni skabs min pa nyid du 'dod do/ /lung las 'jug pa na de ltar 'jug pa rigs pa ma yin no zhes bya ba ji skad du bshad pa'i lung de las dbang po las 'das pa'i don nges pa ma yin te/ de ni tshad ma nyid ma yin</text></item>
<item><p>52a.6</p><section></section><text>pa'i phyir ro/ /de bas na zhes bya ba de'i phyir lung tshad ma ma yin no zhes sngar bshad zin to/ /de bas na 'di ltar skyes bus ma byas pa'i sgra dag gi don shes pa slob dpon gyi yang dag pa'i man ngag las ma yin te/ ston pa po med pa'i phyir ro/ /rigs pa las ma yin te shin tu lkog tu gyur pa'i don la tshad</text></item>
<item><p>52a.7</p><section></section><text>ma mi 'jug pa'i phyir ro/ /'jig rten gyi las kyang don rtogs pa ma yin te 'jig rten gyis shes par bya ba'i phyir sbyor ba med pas na/ 'jig rten gyis byas pa'i brda'i rjes su 'brang bar mi rung ba'i phyir rig byed pa'i sgra de la don rtogs pa med pa nyid rigs pa dang ldan pa yin no/ /rig byed pa'i sgra de la yang</text></item>
<item><p>52b.1</p><section></section><text>gal te 'jig rten tshig rab grags te/ ji ltar me la sogs pa'i sgra sreg pa dang 'tshed pa la sogs pa'i nus pa'i 'jug pa zhes bya ba la sogs pa'i 'jig rten gyi tha snyad gang yin pa ste gal te 'jig rten gyi tshig rig byed kyi don rtogs pa'i rgyu yin no zhe na/ lan du de la zhes bya ba la sogs pa smos</text></item>
<item><p>52b.2</p><section></section><text>te/ 'dod chags la sogs pa dag dang ma rig pas zil gyis mnan pa'i 'jig rten de la sna tshogs don can sgra'i ste/ don gcig la so sor nges pa med pa'i phyir rig byed pa'i rtogs par 'gyur ba'i don gyi khyad par can dag gi'o/ /dbang po las 'das pa'i don mthong ba gang gis don 'di rnam par phye ba ste/ </text></item>
<item><p>52b.3</p><section></section><text>dbang po las 'das pa'i don 'di nyid yin gyi 'di ni ma yin no zhes rnam par dbye ba'o/ /dbang po las 'das pa'i don mthong gang ste/ skyes bu'o/ /rgyal dpog pa'am gzhan 'ga' zhig kyang bsam pa med pa sngon du song ba can gyi rig byed pa'i sgra dag ni don rnam par 'byed par 'gyur ro zhes bya ba gang yin pa de</text></item>
<item><p>52b.4</p><section></section><text>'dra ba yod pa ma yin no zhes bya bar dgongs so/ /skyes bus zhes bya ba la sogs pas 'chad par byed de/ skyes bus ma byas shing byas pa ma yin pa'i sgra dang don 'brel pa la 'jig rten gyi tha snyad 'di 'gyur ba ni ma yin no/ /'o na ci yin zhe na/ bsam pa rjod par byed pa'i mtshan nyid can gyi brda las yin no/ /</text></item>
<item><p>52b.5</p><section></section><text>ci dang 'dra bar zhe na/ bstan bcos byed pa la sogs pa ba ni ni la sogs pa rang nyid kyi brda las te/ brdar byas pa las so/ /de'i brda'i rjes su 'brangs pa'i ngang tshul can pa ni ni'i slob ma la sogs pa 'phel ba dang yon tan gyi ming can la sogs pa'i tha snyad bzhin no/ /ci'i phyir zhe na/ bstan bcos</text></item>
<item><p>52b.6</p><section></section><text>la ltos pa nyid kyi phyir ro/ /gal te 'jig rten pa'i tha snyad kyang ngo bo nyid kyis grub par 'gyur ba de'i tshe gzhan gyis bstan pa la ltos pa med pa yin na ltos pa yang yin no/ /de'i phyir skyes bus ma byas pa'i sgra don dang 'brel pa las ni ma yin gyi 'on kyang brda las byung ba nyid las yin no/ /brdar byas pa'i</text></item>
<item><p>52b.7</p><section></section><text>sgra las byung ba'i tha snyad las kyang rig byed kyi don rtogs par rigs pa yang ma yin te/ 'di ltar 'jig rten pa'i bstan pa las rig byed kyi don rtogs par khas blangs par 'gyur na de yang rigs pa ma yin no/ /gang gi phyir skyes bus ma byas pa'i rig byed pa'i sgra dang don gyi 'brel pa gzhan gyis bstan pa rigs pa</text></item>
<item><p>53a.1</p><section></section><text>ma yin no/ /ci'i phyir zhe na/ rig byed kyi don de ni skyes bu 'ga' zhig gis kyang mi shes pa'i phyir ro/ /rig byed kyi don mi shes pa yang dbang po las 'das pa nyid kyi phyir ro/ /ci ste dbang bo'i gzung bar bya ba nyid du rig byed kyi don dbang pos gzung bar bya bar khas len pa de'i tshe rig byed kyi</text></item>
<item><p>53a.2</p><section></section><text>don dbang pos gzung bar bya ba nyid khas len na bstan pa med par bdag nyid rig byed kyi don thams cad rtogs par thal bar 'gyur ba'i phyir ro/ /dper na gzugs la sogs pa dag dbang pos gzung ba nyid yin pa'i phyir bstan pa med par rtogs par 'gyur ba de dang 'dra'o/ /ci ste de lta yin na yang rig byed kyi</text></item>
<item><p>53a.3</p><section></section><text>don nges par bya ba'i phyir skyes bus bstan pa la ltos par 'gyur ba de'i tshe rig byed kyi don nges par bya ba'i phyir/ bstan pa la ltos pa yin na yang rig byed 'chad par byed pa po rang rgyud pa dag ces bya ba 'dod chags la sogs pas zil gyis mnan pas yang dag pa'i shes pa med pa'i phyir ji ltar 'dod pa bzhin du</text></item>
<item><p>53a.4</p><section></section><text>'jug pa dag gi de kho na nyid ji lta ba bzhin du bstan pas mi slu ba mi 'grub pa'i phyir te/ rig byed kyi don la yid brtan du med cing nges pa med do/ /mi shes pa'i ston pa na de kho na nyid ji lta ba bzhin du ston pa ma yin no// //tshad ma rnam 'grel gyi 'grel bshad/ bam po sum cu bdun pa/ gal te skyes bu rang gis</text></item>
<item><p>53a.5</p><section></section><text>'dod pas ston par byed pa yin gyi/ 'on kyang rig byed dang 'dra bar rig byed rnam par bshad pa dang skyes bus ma byas pa thog ma med pa'i man ngag brgyud pa'i mtshan nyid can gyi yang dag pa'i man ngag rgyun ma chad pa las 'ongs pa ji skad du bshad pa de las rig byed kyi don grub pa yin no zhe na/ lan du de yang</text></item>
<item><p>53a.6</p><section></section><text>zhes bya ba la sogs pa smos te/ rig byed rnam par 'chad pa de yang sgra'i bdag nyid can de sgra'i rang bzhin can yin na/ ji ltar na skyes bus ma byas pa'i rig byed rnam par 'chad pa 'di'i don rig pa yin zhes rig byed dang brgal zhing brtag pa mtshungs so/ /rig byed dang 'dra bar de'i rnam par bshad pa yang</text></item>
<item><p>53a.7</p><section></section><text>don ma nges pa can yin no/ /de bas na ji skad du rnam par bshad pa gang las rig byed kyi don nges pa yin no zhes dgongs so/ /re zhig skyes bus byas pa nyid kyi lung la skyon 'di yod pa ma yin te/ skyes bu de nyid kyis brdar byas shing tha snyad du byas pa'i sgra de nyid kyi don rwa las bzung bas zhes bya ba sgra 'di'i</text></item>
<item><p>53b.1</p><section></section><text>don 'di yin no zhes khyad par yongs su bzung bas kyang ngo / /mi rtogs pa ste skyes bu mi shes pa rtogs par byed pa de ltar na skyes bus byas pa'i sgra dag gis don rtogs shing khong du chud thabs yod pa yin gyi skyes bus ma byas pa'i sgra rnams ni ma yin no/ /de ltar na skyes bus ma byas pa'i sgra</text></item>
<item><p>53b.2</p><section></section><text>rnams ni ji ltar don 'di nyid 'dod chags la sogs pa dang ldan pas gzung bar bya ba yin no zhes de ltar byed pa ma yin no/ /rgyal dpog pa'am gzhan 'dod chags la sogs pa dang ldan pa dang 'ga' zhig kyang dbang po las 'das pa'i don la lar skyes bus ma byas pa'i sgra 'di'i 'brel pa nges</text></item>
<item><p>53b.3</p><section></section><text>pa shes par mi nus pa'i phyir de'i don de rig byed kyi don rtogs pa nyid med do/ /gzhan yang rig byed dang de'i bshad pa skyes bus ma byas pa yin pa yang bla ste/ de lta na yang 'dod chags la sogs pa dang ldan pa'i skyes bus bstan par bya ba la bstan par 'gyur na yang / da ltar yang yang dag</text></item>
<item><p>53b.4</p><section></section><text>pa'i man ngag 'jig pa med pa can nyid rjes su 'jug go zhes bya ba 'di la yang nges par byed pa'i tshad ma cung zad kyang yod pa ma yin gyi 'on kyang mna' la sogs pa la brten par bya'o/ /ci'i phyir zhe na/ skyes bus lung 'jig par byed pa gang gis rnam pa gzhan du rtsom pa ste/ sngar brtsams pa las</text></item>
<item><p>53b.5</p><section></section><text>log par rtsom pa mthong ba'i phyir ro zhes bya bar sbyar ro/ /skyes bu'i rnam pa gzhan du rtsom pa'i rgyu yang ci yin zhe na/ bdag gis rlom pas zhes bya ba la sogs pa smos te/ bdag gis rlom pas zhes bya ba bdag tu nga rgyal ba nyid kyis ji ltar grangs can 'jig par byed pa can dregs pas grangs can gyi</text></item>
<item><p>53b.6</p><section></section><text>grub pa'i mtha' rnam pa gzhan du rtsom pa byas pa lta bu'o/ /de'i bstan pa la sdang bas rnam pa gzhan du rtsom pa mthong ba'i phyir te/ dper na theg pa chen po la rnam par sdang bas theg pa chen po'i gzugs brnyan gyi mdo rtsom pa lta bu'o/ /der zhugs pa smra dbab pa'i phyir zhes bya ba bstan pa der zhugs</text></item>
<item><p>53b.7</p><section></section><text>pa'i skyes bu gang yin pa de tshar bcad pa'i phyir rnam pa gzhan du rtsom pa srid do/ /der zhugs pa ji ltar sma dbab pa nyid yin zhe na/ g.yon can zil gyis mnan pa de ste gang gi phyir 'di sma dbab par bya'o zhes g.yon can spyang po 'di zil gyis mnan pas so/ /rgyu gzhan 'ga' zhig gis te rdzas rnyed pa</text></item>
<item><p>54a.1</p><section></section><text>la sogs pa dag gis kyang ngo / /gzhan yang rig byed kyi don nges pa 'dir rig byed kyi smra ba khyod kyis rang gi tshig la rjes su chags pa'i rgyu'i phyir bdag nyid kyis khas blangs pa zhes bya ba bdag nyid kyis khas rjod par byed cing mdzes par byed pa de nges pa yin na/ gang gis na</text></item>
<item><p>54a.2</p><section></section><text>'dod chags la sogs pas dri ma can du byas pa'i skyes bu dag las rig byed kyi don nges pa don du gnyer bar byed/ de ltar na dpyod pa pa'i skyes bus byas pa'i tshig 'di tshad ma ma yin par khas blangs pa de 'dra ba ni 'dir skyes bu 'dod chags la sogs pa dag gis bslad cing rnam par 'phrul pa brdzun pa yang</text></item>
<item><p>54a.3</p><section></section><text>smra ba'i phyir skyes bu 'di'i tshig tshad ma ma yin no zhe'o/ /brdzun pa smra ba de nyid ni rig byed kyi don gyi yang dag pa'i man ngag khas len pa 'dir yang rgyal dpog pa la sogs pa dag gi phyogs su ltung ba'i blo dang bral bas rgyal dpog pa la sogs pa'i rig byed kyi don rnam par phye bar ji ltar ci yod dam med ces</text></item>
<item><p>54a.4</p><section></section><text>ci'i phyir dpyod par mi byed/ de ltar 'dod chags la sogs pa dang ldan pa'i skyes bus gzhung nye bar sbyar nas brdzun smra bar 'gyur ro/ /de ltar na 'dod chags dang ldan pa'i skyes bu rgyal dpog pa la sogs pa de nyid rig byed dam rig byed kyi don ston pa na/ 'dod chags la sogs pas 'khrul pa'i rgyu'i phyir</text></item>
<item><p>54a.5</p><section></section><text>rnam pa gzhan du yang ston par 'gyur ro zhes bya ba log pa'i don gyi dogs pa ldog pa ma yin no/ /dogs pa'i rgyu gzhan bstan pa'i phyir/ skyes bu zhes bya ba la sogs pa smos te/ skyes bu rgyal dpog pa la sogs pa 'ga' zhig gi nub pa las byung ba ste/ nub par gyur pa las dran zhing dran pa las yang dag par</text></item>
<item><p>54a.6</p><section></section><text>brtsams pas byung ba'i rig byed kyi yal ga gzhan dag yod pa thos pa yin no/ /de bas na de dag gis yang dag pa'i man ngag rgyun chad pa'i yal ga gzhan te de kho na nyid ji lta ba bzhin du nye bar bkod pa zhes bya ba la yid ches pa ci yod da ltar yang rig byed kyi yal ga gzhan cung zad 'don par byed pa can 'ga'</text></item>
<item><p>54a.7</p><section></section><text>zhig kyang mthong ngo ste/ nyung zhig 'don par byed pa pos sgro btags nas ston par byed pas ma yin no zhes bya ba la yid ches pa ci zhig yod/ ji ltar cung zad 'don par byed pa can dgyes par bya ba dang / rnam pa gzhan du srid pa can gyi yal ga gzhan mthong ba de bzhin du rgya cher 'don par byed pa can gzhan dag</text></item>
<item><p>54b.1</p><section></section><text>kyang mthong bar 'gyur ro/ /rgya cher 'don par byed pa de dag kyang dus 'ga' zhig gi tshe zhes bya ba 'das pa'i dus kyi tshe nub pa srid pa'i phyir te/ nyung zad 'don pa can yod pa srid pa'i phyir ro/ /de dag de'i tshe rgya cher 'don par byed pa can nyid ces nges par bya bar nus pa ma yin te/ tshad ma med pa'i phyir ro/ /</text></item>
<item><p>54b.2</p><section></section><text>'o na da ltar ji ltar rgya cher 'don par byed pa can de dag yod pa yin zhe na/ de'i phyir yang zhes bya ba la sogs pa smos te/ dus gzhan du yang skyes bu yid ches pa nyid du srid pa'i phyir shes pa ste tshad mas so/ /de las gzhan pa'i skyes bu yid ches par srid pa ma yin pa 'don par byed pa las</text></item>
<item><p>54b.3</p><section></section><text>bzlog pa 'don par byed pa por 'dod pa rab tu mang po khas blangs pa ste/ mang du khas blangs pa yod pa gang yin pa srid pa'i phyir nges pa med do/ /gzhan yang yal ga nyung zad du gyur pa dag rgya cher 'don par byed pa'i skyes bu gang yin pa de dag rgya chen por 'don par byed pa'i skyes bu de dag gi rnam pa</text></item>
<item><p>54b.4</p><section></section><text>gzhan du ston pa srid pa'i phyir ro/ /de ltar na nges pa ma yin no zhes bya bar dgongs so/ /rab tu 'don par byed pa po dag ci 'dra ba zhig ce na/ 'ga' zhig gi tshe 'don pa brjod pa ste 'don par byed pa gang dag gis 'don par yod pa las brjod pa'i 'don par byed pa yod pa de dag la de skad ces bya'o/ /</text></item>
<item><p>54b.5</p><section></section><text>dper na 'don pa brjed par gyur pa las rnam pa gzhan du yang rgyas par byed par 'gyur ro zhes bya ba'i don to/ /rgyu gang gis she na gzhan zhes bya ba la sogs pa smos te/ de la mngon par 'dod pa'i 'don par byed pa po gzhan dag gi 'don par byed pa de la che ba'i bdag nyid srid pa gang yin pa de nyams pa'i</text></item>
<item><p>54b.6</p><section></section><text>'jigs pa ste/ gal te bdag rnam pa gzhan du mi ston na/ de dag gis kho bo'i yid ches pa yod pa nyams par 'gyur ro zhes 'jigs pas so/ /sogs pa'i sgras ni sngar bshad pa'i bdag gis rlom pas zhes bya ba la sogs pa'i rgyus rnam pa gzhan du ston pa srid pa yin no/ /de dag gi rnam pa gzhan du</text></item>
<item><p>54b.7</p><section></section><text>rgyus par byed pa yin pa de lta na yang 'don par byed pas de ltar rtogs pa ma yin no zhe na/ de zhes bya ba la sogs pa smos te/ srid pa de'i shes pa las kyang de las tha dad pa dag ste yid ches pa po'i rtsom pa po'o/ /skyes bu la mngon par dad pa dag kyang dpyod pa med par rig byed 'don par byed pa rtogs pa'i</text></item>
<item><p>55a.1</p><section></section><text>phyir ro/ /gzhan yang dag pa'i man ngag yod pa ma yin no/ /skyes bu tshad mar gyur pa nyid kyis 'jug pa nyid sgrub pa'i phyir 'don par byed pa po zhes bya ba la sogs pa smos te/ 'don par byed pa po mang po dag gi nang nas skyes bu yid ches par srid pa las 'jig rten mang po'i rtogs</text></item>
<item><p>55a.2</p><section></section><text>pa ma mthong ba'i phyir ro/ /yid ches pa las 'ga' zhig gis rtogs pa yod pa ni bla ste/ de lta na yang de 'dra ba'i skyes bu de nyid mi slu ba yin no zhe na/ de'i phyir de las kyang zhes bya ba la sogs pa smos te/ skyes bu yid ches par srid pa de las kyang rnam pa 'ga' zhig gis te/ srid pa nyams pa'i</text></item>
<item><p>55a.3</p><section></section><text>'jigs pa la sogs pas 'khrul zhing slu ba srid pa'i phyir ro/ /gtan tshigs kyi don bstan pa'i phyir/ gzhan yang zhes bya ba la sogs pa smos te/ skyes bu yang de yin la 'chad par byed pa po yang yin pa zhes bya ba ni las 'dzin pa'o/ /nyung zad kyang yin la skyes bu 'chad par byed pa po yang</text></item>
<item><p>55a.4</p><section></section><text>yin pas na zhes bya ba yang las 'dzin pa nyid yin no/ /rig byed 'chad pa po'i skyes bu'i don rtogs pa de dag gi rgyud pa nyid rig byed kyi bshad pa 'di la dpyod pa pa khyed kyis kyang mnyan par bya ba yin no/ /de las te 'chad pa po nyung zad kyi nang nas rig byed pa 'di'i 'chad pa po rnam par sdang ba la sogs pa</text></item>
<item><p>55a.5</p><section></section><text>'ga' zhig gang yang rung bar 'gyur ro/ /'ga' zhig rig byed kyi bstan pa la sdang ba de rnam pa gzhan du yang ston par 'gyur ro/ /de bzhin du mi shes pa dang spyang po 'ga' zhig kyang de bzhin du rig byed rnam par 'chad pa la yid brten par bya ba ma yin no/ /gang gi phyir de lta yin pa de bas na skyes bus ma</text></item>
<item><p>55a.6</p><section></section><text>byas pa'i rig byed kyi bshad pa las rig byed kyi don grub pa ma yin te/ de'i bshad pa yang skyes bu tsam gyis shes pa'i don can nyid ma yin pa'i phyir ro/ /brda las byung ba ste brdar byas pa las byung pa'i 'jig rten gyi tha snyad las kyang rig byed kyi don grub pa ma yin te/ 'jig rten gyi 'dod chags la</text></item>
<item><p>55a.7</p><section></section><text>sogs pa'i rnam par 'tshe bas bslad pa nyid kyi phyir ro/ /rig byed kyi sgra ngo bo nyid kyis grub pa yin pas brda la ltos pa med pa yin pa ni sla ste/ 'di ltar brda las byung ba ma yin pa nyid du khas len par gyur pa na don sna tshogs can gyi sgra rnams kyi tha snyad mthong ba'i phyir ro/ /rig byed pa'i sgra thams cad</text></item>
<item><p>55b.1</p><section></section><text>yang de'i dogs pa mi ldog pa'i phyir ro zhes bya bar sbyar ro/ /don sna tshogs pa'i the tshom mi ldog pa'i phyir zhes bya ba'i don to/ /gal te 'jig rten pa dag gi don sna tshogs pa nyid yin gyi rig byed pa dag gi ni ma yin no/ /ma grub pa'i zhes bya ba la sogs pa la/ ma grub pa'i don can nam zhes bya ba</text></item>
<item><p>55b.2</p><section></section><text>sgra gang la ma grub pa'i don yod pa de ni ma grub pa'i don can gyi sgra'o/ /rig byed pa'i de 'ga' zhig gi de yang rgyal dpog pa'i la sogs pa gzhan gyis bshad pa rab tu bstan par bya ba yin no/ /de ltar na bshad pa mthong ba'i rgyus ci skyes bu rig byed pa'i don ji ltar gnas pa nyid ston par byed dam/ </text></item>
<item><p>55b.3</p><section></section><text>ci bzlog pa zhes bya ba'i dogs pa mi ldog pa'i phyir thams cad du don sna tshogs pa'i the tshom du 'gyur ro/ /rab tu ma grags pa zhes bya ba sgra gang las rab tu grags pa med pa de yang bshad pa mthong bas snga ma bzhin du de'i dogs pa mi ldog par thal bar 'gyur ba'i phyir ro/ /rig byed pa dag</text></item>
<item><p>55b.4</p><section></section><text>gis don gyi nges pa brjod par mi nus te/ 'di ltar 'jig rten pa dang rig byed pa'i sgra thams cad don ji lta ba bzhin du nges par sbyar ba na yang zhes bya ba ni/ zlos pa'i mi zad pa'i bsdu ba ste don gang dang gang la nges par sbyar zhing brdar byas pa de yod na yang rjes su mthun par don de dang de la brda ji lta ba</text></item>
<item><p>55b.5</p><section></section><text>bzhin du rtogs pa skyed pa'i phyir ro/ /gal te rig byed pa'i sgra mngon par 'dod pa'i don las gzhan du sbyar bas na/ don rtogs pa skyed par mi 'gyur ba de'i tshe don gcig pa can nyid du 'gyur na de yang yod pa ma yin te 'dod pa'i don la rnam pa gzhan du rtogs pa dang mi 'dod pa'i don la rnam pa gzhan du zhes bya ba</text></item>
<item><p>55b.6</p><section></section><text>yod pa ma yin no/ /gang gi phyir 'dod pa dang mi 'dod pa dag la nye ba dang bskal ba med pas shes pa skyed pa khyad par med pa'i phyir/ de bas na don thams cad la rig par byed pa'i sgra khyad par med pa dag ni gang gis don gcig yin khyad par ji lta bu dang ldan pa cig ce na/ lkog tu gyur pa dang 'brel ba can te/ </text></item>
<item><p>55b.7</p><section></section><text>gang la dbang po las 'das pa'i sgra dang lhan cig 'brel te ldan pa yod pa de la de skad ces pa'o/ /dbang po las 'das pa can dang 'brel ba can gyi zhes bya ba'i don to/ /lkog tu gyur pa mthong ba ma yin pa'i skyes bu tha mal pa la su zhig rnam par 'byed par 'gyur zhes bya ba tha dad par byed par 'gyur te/ 'ga' zhig</text></item>
<item><p>56a.1</p><section></section><text>kyang med cing gang gis 'jig rten gyi tha snyad las rtogs par 'gyur/ gzhan yang dpyod pa pa bdag nyid kyang rig byed pa'i sgra thams cad la grags pa'i rjes su 'brang bar mi byed na/ gang gis ni 'jig rten gyi tshig grags pa las rig byed kyi tshig gi don rtogs par 'gyur/ ji ltar</text></item>
<item><p>56a.2</p><section></section><text>rjes su skyong bar byed pa ma yin zhe na/ 'di ltar rig byed kyi tshig 'di nyid kyis brjod par 'gyur ba na ste bshad par 'gyur ba na'o/ /grags min don brjod pa ste rab tu grags pa ma yin pa'i don brjod pa na'o/ /mtho ris dang lha mo la sogs sgra mthong ngo / /mtho ris kyi sgra dang lha mo'i sgra'o/ /sogs</text></item>
<item><p>56a.3</p><section></section><text>pa'i sgras ni dga' ba'i tshal la sogs pa'i sgra'o/ /de ltar na mi las phul du byung ba'i skyes bu'i khyad par gang yin pa de dag gi gnas te rten no/ /mi las 'das pa'i bde ba ni mi las khyad par du 'phags pa'o/ /mi las 'das pa'i bde ba de'i rten ni gzhi'o/ /gang la nye bar mkho ba ste longs</text></item>
<item><p>56a.4</p><section></section><text>spyod kyi dngos po yod pa de ni nye bar mkho ba rnam pa sna tshogs pa can te/ mtho ris yin zhes 'jig rten brjod do/ /der gnas pa ste mtho ris na gnas pa'i lha'i bu mo la lha mo zhes 'jig rten na rab tu brjod do/ /'jig rten gyi rab tu brjod pa de la rten pa med par mi dag gi nang na khyad par du 'phags pa mtho</text></item>
<item><p>56a.5</p><section></section><text>ris yin no/ /lha mo ni gtsub shing ngam snod yin no zhes bya ba la sogs pas 'jig rten la rab tu grags pa'i don las don gzhan nyid la rnam par rtog par byed pa na'o/ /rgyal dpog pa la sogs pa 'di me la sbyin sreg ces bya ba la sogs pa'i sgra gzhan dag gi don nges pa la ji ltar rab tu grags pa tshad</text></item>
<item><p>56a.6</p><section></section><text>mar 'gyur te tshad mar mi 'gyur ro/ /me la sbyin sreg ces bya ba la sogs pa'i sgra dag rab tu grags pa ma yin pa nyid kyi don gyi rnam par rtog pa ci'i phyir mi byed ces bya ba'i tha tshig go/ /de la gal te me la sbyin sreg ces bya ba la sogs pa'i sgra dag la 'jig rten la rab tu grags pa'i don gyi rtog pa 'gal ba</text></item>
<item><p>56a.7</p><section></section><text>med pa'i phyir grags pa'i don nyid khas len gyi mtho ris dang lha mo la sogs pa'i sgra dag gis rab tu grags pa'i don khas len pa na tshad ma dang 'gal ba'i phyir grags pa ni khas mi len no snyam du gzhan dag sems so/ /ma yin te zhes bya ba la sogs pa ni grub pa'i mtha' smra ba yin te/ bstan ma thag pa 'di ni</text></item>
<item><p>56b.1</p><section></section><text>rigs pa ma yin te gang gi phyir mtho ris dang lha mo la sogs pa'i sgra dag 'jig rten la rab tu grags pa dbang po las 'das pa'i don yin par khas len pa 'di la yang tshad ma dang 'gal bar ma grub pa'i phyir ro/ /'di la mngon sum dang rjes su dpag pa'i gnod pa can gyi tshad ma yod pa ma yin no/ /</text></item>
<item><p>56b.2</p><section></section><text>gzhan dag la yang zhes bya ba me la sbyin sreg la sogs pa'i sgra dag la yang 'jig rten gyi rab tu grags pa'i don gyi rtog pa la 'gal ba med pa rtogs par dka' ba nyid kyi phyir te/ gnod pa can gyi tshad ma med par shes pa dka' ba nyid kyi phyir ro/ /de nyid sgrub par byed pa ni me la zhes bya ba la sogs pa</text></item>
<item><p>56b.3</p><section></section><text>smos te/ ji ltar rab tu grags pa'i me la sbyin sreg las mtho ris thob pa 'gal du zin kyang blo dman pa'i phyir rgyal dpog pa la sogs pa 'dis shes par mi 'gyur yang 'ga' zhig gi tshe the tshom za bar 'gyur ro/ /gzhan yang 'gal ba dang 'gal ba med pa dag ni gzhan nyid ma yin no/ 'o na ci</text></item>
<item><p>56b.4</p><section></section><text>yin zhe na/ gnod pa can dang sgrub par byed pa'i tshad ma 'jug pa ste/ ji skad du bshad pa'i mi dmigs pa zhes bya ba gnod pa can gyi tshad ma'i 'jug pa ni 'gal ba yin no/ /mngon sum dang rjes su dpag pa sgrub par byed pa'i tshad ma 'jug pa ni 'gal ba med pa yin no/ /'gal ba dang 'gal ba med</text></item>
<item><p>56b.5</p><section></section><text>pa'i rang bzhin can gnod pa can dang sgrub par byed pa'i tshad ma 'jug pa de dag kyang lkog tu gyur pa'i dbang po las 'das pa'i dngos po la mngon par 'dod pa ma yin te/ yul la sogs pas bskal ba'i mtho ris la sogs pa dag la gnod pa can dang sgrub par byed pa'i tshad ma 'jug pa ma yin no/ /gang gi</text></item>
<item><p>56b.6</p><section></section><text>tshe de lta de bas na ji ltar na de'i dbang gis te 'gal ba dang mi 'gal ba'i dbang gis rig byed pa dag gi don rtogs pa yin te/ gang la 'gal ba de la rab tu ma grags pa'i don gyi rtogs pa dang gang la mi 'gal ba de la rab tu grags pa'i don gyi rtogs pa yin no zhes bya ba'i rtogs pa ma yin no zhes bya ba'i</text></item>
<item><p>56b.7</p><section></section><text>don to/ /ci ste sgrub par byed pa'i tshad ma 'jug pa'i dbang po las 'das pa'i don la 'gal ba yod pa ma yin gyi/ lung gi ming can me la sbyin sreg la sogs pa'i tshig 'jig rten la rab tu grags pa'i don gyi rjod par byed pa nyid du 'jug pa 'gal ba med pa de'i phyir skyon 'di yod pa ma yin no zhe na/ de'i</text></item>
<item><p>57a.1</p><section></section><text>phyir tshig ces bya ba la sogs pa smos te/ me la sbyin sreg la sogs pa'i tshig brjod par bya ba'i don la 'jug pa'i phyir 'gal ba med pa ma yin no/ /ci'i phyir zhe na/ mtho ris dang lha mo la sogs pa 'jig rten la rab tu grags pa'i don gzhan dag la yang mtho ris la sogs pa'i tshig</text></item>
<item><p>57a.2</p><section></section><text>'jug pa'i phyir 'gal ba med par thal bar 'gyur ba'i phyir ro/ /de ltar na mtho ris dang lha mo la sogs pa'i sgra dag gnas dang lha'i bu mo'i khyad par la sogs pa dag la 'jug pa 'jig rten na mthong ngo / /de bas na khyad par med pa'i phyir gnyi ga la rab tu grags pa'i don yongs su gzung ba'am</text></item>
<item><p>57a.3</p><section></section><text>gcig la yang mi 'gyur ro/ /gzhan yang rig byed ces bya ba'i lung skyes bus ma byas pa yin la/ de yang don rang bdag nyid rab tu gsal bar byed pa ma yin pa'i phyir de bstan pa la ltos pa med par don mi rtogs kyi/ 'on kyang lung de ni 'jig rten gyi grags pa las don grub par khas len pa yin no/ /</text></item>
<item><p>57a.4</p><section></section><text>gang gi tshe de lta yin pa de'i tshe 'jig rten la rab tu grags pa kho na thams cad la nges par 'gyur na 'jig rten la rab tu grags par khas len pa de la yang 'gal bar dpyod pa byed pa na/ lung thams cad ni yid brtan du med par 'gyur te/ dbang po las 'das pa'i don la 'gal ba dang 'gal ba med pa dag ni</text></item>
<item><p>57a.5</p><section></section><text>nges par mi nus pa nyid kyi phyir ro/ /yid brtan du mi rung ba nyid sgrub pa'i phyir te yod du zin kyang zhes bya ba la sogs pa smos te/ skyes bus ma byas pa'i lung de yod du zin kyang mtho ris la sogs pa'i sgra dag ni 'jig rten la rab tu grags pa'i don yin la mtho ris la sogs pa'i 'jig rten la rab tu grags</text></item>
<item><p>57a.6</p><section></section><text>pa'i don de ni de bzhin du ma yin pa'i ngo bo yin pa'i phyir zhes bya ba de las bzlog pa rab tu grags pa ma yin pa nyid kyi rtogs pa yin pa'i phyir ro/ /phyin ci log gi rtog pa'i rgyu yang tshad ma mi 'jug pa zhes bya ba smos te/ mtho ris la sogs pa'i 'jig rten la rab tu grags pa'i don gyi rtogs pa la tshad ma</text></item>
<item><p>57a.7</p><section></section><text>mi 'jug go/ /de ltar na gzhan dag kyang me la sbyin sreg la sogs pa'i sgra ni ci 'di 'jig rten la rab tu grags pa'i don nyid dam/ ci mtho ris la sogs pa'i sgra dang 'dra bar gzhan nyid yin no zhes bya bar dogs par bya ba nyid yin pa'i phyir/ 'jig rten la rab tu grags pa'i don 'dzin pa 'di la yang tshad ma</text></item>
<item><p>57b.1</p><section></section><text>'jug pa med do/ /mtho ris la zhes bya ba la sogs pa ni gzhan gyi yin te/ /me la sbyin sreg sbyin par bya'o zhes bya ba 'di la yang khyi'i sha bza' ba'i brjod pa smra ba de'i rnam par rtog par 'gyur ba ni gnas te zhes bya ba bshad pa gang yin pa'i skyon der mi 'gyur ro/ /ci'i phyir zhe na/ rig byed kyi</text></item>
<item><p>57b.2</p><section></section><text>yul gzhan du de ltar zhes bya ba 'byung ba'i khyad par la mar la sogs pa'i blugs pa zhes bya ba de ltar me la sbyin sreg la sogs pa'i ngag ni bshad cing bstan pa'i phyir ro/ /ma yin te zhes bya ba la sogs pa ni grub pa'i mtha' smra ba yin te/ lan 'di rung ba ma yin te/ yul gzhan gnas pa'i</text></item>
<item><p>57b.3</p><section></section><text>ngag de'i yongs su shes pa med pa'i phyir ro/ /de bas na yul gzhan dag tu ste bshad par gyur pa dag tu yang de lta bu'i don gyi rnam par rtog pa ni zhes bya ba ni khyi'i sha za ba zhes bya ba'i rtog pa ni bzlog pa med pa nyid kyi phyir ro/ /gal te zhes bya ba la sogs pa ni 'di nyid kyi gzhung 'dzugs par</text></item>
<item><p>57b.4</p><section></section><text>byed pa'o/ /gal te skyes bus ma byas pa'i rig byed kyi sgra'i phung po 'di phyogs gzhan dag la lar don rtogs pa can du gyur pa de'i tshe/ yul gzhan don rtogs pa de las don lhag ma rtogs par 'gyur ro/ /gang gi tshe rig byed kyi sgra de dag gi phal cher yongs su shes pa can nyid ma yin pas</text></item>
<item><p>57b.5</p><section></section><text>thams cad long ba nyid yin pa'i phyir skyes bus ji ltar 'dod pa bzhin du byed cing 'chad par byed do/ /gang gi phyir de lta yin pa de'i phyir/ de 'dra'i sgra gzhan dag la ni zhes bya ba me la sbyin sreg sbyin par bya'o zhes bya ba la sogs pa ngag dag gis bshad par gyur pa dag la de 'dra ba'i rnam rtog nyid du 'gyur</text></item>
<item><p>57b.6</p><section></section><text>ro/ /ci 'dra ba zhig ce na/ mtho ris 'dod pas zhes bya ba la sogs pa smos te/ mtho ris 'dod pas me la sbyin sreg sbyin par bya'o zhes bya ba'i ngag 'di rtog pas byas pa ci 'dra ba ste/ phyogs gzhan dag la yang khyi sha za ba'i rnam par rtog pa nyid du 'gyur ro zhes bya ba'i don to/ /gzhan yang grags pa</text></item>
<item><p>57b.7</p><section></section><text>dag kyang gzhan cung zad kyang ma yin no/ /'o na ci yin zhe na mi rnams kyi tshig yin no/ /khyod rab tu brjod pa ste tshad mar mi 'dod na ste/ skyes bu thams cad 'dod chags la sogs pas bsad pa nyid kyi phyir ro/ /'jig rten gyi tshig tshad ma ma yin pa nyid du sngar rnam par gzhag pa de las yang don rtogs</text></item>
<item><p>58a.1</p><section></section><text>pa zhes bya ba rig byed kyi ngag rtogs pa'o/ /cig car sdang 'dod des ni ci zhig bya ste/ dngos po gang tshad ma nyid du gyur pas sdang ba dang de nyid rtogs par byed pa'i rgyu nyid du yang 'dod cing mngon par 'dod pa zhes bya ba phan tshun 'gal ba yin no/ /skye bo'i zhes bya</text></item>
<item><p>58a.2</p><section></section><text>ba la sogs pas 'chad par byed de/ skye bo'i rab tu brjod pa las gzhan du rab tu grags pa zhes bya ba gzhan ni med kyi 'on kyang skye bo'i rab tu brjod pa kho na rab tu grags pa yin no/ /skye bo'i de dag thams cad ji lta ba de lta bu can gyi tshig can du bsam par bya ba ma yin pa ste/ ji lta ba de lta bu can te</text></item>
<item><p>58a.3</p><section></section><text>phyin ci ma log pa nyid tshig gang la yod pa de ni ji lta ba de lta bu can gyi tshig go/ /ji lta ba de lta bu can tshig gang dag la ji lta ba de lta bu can gyi tshig yod pa zhes bya ba ni 'bru mang po pa'i snying po can gyi 'bru mang po pa'o/ /ci'i phyir zhe na/ 'dod chags la sogs pa dang ma rig pa dang ldan pa</text></item>
<item><p>58a.4</p><section></section><text>nyid kyi phyir te/ 'dod chags la sogs pas khyab pa nyid kyi phyir ro/ /de bas na zhes bya ba de'i phyir de dag gi rab tu brjod pa ni tshad ma ma yin no/ /skye bo mang po nyid kyis de'i tshig tshad ma ma yin no zhes bya ba yang log pa yin no/ /gang gi phyir skye bo mang po dag gi nang na skyes bu 'ga'</text></item>
<item><p>58a.5</p><section></section><text>zhig kyang yang dag pa'i 'jug pa med pa yin na 'jig rten phal cher don dang ldan par 'gyur ba ste dgos pa dang ldan par 'gyur ba ma yin no/ /ci dang 'dra bar zhe na/ par sig pa ma bag mar len pa'i spyod pa bzhin te/ ji ltar par sig pa phal cher ma la 'khrig pa spyod par byed na yang de la phal cher spyod</text></item>
<item><p>58a.6</p><section></section><text>pa'i phyir rigs pa nyid ma yin pa de bzhin du mang du zin kyang 'dod chags la sogs pa dang ldan pa dag gi tshig dbang po las 'das pa'i don la tshad ma nyid ma yin no zhes bya ba'i don to/ /de lta bu'i rnam pa can gyi skyes bu de dag nyid kyi tshig las kyang lkog tu gyur pa'i me la sbyin sreg la sogs pa'i</text></item>
<item><p>58a.7</p><section></section><text>sgras brjod par bya ba'i don rtogs pa de ltar na ji ltar na de bzhin du gcig la cig car sdang bar bya ba dang 'dod par bya ba yin par rigs/ ci ste me la sbyin sreg la sogs pa'i sgra'i don gang 'jig rten la grags pa las rgal ba ste bor nas so/ /de las don gzhan khyi'i sha za ba la sogs pa'i rtog pa'i rgyu</text></item>
<item><p>58b.1</p><section></section><text>med pa nyid yin te/ byed rgyu med pa nyid yin no/ /de bas na rab tu grags pa nyid gzung bar bya ba yin no zhe na/ de yang rigs pa ma yin te/ gang gi phyir rab grags tshad ma nyid min phyir/ /grags pa de 'dzin pa la rgyu zhig yod de cung zhig kyang yod pa ma yin no/ /grags pa yang 'dzin pa ma yin no/ /don no</text></item>
<item><p>58b.2</p><section></section><text>zhes bya ba'i don to/ /gal te zhes bya ba la sogs pas phyogs snga ma 'chad par byed de/ don dang phrad pa bzlog cing dor nas rab tu grags pa ma yin pa'i don gzhan la 'jug pa yon tan dang skyon mthong ba yod na rigs pa yin no/ /gal te don dang phrad pa na skyon mthong ba dang ma phrad pa na</text></item>
<item><p>58b.3</p><section></section><text>yon tan mthong bar 'gyur ba de'i tshe rab tu grags pa ma yin pa'i don gyi rtogs pa rigs kyi de lta ma yin na ma yin no zhes bya ba'i don to/ /me la sbyin sreg la sogs pa'i sgra dag ni rab tu grags pa'i don la skyon mthong ba de'am/ rab tu grags pa ma yin pa la yon tan mthong ba yod pa ma yin no/ /</text></item>
<item><p>58b.4</p><section></section><text>de bas na rab tu grags pa'i rjes su 'gro ba yin no zhe na/ ma yin te zhes bya ba la sogs pas 'gog par byed do/ /de yang phyogs phyi ma rnam par 'grel bar byed do/ /de ltar ni ma yin no/ /ci'i phyir zhe na/ phrad pa ni tshad ma 'jug pa'i mtshan nyid yin pa'i phyir te/ sgrub par byed pa'i tshad ma 'jug pa</text></item>
<item><p>58b.5</p><section></section><text>de ni phrad pa yin no/ /gal te 'di ltar 'di'i don de rigs pa thob par 'gyur ba de la tshad ma'i 'jug pas rab tu grags pa'i tshad mar gyur pa de'i tshe rab tu grags pa'i don de rigs pas thob pa yin par 'gyur ro/ /de bas na rab tu grags pa de dpyod pa pa'i tshad ma nyid ma yin pa de'i sgo nas te/ rab tu grags</text></item>
<item><p>58b.6</p><section></section><text>pa'i sgo nas me la sbyin sreg la sogs pa'i sgra'i brjod par bya ba'i don rtogs pa gang yin pa de gzung ba gang yin pa de cir yang mi rung ste tshad ma nyid ma yin pa'i phyir ro/ /ji ltar rnam pa 'ga' zhig gis gzung ba zhes bya ba'i don to/ /de bas na me la sbyin sreg la sogs pa'i sgra 'jig rten la rab tu grags</text></item>
<item><p>58b.7</p><section></section><text>pa'i don ni rigs pas thob par 'gyur ba ma yin te/ tshad ma can nyid ma yin pa'i phyir de rigs pa las 'das pa'i kho bo cag gis me la sbyin sreg la sogs pa'i sgra dag gis 'jig rten la rab tu grags pa'i don thob pa 'gog par byed do/ /de bas na 'jig rten la rab tu grags pa'i don thob pa bkag pa'i rigs</text></item>
<item><p>59a.1</p><section></section><text>pa nyid kyi rgyu'i phyir/ me la sbyin sreg la sogs pa'i sgra dag gi don 'dod pas brtag par bya ba yin no/ /de la me la sbyin sreg la sogs pa'i sgra'i don sreg par byed pa'i rdzas la sogs pa'i mtshan nyid can dpyod pa pa rang gis kun du brtags pa gang yin pa dang / gzhan gyis khyi sha za</text></item>
<item><p>59a.2</p><section></section><text>ba'i mtshan nyid kun du brtags pa gang yin pa de dag ni rang dang gzhan gyi rnam par rtog pa'o/ /rnam pa gnyi ga'i yang zhes bya ba gal te rab tu grags pa rjes su skyong ba'am 'on te rjes su mi skyong ba de lta na yang tshad ma med pa'i phyir 'dod pas yongs su bzung ba na 'jug pa mtshungs pa'i phyir rab tu grags pa'i</text></item>
<item><p>59a.3</p><section></section><text>rjes su byed pa ci zhig yod na/ gang gis rab tu grags pa las don gyis rtog par byed/ gzhan yang grags pa nyid kyis sgra'i don gyi ste/ sgra thams cad kyi don 'di sna tshogs pa'i don can nyid du nges pa dogs pa skyed pa ni'o/ /ci'i phyir zhe na/ gang gi phyir rab tu grags pa de la me la sogs pa'i sgra</text></item>
<item><p>59a.4</p><section></section><text>rnams don sna tshogs 'jug pa can nyid mthong ngo / /sgra rnams ni zhes bya ba la sogs pas 'chad par byed de/ rig byed kyi sgra rnams ni rab tu grags pa las don gcig tu nges pa ma yin no/ /rab tu grags pa de nyid las dogs pa skye ba'i phyir ro/ /de ltar 'jig rten la me la sogs pa'i sgra ni</text></item>
<item><p>59a.5</p><section></section><text>don sna tshogs pa can du snang ngo / /don sna tshogs pa can du mthong ba de yang 'jig rten gyi brjod pa yin la 'jig rten gyi brjod pa yang grags pa yin no/ /'jig rten gyi brjod pa yin pa de nyid kyi phyir don sna tshogs can nyid yin pa'i phyir 'jig rten gyi brjod pa de las rig byed pa'i sgra rnams kyi don gyi nges</text></item>
<item><p>59a.6</p><section></section><text>par rigs pa ma yin no/ /don nges pa med pa can nyid bstan pa'i phyir/ nges byed ces bya ba la sogs pa smos te/ sna tshogs nus can sgra rang nyid de don sna tshogs bstan par rung ba'i sgra'i rang bzhin nyid do/ /rnam pa gzhan mi srid med phyir/ /mngon par 'dod pa las don gzhan la yang 'jug</text></item>
<item><p>59a.7</p><section></section><text>pa ni rnam pa gzhan no/ /don gzhan la 'jug pa de mi srid pa ni rnam pa gzhan mi srid pa'o/ /de med phyir te dgag pa gnyis kyis sgrub pa khas blangs pa'i phyir rnam pa gzhan du srid pa yang yod pa'i phyir ro/ /zhes bya ba'i ngag gi don to/ /de bas na dbang po las 'das pa'i don la 'jug pa can gyi rig byed</text></item>
<item><p>59b.1</p><section></section><text>pa'i sgra dag don du ma la 'jug pa can nyid du nges par dogs par bya ba yin no/ /gang dag gi zhe na/ skyes bu nges byed ma mthong ba dag gi ste yul so sor nges pa'i sgrub par byed pa'i tshad ma ma mthong ba'o/ /gang gi phyir de lta yin pa de bas na don gyi dbye ba rigs pa med pa can gyi rig byed pa'i sgra dag</text></item>
<item><p>59b.2</p><section></section><text>ste/ gang la don gyi dbye ba rigs pa med pa zhes bya bar tshig rnam par sbyar ro/ /don gyi dbye ba rigs pa can gyi sgra de dag gi mngon par 'dod pa'i don gcig go/ /de lta bur gyur pa zhig ce na/ lkog tu gyur pa dang 'brel pa can te gang la lkog tu gyur pa dbang po las 'das pa dang 'brel pa ste sgra dang</text></item>
<item><p>59b.3</p><section></section><text>lhan cig ldan pa yod pa zhes bya bar tshig rnam par sbyar ro/ /dmigs pa ni tshad ma yin la de med pa'i phyir gang la dmigs pa med cing rten med pa'i sgro btags pa yod pa de la de skad ces bya'o/ /tshad ma med pa'i phyir 'dod rgyal du sgro btags pa zhes bya ba'i tha tshig go/ /de bas na de lta bur gyur pa'i</text></item>
<item><p>59b.4</p><section></section><text>don gcig nges par byas nas rgyal dpog pa 'chad par byed pa na/ de'i zol gyis zhes bya ba rig byed de skad du smra'o zhes rig byed la 'phen pas bdag nyid kyis 'dod par smra ba'i phyir mu stegs byed bdag rang nyid kho na g.yo med par smra ba kho na yin no zhes bya ba gang yin pa'i mu stegs byed de las rgyal dpog pa</text></item>
<item><p>59b.5</p><section></section><text>'di khyad par ma mthong ngo / /khyad par med par bsgrub pa'i phyir de ltar na zhes bya ba la sogs pa smos te/ don yang yin la de yang yin pas na don de'o/ /de'i gsal bar byed pa ni tshig go/ /de'i bya ba ni nus pa'o/ /des stong pa ni bral ba'o/ /rig byed la bdag rang nyid don gsal bar byed pa'i nus pa</text></item>
<item><p>59b.6</p><section></section><text>med do/ /de lta bur gyur pa'i rig byed de der sgro 'dogs pas zhes bya ba don gsal bar byed pa'i bya bar sgro 'dogs par ro/ /rig byed kho na de skad du smra'o zhes brjod pa gang yin pa des rang gi tshig khyad par du byas pa med de de ni de'i rang gi tshig kho na yin zhes bya ba'i don to/ /de byed pa can te tshig gi bya bas</text></item>
<item><p>59b.7</p><section></section><text>stong pa'i rig byed don gsal bar byed par sgro 'dogs par byed pa can gyi rgyal dpog pas so/ /gdul bya nyid log pa 'ba' zhig bdag nyid gsal bar byed par 'gyur te/ lam drang po spangs skye bo'i tshogs slu ba'i phyir lam log pa la brten pas gdul dka' ba nyid du bdag nyid gsal bar byed par 'gyur gyi</text></item>
<item><p>60a.1</p><section></section><text>skyes bus byas pa'i tshig las 'di la khyad par yod pa ma yin no/ /de nyid gsal bar bya ba'i phyir de ltar zhes bya ba la sogs pa smos te/ 'di ltar grong khyer pa Ta la pu tra'i lam gang nas 'gro zhes dris pa na skyes bu 'ga' zhig gis bdag rang gis ni mi shes kyi 'on kyang lam ni 'di yin</text></item>
<item><p>60a.2</p><section></section><text>zhes sdong dum 'di ni smra 'gyur zhes de skad du gcig cig lam ston pa'i nus pas ston pa'i sdong dum gyi thol gyis lam ston par byed do/ /gzhan ni sdong dum la smra ba'i nus pa med kyi bdag nyid de rang nyid kyis shes par byas nas lam 'di yin no zhes smra ba de ltar na/ gal te de skad du brjod pa'i rang gi</text></item>
<item><p>60a.3</p><section></section><text>tshig la khyad par yod na de dag bye brag brtag par bya'o/ /gang gi phyir yod pa ma yin no/ /bsam pa dang zhes bya ba la sogs pas 'chad par byed do/ /bsam pa ni 'di dang 'di bya'o zhes sems pa'o/ /de sngon du song ba can gyi 'bad rtsol ni bya ba'o/ /gang la bsams pa dang bya ba dang tshig de dag</text></item>
<item><p>60a.4</p><section></section><text>med pa de la de skad ces bya'o/ /de lta bur gyur pa'i sdong dum de la lam ston par byed pa nyid du sgro btags nas skyes bu cig ston par byed pa'o/ /gzhan sdong dum la ltos pa med par rang rgyud pa lam ston par byed pa zhes sbyar ro/ /skyes bu gnyis po de dag gi rang gi tshig khas blangs pa bye brag cung zad kyang med</text></item>
<item><p>60a.5</p><section></section><text>do/ /sdong dum gyi sgo nas smra ba gang yin pa de'i yang bdag nyid kyi tshig dang g.yo med par smra ba gang yin pa de'i yang rang gi tshig nyid khas len pa na yin pa de ltar na khyad par yod pa ma yin no/ /blun po rtogs pa dman pa las gzhan du zhes bya ba blun po ni nyan pa po rtogs pa dman pa nyid khyad par du byed de/ </text></item>
<item><p>60a.6</p><section></section><text>gang gi phyir bsam pa la sogs pas stong pa'i sdong dum la sdong dum de skad du smra'o zhes tshig khong du chud par byed do/ /de bzhin du rgyal dpog pa'i rig byed kyi zol gyi sgo nas rang gi 'dod pa smra ba blun po rtogs pa dman pa'i phyir rig byed smra ba kho na yin no zhes khong du chud par 'gyur ro/ /gzhan yang rig byed pa'i sgra</text></item>
<item><p>60a.7</p><section></section><text>la don gcig tu so sor nges pa yin na ni don gcig la so sor nges pa de dag rgyal dpog pas shes par 'gyur ro/ /gang gi tshe rig byed pa'i sgra don thams cad la rjod par byed pa de nyid du rung ba'i don gcig gis gsal bar byed la nges pa gang las yin te med pa nyid do/ /sgra ni dngos su ste don dam par don 'ga' zhig</text></item>
<item><p>60b.1</p><section></section><text>gi de'i rang bzhin ngo bo nyid kyis grub pa'i nges pa yod pa ma yin no/ /ci'i phyir zhe na/ sgra ni brjod par bya ba'i don thams cad la rung ba nyid kyi phyir ro/ /ci ste sgra ni thams cad la rung ba nyid ma yin na yang de las 'phos pa med pa'i phyir te/ sgra rtag par rung ba nyid ma yin pa'i rang bzhin las 'phos pa med</text></item>
<item><p>60b.2</p><section></section><text>pa'i rgyu'i phyir ro/ /dbang du ma byas shing dbang sgyur ba ma yin pa ni don la lar nye bar sbyor ba ste/ rjod par byed pa nyid du nges par sbyar ba yang gsal ba ste/ da ltar sgra 'di ni 'di'i rjod par byed pa ma yin no zhes bya ba gang yin pa de mi srid pa'i phyir ro/ /ji ltar 'dod pa bzhin du nye bar sbyor ba'am bsam par</text></item>
<item><p>60b.3</p><section></section><text>mi 'gyur na/ 'gyur ba de bas na sgra'i thams cad la rung ba de lta na/ don gcig gsal bar byed pa ma yin no/ /rig byed pa dag gi don gcig la nges pa yin pa ni bla ste/ de brjod 'dod nges pa ma gtogs pa ste/ bshad pa po'i bsam pa brjod pa ma gtogs par skyes bu gang gis dbang po las</text></item>
<item><p>60b.4</p><section></section><text>'das zhes brjod par 'dod pa zhes bya ba la sogs pas 'chad par byed do/ /skyes bu brjod par 'dod pa 'ga' zhig gis skyes bus byas pa ste/ brjod pa'i sgra'i don rig pa can yod na'o/ /skyes bu des brjod par 'dod pa ste nyan pa po 'ga' zhig la ngas brjod par bya ba nyid du brjod par 'dod</text></item>
<item><p>60b.5</p><section></section><text>pa 'di shes par byed par 'gyur ba'i yang phyir brjod par 'dod pa sngon du song ba can gyi don nges pa yang rtogs par 'gyur ro/ /sgra skyes bus ma byas pa 'ga' zhig gi brjod par 'dod pa sngon du song ba'i rab tu sbyar ba ma byas pa yod pa na yang don nges pa ji ltar rnam par shes par 'gyur te/ rnam pa 'ga' zhig gis</text></item>
<item><p>60b.6</p><section></section><text>kyang ma yin no/ /ci'i phyir zhe na/ rang bzhin tha dad pa med pa'i phyir ro/ /rig byed pa'i sgra la rang bzhin tha dad pa cung zad kyang yod pa ma yin no/ /gang mngon par 'dod pa'i don gcig la nges pa yin no/ /gang mthong ba las 'dod pa'i don rtogs par 'gyur ro/ /rang bzhin tha dad pa yod na yang rang</text></item>
<item><p>60b.7</p><section></section><text>bzhin tha dad pa de mngon sum ma ma mngon sum ma yin par 'gyur grang na re zhig mngon sum ni ma yin no/ /ci'i phyir zhe na/ mngon sum gyi rang bzhin bstan pa la ltos pa med pa bdag nyid kyis rtogs par thal bar 'gyur ba'i phyir ro/ /ci ste mngon sum ma yin no zhe na/ mngon sum nyid ma yin na yang tshad</text></item>
<item><p>61a.1</p><section></section><text>ma gzhan med pas tshu rol mthong ba 'ga' zhig gis kyang shes par mi nus pa nyid kyi phyir ro/ /de skad khas blangs nas bshad pa yin no/ /don gcig la so sor nges pa gang yin pa'i khyad par cung zhig kyang yod pa ma yin te/ sgra thams cad ni don thams cad dang nye ba dang bskal</text></item>
<item><p>61a.2</p><section></section><text>pa dang bral ba ste/ sgra 'ga' zhig don 'ga' zhig la nye ba dang bskal pa med pa yin no/ /gang gi phyir de lta yin pa de'i phyir don thams cad la ngo bo nyid mtshungs pa'i sgra de dag ni don nges pa'i brjod 'dod rgyu yin zhing ste/ 'chad pa po brjod par 'dod pa'o/ /brda ni de'i gsal byed yin zhes bya ba brjod</text></item>
<item><p>61a.3</p><section></section><text>par 'dod pa de'i gsal bar byed pa ni brda yin no/ /de ltar na don 'dis brjod par 'dod pa zhes bya ba brda kho na las rtogs par 'gyur ro/ /brjod par 'dod pa des ni skyes min te skyes bus ma byas pa'i sgra la med pa'i phyir skyes bus ma byas pa de ji skad du bshad pa'i don gcig can de las yin te ma yin</text></item>
<item><p>61a.4</p><section></section><text>no/ /brjod par 'dod pa zhes bya ba la sogs pas 'chad par byed de/ brjod par 'dod pa rgyur gyur pas sgra ni don dag las don 'di'i rjod par byed pa 'di yin no zhes bya ba'i nges par bya ba nyid yin gyi ngo bo nyid kyis ni ma yin no/ /ci'i phyir zhe na/ de ni dngos po 'ga' zhig la rag lus pa med pa ste/ 'brel pa</text></item>
<item><p>61a.5</p><section></section><text>med par don thams cad la mtshungs pa nyid kyi phyir ro/ /gang la sgra'i rag las pa gnas dang byed pa dag gi yin te/ de la sgra rnams skye ba'i phyir ram rtag par smra ba'i gzhung gis mngon par gsal ba'i phyir ro/ /byed pa de dag gi yang sgra rnams kyi rjod par byed pa'i nges pa med pa'i phyir sgra thams cad byed</text></item>
<item><p>61a.6</p><section></section><text>pa rnams kyi rjod par byed pa ma yin no/ /cig shos ltar na bum pa la sogs pa thams cad kyis kyang byed pa rnam par rjod par byed par thal bar 'gyur ba'i phyir ro/ /byed pa rjod par byed pa can gang yin pa des byed pa dag ston par 'gyur na yang snyam pas thams cad smos pa yin no/ /gang gi phyir de</text></item>
<item><p>61a.7</p><section></section><text>lta yin pa de bas na brjod par 'dod pa gsal par bya ba'i phyir brdar byas pa yin no/ /ci 'dra ba zhig ce na/ bsam pa ston par byed pa'i mtshan nyid can te/ 'chad pa po'i bsam pa ston par byed pa'i mtshan nyid ston par byed do/ /skyes bus ma byas pa'i sgra la ni brjod par 'dod pa nges par byed pa med cing brda</text></item>
<item><p>61b.1</p><section></section><text>yang de'i gsal bar byed pa ma yin no/ /ci'i phyir zhe na/ skyes bus ma byas pa de la skyes bu 'ga' zhig gis yang bsam pa med pa'i phyir ro/ /rig byed pa'i sgra rnams ni don gcig la nges pa med do/ /khas blangs nas kyang don gcig la nges pa yin du zin kyang de shes pa med pa ste/ don gcig la</text></item>
<item><p>61b.2</p><section></section><text>so sor nges pa'i shes pa 'ga' zhig la yang med par bstan to/ /'on te rig byed pa'i sgra rnams ngo bo nyid kyis nges pa yin zhing de dag gi brjod par 'dod pa nges par byed pa ma yin no zhes 'dod pa de'i tshe rig byed kyi sgra rang bzhin gyis ni nges pa yin na ste/ 'dod na'o/ /don gzhan la des kyang mi rung ste brjod par</text></item>
<item><p>61b.3</p><section></section><text>'dod pa'i sgra nges par sbyor ba mi rung ngo / /gal te zhes bya ba la sogs pas 'chad par byed de/ gal te brda la ltos pa med par sgra ngo bo nyid kyis don dag la 'dres pa ste ldan par 'gyur ro zhe na/ 'dir lan ni dngos po 'ga' zhig la yang rag lus pa med pa'i phyir nges pa yod pa ma yin no zhes bshad zin to/ /</text></item>
<item><p>61b.4</p><section></section><text>gzhan yang ngo bo nyid kyis te rang bzhin gyis grub pa'i brjod par bya ba dang rjod par byed pa'i ngo bo nyid yin pas khas len na ni brjod par 'dod pas kyang ji ltar 'dod pa bzhin du sgra don gzhan la nges par sbyar du mi rung ngo / /gzugs gsal bar byed pa la mig ngo bo nyid kyis nges pa yin sgra mnyan pa la nges par sbyar</text></item>
<item><p>61b.5</p><section></section><text>bar mi nus so/ /ji ltar 'dod pa bzhin du sbyor ba de bas na lag pa'i brda la sogs pa bzhin du ngo bo nyid kyis nges pa ma yin no/ /de ltar re zhig brda khas blangs nas ngo bo nyid kyis nges pa yin na ni gzhan dag la ji ltar 'dod pa bzhin du brdar mi 'gyur ro zhes bstan nas da ni brda mi rigs so/ /brda yang zhes</text></item>
<item><p>61b.6</p><section></section><text>bya ba la sogs pa smos te/ brda ste sgra'o/ /don med pa can nyid 'gyur te 'bras bu med par 'gyur ro/ /gang gi phyir rang bzhin tha dad pa ste rang bzhin gyi khyad par dbang po las rtogs par bya ba ni rang nyid rtogs pa'i phyir spyir btang ba la ltos pa med pa yin no/ /spyir btang ba zhes bya ba ni brdar byas pa'o/ /</text></item>
<item><p>61b.7</p><section></section><text>sogs pa'i sgras ni brda dran pa la sogs pa gzung ngo / /ci dang 'dra bar zhe na/ sngon po la sogs pa'i khyad par bzhin te/ dper na sngon po la sogs pa'i khyad par te sngon po la sogs pa'i bye brag ni rang nyid rtogs par bya ba'i phyir brda la sogs pa la ltos pa ma yin pa lta bu'o/ /de la ltos pa'i rtogs pa can</text></item>
<item><p>62a.1</p><section></section><text>gang yin pa de dag ni dngos po'i rang bzhin ma yin zhing / don dam par ngo bo nyid kyis grub pa'i khyad par ni ma yin no/ /'o na ci yin zhe na/ brdar byas pa ste brda las byung ba yin no/ /ci dang 'dra bar zhe na/ rgyal po'i rtags la sogs pa bzhin te/ dper na rgyal po rang nyid shes par bya ba'i</text></item>
<item><p>62a.2</p><section></section><text>phyir/ rgyal mtshan la sogs pa'i brdar byas pa'i rtags kyi khyad par lta bu'o/ /sogs pa'i sgras ni lag pa'i brda la sogs pa gzung ngo / /brdar byas pa gang yin pa de ni ngo bo nyid kyis nges pa ste/ ngo bo nyid kyis grub pas rigs pa ma yin no/ /ci'i phyir zhe na/ brdar byas pa de ni skyes bu'i 'dod pas</text></item>
<item><p>62a.3</p><section></section><text>'jug pa'i phyir ro/ /gal te rig byed pa'i sgra don la ngo bo nyid kyi rang bzhin gyi bye brag gis nges pa yin la de ni brda gsal ba'i yin no zhe na/ de nyid kyi phyir zhes bya ba la sogs pa smos te/ gang gi phyir brda ni 'dod pas 'jug pa yin pa'i rgyu de nyid kyi phyir/ brda de las rig byed kyi sgra rnams don gcig la so</text></item>
<item><p>62a.4</p><section></section><text>sor nges pa'i rang bzhin gyi khyad par gyi gsal ba'i nges pa yang gang las yin te med do/ /de nyid rnam par 'chad pa la rang gi 'dod pas 'jug pa'i brda de ni mngon par 'dod pa'i don 'di nyid la bya bar nus kyi gzhan la ma yin no zhes bya ba'i don yod pa ma yin no/ /de bas na brda skyes bu dag gis rang nyid kyi</text></item>
<item><p>62a.5</p><section></section><text>'dod pas byas pa yin pas na don gcig la nges pa'i rang bzhin de nyid gsal bar byed kyi gzhan ni ma yin no zhes pa yod pa ma yin no// //tshad ma rnam 'grel gyi 'grel bshad/ /bam po bzhi bcu pa/ 'di ltar brda gang las 'dod pas rang rgyud pa/ 'dod pas nges pa de la nges pa zhes bya ba</text></item>
<item><p>62a.6</p><section></section><text>gang de nges pa nyid yod pa ma yin no zhes bya ba'i don to/ /nges pa nyid med pa'i rgyu des na brda ni 'di rung nyid de sgra 'di'o/ /mngon par 'dod pa'i yul can nyid kyis/ 'dod pa nyid ni gsal mi 'gyur/ /zhes bya ba ni bar skabs kyi tshigs su bcad pa'o/ /de bas na de ltar skyes bus ma byas pa ni lung gi mtshan</text></item>
<item><p>62a.7</p><section></section><text>nyid ma yin no zhes bstan to/ /da ni phyogs gcig las mi slu ba'i lung gi mtshan nyid sun dbyung bar bya ba'i phyir re zhig phyogs snga ma gang phyir zhes bya ba la sogs pa smos te/ lo'i sgra ni gsal ba med pa ston pa'o/ /gang phyir rig byed phyogs gcig phyir/ /zhes bya ba ni gtan tshigs so/ /gzhan yang de 'dra ba</text></item>
<item><p>62b.1</p><section></section><text>yin te/ me la sbyin sreg sbyin par bya'o zhes bya ba la sogs pa'i ngag gzhan de 'dra ba ste/ phyin ci ma log pa de ni sgrub par byed pa'i 'bras bu'o/ /dper na/ me ni grang zlog ngag bden bzhin/ /zhes bya ba grang bzlog pa ste grang ba sel bar byed pa'o/ /des ni me ni kha ba'i gnyen po yin no zhes bya ba'i ngag de dpe</text></item>
<item><p>62b.2</p><section></section><text>nyid du bstan to/ /de skad du dpyod pa pa gzhan dag de skad du zer ba ste brjod do lo'o/ /gzhan dag ni zhes bya ba la sogs pas 'chad par byed de/ dpyod pa gzhan dag ni skyes bus ma byas pa'i lung gi mtshan nyid ji skad du bshad pa'i skyon sun dbyung ba nyid kyis yongs su btang bas rnam pa gzhan du</text></item>
<item><p>62b.3</p><section></section><text>rig byed tshad mar sgrub par 'dod pa gang la zhes bya ba la sogs pa smras te/ gang la rtog pa med pa zhes bya ba rig byed kyi ngag gang dag phyin ci ma log pa sangs rgyas pas rtog pa med pa'i ngag de ni phyin ci ma log pa yin no zhes bya ba 'dis khyad par phyogs su byas pa'i phyir dang / rig byed kyi phyogs gcig nyid</text></item>
<item><p>62b.4</p><section></section><text>yin pa'i phyir zhes bya ba spyi gtan tshigs nyid du gzung ba'i phyir zhes dam bcas pa'i phyogs gcig gtan tshigs su 'gyur ba med do zhes smra'o/ /rig byed kyi phyogs gcig yin no zhes bya bas ni gtan tshigs smras pa'o/ /dper na me ni tsha ba ste grang ba'i gnyen po yin no zhes bya ba la sogs pa'i ngag</text></item>
<item><p>62b.5</p><section></section><text>'dis ni dpe bstan to/ /sogs pa'i sgras ni zla ba bcu gnyis ni lo yin no zhes bya ba la sogs pa'i ngag yongs su gzung ngo / /lan ni de'i ni zhes bya ba la sogs pa smos te/ rgol ba de'i ni sgrub par byed pa 'di ni lhag ldan zhes bya bar ro/ /ci'i phyir zhe na/ 'khrul pa nyid yin pa'i phyir ro/ /ci dang</text></item>
<item><p>62b.6</p><section></section><text>'dra bar zhe na/ ro 'dra zhes bya ba la sogs pa smos te/ 'bras bu myang ba ma byas su zin kyang ste ro 'dra ste/ myangs pa dang mtshungs so zhes bya ba'i don to/ /myangs pa de nyid dang ngo bo mtshungs pa nyid phyir zhes pa gtan tshigs so/ /'bras tshos pa mthong du zin kyang snod gcig tu chud pa'i phyir 'bras</text></item>
<item><p>62b.7</p><section></section><text>tshos pa mthong ba dang 'dra ba de ltar na snod gcig la yang tshos pa bzhin no/ /ji ltar rjes su dpag pa gnyis po de dag lhag ma dang ldan pa yin pa de bzhin du dpyod pa pas smras pa dag kyang yin no/ /ngo bo mtshungs pa nyid kyis ro mtshungs pa dang snod gcig gi nang du chud pas 'bras thams cad tshos par</text></item>
<item><p>63a.1</p><section></section><text>bsam par bya'o zhes bya ba 'di la nges pa ci zhig yod/ de bzhin du rig byed kyi ngag cung zad yod pa bden pa'i don can nyid yin pa'i phyir rig byed kyi ngag thams cad de bzhin du 'gyur ro zhes bya ba gang yin pa 'di la 'khrul pa med pa ci zhig yod/ slob dpon phyogs kyi glang po</text></item>
<item><p>63a.2</p><section></section><text>rigs pa shes pa de 'dra ste/ rjes su dpag pa lhag ma dang ldan pa tshad ma kun las btus pa las spangs pa yin no/ /slob dpon zhes bya ba la sogs pas 'chad par byed de/ slob dpon bdag nyid kyis lhag ma dang ldan pa'i rjes su dpag pa sgrub par byed pa ma yin par gsungs so zhes bya ba 'chad par</text></item>
<item><p>63a.3</p><section></section><text>'gyur ba dang sbyar ro/ /gang du gsungs she na/ rigs pa pa'i zhes bya ba la sogs pa smos te/ tshad ma kun las btus pa las rigs pa pa dag gis rjes su dpag pa lhag ma dang ldan pa gang yin pa de ni 'khrul pa bstan pa na'o/ /ci dang 'dra bar zhe na/ dper na zhes bya ba la sogs pa smos te/ </text></item>
<item><p>63a.4</p><section></section><text>dper na ngo bo mtshungs pa can nyid rgyur gyur pas 'bras bu rnams ma myangs su zin kyang 'bras bu myangs pa dang ro mtshungs pa sgrub pa bzhin no/ /snod gcig gi nang du chud pa'i phyir zhes bya ba'i gtan tshigs kyis mthong ba dang 'dra ba ste/ 'bras la sogs pa yongs su tshos pa dang mthong ba dang 'dra bar zhes bya</text></item>
<item><p>63a.5</p><section></section><text>ba'i dpes 'bras ma tshos pa tshos pa sgrub pa bzhin no/ /de sgrub par byed pa nyid ma yin pa'i rigs pa yang zhes bya ba rjes su dpag pa lhag ma dang ldan pa de ni sgrub par byed pa nyid ma yin pa'i rigs pa yang / /gang zhig ma mthong ba tsam gyis/ /ldog pa rab tu ston byed pa/ /zhes bya ba la sogs pas sngar bshad zin</text></item>
<item><p>63a.6</p><section></section><text>to/ /yid ches tshig ni mi slu ba/ /spyi dang rjes su dpag pa yin/ /zhes bya ba la sogs pas slob dpon phyogs kyi glang bos kyang lung gi mtshan nyid phyogs gcig la mi slu ba nyid yin nam zhe na/ lung gi mtshan nyid ni zhes bya ba la sogs pas smos te/ lung gi mtshan nyid phyogs gcig la mi bslu pa'i ngo bo</text></item>
<item><p>63a.7</p><section></section><text>can 'di ni kho bo cag gis skyes bu 'di ni lung gi tshad ma la brten par mi nus so zhes bya ba'i bar skabs der bshad zin to/ /lung gi mtshan nyid phyogs gcig la mi bslu ba la sogs pa de ni shin tu grags pa'i yul gcig yod pa pa tsam gyi rten can ma yin gyi 'on kyang lung gi mtshan nyid de ni tshu rol mthong ba'i tshad mas</text></item>
<item><p>63b.1</p><section></section><text>yul ma lus pa yongs su gcod par nus pa ma yin pa gang yin pa de ni dpyod par nus pa yin te/ gang la dpyod par nus pa yod pa zhes bya bar tshig rnam par sbyar ro/ /bdag nyid ji lta ba bzhin du tshad mas grub pa dang dpag pa rnam par dag pa yin na zhes bya ba bstan bcos la mngon sum gyi yul nyid du</text></item>
<item><p>63b.2</p><section></section><text>mngon par 'dod pa dag gi mngon sum nyid yin te/ dper na sangs rgyas pa'i grub pa'i mtha' la blo la sogs pa lta bu'o/ /lung la ma ltos pa'i rjes su dpag pa'i yul du mngon par 'dod pa dag la dngos po'i stobs kyis zhugs pa'i rjes su dpag pa'i yul nyid yin te/ dper na sdug bsngal gyi</text></item>
<item><p>63b.3</p><section></section><text>bden pa la sogs pa lta bu'o/ /lung la ma ltos pa'i rjes su dpag pa'i yul du mngon par 'dod pa dag kyang de lta bu'i ngo bo yin no/ /yul rnam pa gsum ni bdag nyid ji lta ba bzhin du tshad mas yod pa grub pa yin no/ /mngon sum la sogs pa'i tshad ma'i yul du mngon par 'dod pa ma yin pa</text></item>
<item><p>63b.4</p><section></section><text>dag ni mngon sum nyid la sogs pa ma yin te/ bdag nyid ji lta ba bzhin du tshad mas dgag pa grub pa yin no/ /de ltar na grub pa dang dgag pa rnam par dag pa yin na/ lhag ma shin tu lkog tu gyur pa'i don dag la sgra rnams med na mi 'byung ba nyid med na ste 'brel pa med du zin kyang go skabs med par skyes</text></item>
<item><p>63b.5</p><section></section><text>bus the tshom za ba'i 'jug pa rigs pa yin no/ /de la zhes bya ba la ni dpyod pa nus pa can dngos po thams cad la mthong ba 'khrul pa med pa can gyi lung la'o/ /ci'i phyir zhe na/ de ltar gyur pa'i lung de la 'ga' zhig gi tshe mi slu ba srid pa'i phyir ro/ /gzhan du zhes bya ba lung gang la ji skad du bshad pa'i</text></item>
<item><p>63b.6</p><section></section><text>lung rnam par dag pa med pa de la 'jug pa mi rigs so zhes bya ba'i don to/ /kho bo cag gis dpyod par nus pa can gyi yul nyid la lung ni skyes bu gang gis tshad mas mthong ba dang 'gal zhing gnod pas tshad mas mthong ba dang 'gal ba can gyi 'jug pa ni rigs pa ma yin no zhes lung gi mtshan nyid bshad do/ /</text></item>
<item><p>63b.7</p><section></section><text>skyes bu tha mal pa'i yul me ste skyes bu tha mal pa'i yul gyi me gang yin pa de ni grang ba 'joms par nus pa gang yin pa de rjod par byed pa ste/ me ni kha ba'i gnyen po yin no zhes bya ba rig byed kyi phyogs gcig tu gyur pa'i ngag bden pa'i don can de dpe bstan nas/ rig byed kyi mtshan nyid can gyi bstan bcos</text></item>
<item><p>64a.1</p><section></section><text>thams cad bden pa'i don can zhes smra'o/ /bstan bcos ji lta bu zhig ce na/ yongs su gcod par nus pa can yin na yang ste/ yul tshad mas rtogs par bya ba yin na tshad ma dang 'gal ba'i phyir/ ches rigs pa yang tshad ma dang ldan pa yang ma yin pa dpyod pa pa sogs pa gang yin pa</text></item>
<item><p>64a.2</p><section></section><text>des de lta bur gyur pa'i bstan bcos bden pa'i don can khas len pa 'di'i dpyod pa pa la sogs pa de/ g.yem ma mur cor gyis rgyal bzhin/ /zhes bya bar sbyar ro/ /ches rigs pa dang ldan pa ma yin pa zhes bshad pa de bstan par bya ba'i phyir/ skyes bu zhes bya ba la sogs pa smos te/ rjod byed pa zhes</text></item>
<item><p>64a.3</p><section></section><text>bya ba'i tshig de ni thams cad la sbyar bar bya'o/ /skyes bu rtag par byed pa yod pa yin no zhes bya ba de ltar na/ skyes bu rtag par byed pa po dang ste rjod par byed pa'i bstan bcos so/ /de bzhin du dngos po rnams rtag par rjod par byed pa po'i'o/ /dbang bo las 'das pa ste/ mngon sum ma yin pa'o/ /dbang po</text></item>
<item><p>64a.4</p><section></section><text>las gzung bya ste mngon sum du rjod par byed pa'i'o/ /de bzhin du dngos po rnams kyi rgyu 'gal ba med pa ste rigs pa dang mi ldan par rjod par byed pa dang / de bzhin du dngos po rnams kyi gnas pa 'gal ba rjod par byed pa dang / dngos po rnams kyi ldog pa 'gal ba rjod par byed pa'i'o/ /de dag kyang 'grel ba</text></item>
<item><p>64a.5</p><section></section><text>las gsal bar 'gyur ro/ /ji skad du bshad pa las spyod yul rnam par gsal ba'i dngos po gzhan dag go/ /gang la spyod yul te go skabs bsal zhing spangs pa de la de skad ces bya'o/ /spyod yul gang gis rnam par bsal ba yin zhe na/ tshad ma gnyis kyis zhes bya ba smos te/ mngon sum dang</text></item>
<item><p>64a.6</p><section></section><text>rjes su dpag pa dag gis bsal ba yod srid pa can zhes bya ba'i don to/ /dngos po de lta bur gyur pa de rjod par byed pa'i'o/ /de bzhin du lung la ltos pa'i rjes dpag dang / 'gal ba dag ni rjod byed pa'i'o/ /de bas na rgol ba 'di ltar don rigs pa ma yin pa du ma rjod par byed pa'i bstan bcos bden pa'i</text></item>
<item><p>64a.7</p><section></section><text>don can khas len pa g.yem ma mu cor gyis rgyal bzhin no/ /ci zhig ma byas par khas len pa yin zhe na/ des ni zhes bya ba la sogs pa smos te/ dngos po dpyad par nus pa can la bstan bcos kyis 'gal ba ma bsal ba ste lan ma btab par ro/ /skyes bu bstan bcos la 'jug pa'i rgyu mtshan/ </text></item>
<item><p>64b.1</p><section></section><text>'brel pa dang ni rjes su mthun/ /skyes bu'i don ni rjod byed pa'i/ /mtshan nyid can gyi bstan bcos kyi don de ma bstan par khas len pa'o/ /skyes bu zhes bya ba la sogs pas 'chad par byed de/ ngo bo snga ma 'pho ba med pa dang ngo bo phyi ma len pa med pa gang la yod pa zhes bya bar tshig rnam par sbyar ro/ /</text></item>
<item><p>64b.2</p><section></section><text>'dis ni sgra'i don rtogs pa'i don rnam par 'grel pa'o/ /skyes bu de 'dra ba'i go rims bzhin du legs par byas pa dang / nyes par byas pa'i las rnams kyi byed pa po dang skyes bu de 'dra ba de nyid las kyi 'bras bu rnams longs spyod pa po yin no/ /rnam pa gang gis byed pa po dang longs spyod pa yin</text></item>
<item><p>64b.3</p><section></section><text>zhe na/ 'phrod pa 'du ba can gyi rgyu nyid dang / byin gyis brlabs pa'i ngo bos so/ /sogs pa'i sgras ni sbyor ba'i ngo bos so/ /de la sems las byung ba bsod nams dang bsod nams ma yin pa de'i 'phrod pa 'du ba can gyi rgyu nyid kyis byed pa po yin te/ blo bdag la 'du ba dang ldan pa nyid kyi phyir ro/ /</text></item>
<item><p>64b.4</p><section></section><text>lus dang ngag gi las byin gyis brlabs pa'i ngo bo byed pa po yin te/ bdag nyid kyis brlabs pa'i lus dang ngag dag ni rang gi bya ba rnams la 'jug pa'i phyir ro/ /gang gi tshe gzhan gyi las rnams byed pa de'i tshe sbyor ba po'i ngo bos gzhan gyi bdag sbyor bar byed pa'i phyir ro/ /de bzhin du las kyi 'bras</text></item>
<item><p>64b.5</p><section></section><text>bu bde ba dang / sdug bsngal dag gi 'phrod pa 'du ba'i rgyu nyid kyi phyir za ba po yin te/ bde ba dang sdug bsngal ba dag ni bdag dang 'du ba dang ldan pa nyid kyi phyir ro/ /lus dang sdug bsngal sgrub par byed pa mngon par 'dod pa dang / mngon par 'dod pa ma yin pa'i yul rnams byin gyis brlabs pa'i</text></item>
<item><p>64b.6</p><section></section><text>ngo bo'i phyir zab po yin no zhes ci rigs par sbyar ro/ /de skad du rig byed kyi smra ba de dang de ni rigs pa ma yin no zhes bstan bcos mdzad pas/ rtag pa rnams la rgyu dang 'bras bu'i dngos po mi srid par bstan pa dang / rang gi sde pa dag gis rang gi bstan bcos gzhan du mang du bstan zin to/ /dngos po</text></item>
<item><p>64b.7</p><section></section><text>'ga' zhig rtag pa nyid mi rigs pa rig byed kyis smras pa de ni zhes bya bar sbyar ro/ /ci'i phyir mi rigs she na/ skad cig ma ma yin pa ni rim dang cig car dag gis don gyi bya ba byed pa 'gal bas na dngos po'i chos las 'das pa nyid kyi phyir ro/ /dngos po ni don byed par nus pa yin la don byed par nus pa de yang</text></item>
<item><p>65a.1</p><section></section><text>skad cig ma ma yin pa la mi srid pa'i phyir de ni yod pa ma yin na de dngos po'i chos rtag pa nyid la sogs pa gang las yin/ spyi la sogs pa mngon sum ma yin pa zhes bya ba la sogs pa'i sgras ni las dang yon tan la sogs pa'o/ /mngon sum dag yin par rig byed kyis smras pa de ni</text></item>
<item><p>65a.2</p><section></section><text>zhes bya ba la sogs pa dang sbyar ro/ /skyes bu gnas pa dang ldan pa ni dngos po rnams skye ba dang gnas pa dang 'jig pa 'gal ba dag rig byed kyis smras pa zhes bya ba la sogs pa dang sbyar ro/ /skye ba mi rigs pa nyid kyis dngos po rnams rgyur 'gal ba zhes de skad du bshad pa yin no/ /rgyur 'gal ba de nyid du</text></item>
<item><p>65a.3</p><section></section><text>gsal bar bya ba'i phyir khyad par du zhes bya ba la sogs pa smos te/ khyad par du byar med pa can ni rtag pa nyid kyi phyir ro/ /sngar zhes bya ba byed pa'i dus ma yin pa'i gnas skabs su byed pa po ma yin pa'i phyis gzhan la ltos nas te/ lhan cig byed pa la ltos nas byed pa po nyid yin par rig byed kyis smra pa'o/ /</text></item>
<item><p>65a.4</p><section></section><text>de dang de mi rigs so zhes bya ba sangs rgyas par bstan zhing ston par yang 'gyur ro/ /grub pa'i phyir zhes bya ba la sogs pas gnas pa 'gal ba rjod par byed pa nyid rig byed kyis smras pa'o/ /rang gi rgyu las grub pa'i gtan tshigs kyi phyir 'bras bu'i ngo bo can ma yin te/ grub zin pa yang grub pa mi rung ba'i</text></item>
<item><p>65a.5</p><section></section><text>phyir ro/ /de lta bur gyur pa'i dngos po de'i rten gyi dbang gis gnas pa'i rig byed kyis smras pa'o/ /de dang de rigs pa ma yin te/ thams cad la ltos pa med par grub pa ni gzhan gyi stobs kyis gnas pa mi rung ba'i phyir ro/ /de yang sngar bshad zin to/ /'jig pa 'gal ba bstan pa'i phyir rgyu las zhes</text></item>
<item><p>65a.6</p><section></section><text>bya ba la sogs pa smos pa las/ rgyu las te 'jig pa'i rgyu las dngos po rnams 'jig pa zhes bya ba rig byed kyis smras pa de yang rigs pa ma yin te/ 'jig pa ni rgyu dang ldan pa nyid du 'gal ba'i phyir ro/ /don zhes bya ba la sogs pa de yang sngar rgyas par bstan zhing rab tu byed pa gzhan dag tu yang bstan to/ /</text></item>
<item><p>65a.7</p><section></section><text>gzhan yang yod do zhes rig byed kyis smras pa'o/ /ci 'dra ba zhig ce na/ grags pa las phyin ci log pa can te med du zin kyang yod par phyin ci ma log pa can no/ /gang la rab tu grags pa las phyin ci log pa yod pa zhes bya bar tshig rnam par sbyar ro/ /gang gis grags pa las phyin ci log pa can yin zhe na/ </text></item>
<item><p>65b.1</p><section></section><text>mngon sum dang rjes su dpag pa dag gis rab tu grags pa med pa nyid gang yin pa de ni yod pa nyid du rig byed kyis smras pa zhes bya ba'i don to/ /des ni tshad ma gnyis kyi spyod yul te rnam par gsal ba gzhan dag gam zhes de rnam par bshad pa yin no/ /ci'i phyir zhe na/ me la sbyin sreg sbyin zhes bya ba</text></item>
<item><p>65b.2</p><section></section><text>la sogs pa la/ sogs pa'i sgras ni 'bab stegs kyi khrus la sogs pa ni sdig pa sbyong bar nus pa nyid yin no zhes bya ba la sogs pa rig byed kyis smras pa'o/ /'dir yang sogs pa'i sgras ni chos 'phel ba la sogs pa'i nus pa nyid do/ /de yang lung la brten pa'i rjes su dpag pas gnod</text></item>
<item><p>65b.3</p><section></section><text>pa'o/ /de ltar 'dod chags la sogs pa'i rang bzhin chos ma yin pa dang / des rab tu phye ba can gyi las zhes bya ba lung la rnam par gzhag pa de gnyi ga yang med la sbyin sreg la sogs pa dang 'gal ba med pa'i phyir ji ltar na chos ma yin pa de dag pa'am/ ji ltar na chos 'phel bar 'gyur/ de bas na</text></item>
<item><p>65b.4</p><section></section><text>chos ni ma chags pa la sogs pa dang des rab tu phye ba can gyi las kyi rang bzhin yin pa'i phyir dang / 'bab stegs kyi khrus la sogs pa ni de'i rang bzhin can nyid yin pa'i phyir ro/ /de yang bstan bcos gzhan du bstan zin pas 'dir ma smras so/ /sogs pa'i sgras ni de lta bu'i rigs pa can</text></item>
<item><p>65b.5</p><section></section><text>gzhan dag kyang rigs pa ma yin par brjod pa yin par blta bar bya'o/ /de skad du rigs pa ma yin pa de'i don smra ba de'i rig byed de'i bstan bcos kyi lugs te bstan bcos kyis bstan par bya ba'i dngos po mngon sum la sogs pa'i yul rnam pa gsum po thams cad la yang tshad ma dang 'gal ba ma</text></item>
<item><p>65b.6</p><section></section><text>bsal zhing lan ma btab par ro/ /bstan bcos la 'jug pa'i yan lag tu gyur pa'i chos ni bstan bcos kyi chos te/ de ma bstan par ro/ /bstan bcos de dag kyang gang zhe na/ 'brel pa dang zhes bya ba la sogs pa smos te/ tshig rnams kyi phan tshun 'brel pa'i don can nyid ni 'brel pa</text></item>
<item><p>65b.7</p><section></section><text>yin te/ se'u bcu zhes bya ba la sogs pa bzhin du 'brel pa med pa ni ma yin no/ /bsgrub par nus pa'i thabs yin la de ni rjes su mthun pa'i thabs yin te/ gang gis bstan bcos la skyes bu'i don sgrub par byed pa'i thabs ston pa'o/ /skyes bus bsgrub pa nyid du nus pa zhes bya ba'i don to/ /skyes</text></item>
<item><p>66a.1</p><section></section><text>bu'i don ni mngon par mtho ba dang nges par legs pa'o/ /'brel ba dang rjes su mthun pa'i thabs dang / skyes bu'i don zhes bya ba ni zlas dbye ba'o/ /phyis de dag gi rjod par byed pa zhes bya ba ni drug pa'i bsdu ba'o/ /'gal ba ma bsal ba'i phyir bstan bcos gzung bar bya ba nyid ma</text></item>
<item><p>66a.2</p><section></section><text>yin par bshad pa ma yin nam/ de bas na ci'i phyir bstan bcos kyi chos ma bstan par zhes bshad ce na/ 'dir mngon sum dang rjes su dpag pa'i yul la rnam par dag pa bstan nas/ 'ga' zhig gis tshe gzhan du 'brel pa la sogs pa dang bral ba brjod par 'gyur ba de'i don du bstan bcos kyi</text></item>
<item><p>66a.3</p><section></section><text>chos ma bstan par zhes bshad pa yin no zhes bya bar dgongs so/ /de ltar na 'brel ba la sogs pa brjod par byed pa bstan bcos kyi chos ma bstan par shin tu grags pa'i yul bden par brjod pa tsam gyis zhes bya ba la shin tu grags pa'i yul ni mes grags ba bzlog par nus pa'o/ /de'i bden</text></item>
<item><p>66a.4</p><section></section><text>pa brjod pa ste bden pa brjod pa tsam des so/ /shes rab kyis kyang sdug bsngal ba'i sgo nas rtogs pa de ltar shes rab kyis rtogs par dka' ba'o/ /de nyid kyi phyir thibs bo ste/ de lta bur gyur pa'i yul de la ste shin tu lkog tu gyur pa yang zhes bya ba'i don to/ /nyes pa med pa nyid ni bden pa'i</text></item>
<item><p>66a.5</p><section></section><text>don can nyid do/ /sgrub par 'dod pa ste dpyod pa pas so/ /g.yem ma mu cor gyis te/ 'brel pa med pas kyang rgyal ba lta bu'o/ /g.yem ma ci 'dra bas rgyal ba de nyid g.yem ma zhes bya ba la sogs pas 'chad par byed de/ g.yem ma ni spyod ngan can no/ /bdag nyid kyis bdag pos log par</text></item>
<item><p>66a.6</p><section></section><text>zhugs pa'i gnas mthong nas zhes bya ba log par zhugs pa'i gnas skabs mthong nas skyes bu gzhan dang khyod 'brel par byas so zhes klan ka btsal ba na/ bdag po la lan du zer ba ste lan du brjod pa'o/ /ji ltar lan du zer zhe na/ de la zhes bya ba la sogs pa smos te/ ma zhes bya ba 'dis</text></item>
<item><p>66a.7</p><section></section><text>spyi par gnas pa'i bud med la 'bod pa'o/ /kye ma nga'i bdag po skyes bu'i phyin ci log la ltos shig ces bya bar sbyar ro/ /chos sgrub par byed pa'i rgyur 'gyur ba'i chung ma ni bar gyi tshig mi mngon pa'i bsdu ba ste/ mar gyi bum pa zhes bya ba la sogs pa lta bu'o/ /ma'i chos bzhin gyi chung mas</text></item>
<item><p>66b.1</p><section></section><text>yid ches pa med par bdag gi chu bur dang 'dra ba'i phyir mig gi chu bur dag ces bya ba'i ming gnyis kyi ming can gyis yid ches par byed ces bya ba'i skabs yin no/ /gang la mig ces bya ba'i ming yod pa zhes tshig rnam par sbyar ro/ /skyes bu gzhan dang 'brel pa ma byas pa'i rgyu ni grong pa zhes</text></item>
<item><p>66b.2</p><section></section><text>bya ba la sogs pa smos te/ rgan po yang yin la zhar ba yang yin pas na rgan po long ba ste long ba rgan po zhes bya ba'i don to/ /de la rgan po smos pa ni na tshod dang bral bar ston to/ /gzugs kyi gnas kyi mchog mig yin pa de ltar na de dang bral ba'i phyir long ba smos pa ni gzugs ngan ston to/ /</text></item>
<item><p>66b.3</p><section></section><text>grong pa smos pa ni sgyu rtsal la mkhas pa la sogs pa'i yon tan dang bral ba ston to/ /shing skyed par byed pa smos pa ni dka' bas 'tsho ba nyid kyi phyir dbul ba nyid ston to/ /de bas na de ltar rgas pa la sogs pa'i yon tan dang ldan pa'i skyes bus 'brel bar bya ba'i phyir/ don du gnyer du zin</text></item>
<item><p>66b.4</p><section></section><text>kyang kho mos sngar de dang 'brel pha ma byas na'o/ /gzugs dang yon tan la rjes su chags pas gzugs ni mdzes pa nyid do/ /yon tan ni sgyu rtsal la mkhas ba'o/ /gzugs dang yon tan la rjes su chags pa ni mngon par 'dod pa'o/ /rgyu des blon po mchog gi khye'u dang kho mos 'dod pa</text></item>
<item><p>66b.5</p><section></section><text>spyod par byed dam zhes bya ba blon po'i gtso bo'i khye'u ni bu khye'u gzhon nu'o/ /blon po mchog kyang de yin la khye'u yang yin pas na zhes bya bas ni khyad par bsdu ba'o/ /de lta bur gyur pa'i khye'u dang kho mos 'dod pa spyod par byed pa zhes bya ba 'di ji skad du srid par 'gyur/ de la grong pa la sogs pa'i nyes</text></item>
<item><p>66b.6</p><section></section><text>pa bzhi bzlog pas blon po mchog gi khye'u la yon tan bzhi bstan pa yin te/ gzugs smos pas ni mdzes pa'i nyid dang / yon tan smos pas ni sgyu rtsal la mkhas pa la sogs pa'i yon tan dang blon po'i mchog smos pas ni phyug po nyid dang / khye'u smos pas ni na tshod kyi yon tan yin no/ /de yang</text></item>
<item><p>66b.7</p><section></section><text>g.yem ma mur cor gyis 'phangs pa'i tshig 'ba' zhig yin gyi rigs pa dang ldan pa ni ma yin no/ /de ltar na gzugs dang na tshod dang yon tan dang / nor gyis 'byor pa ni skyes bu gzhan mngon par dga' ba'i rgyu yin no/ /de bas na g.yem ma gzugs la sogs pa dang bral ba shing skyed pa dang 'dod pa</text></item>
<item><p>67a.1</p><section></section><text>spyod par mi byed pa gang yin pa ni rigs pa yin te/ de 'dod par bya ba nyid ma yin pa'i phyir ro/ /gzugs la sogs pa'i 'byor pa dang ldan pa'i blon po'i mchog gis khye'u dang yang 'dod pa spyod par mi byed pas 'di dad par bya ba ma yin no/ /de bzhin du gal te skyes bu tha mal pas</text></item>
<item><p>67a.2</p><section></section><text>rtogs par byed pa'i me grang ba sel bar byed par nus pa la rig byed kyi bden pa'i don can nyid de tsam ni shin tu lkog tu gyur ba la rig byed bden pa'i don can du 'gyur ro zhes bya ba'i nges par byed pa'i rgyu ni yod pa ma yin no/ /de skad du smra ba dpyod pa pa ni bdag nyid g.yem ma bzhin du mu cor nyid du rab tu</text></item>
<item><p>67a.3</p><section></section><text>gsal bar byed do/ /bud med kyi yul ni chags pa'i shas che ba nyid kyi phyir skyes bu gzhan ma rnyed pa na grong pa rgan po long ba shing skyed par byed pa dang / 'khrig pa spyod du zin kyang de mi sten pa'i phyir ro/ /g.yem ma 'khrul pa med pa yin no zhes bya bar shin tu chags pa can gyi bud med 'ga'</text></item>
<item><p>67a.4</p><section></section><text>zhig gi blo yang 'gyur ro/ /me grang ba sel bar byed pa tsam gyis rig byed la sems pa dang bcas pa 'ga' zhig yang dag pa'i blor mi 'gyur ro/ /de'i sgo nas dpyod pa pas rig byed thams cad du bden pa'i don can nyid du sgrub par byed pa ni g.yem ma'i mu cor bas kyang lhag pa yin pa de ltar na</text></item>
<item><p>67a.5</p><section></section><text>g.yem ma mu cor gyis kyang rgyal ba lta bu'o zhes bshad pa yin no/ /me ni zhes bya ba la sogs pas dpe'i don dpe can la sbyor bar byed pa yin no/ /de ni de lta bu'i rigs can te g.yem ma'i lan gyi tshig dang mtshungs pa yin no/ /de ni shin tu lkog tu gyur ba'i don la rig byed mi slu bar rjes su dpag</text></item>
<item><p>67a.6</p><section></section><text>pa'o/ /ji lta bur gyur pa zhig ce na/ dngos po dpyad par nus pa can la tshad ma dang 'gal ba mthong ba can te/ gang la tshad ma dang 'gal ba mthong ba yod pa zhes bya bar tshig rnam par sbyar ro/ /dpe gang gi rjes su dpag pa yin zhe na/ me ni grang ba'i gnyen po'i tshig</text></item>
<item><p>67a.7</p><section></section><text>gis te/ dper na me ni kha ba'i gnyen po yin no zhes mi slu ba de bzhin du rig byed kyi ngag gzhan dag kyang mi slu ba yin no/ /de la chos bzhin gyi chung ma lta bu ni rig byed yin no/ /log par zhugs pa dang mtshungs pa ni skyes bu rtag par byed pa po dang zhes bya ba la sogs pa'i rjod par byed pa'o/ /</text></item>
<item><p>67b.1</p><section></section><text>mig dang mtshungs pa ni mngon sum dang rjes su dpag pa'o/ /de la g.yem ma grong pa la sogs sun phyung ba dang 'dod pa mi spyod pa de dag gis rigs pa ma yin no/ /de bzhin du gang rdzi mo'i bar la rab tu grags pa me ni grang ba 'joms par nus pa nyid rig byed kyi rjes su brjod pa gang yin pa</text></item>
<item><p>67b.2</p><section></section><text>de ni rigs pa ma yin te/ yul 'di la mi shes pa med pa'i phyir ro/ /ji ltar g.yem ma 'dod pa'i yon tan dang ldan pa blon po'i mchog gis khye'u dang 'dod pa spyod pa zhes bya ba rigs pa de ltar rig byed kyang shes rab kyis rtogs par dka' ba'i thibs po las shes pa med pa'i phyir log pa'i</text></item>
<item><p>67b.3</p><section></section><text>don brjod pa yin no zhes bya bar srid par 'gyur ro/ /'khrul par mthong ba can gyi chung ma'i tshig skyes bu de la btsun pa ma yin na/ gang gis na bdag nyid kyis log par zhugs pa'i gnas mthong nas kyang rang gi mthong ba tshad ma ma yin par byas nas de'i tshig bden pa'i don can du byed</text></item>
<item><p>67b.4</p><section></section><text>par 'gyur/ de bzhin rig byed las bstan pa'i don la gnod pa can gyi tshad ma dag tshad ma ma yin par byas nas rig byed chung ma lta bur 'khrul pa mthong ba can gyi tshig las shin tu lkog tu gyur pa rtogs par 'gyur ba ma yin no/ /'di nyid kyi skyon gzhan ni gal te zhes bya ba la sogs pa</text></item>
<item><p>67b.5</p><section></section><text>smos te/ de ltar zhes bya ba ni de ltar mthong ba bzhin du bden pa cig rjod pa tsam gyes so/ /gal te rig byed thams cad tshad grub na de'i tshe skyes bu thams cad don thams cad la tshad mar 'gyur ro/ /'di ltar skyes bu mang du smra ba la/ bden don can gcig yod med min te/ 'on kyang yod pa nyid</text></item>
<item><p>67b.6</p><section></section><text>yin no/ /ji ltar zhes bya ba la sogs pas 'chad par byed de/ ji ltar 'di shin tu bden par brjod pa ste/ gcig tu bden par brjod pa nyid do/ /shin tu dka' ba ni sdug bsngal bas byas pa nyid kyi phyir ro/ /shin tu dka' ba smos pas ni de nyid ston par byed do/ /'dis shin tu mi srid</text></item>
<item><p>67b.7</p><section></section><text>pa ni ma yin gyi 'on kyang sgrib pa thams cad spangs pa can dang snying rje goms par gyur pa can gyis bsgrub par bya ba nyid yin pa'i phyir shin tu dka' ba zhes bya ba de bstan pa yin no/ /de bzhin du shin tu bden pa ma yin pa brjod pa yang dka' ba yin te/ thams cad kyi tshe don thams cad la skyes bu</text></item>
<item><p>68a.1</p><section></section><text>bden pa nyid ma yin pa nyid smra ba ni med do/ /de bas na skyes bu mang du smra ba la yang ngag gcig kyang bden pa'i don can yin no/ /ngag mang po'i nang de las tshig gcig rnam pa 'ga' zhig gis te/ bya rog dang ta la'i tshul du yang bden pa'i don can nyid du mi slu ba'i</text></item>
<item><p>68a.2</p><section></section><text>gtan tshigs des so/ /mi slu ba de las tshig gi tshogs lhag ma zhes bya ba gang gi tshig gcig la mi slu bar mthong ba'i skyes bu de'i tshig gi tshogs de ltar 'gyur na ste/ mi slu ba nyid du khas len na skyes bu 'ga' zhig kyang yid ches pa ma yin par mi 'gyur na de ltar yang ma yin no/ /</text></item>
<item><p>68a.3</p><section></section><text>de'i phyir phyogs gcig la mi slu ba'i phyir tshad ma yin no zhes bya ba gang gis de ni cir yang mi nus so/ /gzhan yang 'ga' zhig kyang 'ga' zhig gis go bar byed pa gang yin pa de ni de'i rang bzhin nam/ de'i bskyed byar yod pa yin na go bar byed par 'gyur gyi gzhan du ni ma yin no/ /sgra</text></item>
<item><p>68a.4</p><section></section><text>'di ni brjod bya nyid du mngon par 'dod pa'i dus dngos po'i rang bzhin min no/ /ci'i phyir zhe na/ 'di ltar 'chad pa po la sgra gnas pa ste/ gzhan gyi rang bzhin gzhan la 'jug pa ma yin no/ /sgra 'di dngos po 'bras min no/ /ci'i phyir zhe na/ 'di ltar 'chad pa po ni yod na sgra 'gyur ro/ /</text></item>
<item><p>68a.5</p><section></section><text>zhes bya ba'i phyogs 'di la 'chad pa po yod na zhes bya ba'i rgyu mtshan gyi bdun pa yin te/ gang gi phyir 'chad pa po'i rgyu mtshan can ni 'dod pa tsam la rag lus pa yin gyi brjod bya'i dngos po la ltos pa ma yin no zhes bya ba'i don te/ /de las rnam par bzlog pa'i zhes bya ba rang</text></item>
<item><p>68a.6</p><section></section><text>bzhin dang 'bras bu bzlog pa'i 'khrul pa med pa bzlog pa ma yin no/ /re zhig ces bya ba la sogs pas 'chad par byed de/ re zhig gi sgra ni go rims yin te/ 'chad pa po la gnas pa'i tshig de ni re zhig brjod par bya ba'i don gyi rang bzhin ma yin zhing / dngos po de dag gi 'bras bu yang ma</text></item>
<item><p>68a.7</p><section></section><text>yin no/ /ci'i phyir zhe na/ de med du zin kyang zhes bya ba dngos po med du zin kyang 'chad pa po brjod par 'dod pa tsam gyis yod pa de skye ba'i phyir ro/ /rang bzhin dang 'bras bu dag las gzhan 'ga' zhig kyang 'ga' zhig gi 'khrul pa med pa can gyi gtan tshigs yod pa ma yin gyi/ 'on kyang</text></item>
<item><p>68b.1</p><section></section><text>'khrul pa dang ldan pa kho na yin no/ /sgra ni brjod par bya ba'i don la 'khrul pa yin na yang de la rnam pa gzhan du brjod par bya ba'i don de las rnam pa gzhan du yang ste/ brjod par bya ba'i don med na yang zhes bya ba'i don to/ /de srid pa'i phyir te sgra de srid pa'i rgyu'i phyir ro/ /de yod pa'i</text></item>
<item><p>68b.2</p><section></section><text>phyir te/ brjod par bya ba'i don la 'khrul ba can gyi sgra de yod pa'i phyir brjod par bya ba'i don de rtogs par rigs pa ma yin no/ /de ltar ni 'gyur na gal te brjod par bya ba'i dngos po las tshig don gzhan du gyur pa de lta na yang brjod par bya ba'i dngos po de'i 'bras bu nyid yin pa'i phyir go bar byed pa</text></item>
<item><p>68b.3</p><section></section><text>nyid yin te/ 'di ltar gal te rjod byed rnams kyi 'jug pa ste/ sgra rnams kyi skye ba mngon par gsal ba gang yin pa de ni brjod bya mthong bas byas yin zhes bya ba brjod par bya bar mthong ba gang yin pa des byas pa'o/ /brjod bya yod na mthong zhing de mthong ba las de brjod par 'dod pa las tshig</text></item>
<item><p>68b.4</p><section></section><text>yin pa de ltar na brgyud pas tshig ni don gyi 'bras bu yin no zhes bya ba ni phyogs snga ma'o/ /de ltar ni 'gyur na zhes bya ba la sogs pas 'chad par byed pa de tshig ni 'bras bu nyid yin no/ /ci'i phyir zhe na/ rjod par byed pa'i sgra ni brjod bya don mthong bas 'jug pa'i phyir ro/ /de lta yin na zhes bya ba</text></item>
<item><p>68b.5</p><section></section><text>la sogs pas len 'debs par byed de/ de lta yin na zhes bya ba gal te don gyi dbang kho na tshig 'jug pa'i phyir tshig 'jug pa thams cad bden pa'i don can yin na ni'o/ /lung tha dad pa phan tshun dag ni 'gal ba'i don/ de ni gcig la ste brjod pa la tshig de 'jug pa ji ltar 'gyur te mi 'gyur ro/ /</text></item>
<item><p>68b.6</p><section></section><text>rab tu brjod pa thams cad ni don gcig pa nyid du 'gyur ro zhes bya ba'i don to/ /gal te zhes bya ba la sogs pas 'chad par byed de/ brjod par bya ba'i dngos po med pa ste/ brjod par bya ba'i dngos po las gzhan du sgra mi 'jug go zhes bya ba'i nges pa de yin pa de'i tshe phan tshun 'gal ba'i don brjod pa'i</text></item>
<item><p>68b.7</p><section></section><text>phyir brjod pa grub pa'i mtha' dad pa dag yod na dngos po gcig la phan tshun 'gal ba'i rang bzhin rtag pa dang mi rtag pa nye bar sbyor ba ste zhes bya ba sgro btags pas tshig 'jug par mi 'gyur na/ 'ga' zhig gi brjod pa la sgra rtag pa zhes bya ba dang gzhan gyi mi rtag pa zhes bya ba dang bdag dang bcas pa dang</text></item>
<item><p>69a.1</p><section></section><text>bdag med pa zhes bya ba la sogs pa yang snang ngo / /de yang rigs pa ma yin te/ sgra gcig rnam grangs med pa zhes bya ba ni rnam pa gzhan med pa zhes bya ba'i don to/ /rtag pa dang mi rtag pa zhes bya ba gang yin pa 'di ni srid pa ma yin no/ /gal te rtag pa'i rnam pa yod pa</text></item>
<item><p>69a.2</p><section></section><text>nyid kyi rjes su 'jug pas rtag pa zhes bya ba dang skad cig ma la ltos nas mi rtag pa zhes brjod pa de'i tshe nyes pa med la rnam grangs med pa 'gal ba'i chos brjod pa ni gcig la 'gal ba yin no/ /de bas na sgra rnams ni brjod par bya ba'i don dang lhan cig 'brel pa yod pa ma yin no/ /gang gi phyir</text></item>
<item><p>69a.3</p><section></section><text>de lta yin pa'i rgyu des na lung gi dngos po rnams dang rtogs pa po'i rnam pa 'gas te/ lung gi dngos po rnams dang lhan cig skyes bu rtogs pa po'i rnam pa 'gas kyang ngo / /med na mi 'byung grags min na/ /de dag las don nges pa gang yin zhes bya ba med par rab tu grags pa med na dngos po med par</text></item>
<item><p>69a.4</p><section></section><text>'byung ba'i lung dag las don nges pa gang las yin nges pa ma yin no zhes bya ba'i don to/ /skye bo mi shes pa zhes bya ba la sogs pas 'chad par byed de re zhig lung gi tshad ma de nyid thams cad tshol bar ni mi byed kyi 'on kyang skye bo mi shes pa tshol bar byed do/ /ci'i phyir zhe na/ des kun nas bstan</text></item>
<item><p>69a.5</p><section></section><text>pa'i don rtogs pa'i phyir te/ lung des kun nas bstan pa'i don rtogs pa'i don du'o/ /ci'i phyir mi shes pa kho na tshol bar byed kyi gzhan dag ma yin zhe na/ yang dag pa zhes bya ba la sogs pa smos te/ yang dag pa ji lta ba bzhin du phyin ci ma log pa'i don rnams gang dag gis rtogs par byed de/ </text></item>
<item><p>69a.6</p><section></section><text>rab tu gsal ba skye ba can de dag la gzhan gyis bstan pa la ltos pa med pa'i phyir ro/ /skyes bu gang la dbang po las 'das pa'i yon tan yod pa de ni dbang po las 'das pa'i yon tan can no/ /de nas skyes bu'i sgra dang khyad par gyi bsdu bar bya'o/ /'di ni thams cad shes pa yin gyi gzhan</text></item>
<item><p>69a.7</p><section></section><text>ma yin pa'am/ 'di phyin ci ma log par brjod pa yin gyi gzhan ni ma yin no zhes skyes bu de de ltar rnam par 'byed pa ste char 'byed par byed mi nus pa'i phyir ro/ /de lta bur gyur pa'i skyes bus byas pa'i tshig lung nyid du nges pa yod pa ma yin na tshig gang las rtogs par 'gyur/ thams cad kyi tshig</text></item>
<item><p>69b.1</p><section></section><text>thams cad ngag gi don ji lta ba bzhin du 'jug pa ma mthong ngo / /de bas na 'di ltar 'dod pa ste mngon par 'dod pa'i don de'i yod pa nyid med pa'i tshig rnams kyi gang dag la dbang po 'jug pa mthong ba mi shes pa gang gis lung tshol bar byed cing rtogs par 'dod pa'i skyes bu rtogs pa po'i de ni tshig</text></item>
<item><p>69b.2</p><section></section><text>la ci 'di don ji lta ba can yin nam ma yin nam zhes the tshom du 'gyur ro/ /gang gi tshig la zhe na/ 'khrul pa ma mthong ba can gyi tshig can de gang dag la dpyad par nus pa'i dngos po 'khrul pa ma mthong ba can gyi tshig yod pa de dag gi tshig la yang ngo / /yang gi sgras ni 'khrul pa mthong ba can gyi</text></item>
<item><p>69b.3</p><section></section><text>tshig la shin tu the tshom du 'gyur ro zhes bshad do/ /the tshom gyi rgyu gang yin pa des na rtogs pa po mi shes pa des ni skyes bu 'ga' zhig gi tshig gis dngos po cung zad kyang nges par 'gyur bar rigs pa ma yin no/ /rtogs pa po 'di'i gang gi phyir nges pa med pa de'i phyir de ni log na yang ste lung</text></item>
<item><p>69b.4</p><section></section><text>log tu zin kyang ngo / /dgag par 'dod pa'i dngos po med pa grub mi 'gyur/ /lung ni zhes bya ba la sogs pas 'chad par byed de/ lung ni thams cad kyi yul can nyid yin pa'i phyir dngos po yod na mi bslu bas lung 'di 'jug pa'i rgyu'i phyir/ de log pa'i mtshan nyid can te lung log</text></item>
<item><p>69b.5</p><section></section><text>pa'i mtshan nyid kyi mi dmigs pa rang bzhin la sogs pa bskal pa'i don med pa bsgrub par 'gyur ro zhes sngar bshad pa gang yin pa'o/ /de yang zhes bya ba ni med pa nges par byed pa nyid do/ /'di ni zhes bya ba ni lung ni'o/ /lung ni thams cad kyi yul can ma yin te/ skyes bu'i don dang 'brel</text></item>
<item><p>69b.6</p><section></section><text>pa med pa'i don dag yul du mi byed pa'i phyir ro/ /khas blangs nas kyang brjod par bya ste/ gal te lung thams cad kyi yul can nyid yin na yang / dngos po med pa ste dngos po dang bral bar mi 'jug par 'gyur ba de'i tshe dngos po med par mi 'jug pa yod na/ lung log pa'i mtshan nyid can gyi mi</text></item>
<item><p>69b.7</p><section></section><text>dmigs pa med pa nges par byed pa nyid du 'gyur na de yang yod pa ma yin te/ dngos po med pa la yang lung 'jug pa'i phyir ro/ /de ltar na don med pa can gyi lung de las skyes bu khong du chud par 'dod pa'i mngon par 'dod pa'i don grub pa med do zhes bshad zin to/ /gang gi phyir rgyu nges med des 'bras bu</text></item>
<item><p>70a.1</p><section></section><text>can med pa zhes bya ba bskal pa dag la med pa'i tha snyad nges pa'i 'bras bu can/ mi dmigs pa ni mi 'grub pa'o/ /de'i tshe tshad ma gsum po log tu zin kyang ste mngon sum dang rjes su dpag pa dang lung gi ming can gyi tshad ma gsum log tu zin kyang yul dang dus dang</text></item>
<item><p>70a.2</p><section></section><text>rang bzhin gyis bskal pa'i don dag med par nges pa ma yin no zhes bya ba ni mjug bsdu ba'o/ /de bas na 'di ltar don rigs pa ma yin pa smra ba can gyi mu stegs pa dag mi rigs pa de'i don brjod pa des mu stegs pa dag blun po ston pa phyogs tsam zhig kyang ston pa'i phyir/ rig byed tshad ma</text></item>
<item><p>70a.3</p><section></section><text>dang ni zhes bya ba la sogs pa smos te/ sdig pa bcom phyir gdung ba rtsom zhes pa zhes pa'i/ zhes pa zhes bya ba'i sgra 'dir yang sbyar bar bya'o/ /rigs smras zhes bya ba 'di las smras pa'i sgra yang ngo / /de bas na ngag gi don 'di yin te/ rig byed ni tshad ma yin no zhes bram ze rnams</text></item>
<item><p>70a.4</p><section></section><text>kyis smras pa blun po'i rtags yin te/ tshig 'dis bdag nyid ni shes pa nyid du ston par byed ces bya ba'i don to/ /ji ltar rig byed tshad ma yin par mi rigs pa de ltar ni rgyas par bstan zin to/ /yon tan dang drug pa'i bsdu ba bkag pa'i phyir rig byed ni tshad ma yin no zhes bya bar 'gyur ba</text></item>
<item><p>70a.5</p><section></section><text>ma yin nam/ skyon 'dir mi 'gyur te 'jig rten la rab tu grags pa'i khyad par can gyi yon tan smos pa yin pa'i phyir ro/ /'dir shes par byed pa ni de tsam nyid kyi dbang du byas pa'o zhes bya ba la sogs pa'i mdo yin no/ /bdag la sogs pa rtag pa 'ga' zhig byed pa por smra ba yin no/ </text></item>
<item><p>70a.6</p><section></section><text>bdag lus la sogs pa'i byed pa po yin no zhes smra ba 'di yang blun po'i rtags yin no/ /rtag pa byed pa po nyid ma yin pa ni rgyas par bstan zin to/ /'bab stegs kyi khrus la chos su 'dod pa ni blun po'i rtags yin te mi rigs pa nyid kyi phyir ro/ /'di ltar chags pa med pa dang / zhe sdang</text></item>
<item><p>70a.7</p><section></section><text>med pa dang / gti mug med pa la sogs pa des bskyed pa'i lus kyi las ni chos yin zhing / de las bzlog pa chu dang 'brel pa tsam gyi mtshan nyid can ni khrus yin pa'i phyir/ ci'i phyir de las chos thob par 'gyur/ 'bab stegs kyi khrus smra ba 'di ni slob</text></item>
<item><p>70b.1</p><section></section><text>dpon dbyig gnyen la sogs pas rgyas par bsal zin pa'i phyir 'dir ma smras so/ /tshul khrims la sogs pa'i yon tan dang bral du zin kyang 'di ni bram ze yin no zhes rigs smra bas dregs shing khengs pa ni blun po'i rtags yin te/ mi rigs pa</text></item>
<item><p>70b.2</p><section></section><text>nyid kyi phyir ro/ /de ltar na/ bram ze nyid kyi spyi bzung nas lan gnyis skyes pa dag rigs smras pas dregs par 'gyur ram/ bram ze dang / bram ze mo'i mngal nas skyes pa gang yin pa de la brten nas rigs smra bas dregs par 'gyur grang na/ dngos por gyur pa'i spyi bkag</text></item>
<item><p>70b.3</p><section></section><text>pa'i phyir phyogs snga ma ma yin no/ /phyi ma yang ma yin te bram ze dang bram ze mo'i lus dag ni mi gtsang ba'i rang bzhin nyid du lus gzhan las khyad par med pa'i phyir ro/ /'di la yang rang gi sde pa dag gis zil gyis mnan pa'i phyir 'dir ma spros so/ /sdig pa bcom pa'i phyir zhes bya ba</text></item>
<item><p>70b.4</p><section></section><text>sdig pa spangs pa'i phyir du zas gcod pa la sogs pa lus gdung bar byed cing dub pa de rtsom pa ste/ nan tan byed pa zhes smra ba 'di yang blun po'i rtags yin no/ /de ltar na sdig pa thams cad kyi rgyu 'dod chags dang zhe sdang dang gti mug yin la/ de la gdung ba rtsom pa zhes bya ba 'gal ba yod pa ma</text></item>
<item><p>70b.5</p><section></section><text>yin pa de ltar na des gang gis sdig pa spangs par 'gyur/ de dag ni blun po'i rtags lnga yin no/ /blun po khyad par ji lta bu can zhig ce na/ shes rab 'chal pa ste/ tshad ma'i stobs las rnam par shes pa ni shes rab bo/ /blun po gang la de nyams pa yod pa de la de skad ces bya'o/ /rigs pa'i</text></item>
<item><p>70b.6</p><section></section><text>rjes su 'brang ba'i shes pa dang bral ba zhes bya ba'i don to/ /ji ltar rigs pa bzhin du gzung ba'i phyir/ nye bar mtshon pa tsam nyid du sngar bshad kyi/ mu stegs can dag gi blun bo'i rtags ni dpag tu med pa dag yin no/ /slob dpon shAkya blos nye bar sbyar ba/ tshad ma rnam 'grel gyi 'grel bshad</text></item>
<item><p>70b.7</p><section></section><text>las/ rang gi don gyi rjes su dpag pa grub pa ste le'u dang po rdzogs so// //tshad ma rnam 'grel gyi 'grel bshad/ bam po bzhi bcu rtsa gcig pa/ rgol ba dang lan bstan pa'i zur gyis le'u dang po dang gnyis pa'i 'brel pa bstan pa'i phyir/ slob dpon gyis zhes bya ba la sogs pa</text></item>
<item><p>71a.1</p><section></section><text>smos te/ de la gal te slob dpon chos kyi grags pa 'di bstan bcos tshad ma kun las btus pa rnam par bshad par bzhed pa yin pas de nyid bshad par bya ba yin na/ ci'i phyir dang por rang dbang gis rjes su dpag pa'i mtshan nyid rnam par gzhag pa mdzad ces bya ba ni</text></item>
<item><p>71a.2</p><section></section><text>brgal ba'o/ /slob dpon gyis tshad ma'i mtshan nyid kyi bstan bcos bshad pa'i zhes bya ba la sogs pa ni 'di'i lan yin no/ /'dir slob dpon ni phyogs kyi glang po yin par 'dod de/ de'i bstan bcos bshad par 'gyur ba nyid yin pa'i phyir ro/ /de'i don ni slob dpon gyi'o/ /bstan</text></item>
<item><p>71a.3</p><section></section><text>bcos gang gis mngon sum dang rjes su dpag pa'i tshad ma mtshon par byed pa de ni/ tshad ma'i mtshan nyid kyi bstan bcos te/ tshad ma kun las btus pa zhes bya'o/ /mu stegs kyi dgra 'chos shing mi shes pa las skyob pa'i phyir nges pa'i tshig gi tshul gyi bstan bcos so/ /slob dpon</text></item>
<item><p>71a.4</p><section></section><text>gyi yang de yin la tshad ma'i mtshan nyid kyi bstan bcos kyang yin pas zhes bya ba ni khyad par gyi bsdu ba'o/ /slob dpon gyi 'dul ba'i TI ka la sogs pa yod mod kyi/ tshad ma'i mtshan nyid kyi bstan bcos ma yin no/ /de las gzhan pas byas pa'i tshad ma'i mtshan nyid kyi bstan bcos</text></item>
<item><p>71a.5</p><section></section><text>yod mod kyi/ slob dpon gyi ma yin no/ /de bas na gnyi ga smos so/ /de'i sngar gyi TI ka byed pa'i rnam par bshad pa ngan pa dang / mu stegs byed kyi rtsod ngan bsal nas khyad par du bshad pa ni rnam par bshad pa'o/ /de'i rgyu ni rjes su dpag pa'o/ /de ltar na don dang don ma yin pa rnam par 'byed</text></item>
<item><p>71a.6</p><section></section><text>pa'i mtshan nyid can ni bshad pa yin no/ /de'i yang rjes su dpag pa rten yin te rnam par rtog pa dang bcas pa nyid kyi phyir ro/ /de bas na thabs su gyur pa nyid kyi phyir de nyid dang por rnam par gzhag pa yin no/ /gal te slob dpon phyogs kyi glang pos rjes su dpag pa'i mtshan nyid mdzad pa de</text></item>
<item><p>71a.7</p><section></section><text>lta na yang rgyas par rnam par dkrugs nas rnam par gzhag pa de lta na skyon yod pa ma yin no/ /tshad ma rnam 'grel gyi le'u dang por tshad ma kun las btus pa'i rang gi don gyi rjes su dpag pa'i le'u rtsod ngan lan btab pa'i sgo nas don gyis rnam par bshad nas/ de la ci'i phyir rim pa las rgal nas</text></item>
<item><p>71b.1</p><section></section><text>mdzad ces bya ba'i rtsod pa 'di la/ de'i phyir slob dpon gyis zhes bya ba la sogs pa smos te/ bstan bcos gang gis phung po dang khams dang / skye mched mtshon par byed pa de ni mtshan nyid kyi bstan bcos so/ /mi slu ba nyid kyi phyir tshad ma yang de yin la/ mtshan nyid kyi bstan bcos yang yin</text></item>
<item><p>71b.2</p><section></section><text>pas na/ tshad ma'i mtshan nyid kyi bstan bcos te/ sangs rgyas kyi bka' zhes bya ba'i don to/ /de'i bshad pa'i rgyu ni tshad ma'i mtshan nyid kyi bstan bcos bshad pa'i rgyu'o/ /slob dpon gyi yang de yin la tshad ma'i mtshan nyid kyi bstan bcos bshad pa'i rgyu yang de yin pas na zhes bya ba ni las</text></item>
<item><p>71b.3</p><section></section><text>'dzin pa'o/ /de gang zhe na rjes su dpag pa ste/ rjes su dpag pa ston pa'i phyir tshad ma kun las btus pa'i rang gi don rjes su dpag pa'i le'u ni rjes su dpag pa'o/ /de skad du gang gi phyir rjes su dpag pa la brten nas/ bcom ldan 'das kyi bka' rigs pa dang ldan pa yin gyi/ gzhan mu</text></item>
<item><p>71b.4</p><section></section><text>stegs pa dag gi ni ma yin no zhes bstan par 'gyur ro/ /de skad du bshad pa ni rnam pa gzhan yin no/ /rjes su dpag pa de yang rang gi don gyi rjes su dpag pa'i le'ur rnam par phye ba de bas na tshad ma kun las btus pa'i rang gi don gyi rjes su dpag pa'i le'u de nyid rtsod ngan lan btab pa'i</text></item>
<item><p>71b.5</p><section></section><text>sgo nas sngar rnam par bshad pa nyid yin no/ /tshad ma zhes bya ba la sogs pas zhes bya ba ni tshad ma slu med can zhes pa zhes bya ba la sogs pas so/ /de la 'grel pa mdzad pa bdag nyid kyis tshigs su bcad pa'i 'grel pa mdzad cing / tshad mar gyur pa zhes bya ba de 'chad pa la/ tshad mar 'khrungs</text></item>
<item><p>71b.6</p><section></section><text>ba zhes bya bar gyur pa'i sgra ni 'khrungs pa'i don to/ /tshad ma yang de yin la gyur pa yang de yin pas na tshad mar gyur pa'o/ /de ltar na tshad ma rtag par rtog pa gsal ba yin no/ /mngon sum dang rjes su dpag pa ni tshad ma yin pa de bas na/ ji ltar na bcom ldan 'das de'i rang bzhin can ma yin</text></item>
<item><p>71b.7</p><section></section><text>pa la de skad du brjod ce na tshad ma dang 'dra bas na tshad ma ste zhes bya ba smos te/ tshad ma'i sgra dpe nang du 'dus pa can yin no zhes bya ba'i don to/ /gal te bsgoms pa'i stobs las grub pa dri ma med pa rnam par mi rtog pa 'khrul pa med pa'i ye shes kyi bdag nyid can yin pa'i phyir bcom ldan</text></item>
<item><p>72a.1</p><section></section><text>'das ni mngon sum gyi tshad ma'i rang bzhin can nyid du dngos su bzhugs pa nyid yin na nye bar btags pa la brten pas ci zhig bya zhe na/ 'di la skyon yod pa ma yin te/ rtog pa dang bcas pa'i shes pa'i gnas skabs la dgongs nas brjod pa'i phyir ro zhes bya ba ni</text></item>
<item><p>72a.2</p><section></section><text>gzhan dag gi yin no/ /'dir gal te bcom ldan 'das ni ji skad du bshad pa'i tshad ma'i bdag nyid can yin pa de lta na yang de ltar rab tu grags pa ma yin no/ /de bas na tha snyad du byas pa'i tshad mas dper mdzad pa yin no zhes bya ba 'di ni rigs pa yin no/ /tshad ma slu med can shes pa/ /</text></item>
<item><p>72a.3</p><section></section><text>zhes bya ba ni mi slu ba can nyid dang shes pa nyid mtshan gzhi rjes su bstan nas tshad ma nyid ni mtshan nyid brjod pa'o/ /tshad ma nyid de yang gal te spyi'i mtshan nyid yin pa de lta bas na slu bar byed pas na slu ba zhes bya ba la sogs pas de 'chad par byed do/ /tshad ma slu med can zhes bya ba de tsam gyi shes pa</text></item>
<item><p>72a.4</p><section></section><text>zhes bya ba thob par mi 'gyur te/ yul la yang mi slu bar yod pa nyid kyi phyir ro/ /de'i phyir shes pa smos pa byas so/ /de nyid bstan pa'i phyir mi slu ba de yang don yongs su bcad nas 'jug pa zhes bya ba la sogs pa smos te/ mi slu ba de yang yul gyi chos dang zhes bya ba 'di dang sbyar ro/ /gang gi tshe</text></item>
<item><p>72a.5</p><section></section><text>'dir 'gyur zhe na/ don yongs su bcad nas 'jug pa zhes bya ba smos te/ ci rigs par tshad ma gnyis kyis yongs su bcad par blta bar bya'o/ /mngon sum ni rnam par rtog pa med pa nyid kyi phyir nges pa ma yin mod kyi 'on kyang der snang bar skyes pa tsam yin no/ /rjes su dpag pa ni nges pa nyid yin no/ /</text></item>
<item><p>72a.6</p><section></section><text>gal te mngon sum rtog pa med pas chu la sogs pa bden pa dang brdzun pa rnam par 'byed par mi nus pa nyid kyi phyir ji ltar de las don yongs su bkag nas 'jug ce na/ brjod pa mngon sum gyi rten can gyi 'jug pa ni rnam pa gnyis te dang po nyid dang goms pa can no/ /de la goms pa dang ldan pa gang yin pa de la</text></item>
<item><p>72a.7</p><section></section><text>shin tu goms pa gsal ba can gyi mngon sum skyes pa na ji lta ba bzhin du goms pa'i rnam par 'khrul pa'i rgyu mtshan spangs pa can nyid kyis yongs su bcad nas skye ba dang / de lta bur gyur pa'i phyis 'byung ba'i nges pa skyed par byed pa'i phyir de la skyes bu 'jug par byed do/ /de'i phyir de la rang nyid kyi tshad ma nges par</text></item>
<item><p>72b.1</p><section></section><text>byed pa'i phyir phyis kyi tshad ma 'jug pa la ltos pa med pa can yin pa'i phyir don yongs su bcad nas zhes bya ba'i tshig mi 'thad pa ma yin no/ /mngon sum thams cad ni gzhan la tshad ma nges par gzhag pa ma yin no/ /dang po nyid kyis 'jug pa gang yin pa de la yang rgyu mtshan nges par gzung ba med pa na the</text></item>
<item><p>72b.2</p><section></section><text>tshom nyid kyi sgo nas 'jug par byed do/ /gal te 'o na don yongs su bcad nas zhes bya ba'i tshig ji ltar rung zhe na/ de'i rnam par skyes pa tsam de skad du tha snyad gdags so zhes bya ba bshad zin to/ /gal te the tshom gyi sgo nas 'jug pa yin na ji ltar rtog pa sngon du song ba can zhes bya zhe na 'di la</text></item>
<item><p>72b.3</p><section></section><text>'gal ba ci yod/ gang kho na nges pa'i sgo nas 'jug par 'gyur ba de nyid rtog pa sngon du song ba can ma yin no/ /de ltar na 'jug par byed pa la don la the tshom za ba dang don nges pa dang rgyu rnam pa gnyis yin no/ /ldog pa yang don med pa la the tshom za ba dang / don med par nges pa gnyis kho na</text></item>
<item><p>72b.4</p><section></section><text>yin no/ /de la dang po nyid kyi rgyu gnyis kyis 'jug par 'gyur ba gang yin pa dang phyis bshad pa gnyis kyis ldog par 'gyur ba gang yin pa de ni rtog pa sngon du song ba can yin par 'jig rten dag brjod do/ /gal te nges pa nyid kyi sgo nas 'jug par byed par 'gyur ba ngo mtshar yin na/ 'o na ni zhing pa</text></item>
<item><p>72b.5</p><section></section><text>la sogs pa zhing la sogs pa la 'jug par byed pa 'gal bar 'gyur te de dag la ma 'ongs pa'i 'bru la sogs pa 'grub pa la nges par byed pa'i tshad ma yod pa ma yin no/ /mi slu ba yul gyi chos de mtshan nyid ci 'dra ba can zhig ce na ji ltar 'dod pa'i don de lta bu'i ngo bo'i zhes bya ba smos te/ ji ltar ngo bo</text></item>
<item><p>72b.6</p><section></section><text>gang gis don du gnyer ba'i me la sogs pa ni ji ltar 'dod pa ste/ dngos po las ma 'das pa zhes bya ba ni mi zad pa'i bsdu ba'o/ /ji ltar 'dod pa yang de yin la don yang yin pas na ji ltar 'dod pa'i don to/ /de'i de lta bu'i ngo bo ni de'i ngo bo nyid de me la sogs pa'i ngo bo nyid ces bya ba'i don to/ /de'i</text></item>
<item><p>72b.7</p><section></section><text>rnam par gzhag pa yang ji ltar yin zhe na don gyi rang gi nus pa grub pas zhes bya ba smos te/ me la sogs pa'i don gyi rang gi nus pa sreg pa dang 'tshod pa la sogs pa bsgrub par nus pa nyid do/ /de'i grub pa ni nges pa ste des don de lta bu'i ngo bor rnam par 'jog ces bya ba'i don to/ /nus pa'i grub pa yang</text></item>
<item><p>73a.1</p><section></section><text>'bras bu rtsom pa can gyi 'bras bu mthong ba'i phyir ro/ /'bras bu rtsom pa can ma yin pa'i yang de'i rigs can nyid yin pas na 'khrul pa med pa'i khyad par nges par gzung ba'i phyir ro/ /shes pa'i chos mi slu ba ni rnam pa gnyis te/ de la 'dir mngon par 'dod pa ma yin pa gang</text></item>
<item><p>73a.2</p><section></section><text>yin pa dang mngon par 'dod pa gang yin pa de go rims bzhin du de'i zhes bya ba la sogs pa smos te de'i zhes bya ba'i don gyi'o/ /de lta bur gyur pa zhes bya ba ni ngo bo gang gis don byed par nus pa ste de'i ngo bo zhes bya ba'i don to/ /ji ltar gnas pa'i mtshan nyid rtogs pa na zhes bya ba ni bsdus pa'i don to/ /</text></item>
<item><p>73a.3</p><section></section><text>rjes su dpag pas don gyi rang gi ngo bo yongs su ma bcad pa'i phyir zhes bya ba ni spyi'i rnam pa la 'jug pa nyid kyi phyir ro/ /mngon par 'dod pa'i don ni gang ched du byas nas 'jug pa'o/ /mi slu ba gang la de dang phrad par byed pa'i mtshan nyid de rang gi ngo bo yod pa de la de skad ces bya'o/ /mngon</text></item>
<item><p>73a.4</p><section></section><text>sum dang rjes su dpag pa'i khyab par byed pa yin no zhes bya ba ni rjes su dpag pa la yang mngon par 'dod pa'i don dang phrad par byed pa yod pa'i phyir ro/ /don ni sreg pa la sogs pa'o/ /de'i byed pa ni skyed pa'o/ /de'i gnas pa ni rtogs pa ste khams kyi don sna tshogs pa nyid kyi phyir ro/ /de ni tshad</text></item>
<item><p>73a.5</p><section></section><text>mas yongs su nges pa zhes bya ba la sogs pas 'chad par byed pa la/ tshad ma dang mngon sum dang rjes su dpag pa dag gis yongs su nges pa'i don me la sogs pa'o/ /des bsgrub par bya ba'i don byed pa ni sreg pa dang 'tshed pa la sogs pa'o/ /me sreg pa dang 'tshed pa la sogs pa'i nus pa zhes bya</text></item>
<item><p>73a.6</p><section></section><text>ba ni me thams cad sreg pa dang 'tshed pa la sogs pa'i nus pa med pa de ltar na khyad par gzung ba yin te/ de lta bur gyur pa nyid la ni 'jug pa yan lag nyid yin no/ /dro ba'i reg pa la sogs pa'i yul can gyi zhes bya ba ni dro ba'i reg pa'i yul can lus kyi rnam par shes pa'i bdag nyid can gyi 'jug</text></item>
<item><p>73a.7</p><section></section><text>pa'o/ /sogs pa'i sgras ni sred pa dang 'tshed pa la sogs pa'i yul can gyi mig gi rnam par shes pa 'jug pa gzung ngo / /'jug pa de ni dang po mngon sum gyi mi slu ba yin no/ /mi slu bar nges pa'i rgyu nyid yin pa'i phyir mi slu ba yin no/ /de ltar na mi slu ba ni 'dir phrad par nus pa'o/ /de yang 'og</text></item>
<item><p>73b.1</p><section></section><text>nas 'jog par 'gyur ro/ /de lta ma yin na gal te phyis kyi tshad ma'i 'jug pa nyid sngar gyi mi slu ba yin par 'gyur na de yang tshad ma nyid yin pa de ltar na tshad ma las tha dad pa'i tshad ma thob par 'gyur ro/ /mngon sum gyi 'jug pa thams cad la phyis kyi tshad ma 'jug pa ma yin te la lar gags</text></item>
<item><p>73b.2</p><section></section><text>byed pa srid pa'i phyir ro/ /de bas na tshad ma'i mtshan nyid 'di yang khyab par byed pa ma yin par 'gyur ro/ /'ga' zhig gi tshe rjes su dpag pa'i zhes bya ba gdon mi za bar phyis kyi mngon sum gyi 'jug pa nyid snga ma'i mi slu ba ma yin mod kyi 'on kyang 'ga' zhig gi tshe rjes su dpag pa phyis 'byung</text></item>
<item><p>73b.3</p><section></section><text>ba can gyi 'jug pa yang dang po'i mngon sum gyi mi slu ba yin no/ /gal te gang gi gnas skabs nyid las shes/ ji ltar me nyid la zhes bya ba la sogs pa smos pa la/ rnam pa mtshungs pa la sogs pa 'ga' zhig gis zhes bya ba ni rnam pa mtshungs pa ste/ de bas gzhan pa kha dog mtshungs</text></item>
<item><p>73b.4</p><section></section><text>pa nyid do/ /sogs pa'i sgras ni de dang 'dra ba'i dngos po dran pas der sgro 'dogs pa gzung ngo / /de ltar na ci 'di rgya skyegs kyi me tog gi tshogs sam/ nor bu'i phung po yin zhes gang gi tshe mthong ba gsal ba med pa'i phyir 'khrul par 'gyur ro/ /'khrul pa'i rgyu mtshan gsal bar mi nus</text></item>
<item><p>73b.5</p><section></section><text>pa dang phyis kyi tshad ma'i 'jug pa la ltos pa med par de'i 'bras bur gyur pa'i du ba mthong ba de nges par byas nas gang gi tshe me nges par byed pa de'i tshe/ rjes su dpag pa'i 'jug pa ni dang po'i mngon sum gyi mi slu ba yin no/ /de'i tshe mngon sum ni 'jug par byed pa nyid ma yin gyi 'on kyang rjes su</text></item>
<item><p>73b.6</p><section></section><text>dpag pa nyid yin no/ /mi slu ba nyid kyi mtshan nyid tsam ni mngon sum de la yang yod pa de ltar na 'ba' zhig tu brjod do/ /du ba mngon sum gyis gzung ba na de la yang 'khrul pa'i rgyu yod pa'i phyir rtags nges pa nyid med pa ma yin nam/ de ltar na ci 'di ni rnal 'byor pas sprul pa'i du ba'i rnam pa'i</text></item>
<item><p>73b.7</p><section></section><text>dngos po'am/ ci brgya byin gyi spyi bo las byung ba yin zhes 'khrul pa'i rgyu yod do zhe na/ 'dir smras pa ji ltar shin tu goms pa bsal ba thob pa can gyi mngon sum 'khrul pa'i rgyu spangs pa can skye bar 'gyur ro/ /de ltar na nor bu dang gzugs su byas pa la sogs pa kha dog dang dbyibs</text></item>
<item><p>74a.1</p><section></section><text>mtshungs pa goms pa las de shes pas mthong ba tsam gyis rnam par 'byed par byed do/ /me las skyes pa'i du ba'i khyad par gang yin pa de ni rnal 'byor pas skyed par nus pa ma yin no/ /de ltar na rnal 'byor pas sprul pa na de dag nyid dam de dang 'dra ba sprul par 'gyur grang na/ </text></item>
<item><p>74a.2</p><section></section><text>re zhig de nyid ni ma yin te rgyu med pa can nyid du thal ba'i phyir ro/ /de dang 'dra ba yang ma yin te me'i rang bzhin ma yin pa las skye ba la de 'dra ba med pa'i phyir ro/ /de 'dra ba'i dngos po las 'byung ba ni de 'dra bar 'gyur gyi/ de 'dra ba ma yin pa las de 'dra bar 'byung na ni de dang de ma yin pa'i</text></item>
<item><p>74a.3</p><section></section><text>ngo bo can nyid yin te/ dngos po rnams rgyu med pa can nyid du 'gyur ro/ /de bas na me las skye ba'i du ba'i rnam pa'i khyad par rnal 'byor pas sprul par mi nus pa'am sprul pa yin na ni de nyid me yan par 'gyur ba de ltar na 'khrul pa yod pa ma yin no/ /de skad du yang mkhas pa'i skye bo ma lus</text></item>
<item><p>74a.4</p><section></section><text>pa'i gtsug gi nor bu dbang phyug dam pas/ gal te brgya byin spyi bo me'i/ /rang bzhin yin na de nyid me/ /'on te de me'i rang bzhin min/ /ji ltar de las du ba 'byung / /du ba rgyu yi rang bzhin me/ /de yi nus pa'i bye brag ldan/ /du ba du ba'i rgyu min las/ /byung na de ni rgyu med 'gyur/ /</text></item>
<item><p>74a.5</p><section></section><text>zhes bshad zin to/ /khyad par yang goms pa las nges pa yin te ji skad du/ nor bu gzugs byas la sogs la/ /de rig shes pa rjes dpag las/ /byung min gzhan rnams la brjod med/ /goms pa nyid las skye bar 'gyur/ /zhes bshad pa yin no/ /ji ltar mngon sum phyis kyi tshad</text></item>
<item><p>74a.6</p><section></section><text>ma 'jug par byed pa nyid kyi tshad ma yin pa de bzhin du rjes su dpag pa yang yin pa de bas na thug pa med pa'i phyir rjes su dpag pa dag la nges pa yod pa ma yin no zhe na/ de'i phyir mngon sum nyid la zhes bya ba la sogs pa smos te dang po'i mngon sum gyi don ni de'i don to/ /de'i don byed pa'i yul</text></item>
<item><p>74a.7</p><section></section><text>tshad ma gang la yod pa de ni de'i don gyi don byed pa'i yul can gyi tshad ma'o/ /phyis kyi yang de nyid yin la de ni don gyi don byed pa'i yul can yin pas na zhes bya ba ni khyad par gyi bsdu ba'o/ /de ltar na zhes bya ba la sogs pas rjes su dpag pa phyis kyi tshad ma'i 'jug pa la ltos pa sel bar byed do/ /</text></item>
<item><p>74b.1</p><section></section><text>rjes su dpag par bya ba mi rtag pa nyid la sogs pa de'i rang bzhin rtags gang la yod pa de ni de'i rang bzhin can te byas pa nyid la sogs pa'i rtags sam 'bras bu du ba la sogs pa rtags can gyi shes pa'i rgyu yin no zhes bya ba 'di dang sbyar ro/ /de lta bur gyur pa ni dngos po med pa zhes bya ba ni rang</text></item>
<item><p>74b.2</p><section></section><text>bzhin du gyur pa dang / 'bras bur gyur pa'i dngos po dang bral bar zhes bya ba'i don to/ /de bas na rjes su dpag pa ni rang nyid kyis tshad ma nyid du rnam par gzhag pa yin pa'i phyir thug pa med pa ma yin no/ /gzhan dag tu ni zhes bya ba ni mngon sum la'o/ /goms pa med par mthong ba gsal ba po med</text></item>
<item><p>74b.3</p><section></section><text>pa'i phyir khyad par nges pa med pa yin te/ 'dis ni dang po nyid kyi 'jug par byed pa'i gnas skabs bshad do/ /de'i tshe the tshom gyis kyang 'jug par byed do/ /goms pa las kyang khyad par nges par gzung ba yod na phyis kyi tshad ma'i 'jug pa la mngon sum yang ltos pa ma yin no zhes don gyis bshad par</text></item>
<item><p>74b.4</p><section></section><text>'gyur ro/ /gal te phyis kyi tshad ma'i 'jug pas dang po'i mi slu ba yin par rig par bya ba yin na de rtogs pas ci zhig bya/ de ni de'i tshe 'jug par byed pa nyid ma yin te 'das pa nyid kyi phyir ro/ /bden te 'jug par byed pa nyid kyi de'i tshe/ de'i tshad ma nyid kyi nges pa la rtsol ba ni ma yin gyi 'on kyang tshad</text></item>
<item><p>74b.5</p><section></section><text>mas nges pa de la de'i rigs can nyid kyis mngon sum gyi gsal ba'i bye brag gzhan mi slu ba can nyid du nges pa'i don du yin no/ /gal te phyis kyi mngon sum yang zhes bya ba la sogs pas thug pa med par dogs pa yin te ji ltar na mngon sum snga ma dang khyad par med pa yin zhe na/ smras pa dngos po la 'jug</text></item>
<item><p>74b.6</p><section></section><text>pa ma yin par the tshom za ba ste/ ji ltar me'i shes pa dang po me med par yang 'jug par the tshom za ba de ltar sreg pa dang 'tshed pa la sogs pa'i shes pa yang ci rmi lam dang 'dra bar me med par sreg pa dang 'tshed pa la sogs pa'i shes pa skye ba'am ci yod pa la zhes bya bar sbyar ro/ /ci ste de la yang mi</text></item>
<item><p>74b.7</p><section></section><text>slu ba gzhan ltos par 'gyur la de la yang gzhan zhes bya ba ni thug pa med pa yin no/ /ci ste shes pa 'ga' zhig mi slu bar rang nyid kyis 'dod na dang po'i yang de kho na bzhin du 'gyur ro/ /de skad du yang gzhon nu ma len gyis/ /ji ltar dang po'i shes pa nyid/ /de mi slu la ltos 'gyur na/ /de ltar mi</text></item>
<item><p>75a.1</p><section></section><text>slu nyid kyis kyang / /mi slu ba yang btsal bar bya/ /gal te la lar rang nyid las/ /tshad ma nyid du 'dod na ni/ /dang po'i de lta'i dngos yin na/ /rgyu gang gis na rab tu sdang / /zhes smras so/ /ma yin te zhes bya ba la sogs pa lan 'debs par byed pa la/ gnyi ga zhes bya ba ni</text></item>
<item><p>75a.2</p><section></section><text>mer snang ba dang sreg pa la sogs pa snang ba dag go/ /mer snang ba ni dngos po med pa la yang 'jug mod kyi sreg pa la sogs par snang bar ni mi 'gyur ro/ /de nyid ni me med pa la zhes bya ba la sogs pa smos so/ /de ni dngos po'i rten can nyid yin pa'i phyir ro zhes bya ba ni sreg pa dang 'tshed pa la</text></item>
<item><p>75a.3</p><section></section><text>sogs pa'i don byed pa'i yul can gyi shes pa skye ba ni'o/ /skye ba na yang mi slu ba kho na yin te gal te de lta bur gyur pa'i 'jug par byed pa las kyang 'jug pa'i ji ltar mngon par 'dod pa'i don skye bar 'gyur ba na snga ma de'i mi slu ba nyid yin te/ de nyid tshad ma yin gyi 'khrul pa ma yin no zhes bya ba'i</text></item>
<item><p>75a.4</p><section></section><text>don to/ /dngos po ni de tsam gyi rgyu nyid yin pa'i phyir ro zhes bya ba ni sreg pa dang 'tshed pa la sogs pa'i don gyi rgyu nyid yin pa'i phyir me gang yin pa de nyid sreg pa dang 'tshed pa la sogs pa byed pa dang chu gang yin pa de nyid khrus dang btung ba la sogs pa byed de/ dngos po ni don byed par nus pa'i</text></item>
<item><p>75a.5</p><section></section><text>mtshan nyid yin pa'i phyir ro/ /gal te rmi lam la yang ji skad du bshad pa'i don la mi slu ba yod do zhe na/ de la yang dngos po yod pa ni bla ste gnyid ma log pa'i gnas skabs na yang dngos po rnam par gzhag pa'i rgyu gzhan ni med do/ /gal te rmi lam gyi shes pa tshad mar 'gyur ro zhe na 'dod pa</text></item>
<item><p>75a.6</p><section></section><text>nyid kyi phyir skyon med do/ /gal te 'o na ji ltar na tshad ma ma yin par bshad ce na/ 'khrul ba yin no snyam pa'i bsam pas so/ /de'i phyir don byed par nus pa'i yul can gyi mngon sum ni 'khrul pa'i rgyu mtshan med pa'i phyir tshad ma nyid kyi bdag nyid du gyur pas rang rig pas yongs su bcad pa yin no/ /</text></item>
<item><p>75a.7</p><section></section><text>ji ltar yongs su bcad pa bzhin du de la nges par skyed par byed pa de ltar na rang nyid kyis tshad ma yin pa de'i phyir thug pa med pa ma yin no/ /dang po'i me dang chur snang ba'i shes pa yang goms pa med pa na rang rgyud kyi tshad ma nyid kyis gzung du zin kyang 'khrul pa'i rgyu mtshan yod pa'i phyir nges pa bskyed pa'i nus</text></item>
<item><p>75b.1</p><section></section><text>pa med pa de bas na/ de la phyis kyi tshad ma 'jug pas tshad ma nyid du rnam par gzhag pa/ de ltar na gzhan las tshad ma yin no/ /de yang goms pa yod cing gsol ba can thob pa na rang nyid las yin te/ sngar ji skad bshad pa lta bu'o/ /de bas na 'di ltar mngon sum ni rang dang gzhan la tshad ma yin</text></item>
<item><p>75b.2</p><section></section><text>la rjes su dpag pa ni rang nyid las yin no zhes bya bar gnas so/ /gal te sngar gzung ba'i don phyis zhes bya ba la sogs pa ni skad cig ma nyid la brten nas rgol ba yin no/ /ma yin te zhes bya ba la sogs pas lan 'debs par byed do/ /'di skad du rnam pa gcig rtogs pa'i rgyu nyid yin pa'i phyir</text></item>
<item><p>75b.3</p><section></section><text>'jig rten dag don snga phyi gcig tu nges par byed cing de'i rjes su 'brangs nas de ltar rnam par 'jog pa yin te/ tshad ma'i rnam par 'jog pa ni tha snyad can nyid yin pa'i phyir ro zhes bstan par 'gyur ro/ /tshad ma snga phyi dag gi don dam par yul tha dad pa yin yang bla ste ji skad bshad pa'i skyon med pa</text></item>
<item><p>75b.4</p><section></section><text>ma yin no zhe na/ de ltar na phyis kyi zhes bya ba la sogs pa smos pa la tshad ma snga ma'i yul med na med pa'i phyir zhes bya ba ni tshad ma snga ma'i yul ni tshad ma phyi ma'i yul la rgyu nyid yin pa'i phyir ro/ /rgyu med par 'bras bu'i yod pa yang mi rung ste rgyu med pa can nyid du thal ba'i phyir ro/ /de yang zhes bya ba</text></item>
<item><p>75b.5</p><section></section><text>ni tshad ma phyi ma'o/ /de'i yul can nyid yin no zhes bya ba ni tshad ma snga ma'i yul can nyid yin no zhes nye bar btags pa ste/ 'bras bu la yang rgyu nye bar btags pa'i phyir ro/ /gal te 'on kyang tshad ma phyi ma 'jug par byed pas tshad ma snga ma ni tshad ma phyi ma 'jug pa'i dus nyid na de tshad ma yin gyi sngar</text></item>
<item><p>75b.6</p><section></section><text>ni ma yin no/ /med par de'i ngo bo byed par nus pa ma yin no/ /gzhon nu ma len gyis/ tshad ma thams cad rang nyid kyis/ /tshad ma nyid ces gzung ba yin/ /rang nyid nus pa med na ni/ /gzhan gyis byed par mi nus so/ /zhes ji skad bshad pa lta bu'o/ /de'i phyir de bas na zhes bya ba 'di smos</text></item>
<item><p>75b.7</p><section></section><text>te gang gi phyir tshad ma snga ma'i yul med par tshad ma phyi ma'i yul mi srid pa de bas na sngar dngos po grub pa'i phyir te don byed pa'i yul can gyi shes pa las sngar yang ngo / /dang po nyid tshad ma yin te don byed pa'i yul can gyi shes pa phyi ma'i rgyur gyur pa dang po'i shes pa yang tshad ma yin te de yang dngos po'i</text></item>
<item><p>76a.1</p><section></section><text>yul can nyid yin pa'i phyir ro/ /de lta ma yin na ni de dngos po med pa'i yul can yin na de lta bur gyur pa'i shes pa phyi ma'i rgyu nyid du mi 'gyur ro/ /de nyid ni de las don byed pa la 'jug pa'i phyir ro zhes bya ba smos te de las zhes bya ba dang po'i shes pa nyid las te/ </text></item>
<item><p>76a.2</p><section></section><text>dang po'i shes pa ni don byed pa'i yul can gyi shes pa phyi ma'i rgyu nyid yin pa'i phyir ro zhes bya ba'i don to/ /'dis ni 'di skad du shes pa ni rang gi rgyu dag las skyes pa na tshad ma'i rang bzhin can nyid du skye bar 'gyur te/ dngos po ni cha med pa can nyid yin pa'i phyir ro/ /'on kyang 'khrul pa'i rgyu</text></item>
<item><p>76a.3</p><section></section><text>mtshan yod na ni nges pa tsam gzhan las rjod par byed do zhes ston par 'gyur ro/ /gal te de'i don gyi don byed pa'i yul can gyi tshad ma phyi ma'i rgyu nyid yin pas na snga ma tshad ma yin 'o na shes bya nang gi yin par smra ba'i tshad ma'i rnam par gzhag pa ji ltar yin zhe na/ de'i phyir gang gi phyi rol gyi don</text></item>
<item><p>76a.4</p><section></section><text>med pa zhes bya ba la sogs pa smos pa la tshad mas yongs su bcad pa'i don gyi yul ni zhes bya ba ni dang po'i tshad mas gzung ba'i don rgyur gyur pa yod na de'i rigs can don byed pa'i dus na yul skye bar 'gyur ba gang yin pa de ni tshad mas yongs su bcad pa'i don gyi yul yin no/ /'dir yang drug pa'i</text></item>
<item><p>76a.5</p><section></section><text>bsdu ba yin no/ /de ni tshad ma phyi ma gang yin pa'i tshad ma phyi ma de'i rgyu nyid yin par shes pa snga ma'i mi slu ba ma yin te phyi rol gyi don grub pa med pa'i phyir ro/ /don dam par mi slu ba la bye brag ci yang med do zhes bya ba ni gnyi ga la yang rnam par gzhag pa ni rigs pas mtha' gtugs pa can nyid yin pa'i</text></item>
<item><p>76a.6</p><section></section><text>phyir ro/ /gal te the tshom dang log pa'i shes pa las kyang 'ga' zhig gi tshe 'jug pa don la mi slu bar 'gyur ba yang ma yin nam/ de bas na de yang tshad mar thal bar 'gyur ro zhe na/ mi slu ba de dang de zhes bya ba la sogs pa smos pa la nges pa zhes bya ba ni 'dod pa'i don dang phrad pa nyid ces bya ba 'di ni nges</text></item>
<item><p>76a.7</p><section></section><text>pa'i don ma yin gyi 'on kyang 'dod pa nyid dang phrad pa yin gyi mi 'dod pa dang ni ma yin no zhes bya ba yin no/ /the tshom la sogs pa'i shes pa las ni mi 'dod pa dang yang phrad pa yin no/ /cig shos dag gis 'dod pa dang phrad pa nyid ces bya ba 'di ni 'di'i nges pa yin par 'dod do snyam pas/ gal te skyes bu'i</text></item>
<item><p>76b.1</p><section></section><text>zhes bya ba la sogs pa smras so/ /de'i tshad mas zhes bya ba la sogs pa ni grub pa'i mtha' smra ba'i yin no/ /'dod pa dang phrad pa nyid ces bya ba nges pa'i don yin pa ni bla ste/ de lta na yang skyon yod pa ma yin no zhe na/ 'jug pa yod na yang zhes bya ba la sogs pa smos te/ thams cad du gags</text></item>
<item><p>76b.2</p><section></section><text>byed pa'i rgyu med na zhes bya ba khong nas dbyung ngo / /the tshom gyi shes pa la sogs pa dag la ni gags byed pa'i rgyu med par yang phrad pa med do/ /gal te 'dod pa'i don dang phrad pa mi slu ba yin zhing de yang tshad ma nyid yin na/ 'o na ni de ltar tshad ma las tha dad pa tshad ma nyid yin par 'gyur ba dang tshad ma</text></item>
<item><p>76b.3</p><section></section><text>thams cad la de yod pa ma yin pa de ltar na rnam par gzhag pa khyab pa med pa can yin no zhe na/ de'i phyir phrad par nus pa tshad ma nyid yin gyi zhes bya ba smos te/ de yang la lar 'dod pa nyid la mi slu ba'i 'bras bu'i sgo nas shes par 'gyur zhing la lar de'i mtshan nyid kyis khyab pas so/ /sngar mi slu ba</text></item>
<item><p>76b.4</p><section></section><text>tshad ma nyid du bshad pa ma yin nam/ da ni nus pa zhes bya ba bshad pa ji ltar na 'gal ba'i nyes pa med ce na/ de'i phyir nus pa de nyid 'di'i mi slu ba yin par zhes bya ba smos te/ mi slu ba'i rgyu nyid yin pa'i phyir mi slu ba yin par brjod do/ /'o na ji ltar na don byed nus par gnas pa ni mi slu ba</text></item>
<item><p>76b.5</p><section></section><text>yin te zhes bshad ce na/ mi slu bar byed pa'i nges pa'i shes pa'i rgyu nyid yin pa'i phyir ro/ /ji ltar kho bo cag gis sngar bshad pa lta bu'o/ /phyi rol gyi don la sgra tshad mar nges par byas nas gal te zhes bya ba la sogs pa smos pa la/ de dang de zhes bya ba ni mi slu ba ni sgra las byung ba la yod pa ma yin te</text></item>
<item><p>76b.6</p><section></section><text>phyi rol gyi don dang sgra ni de'i bdag nyid dang de las byung ba'i mtshan nyid kyi 'brel pa med pa'i phyir ro/ /de'i bdag nyid ni ma yin te rang gi ngo bo tha dad pa'i phyir ro/ /de las byung ba yang ma yin te don med par yang yod pa'i phyir ro/ /'dod pa ni 'gyur na sgra las byung ba tshad ma nyid ma yin no zhe na/ 'dod</text></item>
<item><p>76b.7</p><section></section><text>pa zhes bya ba smras te sgra las byung ba tshad ma gzhan ma yin te rjes su dpag pa yin pa'i phyir ro/ /de ltar na sgra yod na sgras bslang ba'i shes pa dang sgras kun nas bslang ba'i shes pa ni tshad ma yin la/ de'i rgyu nyid yin pa'i phyir sgra yang tshad ma zhes brjod do/ /khyab pa med pa de ni ma yin no zhes bya ba la sogs</text></item>
<item><p>77a.1</p><section></section><text>pas lan 'debs par byed do/ /de bas na 'dis ni brjod par 'dod pa'i sgras ni tshad ma nyid du bshad do/ /gal te 'khrul pa las gzhan brjod par 'dod pas sgra gzhan brjod pa srid par 'gyur ba de lta na yang de dang de brjod par 'dod pa las skyes pa'i sgra dag la khyad par yod pa</text></item>
<item><p>77a.2</p><section></section><text>nyid yin no/ /de yang don gyi skabs la sogs pas rtogs par nus pa gang yin pa des brjod par 'dod pa'i khyad par dang khyad par nges pa med pa na don brjod par 'dod pa'i spyi'i rjes su dpog par 'gyur ro/ /bum pa'i rnam par rtog pa'i shes pa las zhes bya ba ni bum pa'i shes pa rnam par rtog pa</text></item>
<item><p>77a.3</p><section></section><text>dang bcas pa las zhes bsams pa'o/ /mtshan nyid 'khrul pa yin no zhes bya ba ni tshad ma slu med can shes pa zhes bya ba'i spyi'i mtshan nyid de 'khrul pa yin te rtog pa dang bcas pa'i shes pa mi slu ba can yin na yang tshad ma yang khas ma blangs pa'i phyir ro/ /de ltar na gzhan yang mi 'gyur ro/ /</text></item>
<item><p>77a.4</p><section></section><text>'degs pa zhes bya ba la sogs pa'i sgras ni ldan pa dang rnam par phye ba la sogs pa gzung ngo / /gzung ba 'dzin pa'i zhes bya ba la tshad ma nyid ma yin pa'i rgyu'o/ /ji ltar mig gi rnam par shes pa gnas pa'i khyad par gyis khyad par du byas pa'i kha dog la dmigs pa na ji ltar gzung ba'i rnam pa</text></item>
<item><p>77a.5</p><section></section><text>nyid la bum pa zhes brjod pa'i dran pa'i rnam par rtog pa'i shes pa skye bar 'gyur ro/ /de bzhin du rang gi mtshan nyid yod pa'i ngo bo 'dzin pa na yod pa nyid ces bya ba dang / gsal ba grogs med pa yongs su bcad pa na gcig ces bya ba dang / grogs gzhan dmigs pa na gnyis zhes bya ba la sogs pa</text></item>
<item><p>77a.6</p><section></section><text>dang steng gi phyogs kyi cha la brten nas skyes pa'i dngos po gzung ba la 'degs pa zhes brjod pas skye bar 'gyur ro/ /de bas na bum pa dang yod pa nyid la sogs pa'i yul can gyi shes pa thams cad gzung ba 'dzin pa'i phyir tshad ma ma yin no/ /'dis ni 'di skad du/ tshad ma slu med can shes pa/ /</text></item>
<item><p>77a.7</p><section></section><text>zhes bya ba 'di'i tshad ma'i sgra dang po 'jal bar byed pa ni tshad ma yin no zhes 'brel pa'i don yin no/ /de bas na don ma rtogs pa nyid kyi rtogs pa po nyid yin pa na mi slu ba can gang yin pa de ni tshad ma yin no zhes mtshan nyid du byas pa'i phyir thal ches pa yod pa ma yin no zhes bya bar ston to/ /tshad ma slu med</text></item>
<item><p>77b.1</p><section></section><text>can shes pa/ /zhes bya ba'i mtshan nyid la shes pa smos pa byas pa gang yin pa de la gal te ci'i phyir zhes bya ba la sogs pa nges pa'i rgyu 'dri bar byed pa'o/ /de lta bu'i rnam pa can gyi zhes bya ba don ma rtogs pa nyid dang mi slu ba dang ldan pa'i'o/ /skyes bu'i don ces bya ba'i ming gang la yod pa de la de skad ces bya'o/ /</text></item>
<item><p>77b.2</p><section></section><text>chod pa zhes bya ba ni rnam par chod pa'o/ /de yang blang bar byed pa dang dor bar bya ba dag la len pa dang dor ba'i mtshan nyid can yin no/ /chod pa med pa zhes bya ba ni gang tshad ma tsam la rag lus pa yin gyi rgyu gzhan gyis ni chod pa ma yin te dper na gzhal bya rtogs pa lta bu'o/ /de yang khyad par can zhes brjod</text></item>
<item><p>77b.3</p><section></section><text>de gdon mi za bar 'gyur ba ni khyad par yin la des spyod pa'i phyir khyad par can no/ /tshad ma yod na gdon mi za bar gzhal bya rtogs par 'gyur te tshad ma las tha dad pa med pa'i phyir ro/ /chod pa'i 'bras bu ni ma yin te gags byed pa srid pa'i phyir ro/ /de la chod pa'i 'bras bu shes pas blang bar</text></item>
<item><p>77b.4</p><section></section><text>bya ba'i don shes nas zhes bya ba la sogs pas 'chad par byed do/ /dbang po la sogs pa zhes bya ba'i sogs pa'i sgras ni don dang bdag dang yid dang de dag phrad par yongs su gzung ngo / /de yod pa tsam gyis zhes bya ba ni dbang po la sogs pa yod pa tsam ltos pa med pa'i yul can gyi rtogs</text></item>
<item><p>77b.5</p><section></section><text>pas so/ /de bas na rtag tu 'jug par 'gyur ro zhes bya bar dgongs so/ /ji ltar rigs pa bzhin du zhes bya ba ni blang bar bya ba dang dor bar bya ba dor ba'o/ /bsam pa ni 'di dang 'di bya'o snyam du sems pa'o/ /dbang po la sogs pa bsam pa sngon du gtong ba can 'jug pa ni ma yin no/ /de bas na</text></item>
<item><p>77b.6</p><section></section><text>dang po'i shes pa nyid 'jug pa'i rgyu yin gyi dbang po la sogs pa ni ma yin no/ /bsam pa dang yul der 'gro ba la sogs pa bdag kyang 'jug par byed pa dag ma yin nam/ bden te de lta na yang de las gzhan du gyur pa tshad ma de las gzhan pa de'i stobs las byung ba can te/ tshad ma'i stobs</text></item>
<item><p>77b.7</p><section></section><text>las skye ba nyid kyi phyir ro/ /de bas na de ni dang po'i 'jug pa'i yan lag ma yin no/ /tshad mas mthong ba'i don gyi yul can de dag ni de'i yul can dag yin no/ /de bas na don ma rtogs pa nyid kyi rtogs pa po nyid kyang ma yin pa'i phyir dang po'i shes pa de nyid tshad ma yin te dang po 'jug par byed pa'i</text></item>
<item><p>78a.1</p><section></section><text>yan lag nyid yin pa'i phyir don ma rtogs pa nyid 'dzin pa'i phyir ro/ /des na blo ni zhes bya ba la sogs pa la/ de zhes bya ba ni blo yul dang 'dra ba nyid do/ /'di ni sngon po'i shes pa yin la 'di ni ser po'i shes pa yin no zhes bya ba ni don so so la tha dad par byed pa yin no/ /</text></item>
<item><p>78a.2</p><section></section><text>nyams su myong ba'i bdag nyid tha dad pa med du zin kyang zhes bya ba ni nyams su myong ba'i bdag nyid du blo yul so so la yul dang 'dra ba nyid las gzhan du tha dad pa yod pa ma yin no/ /'bras bu 'di zhes bya ba ni yul rtogs pa'o/ /de yod na yang 'ga' zhig gi tshe zhes bya ba ni zlog pa rjod par</text></item>
<item><p>78a.3</p><section></section><text>byed pa'o/ /de'i zhes bya ba ni yul dang 'dra ba nyid kyi'o/ /de ni yul rtogs pa ni'o/ /chod pa med pa de'i phyir gzhan la ltos pa med pa can yul dang 'dra ba nyid 'bras bu rnam par gzhag pa'i rten yin no/ /brjod pa'i zhes bya ba la sogs pas dpyod pa pa'i gzhung la dogs pas bsu ba'o/ /brjod</text></item>
<item><p>78a.4</p><section></section><text>pa'i yul la zhes bya ba ni/ rig byed pa'i ngag gi yul la'o/ /grub pa'i sgra don tha dad par byas nas mngon par gsal ba'am skye ba zhes bya ba la sogs pas rnam par rtog par byed de gzhan las skye ba'i nges pa ni mngon par gsal ba'o/ /sgra grub pa zhes bya ba ni mngon par gsal ba yin no zhes rtogs</text></item>
<item><p>78a.5</p><section></section><text>par bya ste/ rtag par smra ba'i gzhung gis 'dir dper byas pa yin no/ /'bras chan grub pa zhes bya bas ni skye ba zhes bya ba rtogs par 'gyur ro/ /gzhan gyis tshad ma dag ni rang las tshad ma nyid yin no zhes bya ba de tsam gyis smras kyi/ grub pa'i sgra rab tu sbyar ba med pa ma yin nam 'di ltar rang las tshad ma</text></item>
<item><p>78a.6</p><section></section><text>nyid ces bya ba las gdon mi za bar khong nas dbyung bar bya'o/ /de la gal te re zhig grub pa'i sgra khong nas dbyung ba de'i tshe/ de ltar rnam par rtog par bya ba dang / gang gi tshe khong nas mi 'byung ba de'i tshe yang rang nyid las tshad ma nyid yin no zhes brjod pa na ci nges pa'am skye ba zhes brjod par bya'o snyam du</text></item>
<item><p>78a.7</p><section></section><text>bsams pa'o/ /de la gal te sgra grub pa skye ba'i brjod pa yin pa de'i tshe tshad ma'i rgyu gzhan las skye ba spangs pa yin te/ bdag nyid kyi rang gi ngo bo nyid tshad ma skye bar brjod pa'i phyir ro/ /shes pa skyes pa'i tshad ma'i bdag nyid du gyur pa'i rgyu ma yin zhing ma skyes pa yang ma yin no zhes bstan pa'i phyir/ re zhig</text></item>
<item><p>78b.1</p><section></section><text>skye ba ma yin te zhes bya ba la sogs pa smos te skyes pa dang ma skyes pa zhes bya ba'i gnas skabs dag la zhes bya ba ni bdun pa'i tshig gnyis pa'o/ /tshad ma dang der snang bdag skye ba'i dus na khyad par nges par gzung ba med de zhes bya ba ni goms pa med pa zhes bya bar shes par bya'o/ /de skad du brjod pa des</text></item>
<item><p>78b.2</p><section></section><text>kyang zhes bya ba ni dpyod pa pas so/ /bstan bcos ni rmongs pa bzlog pa'i don yin gyi/ rang las tshad ma nyid nges pa na tshad ma'i yul can gyi rmongs pa yod pa ni ma yin no/ /rang nyid kyi brjod pa la gnod par byed do zhes bya ba ni mtshan nyid byed pa na mtshan nyid kyi ngag des tshad ma mtshon par bya ba yin no zhes</text></item>
<item><p>78b.3</p><section></section><text>gzhan las tshad ma nyid khas blang bar 'gyur ro/ /ngo bo des zhes bya ba la sogs pas de nyid ston te mtshan nyid byed pa yin na zhes bya ba 'di dang sbyar ro/ /ci'i phyir byed ce na ngo bo de ste mtshan nyid brjod pa'i ngo bos so/ /gzhan gyis te rtogs par bya bas tshad ma rig par bya ba'i phyir ro/ /de yang rigs pa ma</text></item>
<item><p>78b.4</p><section></section><text>yin no zhes bya ba ni de ltar khas len pa na gzhan las tshad mar rtog par thal ba'i phyir ro/ /log pa'i don can nyid kyi rgyu med par kun nas bstan pas zhes bya ba la sogs pa'i don can nyid kyi rgyu ni 'dod chags dang zhe sdang la sogs pa'o/ /de dag med par kun nas bstan cing brjod pas so/ /de skad du/ </text></item>
<item><p>78b.5</p><section></section><text>log pa nyid rgyu nges pa ni/ /skyes bu dag la rnam par gnas/ /skyes bus byas pa'i ngag ni log pa'i don can nyid du bsam par bya ba yin no/ /rig byed skyes bus byas pa min/ /de phyir 'di ni tshad ma yin/ /zhes brjod pa yin no/ /ci ste skyes bus ma byas pa nyid kyis tshad ma nyid ma yin pa 'dir bsal</text></item>
<item><p>78b.6</p><section></section><text>ba yin gyi tshad ma nyid sgrub pa ni ma yin no zhes 'dod na/ 'o na tshad mar yang de mi 'gyur ro/ /gal te gnyi ga sgrub pa de ni srid pa ma yin no zhe na 'o na ni gzhan du mi 'thad pa nyid kyis tshad ma nyid yin te khyed cag gi gzhan du mi 'thad pa yang don gyis go ba yin pa'i phyir gzhan las tshad ma nyid yin par 'gyur</text></item>
<item><p>78b.7</p><section></section><text>ro/ /rang rig par 'dod par 'gyur na dpyod pa pa rang rig pa yang mi 'dod do/ /de yang gzung ba nyid ni yin mod kyi zhes bya ba ni tshad ma nyid de/ shes pa cha med pa nyid kyi phyir rang rig par 'gyur ba na/ thams cad kyi bdag nyid du 'gyur ba zhes bya ba'i don to/ /'on kyang gzung du zin kyang ji ltar nyams su</text></item>
<item><p>79a.1</p><section></section><text>myong bzhin du nges pa ni ma yin no/ /de bas na de la mngon sum ni tshad ma nyid ma yin no/ /tshad ma'i phyis 'byung ba can gyi nges pa skyed pa'i phyir mngon sum ni gzung ba'i rnam pa dag la tshad ma nyid yin no/ /'on kyang gzung ba'i rnam pa dag la zhes bya ba la sogs pas de nyid ston</text></item>
<item><p>79a.2</p><section></section><text>pa'o/ /gal te gzung bar mtshungs pa yin na 'ga' zhig la nges pa'i rgyu yang ci zhig yin zhe na mthong ba la khyad par med na yang zhes bya ba la sogs pa smos te/ don du gnyer ba ni de mngon par 'dod pa nyid do/ /goms pa ni yang dang yang du mthong ba'o/ /skabs ni gnas skabs so/ /sogs pa'i</text></item>
<item><p>79a.3</p><section></section><text>sgras ni der 'khrul pa med pa'i don gzhan nye ba dang der 'phrod pa'i yul dang dus la sogs pa gzung ngo / /tha snyad kyis ni tshad ma nyid/ /'jug pa las sngar zhes bya bar rtogs par bya'o/ /yang dag pa'i shes pa'i nye bar mtshon par byed par gyur pa'i chos ston pa'i mtshan nyid can gyi bstan bcos las</text></item>
<item><p>79a.4</p><section></section><text>zhes bya ba ni yang dag pa'i shes pa'i nye bar mtshon par byed par gyur pa'i chos gang yin pa de ston pa'i mtshan nyid kyi ngo bo de nyid bstan bcos gang la yod pa zhes bya bar tshig rnam par sbyar ro/ /yang na yang dag pa'i shes pa'i nye bar mtshon par byed pa yang dag pa phyin ci ma log pa'i chos de ston pa'o/ /lhag</text></item>
<item><p>79a.5</p><section></section><text>ma ni snga ma dang 'dra'o/ /tshad ma rab tu grags pa nyid dang zhes bya ba la sogs pa 'di skad du/ tshad ma dang ni tha snyad rnams/ /des byas pa ni rab grags na/ /tshad ma'i mtshan nyid bshad pa yi/ /dgos pa dag ni mi shes so/ /zhes smras so/ /ma shes don gyi gsal byed kyang / /zhes bya ba la</text></item>
<item><p>79a.6</p><section></section><text>sogs pa la/ gzhan mtshan nyid gnyis pa zhes bya ba ni 'jig rten gyi rjod par byed pas 'di ni gcig yin la/ 'di ni gzhan rnam pa gnyis pa yin no zhes bya ba smos pa yin no/ /yang na gzhan med pa zhes bya ba 'dis khyab pa nyid ston te/ gzhan mtshan nyid gnyis pa yang byar yod pa ma yin te/ </text></item>
<item><p>79a.7</p><section></section><text>gang la 'dis ma khyab pa'i yul la mtshan nyid gzhan 'jug par 'gyur ro/ /'di nyid kyis tshad ma gnyis la khyab pa nyid kyi phyir ro/ /de skad 'di ni spyi'i mtshan nyid gnyis pa yin no zhes bstan par 'gyur ro/ /mi shes pa'i don gyis zhes bya ba'i rnam par 'grel pa ni dngos po'i de kho na nyid kyi'o/ /de</text></item>
<item><p>79b.1</p><section></section><text>dang de zhes bya ba ni mi shes pa'i don gsal bar byed pa'i mtshan nyid can gyi tshad ma nyid do/ /gal te mi shes pa gsal bar byed pa zhes bya ba de tsam gyis chog mod/ don gyi sgras ci zhig bya zhe na/ don smos pa ni zhes bya ba smos so/ /mi shes pa de zhes bya ba ni zla ba gnyis pa la sogs pa'o/ /de</text></item>
<item><p>79b.2</p><section></section><text>don ma yin pa'i phyir zhes bya ba la don ni don byed par nus pa yin na zla ba gnyis pa la sogs pa bsgrub bar bya ba'i don byed pa ma yin no/ /ldog pa'i yul can nyid ces bya ba ni med pa'i yul can gyi'o/ /don byed pas kyang zhes bya bas ni mi shes pa'i don gyi yod pa dang med pa nyid du gsal bar byed</text></item>
<item><p>79b.3</p><section></section><text>pa de ltar na mi shes pa'i don gsal bar byed pa'i sgra don 'di mngon par 'dod pa yin no zhes bya ba 'di bstan par 'gyur ro/ /mngon sum gyis ma bzung ba nyid kyi spyi zhes pa ni spyi tha dad pa sems la bzhag nas rjes su sbyor ba'o/ /de dang de las log pa'i zhes bya ba 'dis ni de'i rigs can ma</text></item>
<item><p>79b.4</p><section></section><text>yin pa thams cad la log pa ston to/ /ji lta ba yongs su mthong ba'i khyad par gyi yul can nyid ces bya ba ni mngon sum gyis ji ltar yongs su bcad pa'i rang gi mtshan nyid kyi yul can nyid de/ de nyid rjod par byed pa'i phyir ro/ /'dis ni phyi rol gyi spyi med de zhes bshad do/ /spyi khas blangs nas</text></item>
<item><p>79b.5</p><section></section><text>kyang ma rtogs pa zhes bya ba la sogs pa smos so/ /sgra'i rang bzhin gyi mi rtag pa nyid ces bya ba la/ 'di skad du re zhig sgra chos can mngon sum gyis rtogs par bya ba yin no/ /de lta ma yin na gzhi ma grub pa'i gtan tshigs su 'gyur ro/ /de ltar na sgra'i rang bzhin las tha dad pa med ba'i mi</text></item>
<item><p>79b.6</p><section></section><text>rtag pa nyid kyang gzung ba yin no snyam du sems so/ /nges pa la sogs pa zhes bya ba'i sogs pa'i sgras ni 'jug pa dang de nan tan du byed pa la sogs pa gzung ngo / /sngar bstan zin to zhes bya ba ni le'u dang po'i gzhan sel ba dpyod pa'i skabs su'o/ /gal te rang gi mtshan nyid ma</text></item>
<item><p>79b.7</p><section></section><text>rtogs pa shes pa gang yin pa de tshad mar 'dod pa de'i tshe/ /don byed par mi nus pa med pa gang yin pa'i yul can gyi mi dmigs pa de ni tshad ma nyid ma yin par thal bar 'gyur te med pa'i yul can nyid yin pas na rang gi mtshan nyid ma rtogs pa rtogs pa med pa nyid kyi phyir ro/ /'di la yang zhes</text></item>
<item><p>80a.1</p><section></section><text>bya ba la sogs pas lan 'debs par byed de/ 'di 'di na med do zhes bya ba'i tshul 'dis sngar rang gi mtshan nyid ma rtogs pa mi dmigs pas rtogs par gyur pa na mi dmigs pa de la mi shes pa don gyi yul can nyid yod pa nyid yin no/ /rang gi mtshan nyid kho na med pa nyid du</text></item>
<item><p>80a.2</p><section></section><text>zhes bya ba la sogs pa de nyid gsal bar byed de/ bum pa la sogs pa don byed par nus pa dgag par bya ba med pa nyid du rtogs pa'i phyir/ don dam par mi dmigs pa yang rang gi mtshan nyid kyi rten can nyid yin no zhes bya bar sbyar ro/ /rang gi mtshan nyid dgag par bya ba nyid yin pa'i phyir 'dis</text></item>
<item><p>80a.3</p><section></section><text>ni med ba'i yul can nyid bstan to/ /phyogs la sogs pa des dben pa'i zhes bya ba la sogs pas ma yin pa ston te/ bum pa la sogs pa dgag par bya ba des dben zhing bral ba'o/ /de'i yul ni phyogs la sogs pa'o/ /des dben pa'i ngo bo ni bum pa la sogs pa dgag par bya ba des dben</text></item>
<item><p>80a.4</p><section></section><text>pa'i ngo bor ro/ /phyogs 'di ni gsal ba kho nar rang gi mtshan nyid kyi yul can nyid yin no// //tshad ma rnam 'grel gyi 'grel bshad/ bam po bzhi bcu rtsa gnyis pa/ gang du nam mkha' la sogs pa rnam par gcod pa na zhes bya ba la sogs pa'i sgras bdag la sogs pa rnam par gcod pa gzung ngo / /</text></item>
<item><p>80a.5</p><section></section><text>nam mkha'i rgyus stong pa zhes bya ba ni/ nam mkha' dngos por gyur pa'i rgyu dang bral ba'o/ /de'i rnam par rtog pa'i blo nyid ces bya ba ni nam mkha' med do zhes nam mkha' la dmigs pa'i rnam par rtog blo gang yin pa de nyid rten yin te/ phyi rol gyi dngos po'i rgyu can ma yin pa de nyid ni bsgrub par bya ba nyid yin</text></item>
<item><p>80a.6</p><section></section><text>pa'i phyir ro/ /rtogs pa pos skyes bu'i don bsgrub par bya ba zhes bya ba ni 'phags pa'i bden pa bzhi'i mtshan nyid do/ /glo bur bar yang zhes bya ba ni rgyu med pa can te/ rgyu med pa la ni yul dang dus dang rang bzhin gyi nges pa mi rung ba'i phyir ro/ /gang gis sgrub par byed pa zhes bya ba la sogs pa la des</text></item>
<item><p>80a.7</p><section></section><text>ni de thob par 'gyur te zhes bya ba gags med na zhes bya bar blta bar bya'o/ /tshad ma nyid kyi sgrub par byed pa phyin ci ma log ba bcom ldan 'das gang gis nan tan du bya ba de la de skad ces bya'o/ /tshad ma nyid kyi sgrub par byed pa yang 'chad par 'gyur ro/ /rang bzhin gyi gtan tshigs so zhes bya ba ni de'i sgrub par</text></item>
<item><p>80b.1</p><section></section><text>byed pa nan tan du byed pa'i rgyus des thob par bya ba'i 'bras bu skyer rung ba rjes su dpag par bya ba nyid yin pa'i phyir 'di ni rang bzhin gyi gtan tshigs yin te rung ba nyid du rjes su dpag pa'i phyir ro/ /ji skad du/ rgyu tshogs pa yis 'bras skye bar/ /rjes su dpog pa gang yin pa/ /don gzhan la ni mi ltos</text></item>
<item><p>80b.2</p><section></section><text>phyir/ /de ni rang bzhin yin par brjod/ /ces bshad pa yin no/ /bcom ldan 'das kyang tshad ma nyid kyi sgrub par byed pa phyin ci ma log par nan tan du mdzad pa can yin no zhes bya ba/ bcom ldan 'das nan tan du mdzad pa nyid nges par byed pa'i tshad ma med pa'i phyir gtan tshigs la the tshom za ba'i ma</text></item>
<item><p>80b.3</p><section></section><text>grub pa yin no/ /sgrub par byed pa nan tan du byed pa srid pa can gang yin pa de ni 'bras bu thob pa yang srid pa zhes bya bar bye brag med par de tsam zhig ni nus mod kyi/ tshad ma nyid du bstan pa rtogs par ni mi nus so/ /skyon 'di ni med de 'dir yang skyes bu'i nges pas tshad ma nyid kyi sgrub par byed pa nan tan</text></item>
<item><p>80b.4</p><section></section><text>du byed pa 'dod pa ni ma yin gyi/ 'on kyang spyir nan tan du byed pa nyid yod pa la gnod pa can gyi tshad ma yod pa ma yin no/ /de'i phyir tshad ma nyid kyi sgrub par byed pa phyin ci ma log pa nan tan du mdzad pa can srid pa gang yin pa de nyid kho bo cag gi bcom ldan 'das yin no/ /de nyid kyi bstod pa ni/ tshad mar</text></item>
<item><p>80b.5</p><section></section><text>gyur pa ston pa bde gshegs skyob/ /'gro la phan par bzhed la phyag 'tshal nas/ /zhes bya ba 'di yin no/ /gzhan dag ni gang gis dang por phung po dang / khams dang skye mched la sogs pa'i dngos po thams cad kyi rang dang spyi'i mtshan nyid kyi bye brag tha dad pa rnam pa thams cad tshad mas mi slu ba can dang / </text></item>
<item><p>80b.6</p><section></section><text>de dang 'gal ba med pa ston par mdzad pa'i ston pa po de ni tshad ma nyid kyi sgrub par byed pa nan tan du mdzad pa 'bras bur gyur pa nyid kyi ston pas rjes su dpog go/ /mngon sum du ma mdzad par rnam pa thams cad tshad ma dang mi 'gal bar ston pa mi srid do zhes smras so/ /ji skad du/ rang rtogs rjes su</text></item>
<item><p>80b.7</p><section></section><text>'brang bas ni/ /ji tsam zhig ni rtogs par nus/ /zhes bshad pa yin no/ /ji skad du 'dir yang / blang bya de rgyu lkog gyur can/ /de bshad pa ni dka' ba yin/ /zhes 'chad par 'gyur ro/ /nam mkha' la sogs pa khyab par byed pa nyid yin pa de bzhin du zhes bya ba ni/ bye brag pa dag gis/ nam</text></item>
<item><p>81a.1</p><section></section><text>mkha' khyab par byed pa nyid/ /ces bya ba'i yon tan yin no zhes 'dod do/ /dngos po mthong ba'i yul yang yod pa ma yin no zhes bya bar sbyar ro/ /dus gang gi tshe zhe na dngos po'i snga na med pa dang / zhig nas med pa'i gnas skabs kyi zhes bya ba smos te/ dngos po</text></item>
<item><p>81a.2</p><section></section><text>zhes bya ba'i snga na med pa'i gnas skabs dang / zhig nas med pa'i gnas skabs kyi zhes bya ba'i don to/ /me mthong ba lta bu'o zhes bya ba ni me dang de mthong ba ni mi rtag pa nyid du gzhan yang 'dod pa'i phyir bsgrub par bya ba dang sgrub par byed pa'i rjes su 'gro ba'i dpe yin no/ /rang bzhin gyi</text></item>
<item><p>81a.3</p><section></section><text>gtan tshigs so zhes bya ba la/ shes pa mi rtag pa nyid ni mi rtag pa'i yul nyid tsam gyi rgyu can nyid yin pa'i phyir ro/ /shol bar byed par 'gyur ba zhes bya ba ni rim bzhin byed par 'gyur ba'o/ /de ni de dang ldan pa nyid du zhes bya ba la de ni zhes bya ba ni phan 'dogs par byed pa med pa'o/ /de dang</text></item>
<item><p>81a.4</p><section></section><text>ni phan gdags par bya ba ma yin pa'i chos dang tha snyad du bya bar rigs pa ma yin te zhes bya bar sbyar ro/ /tha snyad du bya ba ji lta bur gyur pa zhig ce na de dang ldan pa nyid du zhes bya ba smos te phan gdags par bya ba'i chos dang ldan pa nyid du'o/ /gsum pa 'di ni de lta bur gyur pa'i mtshan nyid la sbyar ba</text></item>
<item><p>81a.5</p><section></section><text>yin no/ /gzhan 'ga' zhig 'ga' zhig dang zhes bya ba ni dper na ba lang rta dang ldan pa ma yin pa lta bu'o/ /de dang ldan pa nyid du tha snyad du bya bar rigs pa nyid la phan gdags par bya ba dang / phan 'dogs par byed pa'i ngo bos khyab pa yin na de ni 'di la med pa'i phyir khyab par byed pa mi</text></item>
<item><p>81a.6</p><section></section><text>dmigs pa yin no/ /'di'i sgrub par byed pa'i tshad ma yod pa ma yin pas na tshad ma med pa can no/ /de'i dngos po ni tshad ma med pa can nyid do/ /mi rtag pa ngo bo nyid kyis grub pa ste rang bzhin gyis grub pa'i tshad ma skyes bu gang la yod pa de la de skad ces bya'o/ /sdod nas 'jug pa'i phyir zhes</text></item>
<item><p>81a.7</p><section></section><text>bya ba la sogs pas dbang phyug sgrub par byed pa'i tshad ma gsum 'god par byed do/ /lus kyi dbang po la sogs pa dus gzhan du sdod nas 'jug pa'i phyir ro/ /lus ni sems can gyi lus so/ /gnas ni snod kyi 'jig rten no/ /byed pa ni dbang po'o/ /phul du byung ba dang ldan pa ste tshig gi don sna</text></item>
<item><p>81b.1</p><section></section><text>tshogs pa rtsom par nus pa'i blo gang la yod pa de ni phul du byung ba dang ldan pa'i blo can gyi skyes bu'o/ /lus dang gnas la sogs pa gang dag la de sngon du song ba yod pa de la de skad ces bya'o/ /skyes bu de yang dbang phyug yin no snyam du sems so/ /lus dang gnas dang byed pa zhes bya ba de la</text></item>
<item><p>81b.2</p><section></section><text>ltos nas 'jig rten gyi zhes bya ba drug pa yin no/ /lus dang gnas dang byed pa dag gis 'jig rten thams cad bsdus pa'i phyir thams cad phyogs su byas pa nyid yin no/ /de bas na gang gis na gzhan ste'u la sogs pa dper 'gyur zhe na gang la log par rtogs pa yod pa dag la yin no zhes</text></item>
<item><p>81b.3</p><section></section><text>bya ba smos so/ /de skad du thams cad phyogs su byas pa ni ma yin gyi/ 'on kyang phul du byung ba dang ldan pa'i blo can gyi skyes bus byin gyis brlabs pa sngon du song ba nyid gzhan gyis ma rtogs pa de nyid phyogs su byas pa yin la/ ste'u la sogs pa dag la ji skad du bshad ba'i sgrub par byed</text></item>
<item><p>81b.4</p><section></section><text>pa'i chos yod pa nyid kyi phyir de dag phyogs su byas pa ni ma yin no zhes smra'o/ /de dag sgrub par byed pa gzhan dag ces bya ba ni dbang phyug sgrub par byed pa dag ste/ gang sems med pa de ni skyes bu dang blo dang ldan pa sngon du song ba can yin te dper na ste'u la sogs pa lta bu'o/ /lus dang byed pa</text></item>
<item><p>81b.5</p><section></section><text>la sogs pa yang sems med pa yin no zhes bya ba de lta bu la sogs pa la'o/ /'dod pa grub pa'am zhes bya ba'i mdo 'di'i bshad pa ni grub pa la sgrub pa zhes bya ba yin no/ /gang gi tshe rtag pa nyid la sogs pa'i khyad par la ltos pa med pa skyes bu tsam gyis byin gyis brlabs pa sngon du</text></item>
<item><p>81b.6</p><section></section><text>song ba can nyid bsgrub par bya ba yin pa de'i tshe grub pa la sgrub pa yin no/ /de nyid ni dngos sam brgyud pas zhes bya ba la sogs pa smos te sems can thams cad kyi zhes bya ba ni lus dang gnas dang byed pa la sogs pa dag gi zhes bya ba la ltos pa dang sems pa'i khyad par la ltos nas 'brel pa'i</text></item>
<item><p>81b.7</p><section></section><text>drug pa yin no/ /lus dang gnas dang byed pa la sogs pa dag gi zhes bya ba 'di yang mngon par 'grub pa'i phyir zhes bya ba'i tshig la ltos nas drug pa yin no/ /sems can rnams kyi lus dang gnas dang byed pa gang yin pa de rnams ni sems can thams cad dang 'brel pa'i sems pa'i khyad par las</text></item>
<item><p>82a.1</p><section></section><text>mngon par 'grub pa'i phyir ro zhes bya ba'i don te/ /sems rnams khyad par ji lta bu can zhig ce na/ dngos sam zhes bya ba la sogs pa smos te/ gang gi tshe phan tshun bdag po nyid du chod pa med pa la brten nas 'jug pa de'i tshe dngos dang chod pa nyid la brten pa ni</text></item>
<item><p>82a.2</p><section></section><text>brgyud pas so/ /sems pa blo'i mtshan nyid can ma yin par grangs can 'dod pa'i phyir de bsal bar bya ba'i don du blo'i mtshan nyid can smos so/ /dbang phyug tu mngon bar 'dod pa de las gzhan pa de'i phan 'dogs par byed pa de la ltos pa med pa'o/ /des ni phul du byung ba nyid du byar med</text></item>
<item><p>82a.3</p><section></section><text>pa nyid kyi phyir rtag pa nyid dang gcig gi zhes bya ba 'dis grogs gzhan la ltos pa med pa nyid smras so/ /gal te grogs gzhan la ltos pa med pa skyes bu rtag pa'i blos byin gyis brlabs pa sngon du song ba can nyid bsgrub bya yin na zhes bya ba'i don to/ /dpe ma grub ces bya ba'i mdo 'di'i dpe</text></item>
<item><p>82a.4</p><section></section><text>bsgrub par bya bas stong pa zhes bya ba ni bshad pa yin no/ /de lta bur gyur pa'i zhes bya ba la sogs pas de nyid rnam par 'byed par byed do/ /de lta bur gyur pa'i skyes bus zhes bya ba ni gzhan phan 'dogs par byed pa la ltos pa med pa la sogs pa dang ldan pas so/ /skyes bu mi rtag pas byin gyis</text></item>
<item><p>82a.5</p><section></section><text>brlabs pa'i ste'u la sogs pa rnams kyi 'jug pa mthong ba'i phyir ro/ /des ni gang sdod nas 'jug pa zhes bya ba'i sbyor ba de'i dpe gang yin pa de la bsgrub par bya bas stong pa nyid bshad do/ /de bzhin du gzhal yas khang la sogs pa grub pa ni de lta bur gyur pa'i skyes bus byin gyis brlabs pa'i</text></item>
<item><p>82a.6</p><section></section><text>dbang gis ma yin no zhes bya bar sbyar ro/ /'dis ni sbyor ba bar ma'i dpe bsgrub par bya bas stong pa nyid bshad do/ /de lta bur gyur pa'i skyes bus byin gyis brlabs pa la sogs pa zhes bya ba 'di la yang ma yin no zhes bya bar sbyar ro/ /'dis ni sbyor ba gsum pa'i dpe bsgrub par bya bas stong pa nyid</text></item>
<item><p>82a.7</p><section></section><text>bshad do/ /de ltar re zhig skyes bu gzhan gyi phan 'dogs pa la ltos pa med pa skyes bu'i blo sngon du song ba can nyid kyis dpe ma grub pa brjod nas/ da ni skyes bu gcig gi khyad par gyi blo sngon du song ba can nyid kyi ni thams cad du zhes bya ba la sogs pa smos te thams cad du ste'u la sogs pa la'o/ /</text></item>
<item><p>82b.1</p><section></section><text>de bas na skyes bu gcig gi blo sngon du song ba can nyid ma grub pa yin no/ /ci ste skyes bu du ma nye bar sbyor ba nyid yin du zin kyang de la gcig ni gtso bo nyid yin te de nyid dbang phyug tu 'gyur bar 'dod do zhe na/ nye bar sbyor ba dag la yang zhes bya ba smos te/ gnas skabs gzhan thob pa gags bya</text></item>
<item><p>82b.2</p><section></section><text>bar mi nus pa can thams cad ni gtso bo nyid yin pa'i phyir ro/ /de nyid gsal bar bya ba'i phyir thams cad de la nye bar sbyor ba na zhes bya ba la sogs pa smos te/ 'bras bu de 'grub par bya ba'i phyir nye bar sbyor ba ni de la nye bar sbyor ba na'o/ /de lta bu'i rnam pa can gyi skyes bu de nyid kyis zhes bya</text></item>
<item><p>82b.3</p><section></section><text>ba ni dbang phyug gis so/ /de ltar na dbang phyug kyang sdod cing sdod nas lus la sogs pa la 'jug par byed na'o/ /sogs pa'i sgras ni byed pa dang gnas yongs su gzung ngo / /de lta bu'i rnam pa can gyi skyes bu gzhan gyis byin gyis brlabs pa zhes bya ba ni rang nyid kyis ma nges pa yin no/ /ci ste de</text></item>
<item><p>82b.4</p><section></section><text>la yang byin gyis rlob pa po 'dod na byin gyis rlob pa po gang yin pa des ma nges pa ma yin no/ /de la yang byin gyis rlob pa po gzhan khas len na thug pa med par thal bar 'gyur ro/ /de ltar re zhig sdod nas 'jug pa'i phyir zhes bya ba'i gtan tshigs ma nges pa nyid du bshad nas don byed par nus</text></item>
<item><p>82b.5</p><section></section><text>pa'i phyir zhes bya ba 'di ma nges pa nyid yin no zhes bstan pa'i phyir thug pa med pa'i skyon yod pa nyid kyi phyir de lta bu'i rnam pa can gyi skyes bus byin gyis rlob pa ste dbang phyug gis don gyi bya ba byed pa ni ma yin no zhes bya ba'i gtan tshigs 'di yang rang nyid kyis ma nges pa ma yin no/ /de ni sdod nas 'jug</text></item>
<item><p>82b.6</p><section></section><text>par byed pa nyid kyang ma yin no zhes bya ba la sogs pa la dbang phyug 'di ni rtag tu 'jug pa nyid yin no/ /de bas na de la gtan tshigs 'jug pa nyid yod pa ma yin pa'i phyir gang gis na ma nges pa ma yin snyam du bsams pa'o/ /de'i 'bras bu thams cad la zhes bya ba la rim bzhin du byed pa can nyid</text></item>
<item><p>82b.7</p><section></section><text>ma yin par khas len pa na cig car 'bras bu skyed par 'gyur ro/ /gal te rtag par rim gyis byed pa nyid yin na yang ji ltar 'gyur zhe na nyes pa gzhan 'dir 'gyur ro/ /rang bzhin nyams pa'i phyir ro zhes bya ba ni thams cad du don byed pa khas mi len na dngos po nyid nyams par 'gyur ro/ /gzhan</text></item>
<item><p>83a.1</p><section></section><text>yang zhes bya ba la sogs pa la sdod nas 'jug pa la sogs pa'i gtan tshigs ma grub pa yin no/ /khyab pa med pa'i phyir ma nges pa nyid kyang yin no zhes bya ba ni bsgrub par bya bas sgrub par byed pa la khyab pa med pa'i phyir ma nges pa yin no/ /sngar rang nyid kyi dang des ni rnam</text></item>
<item><p>83a.2</p><section></section><text>pa thams cad du ma nges par bstan to/ /sgo khang ni sgo'i bye brag go/ /de'i byed pa ma mthong du zin kyang ste gang gis khang bzangs la sogs pa de byed pa ma mthong na yang ngo / /gang las ri la sogs pa dag la de lta bu'i rnam pa can gyi dbyibs yod pa ma yin pa de'i phyir ma grub pa nyid yin no/ /</text></item>
<item><p>83a.3</p><section></section><text>de skad du sdod nas 'jug pa la sogs pa dag la yang brjod par bya'o zhes bya ba ni ci 'dra ba'i sdod nas 'jug pa dang don byed par nus pa blo sngon du song ba can ci 'dra ba de 'dra ba nyid gal te lus dang byed pa la sogs pa dag la yod par gyur na der 'gyur te/ gang las yod pa ma yin zhe'o/ /</text></item>
<item><p>83a.4</p><section></section><text>ci 'dra ba grub pa zhes bya ba ni bkod pa la sogs pa zhes bya ba 'chad par 'gyur ba dang sbyar ro/ /dbyibs kyi khyad par la sogs pa tha dad pa la zhes bya ba'i sogs pa'i sgras ni sdod nas 'jug pa dang don byed par nus pa gzung ngo / /rdzas sngon po'i khyad par ni du ba'o/ /gang kho na me las skye ba'i</text></item>
<item><p>83a.5</p><section></section><text>chos de la gzhan dang thun mong ma yin pa'i chos ni sngon po nyid do/ /de bas na spyi de 'dra ba zhes bya ba la sogs pas khyab pa med pa'i phyir dang gtan tshigs ma nges pa nyid kyang yin no zhes bshad pa gang yin pa de mjug sdud par byed do/ /ci ste yang zhes bya ba la sogs pas ma grub pa nyid bstan</text></item>
<item><p>83a.6</p><section></section><text>to/ /dbyibs kyi khyad par de nyid ces bya ba ni khang bzangs la sogs pa skyes bus byas pa nyid du grags pa gang yin pa'o/ /de'i 'bras bu nyid du zhes bya ba ni skyes bu'i 'bras bu nyid du'o/ /de bzhin du sdod nas 'jug pa la sogs pa'i khyad par ste'u la sogs pa dag la yang yin pa de ni ri bo</text></item>
<item><p>83a.7</p><section></section><text>la sogs pa dag la yang yod pa ma yin no zhes bya bar sbyar ro/ /des byas zhes bya ba de'i bshad pa ni rdza mkhan gyis byas par ro zhes bya ba yin no/ /gal te spyi gtan tshigs su byas pa la khyad par kun tu brtags pa'i phyir de ni 'bras bu dang mtshungs pa zhes bya ba'i ltag chod yin no/ /gal</text></item>
<item><p>83b.1</p><section></section><text>te bum pa'i byas pa nyid gtan tshigs yin na de ni sgra la yod pa ma yin te gzhan gyi chos gzhan la med pa'i phyir ro/ /spyi gtan tshigs yin na zhes bya ba ni dbyibs la sogs pa tsam yin no/ /khyad par gtan tshigs yin na ni ma grub pa yin no/ /rigs kyi khyad par ni rdzas kyi bye brag go/ /</text></item>
<item><p>83b.2</p><section></section><text>rigs kyi spyi bzung ba'i phyir zhes bya ba ni dbyibs kyi spyi gzung ba'i phyir ro/ /ngag la sogs pa zhes bya ba ni/ ngag phyogs pa dang 'od zer dang zhes bya ba la sogs pa'o/ /ba lang nyid kyi phyir ni ba lang gi sgra'i brjod par bya ba nyid kyi phyir ro/ /de thams cad kyis ni ma grub pa nyid dang ma nges pa nyid du</text></item>
<item><p>83b.3</p><section></section><text>zhes bya ba ni khyad par gtan tshigs yin na ma grub pa dang spyi yin na ma nges pa nyid du'o/ /ser skya la sogs kyi zhes bya ba'i sogs pa'i sgras ni 'ug pa pa gzung ngo / /sems med sogs zhes bya ba'i sogs pa'i sgras ni bde ba la sogs pa ni nang gi nyid ma yin pa'i phyir ro zhes bya ba gzung ngo / /</text></item>
<item><p>83b.4</p><section></section><text>blo dang bde ba la sogs pa'i chos can ni mi rtag pa nyid la sogs pa'i gtan tshigs las sems med pa la sogs pa'i bsgrub par bya ba'i dpyad pa yin no zhes bya bar sbyar ro/ /dper na blo dang bde ba la sogs pa ni mi rtag pa nyid kyi phyir dang / skye ba dang ldan pa nyid kyi phyir sems med pa dang nang</text></item>
<item><p>83b.5</p><section></section><text>gi nyid ma yin te gzugs la sogs pa bzhin no/ /yang gi sgra ni rim pa gzhan du sbyar ro zhes bya ba mi rtag pa la sogs pa phyir yang zhes bya ba 'di'i yang gi sgra rim pa gzhan du sbyar ba ni sems dang ldan pa yang zhes bya ba 'di dang sbyar ro/ /shun lpags thams cad bshus na 'chi ba'i gtan</text></item>
<item><p>83b.6</p><section></section><text>tshigs kyi phyir zhes bya ba 'di las shing rnams sems dang ldan par bsgrub par bya ba gang yin pa de yang dpyad pa yin no zhes bya ba ni ngag gi don to/ /'di ltar sangs rgyas pa la sogs pa zhes bya ba ni/ de dag gis gtan du 'jig pa can gyis 'jig pa khas blangs pa nyid kyi phyir ro/ /rang dang</text></item>
<item><p>83b.7</p><section></section><text>gzhan gyis mngon par 'dod pa'i mi rtag pa'i don zhes bya ba la/ rang gis mngon par 'dod pa'i mi rtag pa'i don ni grangs can gyi nub pa tsam mo/ /gzhan gyis mngon par 'dod pa ni sangs rgyas pa'i gtan du 'jig pa'o/ /ci rigs par zhes bya ba ni rang gis mngon par 'dod pa'i mi rtag pa'i don</text></item>
<item><p>84a.1</p><section></section><text>bzung ba ni gzhan la ma grub pa yin no/ /gzhan gyis mngon par 'dod pa khas blangs pa ni bdag nyid la ma grub pa yin no/ /mi rtag pa'i spyi gtan tshigs su byas pa na rgol ba bye brag la khyad par du rtog pa ni ltag chod du 'gyur ro zhe na/ 'bras bu dang mtshungs pa'i zhes bya ba la</text></item>
<item><p>84a.2</p><section></section><text>sogs pa smos so/ /spyi nyid ma grub pa'i phyir ro zhes bya ba ni gal te grangs can gyis kun tu brtags pa nyid kyi mi rtag pa nyid kyi khyad par dang / sangs rgyas pas kun tu brtags pa nyid gcig la gcig grub par 'gyur ba de'i tshe gsal ba'i bye brag gis mi rtag pa nyid kyi khyad par gnyis gnas pa yod</text></item>
<item><p>84a.3</p><section></section><text>na de'i rten can gyi spyi grub par 'gyur te/ dper na sgra dang bum pa yang byas pa yin na de dag gi byas pa nyid spyi gtan tshigs su 'gyur ba lta bu'o/ /'dir ni gsal ba nyid ma grub pa'i phyir gang las de'i rten can gyi spyi grub par 'gyur/ de yang tshad ma rnam par nges pa las rgyas par bshad zin to/ /</text></item>
<item><p>84a.4</p><section></section><text>de bas na tshad ma rnam par nges pa las khong du chud par bya'o zhes bya bar smos so/ /shun lpags bshus pas 'chi ba'i phyir/ /zhes bshad pa gang yin pa de yang ma grub pa ni shing rnams la zhes bya ba la sogs pa smos te/ shing rnams la zhes bya ba la sogs pa dgag pa'i mtshan nyid can gyi 'chi ba ni ma</text></item>
<item><p>84a.5</p><section></section><text>grub pa yin no/ /grub na yang sems pa yang grub pa'i phyir sgrub par byed pa don med do/ /gal te bskams pa tsam nyid 'chi ba yin par 'dod pa yin la de yang shing rnams la yod pa yin no zhe na 'chi ba'i sgra zhes bya ba la sogs pa smos so/ /mi 'jug na yang zhes bya ba ni sha skam la sogs pa la</text></item>
<item><p>84a.6</p><section></section><text>skam pa zhes bya ba mi 'jug go zhes khas len pa'i brjod pa 'di yin mod kyi de lta na yang gang zhig bskams pa dang ldan pa de la sems yod pa zhes bya ba'i khyab pa grub pa ma yin te bzlog pa la gnod pa can gyi tshad ma med pa'i phyir ro/ /'brel pa can tha dad pa'i rten gyis zhes bya ba ni ci'i sgra'i byas</text></item>
<item><p>84a.7</p><section></section><text>pa nyid dam 'on te bum pa'i byas pa nyid brjod par 'dod pa yin zhe'o/ /nam mkha'i yon tan nyid la sogs pa zhes bya ba'i sgras ni dngos por gyur pa'i ldan pa rnam par phye ba dag gis skyed pa nyid la sogs pa gzung ngo / /lus sogs sgrub byed ces bya ba'i sogs pa smos pas ni thogs pa dang</text></item>
<item><p>84b.1</p><section></section><text>bcas pa nyid la sogs pa gzung ngo / /'di'i yang zhes bya ba ni bye brag pa'i'o/ /de'i rdzas ni rnam pa gnyis te phyogs dang bdag dang dus dang nam mkha' zhes bya ba ni thams cad du 'gro ba'o/ /sa la sogs pa ni thams cad du 'gro ba ma yin pa'o/ /de'i tshad tshig gi don gang yin pa de ni</text></item>
<item><p>84b.2</p><section></section><text>lus can yin no/ /phan tshun mngon par 'dod pa'i yul la zhes bya ba ni/ reg bya dang tshad la ste don la ma grub pa ni ma yin no zhes bya bar sbyar ro/ /lus can gyi sgra'i don reg bya'i mtshan nyid can brjod par 'dod pa gang yin pa de ma grub pa ma yin pa ste/ brjod par 'dod pa nyid yin no/ /</text></item>
<item><p>84b.3</p><section></section><text>de nyid ni gnyi gas zhes bya ba la sogs pa smos pa la reg bya ni sgrub par byed pa nyid yin no zhes rnam par dbye ba bsgyur nas sbyar ro/ /'gal ba ni bsgrub par bya ba bzlog pas khyab pa'o/ /sgra 'khrul pa tsam gyis sgrub par byed pa skyon dang ldan pa ma yin no zhes bya ba khong nas dbyung ngo / /</text></item>
<item><p>84b.4</p><section></section><text>gang la yang don 'khrul pa can yin zhing sgra 'khrul pa med pa can yin zhe na dper na zhes bya ba la sogs pa smos te/ khra mo rwa can nyid du bsgrub par bya ba'am glang po'i phrug gu'i khyad par la rwa can du zhes bya bar sbyar ro/ /ba lang nyid lag can nyid phyir/ /zhes bya ba ni go rims bzhin du</text></item>
<item><p>84b.5</p><section></section><text>gtan tshigs yin no/ /gtan tshigs 'di gnyis kyi don kyang go rims bzhin du 'gro ba'i phyir ram zhes bya ba la sogs pa smos so/ /ba lang gi sgra la sogs pa'i brjod par bya ba nyid grags pa brjod par 'dod pa ma yin pa zhes bya ba ni rigs tha dad par mi 'dod pa gang yin pa de dag ni grags</text></item>
<item><p>84b.6</p><section></section><text>pa nyid kyi dbyibs kyi khyad par gyis khyad par du byas pa'i rdzas la ba lang la sogs pa'i sgra 'jug par 'gyur ro/ /de dag ni ba lang la sogs pa brjod par bya ba nyid de rdzas dbyibs kyi khyad par gyis khyad par du byas pa brjod par 'dod pa ma yin no/ /de brjod par 'dod pa yin na ni don nyid</text></item>
<item><p>84b.7</p><section></section><text>'khrul pa can ma yin no/ /ba lang gi rigs sam zhes bya ba ni rigs tha dad pa'i smra pa'i gzhung gis de skad du bshad do/ /rigs brjod par 'dod pa yin na ni don 'khrul pa med par 'gyur ro/ /de lta na yang grags pas nges pa nyid kyi phyir zhes bya ba ni gal te ba lang nyid dang glang po che nyid kyi</text></item>
<item><p>85a.1</p><section></section><text>sgra dag gis 'gro ba dang lag pa dang 'brel pa rjod par 'dod pa de lta na yang grags pas nges par byas pa nyid kyi phyir 'gro ba dang lag pa dang 'brel ba bzung nas ba lang dang glang po che'i sgra la 'jug pa na yang de'i rigs te ba lang dang glang po che'i rigs la 'khrul pa ma yin no/ /'gro</text></item>
<item><p>85a.2</p><section></section><text>bas na ba lang zhes bya ba'i brjod pa la yang rab tu grags pa nyid kyi ba lang la ba lang gi sgra gnas pa'i phyir ro/ /de bzhin du glang po che'i sgra yang yin no/ /'dis ni sgra 'khrul pa med pa can bshad do/ /brjod par 'dod pa'i don yang zhes bya ba ni 'gro ba dang lag pa dang 'brel pa'o/ /'khrul par</text></item>
<item><p>85a.3</p><section></section><text>byed pa ni rwa med pa'i mi dag la yang 'jug pa'i phyir ro/ /don de brjod par 'dod pas zhes bya ba la sogs pa la 'gro ba la sogs pa'i don brjod par 'dod pas ba lang nyid la sogs pa'i sgra sbyor bar byed pa'i'o/ /'khrul pa med pa can yin na yang zhes bya ba ni gal te grags pas nges pa</text></item>
<item><p>85a.4</p><section></section><text>nyid kyi phyir sgra 'khrul pa med pa can yin pa de lta na yang de la sgra ni gtan tshigs ma yin no/ /'o na ci yin zhe na/ don nyid de 'gro ba dang lag pa dang 'brel pa'i mtshan nyid can no/ /de yang 'khrul pa yin te/ mi mthun pa'i phyogs la yang 'jug pa'i phyir ro/ /de 'dra ba'i rnam pa ni ba lang nyid</text></item>
<item><p>85a.5</p><section></section><text>la sogs pa'o/ /de 'dra ba'i zhes bya ba ni 'gro ba la sogs pa'i don brjod par 'dod pa la'o/ /gal te ba lang dang glang po che'i sgra dag la ba lang dang glang po che gang dag gi 'gro ba dang lag pa dang 'brel pa'i khyad par can dag la bstan pa de'i tshe sgra dang 'dra ba'i don ni 'khrul pa med pa'i phyir go bar</text></item>
<item><p>85a.6</p><section></section><text>byed pa'i gtan tshigs nyid yin no/ /ci ste 'gro ba dang lag pa dang 'brel pa tsam gtan tshigs yin pa de'i tshe/ de ni skyes bu la yang yod pa nyid kyi phyir/ rang gi rgyu mtshan gyis rab tu sbyar ba'i sgra ni skyes bu la yang thal bar 'gyur ba de ltar na sgra yang 'khrul pa yin no zhe na/ de'i phyir brjod par</text></item>
<item><p>85a.7</p><section></section><text>'dod pa'i zhes bya ba la sogs pa smos te/ 'gro ba la sogs pa'i spyi nyid sgra'i don nyid du brjod par 'dod kyi khyad par ni ma yin no/ /brjod par 'dod pa'i don gyi spyi'i mtshan nyid kyang skyes bu la yod pa yin no/ /de lta na yang ba lang gi sgra dang glang po che'i sgra ni skyes bu la yod pa yin no/ /'chad pa</text></item>
<item><p>85b.1</p><section></section><text>po 'di skyes bu la ba lang la sogs pa'i sgra 'dod pa yang ma yin te/ ba lang la sogs pa'i yul nyid la 'gro ba la sogs pa'i spyi bstan pa'i phyir ro/ /spyi nyid sgra'i don nyid du brjod par 'dod pa dang / de ni gzhan la yang yod pa yin na de'i rgyu can gyi sgra ni 'di la 'jug pa yod pa ma yin na de nyid ji</text></item>
<item><p>85b.2</p><section></section><text>ltar thob par 'gyur zhe na/ de ni zhes bya ba la sogs pa smos te/ ba lang dang glang po'i sgra dag ni 'gro ba la sogs pa'i spyi'i rgyu mtshan rung ba ma yin mod kyi 'on kyang smra ba po'i tshig la mkhas pa med pa'i phyir de skad du brjod do/ /smra ba po de de skad du brjod na yang ba lang la sogs pa'i sgra de ni 'gro</text></item>
<item><p>85b.3</p><section></section><text>ba la sogs pa'i spyi de'i rjod par byed par grags par 'gyur ba ma yin no/ /de'i phyir skyes bu la sogs pa gzhan la spyi de rjes su 'gro na yang sgra ni de'i rjes su 'brang ba med pa'i phyir 'khrul ba med pa nyid yin no/ /de skad du khyad par la sgra don dang ldan par grags pa ni spyir rab tu sbyar du zin kyang</text></item>
<item><p>85b.4</p><section></section><text>spyi'i dbang gis thams cad la 'jug par nus pa ma yin du zin kyang byed pa po nyid du de ltar na sgra ni 'khrul pa med pa yin zhing 'chad pa po 'dod pa'i don de ni 'khrul pa yin no zhes bstan par 'gyur ro/ /gang gi tshe dbang phyug byed pa por 'dod pa la gnod pa'i tshad ma la bstan pa de ni rgyur 'dod</text></item>
<item><p>85b.5</p><section></section><text>la zhes bya ba ni gang gi tshe byed pa po ma yin du zin kyang byed pa por mngon par 'dod pa la'o/ /khyab par byed pa mi dmigs pa zhes bya ba ni byed pa po ma yin pa'i gnas skabs las khyad par yod pa nyid kyis khyab pa nyid kyi phyir ro/ /cig shos ltar na yang de dang 'dra bar byed pa po nyid ma yin par</text></item>
<item><p>85b.6</p><section></section><text>'gyur ro/ /khyab par bya ba dang khyab par byed pa'i ngo bo nye bar ston pa 'di nyid ni khyab par byed pa mi dmigs pa dag la bzlog pa na ci rigs par gnod pa can gyi tshad ma med pa yin par blta bar bya'o/ /rang bzhin du gyur pa'i phul du byung ba ni 'bras bu skyed par nus pa'o/ /ma thob pa zhes bya ba ni ma rnyed</text></item>
<item><p>85b.7</p><section></section><text>pa'o/ /rgyu med na 'bras bu med pa ni ldog pa yin te/ de yang rtag pa nyid kyi phyir dbang phyug la yod pa ma yin pa de ltar na ldog pa med pa nyid yin no/ /'gyur bar ni 'dod na rjes su 'gro ba tsam nyid las rgyu dang 'bras bu'i dngos por 'gyur ro zhe na/ dngos po la zhes bya ba la sogs pa smos te/ de la dngos</text></item>
<item><p>86a.1</p><section></section><text>po gzhan yang thag nye ba de ltar na the tshom du 'gyur zhing ldog pas ni nges par byed par 'gyur ro/ /de ni 'on kyang zhes bya ba la sogs pa smos te/ dper na 'bras bur mngon par 'dod pa'i du ba la sogs pa 'di ni me dang shing la sogs pa'i tshogs pa 'di ni me dang shing la sogs</text></item>
<item><p>86a.2</p><section></section><text>pa'i tshogs pa 'di nye ba na yod na yod par 'gyur ba dang / mngon sum gyi dmigs par 'gyur ro/ /yang yul lam dus de nyid la tshogs pa de las gzhan me la sogs pa gang yang rung ba bstsal ba na bstsal ba de las gzhan pa'i nus pa yod du zin kyang ngo / /de med na ste gsal ba gang yin pa</text></item>
<item><p>86a.3</p><section></section><text>de med na med par 'gyur ba ni de'i 'bras bu yin no zhes rtogs par 'gyur ro/ /de lta ma yin na 'bras bu 'jug pa na ci'i phyir rgyu med na med par 'gyur/ 'gyur bar ni 'dod na/ glang po dang rta la sogs pa'i dngos po dag med na yang de med do zhes bya bar the tshom za bar mtshungs pa yin no/ /de ni de</text></item>
<item><p>86a.4</p><section></section><text>lta ma yin te gal te glang po dang rta la sogs pa'i dngos po med pas de med par 'gyur na/ tshogs pa tshogs pa can gyi du ba la sogs pa yang mi skyed par 'gyur te/ de'i glang po dang rta la sogs pa dag med pa'i phyir ro/ /rgyu dang 'bras bu'i dngos po'i sgrub par byed pa'i rjes su 'gro ba dang ldog</text></item>
<item><p>86a.5</p><section></section><text>pa'i rjes su grub pa med pa zhes bya ba ni/ rgyu dang 'bras bu'i dngos po'i sgrub par byed pa yang de yin la rjes su 'gro ba dang ldog pa yin pas zhes bya ba ni khyad par gyi bsdu ba'o/ /rgyu dang 'bras bu'i dngos po'i tha snyad kyi sgrub par byed pa yang 'dir rgyu dang 'bras bu'i dngos po'i sgrub par byed par bshad do/ /</text></item>
<item><p>86a.6</p><section></section><text>de lta ma yin na bsgrub par bya ba dang sgrub par byed pa dag tha dad pa med par 'gyur ro/ /gal te sa la sogs pa dag ljang bu mi skyed pa'i gnas skabs las zhes bya ba la sogs pa ni/ skad cig ma nyid ma yin par nges par byas nas brgal zhing brtag par byed pa yin te/ des na gang zhig</text></item>
<item><p>86a.7</p><section></section><text>'bras bu gang gi khyad par skyed pa na zhes bya ba la sogs pa'i sbyor ba la ma nges pa yin no zhes bya ba ni/ gang zhig 'bras bu gang gi khyad par skyed pa na de mi skyed pa'i gnas skabs las khyad par can gyi rang bzhin du gyur pa'i bya ba'i phul du byung ba yod pa ma yin pa de ni de'i byed pa po ma yin te zhes bya ba la</text></item>
<item><p>86b.1</p><section></section><text>sogs pas sbyor ba bshad pa gang yin pa de la ma nges pa yin te/ mi skyed pa'i gnas skabs las sa la sogs pa khyad par can gyi rang bzhin dang bral ba yin du zin kyang byed pa po nyid du mthong ba'i phyir ro/ /de ni ma nges pa ma yin te zhes bya ba la sogs pas skad cig ma nyid la brten nas/ lan</text></item>
<item><p>86b.2</p><section></section><text>'debs par byed do/ /gal te sa la sogs pa phul du byung ba skyes na mthong bar 'gyur na zhes bya ba ni dmigs pa'i mtshan nyid kyir gyur pa nyid kyi phyir zhes bsams pa'o/ /sa la sogs pa de legs byas pa na zhes bya ba la sogs pa la/ khyad par skyed na yang 'dra ba gzhan dang gzhan skye bas</text></item>
<item><p>86b.3</p><section></section><text>'khrul pa'i phyir nges par ma byas pa yin pa de bas na 'bras bu'i sgo nas rjes su dpog pa yin no zhes bya ba 'di'i bsdu ba'i don yin no/ /ji ltar zhes bya ba la sogs pas yang ma nges pa'i dogs pa bsu ba yin te zhes bya ba ni ji ltar yang sa la sogs pa dpyod pas 'dir yang mig la sogs pa</text></item>
<item><p>86b.4</p><section></section><text>legs par byas pa na rnam par shes pa'i khyad par mthong ba'i phyir de dpyad pa nyid yin pa de lta na yang rigs pa gzhan brjod par bya ba'i phyir nye bar dgod pa yin no/ /de nyid ni/ so so so sor nus med rnams/ /zhes bya ba la sogs pa smos pa yin no/ /ldan par skyed par byed pa ni/ /tshig gi don</text></item>
<item><p>86b.5</p><section></section><text>yon tan no/ /nus pa med na yang sngar ci'i phyir skyed par mi byed ces bya ba ni mi skyed pa'i gnas skabs na yang ldan pa ci'i phyir skyed par mi byed/ gal te de skyed pa'i las zhes bya ba ni ldan pa skyed pa'o/ /de ltar na gnyi ga'i las las skye ba dang gang yang rung ba'i las las skye ba ldan pa yin par</text></item>
<item><p>86b.6</p><section></section><text>'dod do/ /ldan pa skyed par byed pa'i las de nyid ci'i phyir mi byed ces bya ba ni gal te gnas skabs gnyi ga la yang rgyu rnams khyad par med pa de'i tshe lhan cig pa ma yin pa'i gnas skabs na yang las ci'i phyir mi byed/ gal te las kyi rgyu 'phen pa la sogs pa de'i tshe med pa'i phyir ro zhe na/ </text></item>
<item><p>86b.7</p><section></section><text>de'i rgyu zhes bya ba la sogs pa smos te/ las de'i rgyu ni gang 'phen pa la sogs pa'o/ /'phen par byed pa'i 'bad rtsol gyi khyad par gyi 'bras bu 'phangs pa zhes bya ba yon tan gyi khyad par gang gi dbang gis steng dang phyogs su 'gro ba skye bar 'gyur ro/ /sogs pa'i sgras ni 'bad rtsol la</text></item>
<item><p>87a.1</p><section></section><text>sogs pa gzung ngo / /gal te rdzas de dag nyid las kyi rgyu 'phen pa la sogs pa'i yang rgyu yin na/ de yang ci'i phyir skyed par mi byed ces brgal zhing brtag pa mtshungs pa yin no/ /dbang phyug la sogs ma yin khyad par med phyir ro zhes bya ba ni/ tshogs pa'i gnas skabs</text></item>
<item><p>87a.2</p><section></section><text>na yang tha dad pa med pa'i rang bzhin can nyid yin pa'i phyir ro zhes bya ba'i don to/ /de nyid kyi bshad pa bshad pa las bzlog pa'i mtshan nyid can gyi zhes bya ba ni/ so sor nus pa med pa gang zhig tshogs pa na rang bzhin du gyur pa'i yon tan skyed par byed pa de ni dngos po mi rtag pa rgyu yin no zhes</text></item>
<item><p>87a.3</p><section></section><text>bshad pa de las bzlog pa'i mtshan nyid can/ dbang phyug la sogs pa'i gnas skabs gnyi ga'i khyad par la yang ngo / /'di ltar tshad ma nyid kyi sgrub par byed pa nyid yod pa ma yin no zhes bya ba ni thabs gang gi tshad ma nyid thob par 'gyur ba'i thabs de yod pa ma yin no zhes bya ba'i don to/ /</text></item>
<item><p>87a.4</p><section></section><text>rkang zha ni rkang pa zha ba can no/ /khyab par byed pa 'gal ba dmigs pa'o zhes bya ba ni de'i sgrub par byed pa nan tan du byed pa yod pa la/ de'i sgrub par byed pa nyid kyis khyab pa nyid kyi phyir de dang 'gal ba sgrub par byed pa med pa can dmigs pa'i phyir ro/ /gcig la 'gal ba dag lhan cig gnas</text></item>
<item><p>87a.5</p><section></section><text>par thal ba ni 'gal ba sgrub pa'i mtshan nyid can gyi mi dmigs pa thams cad la bzlog pa na gnod pa can gyi tshad ma yin par blta bar bya'o/ /shes bya ma lus pa la khyab pa'i ye shes dang ldan pa'i phyir ram/ nan tan du bya ba'i don gyi yul can gyi ye shes dang ldan pa'i phyir tshad ma nyid yin na</text></item>
<item><p>87a.6</p><section></section><text>de la dang po la ni snyam sems pa'i tshad ma yod du zin kyang 'di tshad mar 'gyur ba zhes bya ba 'di la 'dod pa ma yin gyi 'on kyang gnyis pa kho na yin no/ /de bas na de nyid la snyam sems pa'i tshad ma bstan pa'i sgo nas gtan tshigs ma grub par bstan par 'dod pas/ des bshad ces bya ba la</text></item>
<item><p>87a.7</p><section></section><text>sogs pa smos so/ /rtogs pa pos skyes bu'i don nan tan du bya ba ni bden pa bzhi'o/ /de mkhyen pa can zhes bya ba ni/ nan tan du bya ba'i don mkhyen pa can te skyes bu'i'o/ /gzhan gyi zhes bya ba ni sman pa 'di ni kho na'o/ /nad med pa shes sam mi shes zhes de ltar sman pa'i shes pa tshol</text></item>
<item><p>87b.1</p><section></section><text>bar mi byed do/ /rgyu mi dmigs pa'o zhes bya ba ni gang gi bshad pa nan tan du byed par 'dod pa ni de'i yul can gyi shes pa tshol bar byed pa la rgyu nyid yin pa'i phyir ro/ /rgyu mi dmigs pa thams cad la yang 'bras bu rgyu med pa can nyid du thal ba ni bzlog na gnod pa can gyi tshad ma yin no/ /de</text></item>
<item><p>87b.2</p><section></section><text>dang rjes su mthun pa ni sdug bsngal zhi ba'i thabs dang rjes su mthun par ston pa'o/ /ston pa po gang las zhes bya ba ni 'chad pa po gang las so/ /de'i yul can gyi ye shes zhes bya ba ni sdug bsngal zhi ba'i thabs su gyur pa'i yul can no/ /de yang yod pa tsam du btsal bar bya ba yin gyi/ </text></item>
<item><p>87b.3</p><section></section><text>skyes bu so sor nges pas ni ma yin te/ de ni shes pa mi rung ba nyid kyi phyir ro/ /de skad du yang bstan bcos mdzad pa nyid kyis gzhan dag tu skyes bu'i rtag pa la 'jug pa na mi rtag pa nyid du 'gyur ro zhes bshad do/ /dam bcas par byed pas na dam bca' ba ste/ bsgrub par bya ba yin gyi</text></item>
<item><p>87b.4</p><section></section><text>bsgrub par bya ba 'chad pa ni ma yin te/ de ni sgrub par byed pa'i dus na shin tu med pa'i phyir ro/ /bsgrub bya ru gyur pa'i ye shes rnams dpyad bya'i zhes bya ba 'di 'dir dam bca' bar 'dod do/ /bsgrub par bya ba'i yul can ma yin pa ni ma yin no zhes bya ba 'di yang / de'i srin grangs ni yongs mkhyen</text></item>
<item><p>87b.5</p><section></section><text>pa/ /kho bo'i gang la nyer mkho min/ /zhes bya ba'i tshigs su bcad pa'i cha 'dis dgag par bya ba ni dam bca' ba gnyis pa yin no/ /'dir ni 'grel pa mdzad pas/ thal bar 'gyur ba'i phyir bshad pa yin no/ /de ltar na/ de yin grangs ni yongs mkhyen pa/ /zhes bya ba'i don 'chad pa na/ </text></item>
<item><p>87b.6</p><section></section><text>dam bca' ba gnyis pa'o zhes smos so/ /de nyid kyi phyir dam bca' ba gnyis la tha dad par sbyor ba gang zhig sdug bsngal gang gis zhes bya ba la sogs pa smos so/ /sdug bsngal de rab tu zhi ba'i thabs mkhyen pa gzhan gyi ye shes btsal bar bya ba yin gyi zhes bya ba ni bsgrub par bya ba gcig go/ /</text></item>
<item><p>87b.7</p><section></section><text>de la nye bar mkho ba can ma yin pa'i ye shes ni ma yin te zhes bya ba ni gnyis pa'o/ /rang bzhin gyi gtan tshigs so zhes bya ba ni/ de'i zhi ba'i thabs su gyur pa'i ye shes tshol ba nyid ni de'i sdug bsngal gyis gdungs pa tsam dang 'brel pa can nyid yin pa'i phyir ro/ /de la nye bar mkho ba can ma yin pa'i</text></item>
<item><p>88a.1</p><section></section><text>ye shes ni btsal bar bya ba ma yin no zhes bya ba ni bsgrub par bya ba gnyis pa yin te/ de la ltos na de'i yul can gyi ye shes 'tshol bar byed pa la/ de la nye bar mkho ba can nyid kyis khyab pa yin la/ de dang 'gal ba yang nye bar mkho ba can ma yin pa nyid yin no zhes bya ba ni khyab par</text></item>
<item><p>88a.2</p><section></section><text>byed pa 'gal ba dmigs pa'o/ /sdug bsngal dang kun 'byung shes pa zhes bya ba la/ dor bya'i de kho na nyid rig par mdzad pa zhes bya ba 'dis sdug bsngal gyi bden pa shes pa dang / thabs dang bcas pa rig par mdzad pa zhes bya ba 'dis ni kun 'byung gi bden pa shes pa bstan to/ /gzugs dang / tshor</text></item>
<item><p>88a.3</p><section></section><text>ba dang / 'du shes dang / 'du byed dang / rnam par shes pa ste/ 'bras bur gyur pa'i phung po lnga ni sdug bsngal gyi bden pa'o/ /de nyid rgyur gyur pa ni kun 'byung gi bden pa'o/ /gtsor ni sred pa la kun 'byung gi bden par gsungs so/ /de bzhin du blang bar bya ba'i de kho na nyid rig par mdzad pa zhes</text></item>
<item><p>88a.4</p><section></section><text>bya ba 'dis ni 'gog pa'i bden pa shes pa bstan to/ /'gog pa'i bden pa yang 'dod chags la sogs pa'i nyon mongs pa spangs pa'o/ /thabs dang bcas pa'i rig par mdzad pa zhes bya ba 'dis ni lam gyi bden pa shes par bstan to/ /lam gyi bden pa shes pa yang bsgoms pa'i stobs las</text></item>
<item><p>88a.5</p><section></section><text>grub pa dri ma med pa'i ye shes so/ /de'i sgrub par byed pa yod du zin kyang zhes bya ba de ni 'og nas bstan par bya'o/ /gnod pa can cung zad kyang yod pa ma yin na zhes bya ba ni dbang po las 'das pa la gnod pa can med pa'i phyir ro/ /gzung bar bya ba'i tshig ces bya ba ni blang bar bya ba'i tshig yin no/ /</text></item>
<item><p>88a.6</p><section></section><text>dud 'gro'i rigs mkha' la rgyu ba zhes bya ba ni/ bya rgod ma gtogs pa'i gzhan gang dag thag ring por mthong ba'am thos pa'o/ /rtogs byed ma ni mkha' 'gro ma'o/ /bya rgod smos pas ni nye bar mtshon pa'i don yin no/ /chos kyi 'khor lo la sogs pa dag la zhes bya ba ni/ ji ltar thugs su chud pa'i</text></item>
<item><p>88a.7</p><section></section><text>chos kyi 'khor lo ston par mdzad pa'i tshe'o/ /sogs pa'i sgras ni mi 'jigs pa la sogs pa rnam par 'jog par mdzad pa dag la'o/ /thugs rje yang ci zhig bzhed pa na'am/ gang la'am/ rnam pa gang gis sam/ ci'i rang bzhin can du 'jug par 'gyur zhe na/ phan btags pa'i lan la sogs pa la</text></item>
<item><p>88b.1</p><section></section><text>ltos pa med pa can zhes bya ba smos te/ phan gdags pa byas pa dag las rnyed pa thob pa ni phan gdags pa'i lan no/ /sogs pa'i sgras ni grags pa dang bsnyen bkur la sogs pa gzung ngo / /de la ltos pa med pa de ltar na de skad ces bya ste/ sems can gyi don nyid bzhed pa na 'jug par 'gyur</text></item>
<item><p>88b.2</p><section></section><text>ro zhes bya ba'i don to/ /mdza' bo dang dgra bo dag la rjes su chags pa dang khong khro ba mi mnga' ba'i phyir/ khams gsum gyi khongs su gtogs pa'i sems can thams cad la snyoms pa'o/ /'dis yul chen po can nyid du bstan pa'i phyir thugs rje chen po bshad do/ /rnam pa dang rang gi ngo bo</text></item>
<item><p>88b.3</p><section></section><text>bstan pa'i phyir shin tu zhes bya ba la sogs pa smos te/ de yang mi skye ba'i chos can nyid yin pa'i phyir shin tu sdug bsngal dang bral ba gang yin pa de 'dod pa'i rnam pa zhe sdang med pa de la de skad ces bya'o/ /ji ltar de nyid goms pa yin zhe na/ yon tan la chags pa las sam zhes bya ba la</text></item>
<item><p>88b.4</p><section></section><text>sogs pa smos te/ yon tan dag la 'ga' zhig chags pas goms par byed pa'i phyir te goms pa la 'bad rtsol dang ldan par 'gyur ro/ /snying rje yang khyad par 'phags pa'i yon tan yin par dam pa rnams bzhed pa de bas na/ yon tan la chags pa las snying rje la 'jug par 'gyur ro/ /</text></item>
<item><p>88b.5</p><section></section><text>sems can gyi khyad par las zhes bya ba ni rang bzhin gyi khyad par las te/ 'ga' zhig rigs gang yin pa de 'dra ba nyid kyang gzhan gyi sdug bsngal bar 'gyur ro/ /'dis ni rgyu'i stobs bshad do/ /rkyen gyi stobs ni gzhan zhes bya ba la sogs pa smos te/ snying rje goms pa can gyi byang chub</text></item>
<item><p>88b.6</p><section></section><text>sems dpa' dag gis byed pa ste/ snying rje la nges par sbyar ba'o/ /de bsnyen pa las sam zhes bya ba ni de dag gis nges par ma sbyar ba de lta na yang gzhan gyi don la 'jug pa rnams dang lhan cig gnas shing de bsnyen pa las de yon tan can du 'gyur ro/ /bdag 'dod pa las zhes bya ba ni de dag gis</text></item>
<item><p>88b.7</p><section></section><text>byed pa'am bsnyen pa las ma yin mod kyi/ 'on kyang bdag nyid de snying rje 'dod pa yin no/ /yon tan la chags pa las zhes bya ba 'di las 'di la khyad par ci yod ce na/ brjod par bya ste/ der ni yon tan yin no zhes shes nas 'jug pa yin la/ 'dir ni 'bras bu la ltos pa med pa de'i ngang tshul nyid</text></item>
<item><p>89a.1</p><section></section><text>kyis de snying rje 'dod pa yin no/ /rgyu de rnams kyis snying rje goms par byas nas shi nas kyang ngo / /mthar phyin pa ni 'phel ba'i mthar phyin pa'o/ /gal te blo ni lus rten phyir/ /zhes bya ba la sogs pas 'jig rten rgyang pan pa'i phyogs snga ma 'god par byed do/ /kha cig ni</text></item>
<item><p>89a.2</p><section></section><text>blo 'byung ba las don gzhan dag ni don gzhan ma yin par 'dod do/ /de la don gzhan yin pa'i phyogs la gnyis te/ lus kyi yon tan ma lus kyi 'bras bu blo yin pa'am/ don gzhan ma yin pa'i phyogs la yang 'byung ba chen po bzhi'i bdag nyid can gyi lus kyi bdag nyid du gyur pa'i</text></item>
<item><p>89a.3</p><section></section><text>nus pa yin no/ /de skad du yang / sa dang chu dang me dang rlung / /zhes bya ba ni de kho na nyid yin zhing / de dag las sems ni myos pa'i nus pa bzhin no zhes smra'o/ /gzhung gsum po 'di nyid blo ni lus kyi yon tan yin pa de ltar na zhes bya ba la sogs pas 'chad par byed do/ /blo ni</text></item>
<item><p>89a.4</p><section></section><text>yon tan nyid dang / 'bras bu nyid dang nus pa nyid la ltos nas go rims bzhin du yon tan can gyi lus sam zhes bya ba la sogs pa tha snyad du byed pa yin no/ /blo'i mtshan nyid can gyi chos sam zhes bya ba ni yon tan no/ /de skad du brjod pa zhes bya ba ni/ gal te blo ni lus rten phyir/ /goms</text></item>
<item><p>89a.5</p><section></section><text>pa grub pa med ce na/ /zhes de skad du brjod pa'i 'jig rten rgyang pan pa'o/ /'chi ba'i dus na yang 'byung ba rnams gtan nas 'jig pa can gyi rgyun 'chad pa mi 'dod de gyur par smra ba'i phyir dang shi ba'i lus mi dmigs par thal bar 'gyur ba'i phyir dang / de la yang gyur pa yod pa na srog chags rnams</text></item>
<item><p>89a.6</p><section></section><text>tha dad pa med par thal bar 'gyur ba'i phyir ro/ /'o na ji ltar 'dod ce na/ 'on kyang zhes bya ba la sogs pa smos pa la bya ba'i sems pa can nyid ces bya ba ni mngon par gsal ba'i sems pa can nyid do/ /'gal ba'i rkyen las zhes bya ba ni dug dang mtshon bya la sogs pa'i rgyu las so/ /mngon</text></item>
<item><p>89a.7</p><section></section><text>par gsal ba ma yin pa'i sems pa can nyid ces bya ba ni mi gsal ba'i sems pa can nyid do/ /'tsho ba'i gnas skabs las rnam pa gzhan du gyur pa ni 'chi ba'i tha snyad du rung ba'o/ /yang rkyen ji lta bu bzhin du zhes bya ba la sogs pas ni 'dus byas kyi rgyun rgyun gyis rgyun mi 'chad par ston par</text></item>
<item><p>89b.1</p><section></section><text>byed do/ /rkyen ji lta ba bzhin du zhes bya ba ni sems gang gis rjes su mthun par sad pa'i rkyen gang yin pa'o/ /rab tu sad pa'i rkyen de yang rnam pa gnyis te/ rgyu dang rgyu ma yin pa'i bdag nyid can dang / gags byed pa med pa can gyi nus pa can no/ /bya ba'i sems pa can zhes bya ba 'di la don</text></item>
<item><p>89b.2</p><section></section><text>rnam pa gnyis te/ gang dag las bya ba'i sems nyid 'byung bar 'gyur ba de dag la de skad ces bya'o zhes bya ba ni don gcig yin no/ /gang dag la bya ba'i sems nyid mngon du gyur pa yod pa zhes bya ba ni gnyis pa'o/ /de la bya ba'i sems pa can gyi don dang pos ni yongs su gyur pa dang / bya ba'i</text></item>
<item><p>89b.3</p><section></section><text>don gyi sems gnyis pas ni yongs su gyur pa thob pa'o/ /ji ltar goms pa nyid kyis yongs su gyur pa dag kyang zhes bya ba'i sngar gyur pa'i brtse ba dang blo la sogs pa dag la ci 'dra ba goms par byas pas 'dus byas pa'i khyad par dang ldan par 'gyur te/ sngar gyur pa'i gnas skabs su</text></item>
<item><p>89b.4</p><section></section><text>goms pa'i brtse ba dang blo la sogs pa 'dus byas pa'i rjes su 'gro ba'i phyir ro/ /gnyid log pa dang sad pa dag gi 'dus byas pa'i rjes su 'gro ba mi snang ba ma yin pa lta bu'o/ /khyad par du zhes bya ba ni 'chi ba'i dus na'o/ /de ltar zhes bya ba ni goms pa med pa'o/ /de bzhin du gzhan la</text></item>
<item><p>89b.5</p><section></section><text>yang zhes bya ba ni sangs rgyas pa la yang ngo / /'du shes med pa'i snyoms par 'jug pa la zhugs pa zhes bya ba ni/ dus gzhan du sems dang sems las byung ba'i kun du gcod pa'i 'gog pa can gyi rnal 'byor gyi khyad par ni 'du shes med pa'i snyoms par 'jug pa'o/ /de la zhugs pa la sems rgyun</text></item>
<item><p>89b.6</p><section></section><text>chad med pa nyid yod pa yin no/ /gnyi ga la grub pa'i dpe bstan pa'i phyir/ legs par gnyid log pa la sogs pa'i gnas skabs lta bu'i zhes bya ba smos so// //tshad ma rnam 'grel gyi 'grel bshad/ bam po bzhi bcu gsum pa/ de lta ma yin pa ni bla ste zhes bya ba ni gal te ji</text></item>
<item><p>89b.7</p><section></section><text>skad du bshad pa'i mtshan nyid can gyi gyur pa 'byung ba dag la mi 'dod kyi/ 'on kyang lus zhig pa'i phyir blo ni shin tu 'jig pa nyid kyis blo'i rten lus yin par mi 'gyur ro/ /rten 'gog pa ni 'og nas 'chad par 'gyur ro/ /yon tan dang 'bras bu dang nus pa tha dad pas phyogs gsum bstan pa las</text></item>
<item><p>90a.1</p><section></section><text>phyogs gang la rten 'gog pa 'di brtag par bya zhe na/ don gzhan nyid ma yin pa'i zhes bya ba la sogs pa smos te/ 'byung ba dag nyid ni sems nyid do/ /de bas na tha dad pa med pa'i phyir rten dang brten pa'i dngos po'i rtog pa yod pa ma yin no/ /de ni sems nyid la de med pa zhes bya ba</text></item>
<item><p>90a.2</p><section></section><text>smos te/ rten dang brten pa'i dngos po ni tha dad pa la brten pa can nyid yin pa'i phyir ro/ /de bas na rten bkag pa'i sgo nas phyogs 'di dgag par bya ba ma yin gyi/ 'on kyang phyis rnam pa gzhan gyis 'gog par 'gyur ro/ /de bas na nus pa'i phyogs la sun 'byin pa 'di ma yin no zhes bstan par</text></item>
<item><p>90a.3</p><section></section><text>'gyur ro/ /gtan nas rgyun chad pa dag ces bya ba ni bdag nyid thams cad kyis so/ /'byung ba'i bdag nyid can gyi lus las zhes bya ba ni/ lus nyid 'byung ba'i bdag nyid can yin te/ thams cad de kho na nyid gzhi'i bdag nyid can nyid yin pa'i phyir ro/ /rgyu'i bdag nyid phul du byung ba nyid</text></item>
<item><p>90a.4</p><section></section><text>nus pa yin no zhes bstan pa'i phyir/ gzhan yang zhes bya ba la sogs pa smos te/ de'i ngo bo tsam shes par 'dod pa la zhes bya ba ni/ ldog par byas pa'i tha dad pas rgyur mngon par 'dod pa'i chos can de la chos du ma yod na yang 'bras bu 'grub par mi nus pa bzlog nas/ nus pa'i ngo bo gang yin pa de'i</text></item>
<item><p>90a.5</p><section></section><text>khyad par gzhan spong ba can gyi ngo bo tsam shes par 'dod pa la'o/ /de ltar brdar byas pa ste/ khyad par gzhan spong ba can gyi tha dad pa la brdar byas pa'o/ /de yang rgyu dang 'bras bu'i dngos por spyod par bya'o zhes bya ba ni ci 'byung ba dag nye bar len pa'i ngo bos sems nyid kyi rgyu yin nam/ 'on te bdag po</text></item>
<item><p>90a.6</p><section></section><text>tsam gyis shes par bya ba yin te/ ji ltar nye bar len pa'i ngo bos ma yin pa de ltar ni 'og nas ston par 'gyur ro zhes bya bar dgongs so/ /gal te de lta yin na ji ltar na sa bon gyi nus pa zhes bya ba ni/ tha dad pa med pa la ldog pa'i rgyu can gyi tha snyad du mi 'gyur ro zhes bsams pa'o/ /de la</text></item>
<item><p>90a.7</p><section></section><text>yang zhes bya ba la sogs pa nus pa ni rgyu'i bdag nyid kho nar brtan por byed do/ /tha dad pa'i ngo bor brjod pa gang yin pa de la lan btab pa'i phyir/ 'di ni nus pa zhes bya ba la sogs pa smos te/ de ni myu gu bskyed pa'i rang bzhin gsal bar byed pa'i phyir zhes bya ba ni/ myu gu skyed par byed pa'i rang bzhin</text></item>
<item><p>90b.1</p><section></section><text>ni de yin gyi gzhan gyi ni ma yin no zhes bstan pa'i phyir ro/ /de nyid gsal bar bya ba'i phyir/ ji ltar 'di ni 'di'i nus pa yin no zhes smos te/ ji ltar sa bon 'di'i nus pa 'di yin gyi gzhan gyi ni ma yin no zhes shes par 'gyur ro/ /de skad du myu gu skyed par byed pa'i rang bzhin log pas skyed</text></item>
<item><p>90b.2</p><section></section><text>pa'i ngo bo gang yin pa khyad par gzhan spong ba can de tsam la nus pa'i sgra ni chos brjod pa yin zhing / sa bon gyi sgra yang khyad par gzhan mi spong ba can khyad par thams cad nang du bsdus pas 'jug pa na chos can brjod pa yin la/ cha de tsam gyis na chos can dang chos can gyi sgra rnam par dbye ba byas</text></item>
<item><p>90b.3</p><section></section><text>nas tha dad pa'i rten can gyi rnam par dbye ba byas pa yin no zhes bstan par 'gyur ro/ /rigs mthun pa'i rgyu ni skad cig ma snga mas bsdus pa'i dbugs dbyung ba dang / rngub pa dang dbang po dang blo dag go/ /dbyung rngub ni dbugs dbyung ba dang rngub pa'o/ /thal 'gyur phyir zhes bya ba la sogs pa</text></item>
<item><p>90b.4</p><section></section><text>ni sun 'byin pa'o/ /gyur pa nyid du brjod pa nyid kyi phyir 'byung ba chen po bzhi gsal ba'i khyad par thams cad la mtshungs pa dang / skad cig ma nyid ma yin par gang gi tshe gzhan khas len par byed pa de'i tshe khong du chud par bya'o/ /gang gi tshe gsal ba so so la de kho na nyid tha dad pa dang / </text></item>
<item><p>90b.5</p><section></section><text>skad cig ma yin pa de'i tshe sun 'byin pa 'di 'jug pa ma yin no/ /de la yang sel ba gzhan ni nye bar len pa'i rgyu dpyod pa'i skabs su ston par 'gyur ro/ /dper na da ltar ba'i lta bu zhes bya ba ni dbugs dbyung ba dang rngub pa la sogs pa rgyun gyi 'jug pa lta bu'o/ /de ltar na re zhig mi la</text></item>
<item><p>90b.6</p><section></section><text>sogs pa la dang por 'byung ba'i ngang tshul can gyi srog chags rnams kyi rang gi rigs la rag lus pa nyid bstan nas/ bstan bcos mdzad pas skad cig ma ma yin pa'i phyogs 'das pa'i skye ba sgrub par byed pa bstan zhing / da ni phyogs 'di nyid la ma 'ongs pa'i skye ba grub pa'i phyir/ nying mtshams</text></item>
<item><p>90b.7</p><section></section><text>sbyor zhes bya ba la sogs pa smos so/ /gang med ces bya ba ni phyis kyang thams cad yod pa yin te/ 'chi ba'i dus na yang dbugs dbyung rngub dang / dbang po dang blo dag gi skal ba mnyam pa'i rgyu dag gi ngo bo rnams yod pa nyid kyi phyir ro/ /'chi ba la dus phyis zhes bya ba ni blo dang dbang po la sogs</text></item>
<item><p>91a.1</p><section></section><text>pa'i skad cig ma tha ma ni 'chi ba yin la de las dus phyis te 'ongs pa'i skye ba'i skad cig ma'o/ /dbang po la sogs pa'i bdag nyid kyi ngo bo la yang zhes bya ba ni/ bdag nyid skye ba la yang skad cig ma tha mas bsdus pa dbugs dbyung rngub dang dbang po dang blo rnams ni ma</text></item>
<item><p>91a.2</p><section></section><text>'ongs pa'i skye bas bsdus pa'i dbugs dbyung rngub la sogs pa'i rgyu yin no/ /gal te dbugs dbyung rngub la sogs pa de dag gi tha ma yod na gang las rgyu dang bral ba yin/ 'bras bu mi skyed pa la rgyu dang bral bas khyab pa yin la/ de dang 'gal ba yang bral ba yin pa de ltar na khyab par</text></item>
<item><p>91a.3</p><section></section><text>byed pa 'gal ba dmigs pa'o/ /'gyur bar ni 'dod na gal te 'chi ba'i dus na dbugs dbyung rngub la sogs pa nyid grub par 'gyur ba de bas na/ 'chi ba'i dus phyis dbang po la sogs pa skyed pa la rgyu ma tshang ba med par 'gyur na/ dbang po la sogs pa yod pa nyid kyang de'i tshe yod pa yin pa</text></item>
<item><p>91a.4</p><section></section><text>de bas na gtan tshigs ma grub pa yin no zhe na/ de'i phyir ma grub pa yang ma yin te zhes bya ba smos te/ lus yan gar ba las skye ba yin na rigs mthun pa'i rgyu dang bral bar 'gyur na/ 'on kyang de yod pa ma yin te thal bar 'gyur ba'i phyir ro/ /de bas na rigs mthun pa nyid ni nye bar len</text></item>
<item><p>91a.5</p><section></section><text>pa nyid kyi sgo nas/ rigs mthun pa'i rgyu yin pa'i gtan tshigs de'i phyir/ skad cig ma tha ma'i dbang po la sogs pa'i rigs mthun pa'i snga mas dbang po la sogs pa skyed pa nyid yin pa de ltar na/ 'chi ba'i gnas skabs na dbang po la sogs pa yod pa nyid du grub pa yin no/ /de dag kyang</text></item>
<item><p>91a.6</p><section></section><text>glo bur ba nying mtshams sbyor ba'i nus pa dang bral ba yin par ni bsam par mi bya ste/ gang gis sngar rigs mthun pa skyed par byed kyi phyis ni ma yin pa ma yin no/ /ji srid bdag tu chags pa dang ma bral ba de srid du gang las nying mtshams sbyor ba'i nus pa nyid dang bral ba yin/ de yang 'og nas</text></item>
<item><p>91a.7</p><section></section><text>rgyas par bstan par 'gyur ro/ /gzung bar bya ba ni gang char skyob pa zhes bya ba'am/ gzung bar bya ba yin pas na gzung ba ste/ lag pa gzung bar bya ba zhes 'ga' zhig la grags so/ /bzhus pa las zhes bya ba ni mes bzhus pa las so/ /dri ma ni bzhus pa'i dreg pa'o/ /de la zhes bya ba</text></item>
<item><p>91b.1</p><section></section><text>ni sa'i khams bzhus par gyur pa na'o/ /srog chags dang srog chags ma yin pa'i bdag nyid can gyi tha dad pa nyid ces bya ba ni ji ltar de las zlog pa dag las sa'i khams gser gyi rang bzhin gyi rdul phra rab rab tu tha dad pa nyid yin pa de ltar de las gzhan pa dag las sems kyi bdag nyid</text></item>
<item><p>91b.2</p><section></section><text>can rgyun mi 'chad pa can tha dad pa'i rang bzhin nyid du khas blangs pa'i phyir ro/ /lcags nyid du gyur pa'i rang bzhin gang la yod pa de la de skad ces bya'o/ /de las khyad par med pa ste/ thams cad lcags su gyur pa'i rang bzhin nyid yin pa'i phyir ro/ /de ltar ni ma yin te zhes bya ba la</text></item>
<item><p>91b.3</p><section></section><text>sogs pa ni grub pa'i mtha' smra ba'i'o/ /khyad par can ma yin pa'i rang bzhin mthong ba tsam du gyur pa'i rkyen sa la sogs pa gang la yod pa gzhan gyis khas blangs pa de la de skad ces bya'o/ /de ni ma yin te rang bzhin la sogs pa la khyad par med pa'i phyir zhes bya ba'i sogs pa'i sgras ni lhan</text></item>
<item><p>91b.4</p><section></section><text>cig byed pa khyad par med pa gzung ngo / /de nyid ni chu yongs su btsags nas zhes bya ba la sogs pas ston par byed do/ /de ltar dar ba la sogs pa la spris ma la sogs pa'i tshul du de'i steng gi cha nyid la de'i rgyu yod pa ma yin gyi/ 'on kyang thams cad la srog chags kyi rgyu nyid yod pa yin no/ /gal</text></item>
<item><p>91b.5</p><section></section><text>te ci ltar rtogs par 'gyur zhe na/ steng dang 'og dang bar dang zhes bya ba la sogs pa smos so/ /de las cir 'gyur zhe na/ chur khyad par med na yang zhes bya ba la sogs pa smos pa la/ khyad par med na zhes bya ba'i rang bzhin mtshungs pa la sogs pa'o/ /lhag ma ni chu gang srog chags dang ldan pa nyid du</text></item>
<item><p>91b.6</p><section></section><text>gyur pa'o/ /phyogs la la na srog chags yod pa'i phyir srog chags dang ldan pa'o/ /nye bar bkod pa mtshungs pa ma yin pa ni spris ma'i dpe dang 'di lhan cig mtshungs pa med pa'i phyir ro/ /don gzhan du gyur pa ni chang las so/ /skyes bu'i chos ni myos pa srog chags kyi chos nyid yin pa'i phyir ro/ /</text></item>
<item><p>91b.7</p><section></section><text>'bras bu de med pa'i ngang tshul can ni myos pa zhes bya ba'i 'bras bu byed pa'i ngang tshul can no/ /de ltar na 'dir myos pa dang myos pa'i nus pa 'di yin no zhes tha dad pa'i rigs pa yin no/ /sems nyid la med do zhes bstan pa'i phyir sems kyi zhes bya ba la sogs pa smos te/ de ltar sems nyid kyi 'bras</text></item>
<item><p>92a.1</p><section></section><text>bu cung zad kyang ma yin te/ sems ni 'byung ba'i bdag nyid can yin pa'i phyir ro/ /tha dad pa med pa la yang rgyu dang 'bras bu'i dngos po med pa'i phyir ro/ /de ltar na sems kyi 'bras bu cung zad kyang yod pa ma yin no/ /'byung ba dag gis sems la cung zad kyang byar yod pa</text></item>
<item><p>92a.2</p><section></section><text>ma yin te/ tha dad pa nyid med pa'i phyir ro/ /ci ste myos pa dang 'dra bar 'bras bu'i bdag nyid can gyi sems nyid kyi sa la sogs pa'i 'byung ba'i rang bzhin rgyur gyur pa'i nus pa yod pa'o/ /ci ste 'byung ba rnams kyi zhes bya ba la sogs pa la sems kyi nus pa zhes ni mi brjod kyi 'on kyang sems</text></item>
<item><p>92a.3</p><section></section><text>nyid nus pa yin la de yang 'byung ba rnams kyi yin no/ /de'i tshe 'byung ba dag la de zhes bya ba la sogs pa ni grub pa'i mtha' smra ba'i'o/ /chos gzhan spong ba'i sgo nas zhes bya ba ni ma byas pa nyid las rnam par bcad pa'i sgo nas so/ /de'i rang bzhin zhes bya ba ni sgra'i rang bzhin no/ /de ni blo tha</text></item>
<item><p>92a.4</p><section></section><text>dad pas gzung bar bya ba nyid yin pa'i phyir ro zhes bya ba ni/ 'di ltar sems nyid ni rang gi rgyud kyi rang rig pas bde ba la sogs pa'i ngo bor gzung bar bya ba yin zhing / sa la sogs pa nyid ni sra ba nyid la sogs pa'i ngo bor rgyud gzhan du blos mngon sum du byed do/ /de ltar na 'byung ba dang sems</text></item>
<item><p>92a.5</p><section></section><text>dag ni tha dad pa kho nar 'gyur ro/ /de ltar na zhes bya ba ni blo tha dad pas gzung bar bya ba nyid yin pa'i phyir tha dad pa yin na/ nus pa dang nus pa dang ldan pa'i rnam par rtog pas ni ma yin te/ de ni tha dad pa med par gzhag pa nyid kyi phyir ro/ /'di yang zhes bya ba ni tha dad pa med pa'i phyogs la'o/ /</text></item>
<item><p>92a.6</p><section></section><text>dgag par bya'o zhes bya bar bshad zin to zhes bya ba ni/ sems nyid la de yod pa ma yin no zhes bya ba ni dgag par bya'o zhes sngar bshad pa nyid kyi phyir ro/ /yon tan la sogs pa'i ngo bo yin na zhes bya ba la sogs pa'i sgras ni 'bras bu'i ngo bo yid kyi gzung ngo / /mngal la sogs par dang por</text></item>
<item><p>92a.7</p><section></section><text>nying mtshams sbyor ba na de nyid yod pa'i phyir ro/ /de skad du/ chad dang mtshams sbyor 'dod chags bral/ /nyams dang 'chi 'pho skye ba rnams/ /yid kyi rnam shes kho nar 'dod/ /ces bshad pa yin no/ /gnod pa ni dbang po rnams kyi 'gyur ba'o/ /de ltar na mig la sogs par 'gyur ba na yang ji ltar</text></item>
<item><p>92b.1</p><section></section><text>sngar rnam par rtog pa'i blo skye ba nyid yin no/ /mig la gnod pa na zhes bya ba la sogs pas gzhan gyi dogs pa sel bar byed do/ /de yang bu la sogs pa dang 'brel pa can gyis dbang po la gnod pa na yang zhes bya ba ni yul gyi sgo nas kyang de lta bu'i mtshan nyid can gyi 'gyur ba yod pa yin no zhes bya</text></item>
<item><p>92b.2</p><section></section><text>ba'i don to/ /de skad du dbang po 'gyur ba'i sgo nas dngos su yid kyi blo 'gyur ba yod pa ma yin gyi/ brgyud pas yid gdung ba la sogs pa'i mtshan nyid can yin pa de ltar na/ don 'di brjod par 'dod pa yin no zhes bstan par 'gyur ro/ /de ltar na sngar dbang po'i rnam par shes pa nyid 'gyur</text></item>
<item><p>92b.3</p><section></section><text>ba skye zhing / phyis brgyud pas rnam par rtog pa nyid gdung ba la sogs pa'i mtshan nyid can yin no/ /de lta bur gyur pa'i 'gyur bas yid kyi blo lus la brten pa rigs pa ma yin te/ zlog pa la yang thal bar 'gyur ba'i phyir ro/ /nges par rtog pa'i shes pa ni rnam par rtog pa dang bcas pa'i rnam</text></item>
<item><p>92b.4</p><section></section><text>par shes pa'o/ /phyogs kyi chos spong bar byas nas zhes bya ba ni nye bar mtshon pa yin no/ /de ltar na dpe spong ba dang bsgrub par bya ba'i chos spong bar byas nas so/ /gang rna ba 'gyur ba'i rjes su mi byed pa de ni rna ba la brten pa ma yin te/ dper na mig gi rnam par shes pa lta bu'o/ /nges par rtog</text></item>
<item><p>92b.5</p><section></section><text>pa'i shes pa yang rna ba 'gyur ba'i rjes su byed pa ma yin no zhes bya ba la sogs pa brjod par bya'o/ /ji ltar dbang po yod na yod pa'i ngang tshul can nyid ni zhes bya ba ni ji ltar dbang po dang bcas pa can gyi lus nyid la yid kyi blo yod pa yin gyi/ dbang po med pa can gyi skra dang sen mo la sogs pa la</text></item>
<item><p>92b.6</p><section></section><text>med do/ /de ltar yid yod na yod pa'i ngang tshul can nyid kyang zhes bya ba ni/ lus shes pa dang bcas pa nyid la dbang po rnams yod kyi shes pa dang bral ba la ni ma yin no/ /da ni dbang po yod na yod pa'i ngang tshul can nyid bsal ba'i phyir/ gzhan yang zhes bya ba la sogs pa smos te/ tshor ba</text></item>
<item><p>92b.7</p><section></section><text>med pa zhes bya ba'i nad kyi bye brag gang gis lus khyab pa can gyi lus kyi phyi dang nang gi dbang po nyams par 'gyur ro/ /sogs pa'i sgras ni mig la sogs pa'i nyams pa'i rgyu gzung ngo / /gnas pa'i rten zhes bya ba ni rgyun phyi ma'i rgyu snga ma snga ma yin no/ /dbang po thams cad log pas zhes bya ba la sogs pa de ni shi ba'i</text></item>
<item><p>93a.1</p><section></section><text>lus la ltos nas 'jug pa yin no/ /tshor ba med pa la sogs pa'i dus na yang dbang po lnga yod na yang yid kyi blo yod pa yin no zhes bshad do/ /rten la gnod pa'i rjes su byed pa zhes bya ba ni de 'gyur ba na rnam par 'gyur ba nyid do/ /de ltar na rten nyid grub pa na de</text></item>
<item><p>93a.2</p><section></section><text>ldog pas ldog pa yang grub par 'gyur ro/ /de lta ma yin na ci nye bar len pa dang bral bas shi ba'i lus la blo mi skye ba'am/ ci mig la sogs pa med pa'i phyir zhes the tshom za bar 'gyur ro/ /de nyid ni de lta ma yin te log tu zin kyang zhes bya ba la sogs pa smos so/ /de ni rten yin no zhes</text></item>
<item><p>93a.3</p><section></section><text>bya ba ni yid kyi rnam par shes pa de ni dbang po rnams kyi rten yin no zhes bya bar sbyar ro/ /gzhan yang zhes bya ba ni dbang po med pa can gyi lus som bdag gam dbang phyug la sogs pa ste/ go rims bzhin du skra dang sen mo'i rtse mo la sogs pa la blo skyed pa'i phyir dang rgyu rtag pa nyid ni bkag</text></item>
<item><p>93a.4</p><section></section><text>pa'i phyir ro/ /de de ltar na 'byung ba rnams ni blo'i rten ma yin te/ dbang po dang bcas pa dang dbang po med pa nyid kyi gnas skabs gnyi ga dag kyang mi rung ba'i phyir ro/ /gang zhig gang gi rten du 'gyur ba ma yin pa de ni de'i nye bar len pa nyid kyi sgo nas skyed par byed pa ma yin te/ dper na mig ni</text></item>
<item><p>93a.5</p><section></section><text>rna ba'i rnam par shes pa lta bu'o/ /ji skad du bshad pa'i rnam pas 'byung ba rnams kyang yid kyi blo'i rten du 'gyur ba ma yin no zhes bya ba ni khyab par byed pa 'gal ba dmigs pa'o/ /glo bur ba yang ma yin pa zhes bya ba ni rgyu med pa can te/ rgyu med pa can nyid yin na/ rtag tu yod pa'am/ </text></item>
<item><p>93a.6</p><section></section><text>med par 'gyur/ nye bar len pa'i rgyu med par 'bras bu skye ba ma yin no zhes bya ba de ni rgyas par 'og nas bsgrub par 'gyur ro/ /de'i phyir blo nyid blo'i nye bar len pa yin par bstan pa'i phyir/ phyis kyi blo de grub par 'gyur zhes bya ba la sogs pa smos te/ phyis kyi blo 'grub par nus pa'i</text></item>
<item><p>93a.7</p><section></section><text>mtshan nyid bag chags gang la yod pa dang / de'i ngo bo ste rang bzhin blo snga ma gang la yod pa de la de skad ces bya'o/ /sbyor ba ni zhes bya ba la sogs pa la/ sbyor ba dang po ni chos can gyi rgyu yin la/ gnyis pa ni 'bras bu yin no zhes bya ba ni khyad par ro/ /phyis kyang zhes bya ba ni 'chi ba'i dus</text></item>
<item><p>93b.1</p><section></section><text>na'o/ /phan tshun rjes su byed pa can yin no zhes bya ba la sogs pas ni/ 'di lta ste dbang po dang bcas pa'i lus dang / rnam par shes pa ste gnyis ni phan tshun sa bon can yin no zhes chos mngon pa las gsungs pa'i phyir ro/ /de bas na dbang po rnams rten nyid yin pa 'gog pa la rjes</text></item>
<item><p>93b.2</p><section></section><text>su dpag pa bshad pa gang yin pa de la gnod par 'gyur ba ste/ lung dang 'gal bar 'gyur ro/ /'gal ba tsam nyid gnod par bshad kyi de lta ma yin na dngos po'i stobs kyis zhugs pa'i rjes su dpag pa la ji ltar na lung gis gnod par 'gyur/ de bas na tshad ma dang 'gal ba gsung ba</text></item>
<item><p>93b.3</p><section></section><text>can nyid yin pa'i phyir/ bcom ldan 'das ni tshad mar gyur pa ma yin snyam du sems so/ /lus la brten pa'i yul dag gis zhes bya ba ni dbang po dang bcas pa'i yul sa rnam par gnas pa'i dri dang ro dang reg bya la sogs pa dag gis so/ /gzhan dag gis zhes bya ba ni gnod pa byed pa dag</text></item>
<item><p>93b.4</p><section></section><text>gis so/ /dbang po dang rnam par shes pa dang bcas pa can gyi lus kyi las zhes bya bar sbyar ro/ /mi 'dod pa zhes bya ba ni rigs mthun pa'i rgyu la sogs pa'o/ /de lta ma yin na rgyu med pa can du thal ba'i phyir zhes bya ba ni rgyu go rims med pa can las 'bras bu go rims dang ldan pa 'byung na</text></item>
<item><p>93b.5</p><section></section><text>rgyu'i chos kyi rjes su byed pa ma yin pa'i phyir 'bras bu rgyu med pa can nyid du 'gyur ro/ /rgyu med pa can nyid yin na rang dbang nyid du 'gyur ba'i phyir lus ma gtogs par gzhan la yang rnam par shes pa yod par thal bar 'gyur ro/ /gang yang rtag pa zhes bya ba ni bye brag la sogs pa dag gis rdul</text></item>
<item><p>93b.6</p><section></section><text>phra rab la sogs pa go rims bzhin du byed pa'i ngang tshul can du 'dod do/ /'dis ni 'di skad du re zhig gzhung de yang rigs pa ma yin te/ tshad ma dang 'gal ba nyid kyi phyir ro/ /'di las kyang de kho na nyid du smra ba'i gzhung 'di ni shin tu dman pa yin no zhes ston par 'gyur ro/ /lus las rim</text></item>
<item><p>93b.7</p><section></section><text>bzhin zhes bya ba ni lus las rim pa bzhin du blo skye bar 'gyur na zhes bya ba'i don to/ /lus las zhes bya ba ni gang las 'ongs pa'i lnga pa yin te/ rab tu skye ba brjod pa nyid yin pa'i phyir ro/ /skye bar 'dod pa'i tshogs kyi zhes bya ba ni blo'i dbang bo'i tshogs kyi'o/ /rgyu mthong ba'i phyir zhes bya</text></item>
<item><p>94a.1</p><section></section><text>ba ni blo'i dbang po'i tshogs ji tsam pa 'tsho ba'i gnas skabs na rgyu nyid du mthong ngo / /thams cad du zhes bya ba de ni phyis kyang zhes bya ba la sogs pas 'chad par byed do/ /'di'i bshad pa phyi ma ni 'chi ba'i 'og tu zhes bya ba yin no/ /sngar rgyu gang yin pa de ni phyis kyang</text></item>
<item><p>94a.2</p><section></section><text>yin no zhes bya ba 'di la nges pa ci zhig yod ce na/ de'i phyir nying mtshams sbyor bar yang nus pa yin te zhes bya ba smos te/ sngar yang nying mtshams sbyor ba'i nus pa nyid dang ldan pa nyid kyi phyir/ de rgyu nyid yin na gal te de phyis kyang yod pa yin na ci'i phyir rgyur mi 'gyur/ gal te nying mtshams</text></item>
<item><p>94a.3</p><section></section><text>sbyor bar nus pa nyid ji ltar yin zhe na/ phyis kyang ma tshang ba med pa'i phyir ro zhes bya ba smos te/ phyis kyang blo la sogs pa bdag tu chags pa nyams pa med pa de 'dra ba nyid yin no/ /phyis kyang ma tshang ba med pa nyid sgrub pa'i phyir grub pa'i mtha' smra ba'i gzhan la rgyu mtshan cis kyang srid pa'i zhes bya ba la</text></item>
<item><p>94a.4</p><section></section><text>sogs pa ni 'dri bar byed pa'o/ /ma 'ongs pa'i blo la sogs pa'i tshogs ni srid pa yin la/ de nying mtshams sbyor ba med pa ni 'chi ba'i sems kyi de ma thag tu skye ba med pa'o/ /'gal ba dmigs ltar bcos pa yin no zhes bya ba ni 'chi ba'i sems sems gzhan dang nying mtshams sbyor ba 'gal ba</text></item>
<item><p>94a.5</p><section></section><text>med du zin kyang 'gal ba nyid du brjod pa'i phyir ro/ /bsgrub par bya ba dang sgrub par byed pa dag la zhes bya ba ni bsgrub par bya ba sems gzhan dang nying mtshams sbyor ba dang / sgrub par byed pa 'chi ba'i sems nyid la'o/ /sems gzhan dang nying mtshams sbyor ba med pa ni gzhan gyi bsgrub par bya ba ma</text></item>
<item><p>94a.6</p><section></section><text>yin nam/ nying mtshams sbyor ba ni ma yin no zhe na/ skyon 'di med de med do zhes bya ba'i tshul 'dis bsgrub par bya ba nyid yin pa'i phyir/ bsgrub par bya ba bstan te/ sgrub pa dang dgag pa dag gis dngos po nyid sgrub pa nyid yin pa'i phyir ro/ /yang na phyir rgol ba la ltos nas bsgrub par bya ba'i tha snyad du</text></item>
<item><p>94a.7</p><section></section><text>byas pa yin no/ /'gal ba rnam pa gnyi ga yang zhes bya ba ni lhan cig mi gnas pa'i mtshan nyid can dang / phan tshun spangs te gnas pa'i mtshan nyid can no/ /dgra bcom sems gang yin/ de yang zhes bya ba ni 'chi ba'i sems so/ /mtshams sbyor ba med pa ni 'di skad cig ma phyi ma dang / mtshams</text></item>
<item><p>94b.1</p><section></section><text>sbyor ba med pa de ltar na mtshams sbyor ba med pa'o/ /bdag la chags pa dang ldan pa/ /sems can gzhan gyis bkri min pa/ /bde sdug ngor thob 'dod pas na/ /dman pa'i gnas ni yongs su len/ /zhes chad par 'gyur ba'i tshul gyis srid pa gzhan du nying mtshams sbyor ba chags pas 'phangs pa</text></item>
<item><p>94b.2</p><section></section><text>nyid yin par bstan par 'gyur ro/ /bdag la chags pa 'di yang dgra bcom pa la yod pa ma yin pa de ltar na rgyu mi dmigs pa yod pa nyid yin la/ bdag tu chags pa la sogs pa spangs pa yang snyam sems pa'i tshad ma las grub pa ma yin nam/ de bas na tshad ma cis grub na zhes ci'i phyir brjod</text></item>
<item><p>94b.3</p><section></section><text>ce na/ 'di snyam du gzhan gyis de khas blangs pa ma yin la/ khas len na ni bdag tu chags pa spangs pa can dag 'chi ba'i 'og tu nying mtshams sbyor bar mi 'gyur ba grub pa nyid yin no/ /de bas na gzhan gyis khas ma blangs pa khas blangs nas brjod pa yin par dgongs so/ /tshad mas ma</text></item>
<item><p>94b.4</p><section></section><text>grub don can gyi/ /zhes bya ba la sogs pa smos pa yin no/ /gzhan gyi zhes bya ba ni dgra bcom pa ma yin pa'i sems kyi yang ngo / /de med na yod pa de ni 'bras bu ma yin pa nyid kyis khyab pa yin la/ de dang 'gal ba ni de'i 'bras bu nyid yin pa de ltar na/ khyab par byed pa 'gal ba dmigs pa</text></item>
<item><p>94b.5</p><section></section><text>yin no/ /gang de ni zhes bya ba ni rgyu dang bral ba'o/ /thams cad la khyad par med pa zhes bya ba ni/ dgra bcom pa'i 'chi ba'i sems dang lam bo che'i skyes bu'i 'chi ba'i sems khyad par med pa rgyu dang bral ba nyid du sgrub par byed pa yin no/ /gtan tshigs 'di ni ma grub pa nyid yin te zhes bya ba ni 'bras bu</text></item>
<item><p>94b.6</p><section></section><text>nyid yin pa'i phyir dang rgyu dang bral ba nyid kyi phyir zhes bshad ma thag pa gang yin pa de dag go/ /dbugs 'byung ba dang rngub pa la ltos pa'i yid kyi blo 'bras bu nyid du ma grub pa'am/ de dang bral bas rgyu dang bral ba de nyid ni 'di ltar zhes bya ba la sogs pa smos so/ /de blo bzhin zhes bya ba ni dbang po'i rnam</text></item>
<item><p>94b.7</p><section></section><text>par shes pa bzhin no/ /'gyur ba ni rnam pa gzhan du gyur pa nyid do/ /nyams pa ni zhig pa'o/ /'gyur ba dang nyams pa zhes bya ba ni zlas dbye ba'o/ /kun las kyang ni ma yin te/ /zhes bya ba ni dbang po'i tshogs kun las so/ /skyo ba med pa'i rgyu ni 'chad par 'gyur ro/ /shes skyed nus pa tha dad</text></item>
<item><p>95a.1</p><section></section><text>phyir/ /zhes bya ba de dang thag nye ba nyid du kyang gi sgra blta bar bya ste/ rim pa bzhin du sbyar bar bya ba nyid yin pa'i phyir ro/ /des na 'di ni gtan tshigs gzhan sdud pa'i don yin te kyang gi sgras ni zhes bya ba la sogs pa smos pa yin no/ /'byung ba med pa las myu gu la</text></item>
<item><p>95a.2</p><section></section><text>sogs pa bzhin no zhes bya ba ni/ dper na 'byung ba phan tshun lhan cig byed pa nyid du mngon par 'dod pa rnams gcig nyams na/ yod pa ma yin pa dang mig la sogs pa gang yang rung ba nyams na shes pa med pa de dang 'dra'o/ /shes skyed nus pa tha dad phyir/ /zhes bya ba ni 'di ltar mig gi dbang</text></item>
<item><p>95a.3</p><section></section><text>po gzugs la dmigs pa can gyi rnam par shes pa skyed par nus pa nyid du rigs kyi sgra la sogs pa la dmigs pa can gyi rnam par shes pa skyed par nus pa nyid ni ma yin no/ /de bzhin du rna ba la sogs pa yang rang gi yul can gyi shes pa skyed par nus par rigs pa yin no/ /nus pa'i khyad</text></item>
<item><p>95a.4</p><section></section><text>par ni so sor nges pa 'di nyid kyis dbang po rnams du ma nyid du rtogs pa dang yid kyi rnam par shes pa rtog pa dang bcas pa don thams cad kyi yul can du rab tu grags pa yin no/ /de dbang po las dngos su skye ba yin na ni/ yul thams cad la gsal bar snang ba can nyid du 'gyur ro/ /de bas</text></item>
<item><p>95a.5</p><section></section><text>na yid kyi rnam par shes pa dbang po gcig gi sgo nas skye ba gcig po de nyid kyis kyang / bya ba thams cad rdzogs pa yin pa de ltar na dbang po gzhan rtog pa don med par 'gyur ro/ /de nyid ni de skad du gal te zhes bya ba la sogs pas ston par byed do/ /dbang po'i tshogs ma lus pa las skye bar</text></item>
<item><p>95a.6</p><section></section><text>'dod pa gang yin pa de'i rten dbang po gcig gi sgo nas skye ba nyid med pa ma yin nam/ rten dbang po gcig gis skyed pas yul thams cad kyi zhes bya ba la sogs pa de ci'i phyir rjod ce na/ 'di snyam du kun las skye ba yang khas blang bar bya ste/ de lta ma yin na dbang po gcig ma yin na skyed par mi 'gyur</text></item>
<item><p>95a.7</p><section></section><text>na mthong ngo zhes dgongs so/ /gzhan rnams ni med pa yin no zhes bya ba ni mig gi rnam par shes pa la sogs pa'o/ /yid kyi rnam par shes pa rtog pa dang bcas pa de yang gang gi tshe mig gi dbang po'i sgo nas skye ba de'i tshe/ gzugs kyi yul can dang / rna ba'i dbang po'i sgo nas skye ba ni sgra'i yul</text></item>
<item><p>95b.1</p><section></section><text>can dang / de bzhin du dbang po gzhan gyi stobs kyis skye ba na de dang rjes su mthun pa'i yul can yin no/ /de bas na dbang po gzhan med pa'i skyon yang yod pa ma yin no snyam du sems so/ /de'i blo dang 'dra bar zhes bya ba ni dbang po'i blo dang 'dra bar ro/ /de bas na gsal bar snang ba yin pa'i phyir rnams</text></item>
<item><p>95b.2</p><section></section><text>par rtog pa dang bcas pa nyid nyams pa yin no zhes bya bar dgongs so/ /ma chod pa'i yul dang lhan cig rung ba'i yul na gnas pa'o/ /sogs pa'i sgras ni ma tshang ba med pa la sogs pa gzung ngo / /yid kyi rnam par shes pa de la ltos pa med pa zhes bya ba ni/ dbang po dang yul ma chod pa la sogs pa</text></item>
<item><p>95b.3</p><section></section><text>la ltos pa med pa yin no/ /ma chod pa la sogs pa yod na yang skye ba'i phyir ro/ /yid kyi rnam par shes pa'i rten nyid la sems dang bcas pa nyid kyis khyab pa yin la de la yang de dang 'gal ba'i sems pa nyid yin pa de ltar na khyab par byed pa 'gal ba dmigs pa yin no/ /sems dang sems med</text></item>
<item><p>95b.4</p><section></section><text>pa'i nye bar len pa'i ngo bos 'gal bar bzlog pa na gnod pa can gyi tshad ma yin no/ /de bas na ldog pa la the tshom za ba ma yin no/ /de yang 'og nas ston par 'gyur ro/ /ming dang gzugs kyi zhes bya ba la ming ni sems dang sems las byung ba'o/ /gzugs ni dbang po dang bcas pa'i lus so/ /nges</text></item>
<item><p>95b.5</p><section></section><text>pa can ma yin pa zhes bya ba ni dbang po rnams phan tshun ma tshang ba srid pa'i phyir ro/ /'dis ni 'di skad du lhan cig gnas pa tsam ni gtan tshigs ma yin gyi/ 'on kyang nges pa yin te de mi mthun pa'i phyogs la 'jug pa med pa'i phyir ro/ /ma nges pa nyid ma yin no zhes brjod do/ /de ni gzhan la yang</text></item>
<item><p>95b.6</p><section></section><text>zhes bya ba la sogs pa la de ni lhan cig gnas pa nges pa dang bral ba nyid do/ /gzhan la yang zhes bya ba ni lus dang dbang po dag la yang ngo / /'di las gzugs dang bral ba las gzugs med pa de gzugs med pa'i khams zhes gang rab tu grags pa'o/ /der gzugs kyi 'dod chags dang bral</text></item>
<item><p>95b.7</p><section></section><text>ba skye bar 'gyur ro/ /de bas na gzugs 'phen par byed pa'i las med pa'i phyir lus dang dbang po med par yang yid kyi rnam par shes pa yod pa yin no/ /'ga' zhig gi tshe gzhan de lta bur gyur pa'i khams nged la ma grub po zhes zer na/ de'i phyir dpe gzhan ni de ltar na 'di la yang zhes bya ba la sogs</text></item>
<item><p>96a.1</p><section></section><text>pa smos te/ gtan tshigs ni ma grub pa yin no zhes bya ba ni nges pa dang lhan cig gnas pa'i zhes bya ba gang yin pa 'di'o/ /gtan tshigs ma grub pa yin no zhes bya ba la 'di ltar dbang po dang bcas pa'i lus 'gyur ba'i sgo nas dngos su 'gyur ba nyid kyi rgyu nyid du bzung ba yin gyi/ rnam</text></item>
<item><p>96a.2</p><section></section><text>pa ji ltar yang rung ba ni ma yin na/ dbang po 'gyur ba'i sgo nas dngos su yid kyi blo 'gyur ba ma yin no zhes sngar bstan zin to/ /de nyid ni 'di ltar kho bo cag gis zhes bya ba la sogs pa smos so/ /ci ste rnam pa 'ga' zhig gis de 'gyur ba'i rgyu nyid gzung bar 'dod do zhe na/ de'i phyir phan 'dogs par byed</text></item>
<item><p>96a.3</p><section></section><text>pa zhes bya ba la sogs pa brjod do/ /so gtang ba las skyes pa'i yon tan ni so gtang bar bya ba'i rdzas kyi rten can gzugs la sogs pa'o/ /me las zhes bya ba ni lnga pa'o/ /'dis zhes bya ba ni/ gang zhig yod nyid phan 'dogs byed/ /ces bya ba'i tshigs su bcad pa'i cha 'dis so/ /de ni 'dir rgyu</text></item>
<item><p>96a.4</p><section></section><text>dang 'bras bu'i dngos po rgyu la sngar 'byung ba can gyi 'bras bu'am/ de dang lhan cig 'byung ba can nam/ gang phyis 'byung ba can de la rgyu'i skad cig mas chod pa skad cig ma gsum pa la sogs par 'byung ba can nam/ yang na rgyu'i skad cig mas chod pa skad cig ma gnyis par yod pa nyid du thag nye bar gnas</text></item>
<item><p>96a.5</p><section></section><text>pa'i mtshan nyid can te/ rnam par rtog pa bzhir gyur na/ /de la re zhig dang po dag ni bstan bcos mdzad pa nyid kyis bstsal ba gsungs te/ rgyu las sngar grub pa'am/ de dang lhan cig 'byung ba'i dang tshul can ni 'bras bu ma yin no zhes gang smos pa yin no/ /rnam par rtog pa bar ma la yang 'bras bu</text></item>
<item><p>96a.6</p><section></section><text>rgyu med pa can nyid du 'gyur te/ skad cig ma gsum par 'byung ba can nyid yin na zhig pa las skye bar thal bar 'gyur ba'i phyir ro/ /de bas na 'di la rnam par rtog pa bzhi pa srid par 'gyur ro/ /de lta ni gang kho nas skad cig ma dang po la rgyu yod pa nyid yin la gnyis pa la 'bras bu yin pa de nyid kyis rgyu ma</text></item>
<item><p>96a.7</p><section></section><text>zhig pa las 'bras bu skye ba yin te/ skad cig ma dang po la rgyu ma zhig pa nyid kyi phyir ro/ /de ltar na rgyu yod pa sngon du song ba can ni 'bras bu'i yod pa yin par 'gyur te/ dper na zhig nas med pa skad cig ma gnyis pa la rnam par 'jog pa med pa na yang med pa sngon du song ba can ma yin pa lta bu'o/ /</text></item>
<item><p>96b.1</p><section></section><text>de nyid ni 'o na ci yin zhe na/ rgyu yod pa nyid nye ba las zhes bya ba la sogs pa ston par byed do/ /dus snga ma can dang lhan cig 'byung ba'i ngang tshul can gyi yod pa nyid ni 'bras bu nyid yod pa ma yin no zhes bya ba'i skabs dang sbyar ro/ /grub pa ni 'bras bu nyid ma yin pa'i phyir ro zhes bya ba ni rgyu las sngar</text></item>
<item><p>96b.2</p><section></section><text>'byung ba can ni sngar yod pa nyid du grub pa dang / lhan cig 'byung ba can yang rgyu dang dus mnyam du grub pa yin te/ grub pa la cung zhig kyang byar yod pa ma yin no/ /tha dad pa dang tha dad pa med pa'i rgyun dag ni zhes bya ba la nye bar len pa'i rgyu ni tha dad pa med pa'i rgyun no/ /lhan cig byed pa ni tha dad</text></item>
<item><p>96b.3</p><section></section><text>pa'i rgyun no/ /rgyud gzhan phan gdags par bya zhes bya ba ni nye bar len pa ma yin par gyur pa'i rgyus phan gdags par bya ba yang zhes bya ba'i don to/ /rgyu mtshan gyi bdun pa brjod pa zhes bya ba ni 'di yod na 'di 'byung ngo zhes bya ba'i bdun pa gang yin pa 'di yin no/ /yod pa'i mtshan</text></item>
<item><p>96b.4</p><section></section><text>nyid can gyi bdun pa la rgyu mtshan gyi bdun par bstan pa yin no/ /de las skyes pa'i shes pa'i rgyu'i lnga pas zhes bya ba ni 'di skye bas 'di skye'o zhes bstan pa 'di la'o/ /de las zhes bya ba'i sgra rgyur brjod pa las lnga pa gang yin pa de rgyu yin la/ des rgyu snga na yod pa nyid du bstan pa yin no/ /</text></item>
<item><p>96b.5</p><section></section><text>phul du byung ba ci zhig bstan par 'gyur te/ 'ga' zhig kyang ma yin no/ /lhan cig byung ba can nyid la 'di yod na zhes bya ba'i rgyu mtshan gyi bdun pa nges par rigs la gzhag par nus pa ma yin te/ cig car skye ba yin na gcig rgyu mtshan nyid du rnam par 'jog par byed pa'i khyad par med pa'i phyir</text></item>
<item><p>96b.6</p><section></section><text>ro/ /de bas na 'di yod na 'di 'byung ngo zhes bya ba'i sbyor ba la yang cig car gnyi ga 'byung ba yin no zhes bya ba'i don 'dir 'gyur ro/ /de nyid ni de bas na 'di skad du zhes bya ba la sogs pa smos pa yin no/ /de ltar ni 'gyur na lhan cig 'byung ba nyid kyis rgyu dang 'bras bu'i ngo bo yin na/ nges pa med</text></item>
<item><p>96b.7</p><section></section><text>par rgyu dang 'bras bu'i dngos po 'dod pa nyid yin te/ dper na sems dang sems las byung ba la sogs pa lta bu'o zhes bstan par bya ba de'i phyir/ gang la zhes bya ba la sogs pa smos te/ gang kho nas gcig nyid rgyu yin pa de nyid kyis 'bras bu ma yin te zhes bya bar sbyar ro/ /rgyu mtshan tha dad pas</text></item>
<item><p>97a.1</p><section></section><text>rnam par gzhag pa'i rgyu dang 'bras bu dag ni rgyu gcig gis rnam par gzhag pa 'gal ba'i phyir ro/ /rjes su 'gro ba'i nges pa de dang 'dra ba dag ni zhes bya ba ni snga phyir 'byung ba'i mtshan nyid can dag ni'o/ /'di la zhes bya ba ni 'jig rten pha rol la rnam par sdang ba la'o/ /</text></item>
<item><p>97a.2</p><section></section><text>gal te 'dis mngal la sogs par sngar lus 'ba' zhig dmigs la/ phyis de'i nus pa las skye ba'i blo dmigs pa de'i tshe 'di'i rjes su 'gro ba nges par 'gyur na/ rnam pa 'di srid ma yin te/ thams cad du bdag nyid med pa'i phyir ro/ /rang nyid kyi lus ldog pa ni shi ba las 'gyur</text></item>
<item><p>97a.3</p><section></section><text>zhing de la yang 'di rnam pa thams cad du yod pa ma yin pa de ltar na gang gi ldog pa mthong bar 'gyur/ ci'i phyir lus de la zhes bya ba ni gzhan ni shi ba'i lus la'o/ /dus 'dir zhes bya ba ni gzhan ni shi ba'i lus kyi gnas skabs so/ /lus rten ma yin pa'i phyir zhes bya ba ni brjod pa dngos</text></item>
<item><p>97a.4</p><section></section><text>po gtso bor gyur pas rten ma yin pa'i phyir zhes rtogs par bya'o/ /blo tsam nyid kyis ni zhes bya ba ni blo'i khyad par 'dod pa nyid ni smra ba la sogs pa la rgyu nyid yin pa'i phyir ro/ /gang zhig gang gi 'bras bu yin pa zhes bya ba la sogs pa'i sbyor ba la/ ma grub pa zhes bya ba ni gang zhig gang gi</text></item>
<item><p>97a.5</p><section></section><text>'bras bu yin pa de ni de na 'byung ba ma yin te/ dper na sa bon la sogs pa med pa'i myu gu lta bu'o/ /yid kyi rnam par shes pa yang dbugs dbyung rngub dang / dbang po dang blo'i 'bras bu yin no zhes pa'i sbyor ba bshad pa gang yin pa de la'o/ /gang zhig gang gi rgyu can yin pa zhes bya ba la sogs pa</text></item>
<item><p>97a.6</p><section></section><text>la gzhan gang zhig ces bya ba ni 'bras bu ston pa'o/ /gang la gang gi rgyu yod pa zhes bya ba ni 'bru mang po pa'o/ /de ni 'bras bu'o/ /rgyu de ma lus pa yod na 'gyur ro zhes bya ba ni bsgrub par bya ba gcig go/ /gnas pa na ldog par mi 'gyur te zhes bya ba ni gnyis pa'o/ /yod pa'am gnas</text></item>
<item><p>97a.7</p><section></section><text>pa na sgron ma yod pa'am ldog pa med pa lta bu'o zhes bya ba la/ yod pa na yod pa'am gnas pa na ldog pa med pa zhes bya bar sbyar bar bya'o/ /bsgrub par bya ba gnyis pa la ltos nas khyab par byed pa 'gal ba dmigs pa'o zhes bya ba ni 'bras bu ldog pa la rgyu ldog pas khyab pa'o/ /de dang 'gal</text></item>
<item><p>97b.1</p><section></section><text>ba ni rgyu ma log pa'o/ /gtan tshigs snga ma ni zhes bya ba la sogs pas gzhan gyi bsam pa'i dogs pa bsu ba yin no/ /gtan tshigs snga ma ni gang zhig gang gi tshe/ rgyu tshogs pa can yin pa de ni de'i tshe yod par 'gyur te zhes bya ba la sogs pa'o/ /'di ni grub pa la sgrub pa yin no zhes bya ba 'di</text></item>
<item><p>97b.2</p><section></section><text>dang sbyar ro/ /gal te ji ltar yin zhe na/ gson pa'i lus ni zhes bya ba la sogs pa smos so/ /gtan tshigs de nyid kyi phyir zhes bya ba ni dbugs dbyung ba dang rngub pa dag gsal bar byed pa yod pa ma yin pa'i rgyu de'i phyir ro/ /gnyis pa yang zhes bya ba ni gang zhig gang gi tshe rgyu tshogs pa can yin pa</text></item>
<item><p>97b.3</p><section></section><text>de ni de'i tshe yod par 'gyur te zhes bya ba la sogs pa'o/ /dbugs dbyung rngub kyi 'bras bu zhes bya ba de la yang rjes su 'gro ba dang ldog pa nges pa yod pa ma yin no/ /bdag nyid kyi mngon par 'dod pa'i 'thad pas zhes bya ba ni 'jig rten rgyang pan pa'i mngon par 'dod pa nyid kyi 'thad pas so/ /</text></item>
<item><p>97b.4</p><section></section><text>de ltar na de yod na yod pa'i rjes su byed pa'i phyir ro/ /'dis dbugs 'byung ba dang rngub pa dag ni sems kyi rgyu nyid du khas blangs pa yin na 'thad pa 'dis kyang sems nyid rgyu nyid yin par rtogs par 'gyur ro/ /de nyid dri ba sngon du song bas bstan pa'i phyir/ ci'i phyir zhe na zhes bya ba la</text></item>
<item><p>97b.5</p><section></section><text>sogs pas smos so/ /sbud pa ni mgar ba dag gi pags pa'i kha sbyar ro/ /gang de bum pa skyel ba dang len par byed pa 'di nyid sems kyi dbang po 'jug pa yin gyi/ bum pa'i rang gi ngo bo ni ma yin te/ de ni nye bar len pa snga ma snga ma la rag lus pa nyid kyi phyir ro/ /bskyel ba dang len par</text></item>
<item><p>97b.6</p><section></section><text>byed pa de nyid kyang 'bad rtsol bar byed pa de ltar na gang las ma nges pa nyid yin/ bum pa'i rang gi ngo bo gang yin pa de ni sems kyi dbang gis 'jug pa ma yin pa de ltar na/ de la sems sngon du song ba can med na yang gtan tshigs mi mthun pa'i phyogs la 'jug pa ma yin no/ /don gzhan du 'gyur</text></item>
<item><p>97b.7</p><section></section><text>ba'i bya ba mi 'dod pa skad cig mar smra ba'i sangs rgyas pa'i bum pa'i yul gzhan du 'byung ba nyid 'gro ba dang 'ong ba ma yin nam/ de yang 'bad rtsol las 'gyur ba yin na/ ji ltar na bum pa'i rang gi ngo bo 'bad rtsol las ma yin/ gang gis na rang gi ngo bo ni rang gi nye bar len pa'i rkyen las zhes brjod</text></item>
<item><p>98a.1</p><section></section><text>ce na/ bum pa'i rang gi ngo bo 'gro ba la sogs pa'i gnas skabs su 'byung ba can ni 'bad rtsol las 'gyur ba de nyid ni bden te/ 'gro ba dang 'ong ba la sogs pa bum pa rang gi ngo bo las tha dad pa med pa'i phyir ro/ /rang gi ngo bo ni rang gi nye bar len pa'i rkyen las zhes bshad pa gang</text></item>
<item><p>98a.2</p><section></section><text>yin pa de ni bum pa'i rgyu la ltos pas yin no/ /bum pa'i rgyun thams cad 'gro ba dang 'ong ba 'grub par byed pa'i 'bad rtsol gyis skyed pa ma yin te/ de las sngar yang bum pa'i dmigs pa'i phyir ro/ /dbugs 'byung ba dang rngub pa yang sems nyid las dmigs pa yin no/ /de ni dbugs 'byung ba</text></item>
<item><p>98a.3</p><section></section><text>dang rngub pa dag gi zhes bya ba la sogs pa smos pa yin no/ /'dod pa med pa na zhes bya ba ni dbugs 'byung ba dang rngub pa dag gis kun nas slong ba 'dod pa med pa na 'ga' zhig gi tshe ldog pa med pa'i phyir te/ 'ga' zhig gi tshe bzlog pa med pa de yod pa ma yin no zhes bya ba'i don to/ /de nyid kyi</text></item>
<item><p>98a.4</p><section></section><text>phyir rang gi ngo bor zhes bya bar smos so zhes bya ba ni/ gang zhig sems kyi dbang gis rang gi ngo bor 'jug par dang ldog pa de ni zhes bya ba'i sbyor ba brjod pa'i phyir ro/ /yod par rab tu grags pa can gyi zhes bya ba ni yod par 'jug pa can gyi'o/ /'jug par byed pa'i phyir zhes bya ba ni nus pa'i ngo bor gnas</text></item>
<item><p>98a.5</p><section></section><text>pa'i gsal ba'i ngo bo nyid thob pa ni 'jug pa yin te de byed pa'i phyir ro/ /sngar 'jug pa khas len na zhes bya ba ni gal te yod par rab tu grags pa can gyis gsal bar byed pa yin pa de'i tshe mngal la sogs pa dbugs 'byung ba dang rngub pa las sngar sems nyid kyi 'jug pa khas len pa yin te/ </text></item>
<item><p>98a.6</p><section></section><text>dper na sgron ma thag nye ba las sngar bum pa'i 'jug pa lta bu'o/ /de bas na yod pa nyid du khas blangs par thal bar 'gyur te/ yod pa nyid ni ji skad du bshad pa'i 'jug pa'i rang bzhin nyid yin pa'i phyir ro/ /de ltar na dbugs 'byung ba dang rngub pa med par yang sems nyid yod par khas len pa</text></item>
<item><p>98a.7</p><section></section><text>dang / shi ba'i lus la dbugs 'byung ba dang rngub pa gsal bar byed pa dag med pa'i phyir/ sems med pa yin no zhes bshad pa gang yin pa de gsal ba yin no/ /yang na 'jug par byed pa'i phyir zhes bya ba ni rnam par rtog pa gnyis pa 'chad pa yin te/ de la gal te de dag gis sems zhes bya ba</text></item>
<item><p>98b.1</p><section></section><text>la sogs pas skyon bstan pa yin no/ /'grib pa ni phri ba'o/ /de dag thal 'gyur mtshungs na yang / /zhes bya ba ni shi ba'i lus la dbugs 'byung ba dang rngub pa gsal bar byed pa dag med pa'i phyir sems nyid med do zhes bshad pa gang yin pa dang / shi ba'i lus la dbugs 'byung ba dang</text></item>
<item><p>98b.2</p><section></section><text>rngub pa dag kyang ci'i phyir med pa yin zhes brgal zhing brtag pa mtshungs pa yin no/ /ji ltar shi ba'i gnas skabs kyi zhes bya ba la sogs pas de nyid 'chad par byed do/ /rjes su 'chad par byed pa nyid kyi rgyu ni sems kyi skad cig ma snga ma snga ma'o/ /'phen par byed pa zhes bya ba 'di'i</text></item>
<item><p>98b.3</p><section></section><text>rnam par 'grel ba ni 'phen par byed pa zhes bya ba yin no/ /de skad du 'phen par byed pa'i las nyid kyi de lta bu'i sems kyi rgyun mi nus pa'i khyad par dgos pas gang dus de srid du lus de dang lhan cig sems gnas pa yin no zhes bstan par 'gyur ro/ /gal te sdong bu la sogs bzhin/ /</text></item>
<item><p>98b.4</p><section></section><text>zhes bya ba la sogs pa ni dper na sdong bu la sogs pa sgron ma la sogs pa'i rgyu yin pa de dang 'dra bar lus kyang sems kyi zhes bya ba'i don to/ /gal te sdong bu la sogs pa dang mtshungs pa'i yon tan ci zhig ston ce na/ gang gi tshe sdong bu la sogs pa'i zhes bya ba smos te/ shi ba'i dus na</text></item>
<item><p>98b.5</p><section></section><text>lus rlung dang mkhris pa la sogs pa dag gis nus pa med par byas pa des na/ gang zhig gang rgyu tshogs pa can yin pa zhes bya ba la sogs pa'i sbyor ba la ma grub pa yin par 'dod pa zhes bya ba ni gang zhig gang gi tshe rgyu tshogs pa can yin pa de ni de'i tshe 'gyur te/ 'ga' zhig gi tshe rgyu ma tshang ba</text></item>
<item><p>98b.6</p><section></section><text>med pa can gyi myu gu 'byung ba lta bu'o zhes bya ba la sogs pa bshad pa gang yin pa de la ma grub pa'o/ /shi ba'i lus la nyes pa mnyam gyur tshe/ /zhes bya ba ni rims la sogs pa'i nyes pa gang gis srog chags shi ba na de rang nyid ldog par 'gyur zhing / nyes pa ldog pa yang mnyam par 'gyur ba</text></item>
<item><p>98b.7</p><section></section><text>yin no/ /nyes pa 'khrugs pa'i ngo bo can gyi nad med pa na yang zhes bya ba ni/ rlung la sogs pa'i nyes pa rnams 'khrugs pa nyid kyi ngo bo ste/ rang bzhin ga la yod pa zhes bya bar tshig rnam par sbyar ro/ /de nye ba tsam la rag lus pas 'jug pa can nyid la gags byed pa med na yod pas khyab</text></item>
<item><p>99a.1</p><section></section><text>pa yin te/ de dang 'gal ba ni med pa yin pa de ltar na khyab par byed pa 'gal ba dmigs pa yin no/ /sems de ldog pa ni med ces bya ba ni yang 'ong ba med ces bya ba'i don to/ /yang 'ong ba ni ldog pa yin te/ dper na grong du song nas log /ces bya ba lta bu'o/ /'das</text></item>
<item><p>99a.2</p><section></section><text>ma thag pa'i gtan tshigs ma nges pa nyid du zhes bya ba ni/ me nye ba tsam la rag lus pas 'jug pa can gyi shing sol bar gyur pa na yang me med pa na yang phyir shin tu 'gyur ba med pa'i phyir dang / gtan tshigs mi mthun pa'i phyogs la 'jug pa'i phyir ro/ /'tsho ba'i gnas skabs na yang</text></item>
<item><p>99a.3</p><section></section><text>rims la sogs pa'i gso ba byed par mi 'gyur na'o/ /cung zad tshig pa ni chung ba'o/ /de skad du phyir log pa srid pa can yod na gang zhig gang med na yang mi 'gyur ba de ltar na khyad par dang bcas pa'i gtan tshigs ni mi mthun pa'i phyogs la 'jug pa yod pa ma yin no zhes bstan par</text></item>
<item><p>99a.4</p><section></section><text>'gyur ro/ /yang 'byung bar 'gyur ba rtsom pa nyid la gso bya ma yin pa'i 'gyur ba nyid kyis khyab pa yin te/ de dang 'gal ba gso bar bya ba nyid yin pa de ltar na khyab par byed pa 'gal ba dmigs pa'o/ /rang dang 'brel pa'i dus ni rang yod pa nyid kyi dus so/ /de lta yin na/ shi ba'i nyes pa</text></item>
<item><p>99a.5</p><section></section><text>mnyam 'gyur tshe/ /phyir yang skye ba dag tu 'gyur/ /zhes bya ba'i nyes pa 'di gnas pa nyid yin no/ /gzhan du gyur pa na zhes bya ba ni gang gi tshe mi nyid du de kho na nyid bzhir gyur pa de las dus gzhan du srog chags gzhan nyid du gyur pa na'o/ /khyad par med pa'i phyir ro zhes bya ba ni gzhan skad cig</text></item>
<item><p>99a.6</p><section></section><text>ma ma yin pa smra ba nyid kyi phyir/ 'byung ba rnams gzhan du gyur pa la yang khyad par yod pa ma yin no// //tshad ma rnam 'grel gyi 'grel bshad/ bam po bzhi bcu rtsa bzhi pa/ 'byung ba'i rang bzhin tsam las yang 'byung ba'i ngang tshul sems gang la yod pa de ni 'byung ba'i rang</text></item>
<item><p>99a.7</p><section></section><text>bzhin tsam las yang 'byung ba'i ngang tshul can no/ /de nyid kyi tshe zhes bya ba ni shi ba'i lus kyi gnas skabs de nyid kyi tshe zhes bya ba'i don to/ /'ga' zhig gi tshe yang ma yin no zhes bya ba ni gyur pa gzhan la yang 'gyur ba ma yin no/ /de ni gyur pa nyid mi 'thad pa ni 'byung ba'i bdag nyid kyi zhes bya ba la</text></item>
<item><p>99b.1</p><section></section><text>sogs pa smos te/ 'byung ba'i bdag nyid kyi rang bzhin las ma 'phos par gyur pa'i khyad par gang yin pa de ni mi rung ba'i phyir ro zhes bya ba'i don to/ /snga ma'i rang bzhin las 'phos pa med pa yang gyur par rigs pa ma yin no/ /nyes pa ni 'ba' zhig rims la sogs pa'i 'gyur ba'i rgyu khas</text></item>
<item><p>99b.2</p><section></section><text>len pa na/ gang gi tshe nyes pa de dang rjes su mthun pa'i gnyen po bsten pa byas pa de'i tshe yod na/ gso bya med pa ma yin te/ 'di ltar las mi mthun pa gzhan mi 'dod pa'i tshe na'o/ /phyi rol gyi dngos po rnams kyang zhes bya ba ni sA lu la sogs pa rnams kyang ngo / /'jigs pa la sogs pas</text></item>
<item><p>99b.3</p><section></section><text>rgyu char mi 'bab pa la sogs pa mtshungs pa dag la yang ngo / /de'i sos zin bcad pa las kyang zhes bya ba ni de'i sos bzung ba bcad pa las zhes bya ba ni drug pa'i bsdu ba'o/ /ji srid sos zin pa son pa de srid du lus la dug gis khyab par 'gyur la/ shi ba na bzung ba'i phyogs nyid</text></item>
<item><p>99b.4</p><section></section><text>du dug phyir log nas gnas par 'gyur ro zhes bya ba ni nges pa yin no/ /de nyid ni lus la khyab par byed pa zhes bya ba la sogs pas 'chad par byed do/ /de ltar na gzhan yang zhes bya ba ni dus ma yin par bzung ba yang ngo / /sos bzung ba bcad pa'am gnyen po la sogs pa'i sbyor ba las</text></item>
<item><p>99b.5</p><section></section><text>kyang dus su bzung ba de ci slar yang 'tsho mi 'gyur ro/ /bzung ba gcig nyid ces bya ba ni gang gi tshe zad pa can no/ /dus gzhan du 'tsho ba'i phyir zhes bya ba ni/ gang gi tshe dus su bzung ba'i lus skams pa la sogs par gyur pa thob pa na srog chags kyi khyad par 'byung bar 'gyur ro/ /gal te 'tsho</text></item>
<item><p>99b.6</p><section></section><text>ba ni 'gyur ba la ltos pa yin no zhes bya ba la dus ma yin par bzung ba ni 'byung bar gyur pa'i khyad par brten pa yin na/ dus su bzung ba ni bzlog pa nyid kyi gyur pa gzhan la gnas pa yang yin no/ /de bas na ma mthong ba la ltos pa med pa rnams kyang skye ba dang mi skye bar 'gyur ro zhe na/ ma yin</text></item>
<item><p>99b.7</p><section></section><text>te de nyid ni gyur pa mi rung ba'i phyir ro zhes bshad zin to zhes bya ba ni 'byung ba'i bdag nyid kyi rang bzhin las ma 'phos par gyur pa'i khyad par ni mi rung ba'i phyir ro zhes sngar bshad zin to/ /chos can las chos tha dad pa'i phyir ram zhes bya ba la sogs pa la chos gzhan log pas chos gzhan 'byung ba ni</text></item>
<item><p>100a.1</p><section></section><text>gyur par brtags pa yin no/ /ldog pa dang 'jug par 'gyur ba'i chos de chos can las tha dad pa'am/ tha dad pa ma yin par 'gyur grang na/ gal te tha dad pa yin pa de'i tshe de'i gnas skabs can gyi chos can yin pa de ltar na re zhig chos can gyur pa ni ma yin no/ /chos snga ma</text></item>
<item><p>100a.2</p><section></section><text>rnam pa thams cad du ldog pa dang phyi ma 'byung ba yin pa de ltar na gang las gyur pa yin/ gang las bdag nyid du gyur pa'i rang bzhin gcig rjes su 'jug pa dang gnas skabs tha dad pa de la gzhan gyur bar rnam par 'jog pa yin gyi/ chos can las chos dag tha dad pa yin na/ rang bzhin gcig</text></item>
<item><p>100a.3</p><section></section><text>gi rjes su 'jug pa yod pa ma yin no/ /de dag ni chos can gcig gi bdag nyid yin la/ de yang tha dad pa yin pa de ltar na bdag nyid du gyur pa'i rang bzhin gcig gi rjes su 'jug pa ma yin no/ /'ga' zhig gi yang rab tu 'jug pa dang ldog par gyur pa'i chos gnyis ma gtogs par</text></item>
<item><p>100a.4</p><section></section><text>dmigs pa'i mtshan nyid cir gyur pa mthong ba'i lam la 'jug pa ma yin pa de bas na/ de 'dra ba de ni mkhas pa rnams kyi med pa'i tha snyad kyi yul nyid yin no/ /ci de chos tha dad pa med pa yin pa de ltar na yang chos can gcig gi rang bzhin las 'jug pa dang / ldog par 'gyur ba dag tha dad</text></item>
<item><p>100a.5</p><section></section><text>pa med pa'i phyir chos can dang 'dra ba gcig nyid yin pa de ltar na/ ci la brten nas chos can nam chos gyur pa yin rung ba yang ma yin te/ yongs su gyur pa'i rten chos rnams ni tha dad pa dang tha dad pa med pa dag mi rung ba'i phyir ro/ /'byung ba rnams las tha dad pa yin na ni de kho na nyid gzhan nyid</text></item>
<item><p>100a.6</p><section></section><text>du thal ba dang / tha dad pa nyid ma yin na chos can dang 'dra ba rnams kyang tha dad par mi 'gyur ro/ /rtag tu mngon par mi gsal ba'am zhes bya ba ni 'gyur ba gzhan las yang mngon par mi gsal ba zhes bya ba'i don to/ /de nyid kyi tshe zhes bya ba ni nad dag gis byas pa'i mi mthun pa'i gnas skabs su</text></item>
<item><p>100a.7</p><section></section><text>yang ngo / /gyur ba dang gsal ba yin te zhes bya ba la gyur pa ni 'byung ba rnams sems mngon par gsal ba dang rjes su mthun par gyur pa'o/ /gsal ba ni sems skye ba'o/ /khyad par med pa'i phyir ro zhes bya ba ni rgyur gyur pa gzhan dang de'i tshe rang bzhin mtshungs pa nyid kyi phyir ro/ /gal te de la chos</text></item>
<item><p>100b.1</p><section></section><text>gzhan nyid skye ba de bas na 'byung ba rnams gyur pa nyid yin no zhe na/ gzhan nyid yin na zhes bya ba la sogs pa smos so/ /'byung ba dag las de kho na nyid lhag par gyur te/ chos tha dad pa khas len pa'i phyir ro/ /de kho na nyid gzhan du thal ba yang bla ste/ de ltar na yang re zhig chos dang 'brel pa'i</text></item>
<item><p>100b.2</p><section></section><text>chos can du gyur pa yin par 'gyur ro zhe na/ de'i phyir de dang 'brel ba zhes bya ba smos pa la/ de dang zhes bya ba ni chos can dang ngo / /'byung ba las chos skye ba ma yin te khyad par can ma yin pa las skye na ni/ rtag tu skye bar thal ba'i phyir ro/ /de bas na de las byung ba'i mtshan nyid can gyi 'brel pa</text></item>
<item><p>100b.3</p><section></section><text>ma yin no/ /de'i bdag nyid kyang ma yin te tha dad pa'i phyir ro/ /nye bar len pa can gyi 'gyur ba la nye bar len pa'i 'gyur bas khyab pa yin la/ de 'gyur ba med pa 'dir dmigs pa de ltar na khyab par byed pa 'gal ba dmigs pa'o/ /'di ni thal ba sgrub pa'o/ /gal te lus nye bar</text></item>
<item><p>100b.4</p><section></section><text>len par 'dod pa de'i tshe lus 'gyur ba med par sems 'gyur bar mi 'gyur na/ 'gyur ba de bas na lus nye bar len pa ma yin no zhes bya ba ni bzlog pa'o/ /de yang phyis 'chad par 'gyur ro/ /'gyur bar ni 'dod na sbrul la sogs pa thag nye ba las sgron ma 'gyur ba med par yang 'od 'gyur ba de bas</text></item>
<item><p>100b.5</p><section></section><text>na sgron ma'i dpe bsgrub par bya bas stong pa yin no zhe na/ de'i phyir sbrul la sogs pas kyang zhes bya ba smos te/ sogs pa'i sgras ni mthu dang ldan pas byin gyis brlabs pa la sogs pa gzung ngo / /de ltar ni 'gyur na zhes bya ba la sogs pa la/ chu la sogs pa'i 'gyur ba ni 'phel ba dang</text></item>
<item><p>100b.6</p><section></section><text>'grib pa'o/ /gang zhig gang gi nye bar len pa yin pa de 'gyur ba med par de 'gyur bar nus pa ma yin no zhes sbyor ba bshad pa'i bsgrub par bya ba 'di la ma nges pa yod pa ma yin te/ gang gi phyir chu la sogs pa dag kyang nye bar len par 'gyur ba'i sgo nas/ sA lu la sogs pa'i 'gyur ba'i rgyu ma</text></item>
<item><p>100b.7</p><section></section><text>yin nam/ gal te gang zhig 'gyur bas de'i nye bar len pa yin no zhes bya ba'i bsgrub par bya ba 'di yin pa de'i tshe chu la sogs pa nye bar bkod pas ma nges par 'gyur ro/ /'di snyam du nye bar len par 'gyur ba med par nye bar len pa can gyi 'gyur ba yod pa ma yin gyi/ 'on kyang nye bar len pa'i</text></item>
<item><p>101a.1</p><section></section><text>'gyur ba nyid kyis zhes smra ba na/ don gyis gang 'gyur bas gang zhig 'gyur ba de ni 'di'i nye bar len pa yin no zhes dam bcas pa yin no/ /gdon mi za bar nye bar len pa dang / nye bar len pa can dag gi 'gyur ba 'dod pas gang 'gyur bas gang zhig 'gyur ba de ni 'di'i nye</text></item>
<item><p>101a.2</p><section></section><text>bar len pa yin no zhes dam bca' bar bya'o/ /de bas na ma nges pa ston pa yin no snyam du dgongs so/ /de la chu la sogs pa lhan cig byed pa zhes bya ba la sogs pa ma nges pa sel bar byed do/ /yongs su nyams pa ni za ba'o/ /de skad du rgyur mngon par 'dod pa gang zhig yod pa dang</text></item>
<item><p>101a.3</p><section></section><text>med pa'i mtshan nyid can gyi 'gyur bas 'bras bu'i rgyun yod pa dang med pa'i mtshan nyid can 'gyur bar 'gyur ba de ni de'i nye bar len pa yin no zhes bya ba de ltar bsgrub par bya ba yin gyi/ de lta bur gyur ba'i 'gyur ba chu la sogs pas byas pa yang sA lu la sogs pa la yod pa ma yin pa de bas na/ </text></item>
<item><p>101a.4</p><section></section><text>ma nges pa ma yin no zhes bstan par 'gyur ro/ /gal te gang zhig 'gyur bas 'ga' zhig gi rgyun chad pa de nye bar len pa yin pa de lta na ni/ me thag nye ba las sA lu la sogs pa'i rgyun chad pa nyid yin na/ me ni de dag gi nye bar len pa ma yin pa de ltar na ma nges pa nyid yin no zhe na/ de'i phyir me la</text></item>
<item><p>101a.5</p><section></section><text>sogs pa dag gis ni zhes bya ba la sogs pa smos pa la nye bar len pa nyid 'joms par byed pa de ltar na/ de las nye bar len pa 'gyur ba'i sgo nas de dag 'bras bu rgyun chad par byed pa yin gyi dngos su ni ma yin no/ /dngos su gang zhig 'gyur ba de ni de'i nye bar len pa yin no zhes khas blang bar bya ba</text></item>
<item><p>101a.6</p><section></section><text>yin no/ /de bas na ma nges pa ma yin no/ /sogs pa smos pas ni gang zhig gang gi nye bar len pa ma yin pa de'i dpe brjod par bya ba zhes bya ba khong nas 'byung ngo / /de nyid ni dper na zhes bya ba la sogs pa smos te/ gang la 'gyur ba skye ba'i nus pa yod pa zhes bya ba ni 'bru mang po pa'o/ /de ni 'di'i nye bar</text></item>
<item><p>101a.7</p><section></section><text>len pa'i rgyu can ma yin te zhes bya ba ni de 'gyur ba med pa'i nye bar len pa'i rgyu gang la yod pa zhes 'dir yang 'bru mang po bya'o/ /de rgyu can zhes bya ba ni gang la lus de'i rgyu yod pa zhes bya bar tshig rnam par sbyar ro/ /de nyid ni lus kyi rgyu can zhes bya bar 'chad par byed do/ /de rgyu can gyi 'bras bu skyed</text></item>
<item><p>101b.1</p><section></section><text>pa ni zhes bya ba ni gzhi mthun pa'i drug pa'o/ /lus kyi rgyu can gyi 'bras bu skye ba gang yin pa de yang gang zhe na/ nur nur po la sogs pa'i ming can gyi zhes bya ba smos te/ nur nur po dang / mer mer po dang / nar nar po dang / mkhrang 'gyur dang / rka lag 'gyus pa la zhes bya ba la sogs pa'i</text></item>
<item><p>101b.2</p><section></section><text>lus kyi gnas skabs la nur nur po la sogs pa'i sgras bstan to/ /'bras bu skyed pa ni zhes bya ba 'di'i bshad pa ni/ lus kyi gnas skabs phyi ma'i mtshan nyid can gyi 'bras bu skyed pa zhes bya ba'o/ /de med par zhes bya ba ni yid kyi rnam par shes pa med par ro/ /'bras bu gcig la so</text></item>
<item><p>101b.3</p><section></section><text>sor nges pa'i phyir lhan cig gnas pa yin no zhes bstan par 'gyur ro/ /me dang zangs ma'i zhu nyid ces bya ba ni zlas dbye ba'o/ /dper na zangs ma zhu ba nyid du 'byung ba la me lhan cig byed pa yin pa'i phyir ro/ /de dang lhan cig gnas pa yin gyi nye bar len pa ma yin pa'i phyir ni ma yin pa de bzhin du</text></item>
<item><p>101b.4</p><section></section><text>lus dang sems dag kyang zhes bya ba'i don to/ /lus dang sems dag la yang de skad du zhes bya ba ni lhan cig gnas par nges pa med do/ /sngar bshad zin to zhes bya ba ni lus med par gzugs med pa'i khams kyi yid kyi rnam par shes pa yod pa'i phyir ro zhes bya ba la sogs pas bshad zin pa nyid kyi</text></item>
<item><p>101b.5</p><section></section><text>phyir ro/ /yon tan dang spyi la sogs pa zhes bya ba ni yon tan dang spyi dang de dag dang por byas pa ga la yod pa zhes bya ba zlas dbye ba snying po can gyi 'bru mang bo pa'o/ /sogs pa'i sgras ni las gzung ngo / /yod med dag rten med phyir ro/ /zhes bya ba ni byed pa dang ldan pa'i sbyor ba la byed pa po'i drug pa</text></item>
<item><p>101b.6</p><section></section><text>yin te/ yod pa dang med pa dag ni gzhan gyi rten med pa'i phyir ro zhes bya ba'i don to/ /de ni yod pa'am zhes bya ba la sogs pas 'chad par byed do/ /rten nyid la brten pa phul du phyin pa byed pa nyid kyis khyab pa yin te/ de dang 'gal ba yang mi byed pa nyid yin pa de ltar na khyab par byed pa 'gal ba</text></item>
<item><p>101b.7</p><section></section><text>dmigs pa'o/ /med pa'i rten ma yin te zhes bya ba ni gzhan ni dngos po bsgrub pa'i gzhir mngon par 'dod pa rten du 'dod pa yin na/ ri bong gi rwa dang 'dra ba'i med pa yang rten du 'gyur te/ gal te 'o na ji ltar na rgyu tha snyad du byed ce na/ de yang rang gi rgyu las skye ba yin gyi zhes bya ba smos te/ skyed par byed</text></item>
<item><p>102a.1</p><section></section><text>pa nyid yin pa'i phyir de'i rgyu nyid yin no zhes brjod kyi/ rten gyi dngos pos ni ma yin te rten med pa nyid kyi phyir ro zhes bya ba'i don to/ /rten gzhan rten du gyur pa la brten pa yod pa nyid kyis khyab pa yin la de dang 'gal ba ni med pa nyid yin pa de ltar na khyab par byed pa 'gal ba</text></item>
<item><p>102a.2</p><section></section><text>dmigs pa'o/ /yod pa'i rten yang sbyor ba dang po la zlog pa ma yin nam/ de ji ltar na rten nyid la yod pa nyid kyis khyab par 'gyur zhe na/ bden te 'on kyang gzhan rten dang brten pa'i dngos po'i sgo nas/ gzhi dang gzhi can gyi dngos po lhan cig par gyur pa dag 'dod pa'i phyir de'i bsam pas</text></item>
<item><p>102a.3</p><section></section><text>de skad du brjod do/ /gal te ma yin rten yod pa/ /gnas pa'i rgyu ni yin zhe na/ /zhes bya ba 'dis ni gzhan gyi bsam pa'i dogs pa bsu ba'o/ /de'i rten du mngon par 'dod pa zhes bya ba la sogs pas 'chad par byed do/ /snga ma ma grub pa yin zhing zhes bya ba ni gang zhig gang la cung zad</text></item>
<item><p>102a.4</p><section></section><text>kyang mi byed pa zhes bya ba la sogs pas gtan tshigs bshad pa gang yin pa'o/ /gzhan ni zhes bya ba ni gang med pa de rten med pa'i sgo nas 'ga' zhig rten du gyur pa ma yin te zhes bya ba'i sbyor ba ni'o/ /khas ma blangs pa'i phyir ro zhes bya ba ni med pa'i rten khas ma blangs pa'i phyir ro zhes bya ba'i</text></item>
<item><p>102a.5</p><section></section><text>don to/ /rten ni ma yin te zhes bya ba la sogs pa ni grub pa'i mtha' smra ba yin no/ /gnas pa po bdag nyid ces bya ba ni gnas pa po'i rang bzhin nyid gnas pa yin no zhes bya ba'i don to/ /tha dad na yang zhes bya ba ni mdo yin la/ de'i bshad pa ni gnas pa po las gnas pa don tha dad pa'i</text></item>
<item><p>102a.6</p><section></section><text>ngo bos yin na zhes bya ba yin no/ /don gzhan du gyur pa la don gzhan du byas pa zhes bya ba med do/ /de'i 'brel pa can gyi zhes bya ba ni rten mngon par 'dod pas brten pa la gnas tha dad pas byas pa gang yin pa de ni brten pa dang 'brel pa can yin no/ /de la brten pa dang 'brel pa can gyi gnas byed</text></item>
<item><p>102a.7</p><section></section><text>pa'i phyir ro/ /rten du mngon par 'dod pa'i de phan 'dogs par byed pa nyid rtogs pa yang rigs pa ma yin te/ gnas par byed pa dang 'dra bar gnas pa can gyi gnas pa'i rten nyid ma grub pa'i phyir ro zhes bya ba la/ dper na gnas par byed pa'i gnas par bya bar mngon par 'dod pa'i rten du grub pa ma yin</text></item>
<item><p>102b.1</p><section></section><text>te/ phan 'dogs pa med pa'i phyir ro/ /de bzhin du gnas pa can gyi gnas pa'i rten nyid grub pa ma yin te/ gnas pa can gyi gnas par bya ba des kyang gnas pa cung zad kyang byas pa med de/ de ni gnas par byed pa nyid las skyes pa yin no/ /skyes pa la yang gnas par bya bas ci zhig byas na gang</text></item>
<item><p>102b.2</p><section></section><text>gis na rten du 'gyur/ de bas na de dang 'brel pa can gnas pa ma yin no/ /ci ste gnas pa can gyis gnas pa cung zhig kyang byed pa ma yin gyi 'on kyang gnas pa nyid kyis 'di gnas par bya ba yin pa de bas na/ de'i 'brel pa can gnas par 'dod do zhe na/ gal te gnas par byas pa las zhes bya</text></item>
<item><p>102b.3</p><section></section><text>ba la sogs pa smos pa la gnas pa po rtag pa yin te/ 'jig pa med par thal bar 'gyur/ /zhes bya ba ni gnas pa po sems nyid yin la/ de 'byung ba rnams kyis gnas par bya ba yin na de ni rtag tu nye ba nyid yin te 'byung ba rnams rtag pa nyid kyi phyir ro/ /gal te de gnas par byed pa yin pa</text></item>
<item><p>102b.4</p><section></section><text>de bas na sems gnas pa por mngon par 'dod par 'jig pa med par 'gyur ro/ /de ni gnas par bya ba 'byung ba rnams zhes bya ba la sogs pa smos pa la gnas par byed pa zhes bya ba'i don to/ /gnas par byed pa nyid ni gnas pa'i dbang du byas pa yin no/ /bye brag pa yang zhes bya ba ni bum pa</text></item>
<item><p>102b.5</p><section></section><text>la sogs pa'i rdzas ni tshig gi don yon tan gyi gnas par byed pa 'dod do/ /dang po tshig pas sngo bsangs skye bar 'gyur ro/ /gal te de'i bum pa gnas par byed pa yin na de las ldog pa med par 'gyur ro/ /de bzhin du so btang ba las skyes pa'i yon tan phyi ma phyi ma'i nus pa 'joms par</text></item>
<item><p>102b.6</p><section></section><text>byed par 'gyur ro/ /de ltar na 'di'i gnas pa nyid du rtog par byed pa don dang ldan par 'gyur ro/ /'joms par byed par nus pa yang ma yin te/ 'jig pa'i rgyu thag nye ba can dngos po 'jig par khas len pa'i phyir ro/ /de las 'jig pa'i chos can zhes bya ba ni/ 'jig pa'i rgyu las 'jig</text></item>
<item><p>102b.7</p><section></section><text>pa'i chos can te/ gzhan gyi khas blangs nas 'di skad du bstan to/ /de lta bur gyur pa de 'jig pa'i chos nyid sgrub par byed pa 'jig pa'i rgyu med na/ bdag nyid 'jig par mi 'gyur na de ltar gnas pa'i rgyus ci zhig bya ste cir yang mi rung ngo / /ci de las zhes bya ba ni gnas par bya ba'i rgyu las so/ /</text></item>
<item><p>103a.1</p><section></section><text>dus de srid du zhes bya ba ni 'jig pa'i rgyu nyid ma 'ongs pa'i dus su'o/ /'jig pa dngos chos nyid ces bya ba ni ci de las zhes bya ba snga ma dang sbyar bar bya'o/ /ci gnas pa'i rgyu de las 'jig rgyu dang phrad kyi bar du gnas pa yin par 'dod pa de'i tshe 'jig pa'i dngos po'i chos nyid thob</text></item>
<item><p>103a.2</p><section></section><text>par 'gyur ro/ /de ni ngo bo nyid kyis zhes bya ba la sogs pas 'chad par byed do/ /'di la gnod pa med can zhes bya ba ni gnas pa'i rgyus gnod par bya bar mi nus pa nyid kyi phyir ro/ /rnam pa gzhan byed pa na zhes bya ba ni 'jig pa'i rang bzhin las rang bzhin gzhan byed ba na'o/ /gzhan zhes bya ba ni</text></item>
<item><p>103a.3</p><section></section><text>'jig pa med pa'i chos can no/ /de de ji ltar na zhes bya ba ni 'jig pa snga ma'i'o/ /gal te 'jig pa'i rang bzhin can ni rnam pa gzhan nyid du gnas par byed pa ni ma yin no zhe na/ rang bzhin las gzhan nyid ma yin na yang zhes bya ba la sogs pa smos so/ /yul gzhan dang gzhan du 'byung ba'i chos</text></item>
<item><p>103a.4</p><section></section><text>can gyi zhes bya ba ni/ rang gi nye bar len pa'i yul las yul gzhan du 'byung ba'i chos can rnams ni zhes bya ba'i don to/ /'dir bsdus pa'i don ni chu la sogs pa ngo bo nyid kyis 'gro ba'i chos can snod la sogs pa'i yul dang 'brel pas 'byung ba'i lhan cig byed pa nyid du gyur pas na snod la sogs</text></item>
<item><p>103a.5</p><section></section><text>pas rten gyi tha snyad thob par 'gyur ro zhes bya ba 'di yin no/ /gzhan yang zhes bya ba ni khas len pa brjod pa'o/ /gzhan yon tan la sogs pa dag la 'gro bar mi 'dod de/ lus can ma yin pa nyid kyi phyir ro/ /tha mi dad par grub pa dag ni dbyer med par grub pa'o/ /rten dang brten pa'i</text></item>
<item><p>103a.6</p><section></section><text>dngos po'i mtshan nyid can 'phrod pa 'du ba dang zhes bya ba ni/ rten dang brten pa'i bdag nyid can kho na 'phrod pa 'du ba yin no/ /de ltar na 'di ni 'dir blo'i rgyur 'dod do/ /gzhan las byung ba'i bde ba dang sdug bsngal la sogs pa'i yang 'phrod pa 'du ba can gyi rgyu ba dag la sogs pa yin par 'dod do/ /</text></item>
<item><p>103a.7</p><section></section><text>ba lang gi gong bu nyid yin gyi rta la sogs pa ni ma yin no zhes bya ba ni rigs rnam par gzhag pa nyid yin no/ /chos can 'di las chos 'di gnas pa zhes bya ba ni snam bu la dkar po zhes bya ba la sogs pa'o/ /'byung ba las gyur pa'i gzugs ni gzugs dang sgra dang dri la sogs pa ste/ 'byung ba rnams la</text></item>
<item><p>103b.1</p><section></section><text>brten nas gnas pa zhes bya bar sbyar ro/ /'di yang rang gi sde pa bye brag tu smra ba rnams kyi 'dod pa nyid yin no/ /bshad pa'i don bsdus nas zhes bya ba ni/ 'jig pa med par thal bar 'gyur/ /gal te de 'jig pa'i rgyu las 'dod ces bya ba la sogs pas sngar bshad zin pa nyid kyi phyir ro/ /'di</text></item>
<item><p>103b.2</p><section></section><text>la yang dngos po rnams ngo bo nyid kyis 'jig pa med pa nyid yin zhing / de 'jig pa'i rgyu 'ba' zhig gis 'jig par 'gyur ba'am/ ngo bo nyid kyis 'jig pa'i ngang tshul can te rtog pa gnyis su 'gyur grang na de la dang po'i rnam par rtog pa ni/ gal te gzhan las dngos 'jig na/ /zhes bya ba la</text></item>
<item><p>103b.3</p><section></section><text>sogs pa smos so/ /rnam par rtog pa gnyis pa'i dbang du mdzad nas/ dngos po de gzhan med par 'jig na yang zhes bya ba la sogs pa smos pa la/ de gzhan med par 'jig na zhes bya ba de 'chad par byed pa ni 'jig pa'i rgyu zhes bya ba la sogs pa'o/ /rang nyid 'jig pa'i bdag nyid can yin</text></item>
<item><p>103b.4</p><section></section><text>pa'i phyir ro/ /'jig pa'i rgyu thag nye ba can med par 'jig par 'gyur ro zhes bya bar sbyar ro/ /de ltar na/ gnas pa'i rgyu rnams nus med yin/ /zhes bya ba de 'chad par byed pa ni de gnas par bya ba'i phyir zhes bya ba la sogs pa'o/ /gzhan dag ni rang nyid 'jig pa'i bdag nyid can yin</text></item>
<item><p>103b.5</p><section></section><text>pa'am zhes bya ba'i sgra gzhung du byed mod kyi de 'brel pa yod pa ma yin te/ 'am gyi sgra med par yang don lhag pa 'ga' zhig mi thob pa med do/ /de thams cad gnas lhag par 'dod pa zhes bya ba 'chad par 'gyur ba dang sbyar ro/ /skye ba can yang yin la kun yang yin pas na zhes bya ba ni gzhi mthun</text></item>
<item><p>103b.6</p><section></section><text>pa'o/ /gang dag gi zhes bya ba ni gzugs la sogs pa'i'o/ /mi rtag pa nyid rten yin na zhes bya ba ni bum pa la sogs pa'o/ /de'i yang gzhan dang de'i yang gzhan yin pa zhes bya ba ni re zhig bum pa'i yan lag can gyi tha ma'i gyo mo rten yin zhing / de dag gi yang rang nyid kyi rtsom pa yin la</text></item>
<item><p>103b.7</p><section></section><text>de dag gi yang rang nyid rtsom pa po gzhan yin pa de ltar na yan lag can rdul gnyis kyi bar du'o/ /de'i yang rdul phra rab rtag pa'i bar du rten yin no/ /de bas na re zhig rdul gnyis pa ni rtag tu gnas pa yin zhing / de'i stobs kyis des brtsams pa dang / bum pa la sogs pa'i yan lag can</text></item>
<item><p>104a.1</p><section></section><text>gyis mthar thug pa'i bar du'o/ /dngos po 'ga' zhig gang yin pa/ /zhes bya ba la don 'di nyid sngar bshad pa ma yin nam/ bden te ci gzhan las 'jig pa yin nam/ ci ma yin zhes bya bas de ltar bshad pa yin la/ da ni ci bdag nyid 'jig pa'i ngang tshul can gyi bdag</text></item>
<item><p>104a.2</p><section></section><text>nyid yin nam/ ci ma ma yin zhes bya ba'i rnam pa 'dis brjod pa yin no zhes bya ba ni khyad par ro/ /lus kyi phul byung 'grib pa zhes bya ba la lus smos pa ni lus kyi yon tan ser po nyid la sogs pa'i nye bar mtshon pa yin no/ /de nyid kyi bshad pas ni lus kyi yon tan zhes bya ba'o/ /de'i</text></item>
<item><p>104a.3</p><section></section><text>yon tan 'phel ba dang 'grib pa dag gis zhes bya ba ni/ yid kyi yon tan thos pa dang bsams pa dang bsgoms pa la sogs pas 'phel ba dang 'grib ba dag gis zhes bya ba'i don to/ /byams pa ni bde ba dang phrad par gyur cig ces bde ba dang ldan par 'dod pa'o/ /snying rje ni lus can 'di</text></item>
<item><p>104a.4</p><section></section><text>sdug bsngal las thar bar gyur cig ces sdug bsngal dang bral bar 'dod pa'o/ /lus kyi byed pa'i khyad par gyis 'phel ba dang 'grib pa la ltos pa med pa yang yin la/ gang blo'i byed pa'i khyad par gyis 'phel ba dang 'grib pa yang yin no zhes bya ba ni khyad par gyi bsdu ba'o/ /de nyid sgo yin pa</text></item>
<item><p>104a.5</p><section></section><text>des shes rab la sogs pa'i phul du byung ba dang / 'grib pa nyams su myong ba zhes bya bar sbyar ro/ /chos gang yin pa 'di ni mar me'i 'od la sogs/ sogs pa'i sgras ni grib ma dang myu gu la sogs pa gzung ngo / /de la ltos pa med pa'i don gyi zhes bya ba la sogs pa ni sgron me'i byed pa la ltos</text></item>
<item><p>104a.6</p><section></section><text>pa med pa'o/ /don ni myu gu la sogs pa ste/ de'i byed pa'i rjes su 'brang ba can ni ma yin no zhes bya ba'i don to/ /sbyor ba zhes bya ba la sogs pa la gang zhig byed pa'i khyad par gyis 'phel ba dang 'grib pa dag gis phul du byung ba dang / 'grib pa nyams su myong ba zhes bya bar sbyar ro/ /nyams</text></item>
<item><p>104a.7</p><section></section><text>su myong ba khyad par ji lta bu zhig ce na/ ltos pa med pa zhes bya ba la sogs pa smos te/ gang zhig byed pa'i khyad par gyis 'phel ba dang 'grib pa zhes bya ba 'di la gang gi sgrar bstan pa yin no/ /'bras bu'i phul du byung ba dang 'grib ba zhes de la ltos pa med pa'i khyad par gyis 'phel ba dang 'grib</text></item>
<item><p>104b.1</p><section></section><text>pa don ga la yod pa de ni/ ltos pa med pa'i byed pa'i khyad par gyis 'phel ba dang 'grib pa can no/ /de la ltos pa med par 'gyur na gang gi byed pa la ltos pa dang bcas pa dang gang gi byed pa ltos pa med do zhes bya ba ni bsdus pa'i don yin no/ /de'i nye bar len pa'i rgyu can zhes bya ba ni gang</text></item>
<item><p>104b.2</p><section></section><text>la phul du byung ba dang 'grib pa'i rgyu ste/ nye bar len pa'i rgyu yod pa de ni zhes bya bar tshig rnam par sbyar ro/ /'di ni bsgrub par bya ba gcig yin no/ /de las gzhan pa'i nye bar len pa'i rgyu can du 'gyur ba ma yin te zhes bya ba ni phul du byung ba dang 'grib pa'i rgyu de las gzhan pa ni gang ltos pa</text></item>
<item><p>104b.3</p><section></section><text>med pa ni phul du byung ba dang 'grib pa nyams su myong ba yin te de ni nye bar len pa'i rgyu can du mi 'gyur ro zhes bya ba'i don to/ /'di ni bsgrub par bya ba gnyis pa'o/ /ltos pa med pa'i myu gu zhes bya ba ni phul du byung ba dang 'grib pa'i rgyu sgron ma'i byed pa la ltos pa med pa zhes bya ba'i don to/ /bsgrub</text></item>
<item><p>104b.4</p><section></section><text>par bya ba dang po la ltos nas rang bzhin gyi gtan tshigs yin te/ dngos su de'i byed pas 'phel ba dang 'grib pa dag gis phul du byung ba dang 'grib pa nyams su myong ba tsam dang rjes su 'brel pa can nyid yin pa'i phyir/ nye bar len pa can nyid du rnam par gnas pa yin no/ /bsgrub par bya ba gnyis</text></item>
<item><p>104b.5</p><section></section><text>pa la ltos nas 'gal bas khyab pa dmigs pa yin no zhes bya ba ni/ de nye bar len pa can nyid yin pa'i phyir/ de nye bar len pa can nyid ma yin pa ni 'gal ba yin zhing / khyab pa yin te de'i byed pa la ltos pa med par phul du byung ba dang 'grib pa nyams su myong ba'o/ /sems la phan 'dogs</text></item>
<item><p>104b.6</p><section></section><text>par byed pa nyid kyi sgo nas zhes bya ba ni/ lus khyad par du byas pas khyad par can gyi lus la brten pa'i shes pa skyed par byed pa'o/ /de yang yid kyi rnam par shes pa khyad par du byed cing de las kyang shes rab la sogs pa'i khyad par du 'gyur ro/ /gtan tshigs ma nges pa yin no zhes bya ba ni bsgrub par</text></item>
<item><p>104b.7</p><section></section><text>bya ba dang po la ltos pa'i gtan tshigs gang yin pa 'di'o/ /de ltar na lus 'phel ba dang 'grib pa'i sgo nas kyang 'dod chags 'phel ba dang 'grib par 'gyur na/ sangs rgyas pa 'dod chags la sogs pa'i lus nye bar len par mi 'dod do/ /ci rigs par zhes bya ba ni rgyas pa las 'dod chags</text></item>
<item><p>105a.1</p><section></section><text>'phel zhing gdung ba las zhe sdang 'phel bar 'gyur ro/ /so sor brtags pa ni 'dod chags la sogs pa nye bar len pa 'gog par byed pa'i shes rab kyi khyad par ro/ /sogs pa'i sgras ni dad pa'i stobs gzung ngo / /gang gi tshe rgyas pa la sogs pa yod na zhes bya ba tha snyad du</text></item>
<item><p>105a.2</p><section></section><text>byed pa zhes pa ni rgyas pa la sogs pa yod na 'dod chags la sogs pa'i bag la nyal ba kun tu rgyas par 'gyur ro zhes tha snyad du byed do zhes bya ba'i don to/ /sems nyid kyi rjes su phan 'dogs pa dang gnod pa byed pa zhes bya ba de dag ni yid bde ba dang yid mi bde ba'o/ /bde ba dang sdug bsngal ni lus</text></item>
<item><p>105a.3</p><section></section><text>kyi'o/ /bde bas lus la phan btags pa la yid bde ba dang sdug bsngal gyis lus gdungs pa ni yid mi bde ba skye bar 'gyur ro/ /de bas na bde ba dang sdug bsngal gyi sgo nas de dag skye bar 'gyur ro/ /reg bya'i khyad par rtog par byed pa pos reg bya'i rnam par shes pa la zhes bya ba ni gang gi reg</text></item>
<item><p>105a.4</p><section></section><text>bya'i khyad par 'dzin par byed pa'i lus kyi rnam par shes pa gang la zhes bya ba'i don to/ /yid gzhungs pa'i byed pa'i rdzas gang gis yid gzhungs par byed pa'o/ /bcud kyis len dang yid gzhungs par byed pa zhes bya ba ni zlas dbye ba'o/ /yul lam zhes bya ba ni reg bya'i khyad par las so/ /</text></item>
<item><p>105a.5</p><section></section><text>dbang po las zhes bya ba ni dbang po'i rten las de gzhi mthun pa'o/ /ji ltar mig la sogs pa la phan 'dogs pa dang gnod pa byed pa dag las de'i rnam par shes pa la phan 'dogs pa dang / gnod par byed par 'gyur ro zhes bya ba'i don to/ /de'i shes pa la phan 'dogs pa dang gnod par byed pa'i sgo</text></item>
<item><p>105a.6</p><section></section><text>nas kyang zhes bya ba ni dbang po'i shes pa la phan 'dogs pa dang gnod pa byed pa'i sgo nas so/ /dngos su de 'gyur ba'i rjes su byed pa ni mi mthun pa'i phyogs la 'jug pa med pa'i phyir ma nges pa ma yin no/ /dbang po yang de'i rnam par shes pa'i rten yin par gzung ste/ dbang po gang yin pa de yang</text></item>
<item><p>105a.7</p><section></section><text>de'i rnam par shes pa'i rgyu nyid du gzung ngo / /nang don khyad par las skyes pa'i rang gi rten dbang po las skyes pa zhes bya ba de nyid ni rten des kyang zhes bya ba smos te/ rten ni dbang po'o/ /des ni nang gi don gyis so/ /gdon mi za bar 'byung ba zhes bya ba ni yid 'gyur ba'i rgyu nyid du 'byung ba yang ma yin</text></item>
<item><p>105b.1</p><section></section><text>te/ 'ga' zhig gi tshe 'dus pa la sogs pa yod na yang yid 'gyur ba med pa'i phyir ro/ /stag ni gcan gzan no/ /stag nyid dang khrag ces bya ba ni zlas dbye ba'o/ /mthong ba dang ni thos pa las/ /zhes bya ba ni stag thos pa dang / khrag mthong ba las zhes go rims bzhin du sbyar ro/ /</text></item>
<item><p>105b.2</p><section></section><text>de bzhin du tha dad par stag thos pa'i rgyu las zhes bya bas 'chad par byed do/ /blo ni de'i rjes su mi byed pa'i phyir ro zhes bya ba ni dngos su don de'i 'gyur ba'i rjes su mi byed pa'i phyir/ phyi rol gyi don nye bar len pa'i ma yin no zhes bya bar sbyar ro/ /ji ltar rjes su byed pa ma yin zhe na/ de'i phyir</text></item>
<item><p>105b.3</p><section></section><text>nges par zhes bya ba la sogs pa smos te/ don gyi 'gyur ba de lta bur gyur pa 'dus pa la sogs pa'i mtshan nyid can gang yin pa de/ nges par rjes su 'jug pa ma yin pa de'i phyir/ blo de ni de'i rjes su 'jug pa can ma yin no/ /ji ltar blo snga ma snga ma la zhes bya ba ni chos mi mthun pa'i</text></item>
<item><p>105b.4</p><section></section><text>dpe'o/ /dngos su lhan cig byed pa'i rgyu lus ma yin no zhes bya bar sbyar ro/ /dngos su lhan cig byed pa'i rgyu ma yin du zin kyang de nyid rgyu nyid yin pa ni/ nges pa der 'dus byas pa'i yang zhes bya ba ni lus 'dus byas pa'i yang zhes bya ba'i don to/ /dngos su lan cig byed pa'i 'gyur ba yang</text></item>
<item><p>105b.5</p><section></section><text>nges par 'bras bu'i rjes su byed par 'gyur ro/ /de nyid ni dper na zhes bya ba la sogs pa smos pa la/ yul gyi rjes su 'jug pa zhes bya ba ni/ yul ni dngos su dbang po'i shes pa'i lhan cig byed pa yin la/ de yang dbang po'i shes pa'i rjes su 'jug pa yin te/ de gsal ba nyid rjes su byed</text></item>
<item><p>105b.6</p><section></section><text>pa'i phyir ro/ /gal te 'o na nye bar len pa dang lhan cig byed pa'i khyad par gang yin zhe na/ de ni 'og nas 'chad par 'gyur ro/ /dngos su nye bar len pa'i rgyu nyid ma yin pa ni 'gal ba yin la/ des ni de'i rjes su mi 'jug pa la khyab pa de ltar na 'gal bas khyab pa dmigs pa yin no/ /dngos su</text></item>
<item><p>105b.7</p><section></section><text>lhan cig byed pa'i rgyu ma yin te zhes bya ba'i bsgrub par bya ba gnyis pa de la ltos nas kyang 'gal ba khyab pas dmigs pa yin no/ /de ldog na ni nges par ldog pa la de'i nye bar len pa'i rgyu nyid dang / de'i dngos su lhan cig byed pa'i rgyu nyid yin pas khyab pa yin la/ de dang 'gal ba ni de'i nye</text></item>
<item><p>106a.1</p><section></section><text>bar len pa nyid ma yin pa dang / de'i lhan cig byed pa'i rkyen nyid ma yin pa de ltar na khyab par byed pa 'gal ba dmigs pa'o/ /dus gcig gi tshe sems la nges par ma bzung ba zhes bya ba ni gnyid log pa dang brgyal ba la sogs pa'i gnas skabs kyi tshe'o/ /'dus</text></item>
<item><p>106a.2</p><section></section><text>byas pa rkyen ji lta ba bzhin du mngon par gsal bar 'gyur ro zhes bya ba la/ rkyen ji lta ba bzhin du zhes pa ni gang zhig gang sad par byed pa'i rkyen te/ dus gzhan la sdod pa la sogs pa'o/ /'dus byas pa mngon par gsal ba ni 'bras bu skye ba'i rjes su mthun pa'i mngon par gsal ba'o/ /</text></item>
<item><p>106a.3</p><section></section><text>'dus byas pa de nyid las zhes bya ba ni thos pa la sogs pa'i dus su bsgos shing bar du sad pa'i bag chags kyi khyad par la zhes bya ba'i don to/ /yon tan mngon par gsal ba zhes bya ba ni shes rab dang yid gzhungs pa la sogs pa skye bo tha dad pa med pa'i rgyu'i phyir ro zhes bya ba ni lus dang blo'i</text></item>
<item><p>106a.4</p><section></section><text>yon tan gcig nyid yin pas so/ /de'i rang bzhin nyid la de 'dus byas par gyur pa nyid kyis khyab pa yin la/ 'dir de med pa da ltar khyab par byed pa mi dmigs pa'o/ /thos pa la sogs pa lus kyi 'dus byas pa yod pa de'i phyir gtan tshigs ma grub pa nyid yin no zhe na/ ma grub pa yang ma</text></item>
<item><p>106a.5</p><section></section><text>yin te zhes bya ba la sogs pa smos pa la/ snang ba nyid las zhes bya ba ni lus kyi yon tan dmigs pa'i mtshan nyid kyir gyur pa nyid las so/ /gal te thos pa la sogs pa'i 'dus byas pas lus kyi yon tan byas pa yin par 'gyur la/ de yang dmigs par 'gyur na thos pa la sogs pas</text></item>
<item><p>106a.6</p><section></section><text>'dus byas ba byed pa'i tshe dang mngon par gsal ba'i dus na yang mi dmigs te/ gnas skabs gnyi ga la yang lus la khyad par med pa'i phyir ro/ /bag med pa zhes bya ba ni bag med pa rtsom pa can no/ /mi gtsang ba dang g.yang sa la sogs pa'i gnas su zhes bya ba la/ mi gtsang</text></item>
<item><p>106a.7</p><section></section><text>ba'i gnas dang g.yang sa'i gnas ni zlas dbye ba'o/ /de bas na dman pa'i gnas ni yongs su len na yang 'di bde ba dang sdug bsngal thob pa dang dor bar 'dod pa med pa de ltar na ma nges pa nyid du 'gyur ro zhe na/ de bdag nyid 'dod pa dang zhes bya ba la sogs pas lan 'debs par byed do/ /</text></item>
<item><p>106b.1</p><section></section><text>de ltar na gang mngon par chags pa sngon du song ba can gyi dman pa'i gnas ni yongs su len pa zhes bya ba khyad par dang bcas pa'i gtan tshigs mi mthun pa'i phyogs la 'jug pa med do/ /gal te dbang phyug la sogs pa 'phangs pa nyid yin pa'i phyir/ srog chags sems can gzhan gyis</text></item>
<item><p>106b.2</p><section></section><text>bkri bar bya ba nyid yin no zhe na/ ma grub pa yang ma yin te zhes bya ba la sogs pa smos so/ /mngon par chags pa sngon du song ba can gyi srog chags mngal gyi gnas len pa zhes bya ba the tshom za ba ma yin nam/ gnas skabs 'di ni rang bzhin gyis bskal pa nyid yin pa'i phyir ro/ /de bas</text></item>
<item><p>106b.3</p><section></section><text>na gtan tshigs 'di ni the tshom za ba'i ma grub par 'gyur ro/ /'di ltar dman pa'i gnas yongs su len pa gang yin pa de ni re zhig 'byung ba rnams nye bar len pa nyid yin pa bkag pa'i phyir dang / 'gog pa'i 'byung ba nyid kyi phyir/ 'byung ba tsam gyur pa'i mtshan nyid can ni ma yin par</text></item>
<item><p>106b.4</p><section></section><text>dgongs so/ /nye bar len pa med par dngos po rnams skye bar mi 'gyur ro zhes ston par 'gyur ro/ /gzhan gyi dbang gis kyang dman pa'i gnas su 'gro ba ma yin te/ dbang phyug la sogs pa bkag pa nyid kyi phyir ro/ /rgyu med pa can yang ma yin te/ yul dang dus dang gnas skabs nges</text></item>
<item><p>106b.5</p><section></section><text>pa med par thal bar 'gyur ba'i phyir ro/ yul dman par gnyid log pa ltung ba bzhin du yang 'gro ba ma yin te/ bya rog dang ta la'i tshul du 'gro ba yin na nges par mngal la sogs pa'i gnas yongs su len par mi rung ba'i phyir ro/ /gang yul la lar mi la sogs pa skye bar 'gyur ro/ /</text></item>
<item><p>106b.6</p><section></section><text>de bas na rang gi nye bar len pa sngon du song ba can gyi blo ni nges par dman pa'i gnas len par byed pa de ltar na de nges par byas nas len pa yin no/ /nges pa sngon du song ba can dman pa'i gnas len pa phyin ci log gi blos 'phangs pa'i mngon par chags pa med pa ma yin pa de ltar na the tshom za ba'i ma grub</text></item>
<item><p>106b.7</p><section></section><text>pa nyid ma yin no/ /rigs mthun pa'i nye bar len pa la rag lus pa nyid kyi blo yang 'og nas nges par bya ba yin pa na re zhig 'dir gzhag go/ /gang gi phyir dman pa'i gnas la mngon par chags pa ni zhes bya ba la sogs pa la/ mngon par chags pa'i rgyu nyid yin pa'i phyir/ nye bar btags nas</text></item>
<item><p>107a.1</p><section></section><text>sdug bsngal bde ba'i blo'i mtshan nyid can nyid du phyin ci log pa'i blo mngon par chags pa yin gyi/ bde ba'i blo nyid ni mngon par chags pa ma yin no/ /sdug bsngal la bde ba'i blo'i rang bzhin can de nyid ni sdug bsngal mngal gyi gnas la phyin ci log pa'i blo yin no/ /de</text></item>
<item><p>107a.2</p><section></section><text>ni bde ba yin no zhes bya ba ni mngal gyi gnas de nyid ni bde ba yin no zhes de lta bu'i rnam par 'jug pa yin no/ /de'i rgyu can te zhes bya ba ni phyin ci log gi blo'i rgyu can no/ /yang de nyid ni sdug bsngal dang bde ba zhes bya ba la sogs pa smos te/ yul gyis yul can bstan pa'i phyir sdug</text></item>
<item><p>107a.3</p><section></section><text>bsngal dang bde ba dor ba dang thob pa'i mtshan nyid can yin zhes bya bar blta bar bya'o/ /dor ba dang thob pa'i rang bzhin ni sred pa ma yin no/ /sred pa'i sgo nas zhes bya ba ni bde ba dang sdug bsngal ba thob pa dang dor ba'i sred pa'i sgo nas bdag tu chags pa yang 'phangs pa yin te/ de med par yul</text></item>
<item><p>107a.4</p><section></section><text>la sred pa med pa'i phyir ro/ /ston par byed pa ni sbyor bar byed pa ste/ las dang ma rig pa dang srid pa yang srid 'byung ba can ni kun 'byung gi bden pa yin no zhes lung las gsungs pa'i phyir ro/ /phyin ci log pa'i blo smos pas ni ma rig pa bstan pa nyid ma yin no/ /ma 'ongs par zhes bya ba ni ma</text></item>
<item><p>107a.5</p><section></section><text>'ongs pa'i skye bar ro/ /ci ste gzhan dag gis kyang ma mthong ba de ltar na gtan tshigs kyi don de nyid ma grub pa ma yin te zhes bya ba ni/ gzhan dag gis ma mthong ngo zhes bya ba ni gzhan gyis nges par nus pa ma yin no/ /'ga' zhig gis mthong ba nyid du 'gyur ro zhes bya ba ni/ rnal 'byor ba la sogs</text></item>
<item><p>107a.6</p><section></section><text>pas so/ /rnal 'byor pa'i srid pa'i tshad mas 'og nas bsgrub par 'gyur ro/ /yod pa'i tha snyad las rjes su dpag pa yang bshad zin to zhes bya ba ni/ sems ni rigs mthun pa'i nye bar len pa la rag las pa yin no zhes bya ba'i tshig gis 'ong ba la rjes su dpag pa bshad zin to/ /ci 'dra'i</text></item>
<item><p>107a.7</p><section></section><text>'phen byed yod 'gyur na/ /phyis kyang de dang 'dra bar 'gyur/ /'phen byed du 'gyur te rgyu ma tshang ba med pa'i phyir zhes bya ba la sogs pa bstan pas 'gro ba la rjes su dpag par bshad zin to/ /dper na rang gi ngo bo nyid lta bu'o zhes bya ba ni g.yo bar gyur ba'i ngo bo gang yin pa de'i rang bzhin la g.yo bas</text></item>
<item><p>107b.1</p><section></section><text>khyab pa yin la 'di la med pa de ltar na khyab par byed pa mi dmigs pa'o/ /de bzhin du gzhan dag la yang sbyar bar bya'o/ /thal ba'i gtan tshigs ma grub cing / /zhes bya ba ni gang zhig gang las tha dad pa med pa zhes bya ba la sogs pas bshad pa gang yin pa de la rkang pa la sogs pa yang</text></item>
<item><p>107b.2</p><section></section><text>lag pa dang tha dad pa med pa'i bdag nyid can yin no zhes bya ba'i gtan tshigs gang yin pa de ni ma grub pa yin te/ rkang pa la sogs pa phan tshun tha dad pa med pa'i phyir ro/ /gang zhig gang g.yo ba ni mi g.yo ba zhes bya ba la sogs pa zlog pa ste grub pa la sgrub pa yin te/ lag pa dang rkang pa la</text></item>
<item><p>107b.3</p><section></section><text>sogs pa tha dad par khas len pa'i phyir ro/ /tha dad par grub pa ni yul tha dad pa can nyid do/ /tha dad pa can nyid du 'gyur ro zhes bya ba ni so so nyid du grub par 'gyur ro/ /gang zhig gang las ldan pa can gyi yul tha dad pa can zhes bya ba la nam mkha' ni ldan pa can no/ /de'i yul ni ldan pa</text></item>
<item><p>107b.4</p><section></section><text>can gyi yul te/ gang ldan pa can gyi yul tha dad pa yod pa zhes bya bar tshig rnam par sbyar ro/ /nam mkha'i yul tha dad pa can du mi 'gyur ro zhes bya ba'i don to/ /ma bsgribs pa yang bsgribs pa nyid yin no zhes bya ba ni yan lag gi rang bzhin gcig pa can nyid yin pa'i phyir ro/ /ji ltar</text></item>
<item><p>107b.5</p><section></section><text>sngar de mthong ba zhes pa ni ji ltar yan lag ma bsgribs pa mthong ba de ltar phyogs gcig gi bsgribs su zin kyang mthong bar 'gyur ro/ /phyogs gcig gi bsgribs su zin kyang khyod kyi gzhung gi yan lag can ma bsgribs pa nyid yin no/ /yan lag can gang la yan lag 'dzin pa'i thabs mthong ba</text></item>
<item><p>107b.6</p><section></section><text>de la de skad ces bya'o/ /de bsgribs pa na zhes bya ba ni yan lag bsgribs pa na'o/ /yan lag can thams cad mthong ba dang srid pas na zhes bya ba la gal te yan lag thams cad mthong bar 'gyur ba de'i tshe 'ga' zhig gi tshe yan lag can thams cad yongs su bcad par mi 'gyur te/ dbus dang tha</text></item>
<item><p>107b.7</p><section></section><text>ma'i cha cig car 'dzin pa'i phyir ro/ /yan lag can mthong ba yang khas len pa de bas na/ yan lag can thams cad ma mthong ba can de nyid khas blang bar bya'o/ /de ltar na phyogs gcig bsgribs pas kyang ma lus pa mthong bar 'gyur ro/ /gal te rdul gnyis pa zhes bya ba la sogs pas gsal byed la</text></item>
<item><p>108a.1</p><section></section><text>sogs pa'i phyogs snga ma'i dogs pa bsu ba'o/ /sngar dbang po las 'das pa yin na zhes bya ba ni ma tshogs pa'i gnas skabs na'o/ /sngar bzhin khyad par med pa'i phyir te/ dbang po las 'das pa'i gnas skabs khyad par med pa'i phyir ro/ /'di ni gtan tshigs gcig</text></item>
<item><p>108a.2</p><section></section><text>yin no/ /skad cig ma nyid ma yin par sgro btags nas 'di skad du phra phyir te zhes bya ba smos te/ gtan tshigs gnyis pa yin no/ /rdul phra mo gang yin pa de dang de dag ji ltar sngar rdul phra rab kyi rang bzhin yin pa de ltar tshogs su zin kyang rdul phran nyid yin no zhes bya bar sbyar ro/ /gtan</text></item>
<item><p>108a.3</p><section></section><text>tshigs de nyid kyi phyir dbang po las 'das pa nyid yin no/ /mi rtogs zhes bya ba ni mdo yin no/ /'di'i bshad pa ni 'ga' zhig gis kyang zhes bya ba la sogs pa'o/ /mi nus shing sngar gyi ngo bo las 'phos pa med pa zhes bya ba ni sngar gyi gnas skabs su 'gyur ba can mi nus pa ni sngar gyi</text></item>
<item><p>108a.4</p><section></section><text>ngo bo las 'pho ba med pa gang la yod pa zhes bya bar tshig rnam par sbyar ro/ /snga ma dang phyi ma zhes bya ba'i dang po dang gsum pa dag ces bya ba'i don to/ /rdul phra rab ni skad cig ma nyid yin pa'i phyir sngar nus pa med pa lhan cig byed pa'i rkyen dang phrad pa las gnas skabs de ni snang ba skye ba</text></item>
<item><p>108a.5</p><section></section><text>gzhan nyid yin te/ des ni gtan tshigs dang po ma grub pa bshad do/ /nus pa skye ba gzhan nyid yin te zhes bya ba 'dis ni phyi ma yang ngo / /rdul phra rab dbang po las 'das pa zhes bya ba la sogs pas gtan tshigs gnyis pa ma grub par bstan to/ /sgrib byed ni mthong ba'i thabs</text></item>
<item><p>108a.6</p><section></section><text>la bsgribs g.yogs gzhan gyis bar du bcad pa nyid do/ /thogs pa ni rang gi yul du gzhan 'byung ba'i gags byed pa'o/ /de ltar byed pa zhes bya ba ni bsgribs pa la sogs pa byed pa'o/ /de ltar na gser dang dngul chu'i rdul phra rab rnams dang / rdul phran chu phan tshun chod pa'i phyir re</text></item>
<item><p>108a.7</p><section></section><text>zhig sngar brtsams pa'i yan lag can gyi rdzas 'jig par 'gyur la/ gser dang dngul chu la sogs pa yan lag can gzhan rtsom par byed pa yang ma yin te/ rigs mi mthun pa rnams ni rtsom pa po nyid ma yin pa'i phyir ro/ /de nyid ni de las rigs mi mthun pa zhes bya ba la sogs pa</text></item>
<item><p>108b.1</p><section></section><text>smos so/ /phan tshun 'dres par gyur pa zhes bya ba ni phan tshun rnam par 'dres par gyur pa'o/ /de ltar na ldan pa skyed na yang zhes bya ba ni sngar bzhin du phyis kyang nus pa med pa yin no/ /de bas na rnam par shes pa'i ji ltar na byed pa po yin zhes bya ba ni lhag ma'o/ /phrad de tshogs pa</text></item>
<item><p>108b.2</p><section></section><text>rnams ni rgyu nyid yin par 'dod na/ phrad pa de nyid kyang 'thad pa ma yin pa de ltar na byed pa por mi 'gyur te/ byed pa por yang 'dod pa de bas na ldan pa skyed pa zhes bya ba la sogs pa ni ldan pa skyed pa yin no/ /ji ltar na ro gzugs la sogs pa ldan pa zhes bya ba ni re zhig btung ba zhim po</text></item>
<item><p>108b.3</p><section></section><text>dang / gzugs bzang po dang dri zhim po can zhes pa tha snyad du byed pa las btung ba ro dang gzugs la sogs pa dang ldan pa bye brag pa la sogs pa'i gzhung la med cing / bu ram la sogs pa'i rigs mi mthun pa 'dres pa las kyang sngar gyi yan lag can zhig pa na rigs mi mthun pa</text></item>
<item><p>108b.4</p><section></section><text>rnams kyang 'bras bu'i rdzas mi rtsom pa'i phyir/ btung ba zhes bya ba'i yan lag can yod pa ma yin gyi 'on kyang sge'u gsher dang bu ram la sogs pa phrad pa nyid btung ba yin la ldan pa yang tshig gi don yon tan yin no/ /de bzhin du gzugs la sogs pa dag kyang ngo / /yon tan rnams</text></item>
<item><p>108b.5</p><section></section><text>la yon tan med pa 'dod pa de ltar na/ btung ba'i ro dang gzugs la sogs pa'i ldan pa yin par mi 'gyur ro/ /btung ba gzugs la sogs pa dang mi ldan par bstan nas da ni btung ba la gzugs la sogs pa dmigs pa rnams gzhan gyi gzhung gis mi 'dzin pa nyid du bstan pa'i phyir/ </text></item>
<item><p>108b.6</p><section></section><text>rdul phran rnams kyi gzugs la sogs pa zhes bya ba la sogs pa smos pa ste/ de ltar na re zhig gzugs la sogs pa de dag btung ba dang ldan pa can ma yin te/ yon tan rnams la yon tan med pa nyid kyi phyir ro/ /bu ram la sogs pa dag gi yang ma yin te/ de dag gi ldan pa zhig pas</text></item>
<item><p>108b.7</p><section></section><text>'jig pa nyid kyi phyir ro/ /de la rigs mi mthun pa dang 'dres pa'i rdul phra rab gzugs la sogs pa yod pa gang yin pa de dag lus par 'gyur ro/ /rdul phra rab de dag gis 'bras bu rtsom pa yang ma yin/ gang la rgyur gtogs pa'i gzugs la sogs pas brtsams pa'i 'bras bu'i</text></item>
<item><p>109a.1</p><section></section><text>gzugs la sogs pa 'byin par 'gyur ro/ /de nyid ni rigs mi 'dra bas chod pa'i phyir 'bras bu rtsom pa can ma yin pa zhes bya ba smos so/ /'on kyang rdul phra rab tu gtogs pa'i gzugs la sogs pa'i gnas skabs nas bzung ba yin no zhe na/ de'i phyir bdag nyid kyang</text></item>
<item><p>109a.2</p><section></section><text>dbang po las 'das pa yin zhes bya ba smos te/ de ltar na gzugs la sogs pa 'dzin pa ma yin te/ de'i rten shin tu lkog tu gyur pa nyid kyi phyir ro// //tshad ma rnam 'grel gyi 'grel bshad/ bam po bzhi bcu rtsa lnga pa/ blo yi tha dad yod bla ste/ /dngos dang nye bar</text></item>
<item><p>109a.3</p><section></section><text>btags pa'i shes pa'i tha dad pa yod du chug na yang zhes bya ba'i don to/ /sbyor ba ni zhes bya ba la sogs pa la dngos dang nye bar btags pa'i chos gcig gang la yod pa de la ni dngos dang nye bar btags pa de'i chos can no/ /shes pa gang la dngos dang nye bar btags pa'i rgyu mtshan yod pa de</text></item>
<item><p>109a.4</p><section></section><text>ni de'i rgyu mtshan can no/ /de'i rgyu mtshan can yang de yin la/ shes pa mtshungs pa yang yin no zhes tshig rnam par sbyar ro/ /de'i yul ni de dag ma yin no zhes bya bar ro/ /shes pa mtshungs pa'i yul nyid la dngos po ma yin pa dang nye bar btags pa ma yin pa de'i chos can yin pa nyid kyis</text></item>
<item><p>109a.5</p><section></section><text>khyab pa yin la de dang 'gal na yang dngos dang nye bar btags pa de'i chos can yin pa de ltar na khyab par byed pa 'gal ba dmigs pa'o/ /de ni bdag nyid yon tan nyid yin pa'i phyir dngar ba ni grangs dang ldan pa la yon tan nyid du khas len pa'i phyir ro/ /gang la 'du ba dang ldan pa nyid de/ dngar ba ni</text></item>
<item><p>109a.6</p><section></section><text>bya re re la dngar bar gyur pa'i ring po nyid yod pa ma yin no/ /brjod pa dag las zhes bya ba ni grangs la sogs pa rjod par byed pa'i sgra las so/ /tha dad pa med pa'am zhes bya ba ni sgrub pa'i ngo bo'i sgo nas bsgrub par bya ba dang po'o/ /bsgrub par bya ba gnyis pa la ltos nas ni mo gsham gyi bu</text></item>
<item><p>109a.7</p><section></section><text>dpe yin no/ /bsgrub par bya ba dang po la ltos nas ni/ gzugs de nyid kyi bdag nyid yin no/ /rnam grangs su 'gyur zhing zhes bya ba ni thams cad gzugs la sogs pa'i yul can nyid yin pa'i phyir ro/ /shes pa la sogs pa smos pas ni sgra gzung ngo / /sgra gang zhes bya ba ni dang po'i</text></item>
<item><p>109b.1</p><section></section><text>tshig gnyis pa'o/ /dngos po tha dad rjes su 'brang ba'i zhes bya ba la tha dad pa ni gzhan sel ba'o/ /'di nyid kyi bshad pa ni sdud pa zhes pa la sogs pa yin te/ sdud pa ni dngos po dngos po gzhan dang 'brel pa'o/ /de las ldog pa ni ma 'brel ba'i gnas skabs so/ /de tsam gyi yul</text></item>
<item><p>109b.2</p><section></section><text>can ni shes pa gcig yin no/ /yang dag par ldan pa'i dngos po las ldog pa rgyun mi 'chad par 'byung ba'i dngos po la brten nas ldan pa'i rnam par rtog pa yin no/ /de bzhin du gzhan dag la yang sbyar ro/ /des ni zhes bya ba'i ldog pa rjod par byed pas so/ /de ltar kun tu rtog pa'i zhes</text></item>
<item><p>109b.3</p><section></section><text>bya ba ni gcig la sogs par rtog pa'i'o/ /de la zhes bya ba ni gzugs la sogs pa la'o/ /yon tan du bgrang ba zhes bya ba ni yon tan gyi ming can no/ /rang nyid kyis ni rdzas ni khyad par can ma yin pa la grangs la sogs pa gang gis khyad par du byas pa de ni khyad par yin no/ /gal te tha</text></item>
<item><p>109b.4</p><section></section><text>dad pa'i khyad par yod pa de la de skad ces bya'o/ /de ni gang la tha dad pa'i chos zhes bya ba la sogs pas 'chad par byed do/ /de kho na nyid du nges pas 'jug pa shes pa gang la yod pa de la ltos pa med pas 'jug pa can no/ /de 'dra ba'i nye bar btags pa ma yin te zhes bya ba ni grangs</text></item>
<item><p>109b.5</p><section></section><text>la sogs pa'i tha snyad 'jug pa gang yin pa de 'dra ba nye bar btags par mi 'gyur ro zhes bya ba'i don to/ /yon tan rnams la yang shes pa gcig la sogs pa ltos pa med pas 'jug pa can nyid yin pa'i phyir ro/ /de nyid ni gzugs gcig dang zhes bya ba la sogs pa smos so/ /</text></item>
<item><p>109b.6</p><section></section><text>grangs la sogs pa tha dad pa ste/ bzlog pa'i chos dang ldan pa 'di la yod pas na grangs la sogs pa'i tha dad pa'i chos dang ldan pa can gyi'o/ /sgra la sogs pa zhes bya ba ni reg bya dang / gzugs dang ro la sogs pa ste/ sangs rgyas pa'i ni bum pa la sogs pa gzugs la</text></item>
<item><p>109b.7</p><section></section><text>sogs pa'i bdag nyid can yin no/ /don gcig gi yul can yin pa'am zhes bya ba ni gtan tshigs gcig go/ /don tha dad pa'i rgyu mtshan can du mi 'gyur zhes bya ba ni gnyis pa'o/ /de dag ni rnam grangs yin pa'am zhes bya ba ni bsgrub par bya ba gcig go/ /don tha dad pa'i yul can</text></item>
<item><p>110a.1</p><section></section><text>ma yin te zhes bya ba ni gnyis pa'o/ /bsgrub bar bya ba dang po la ltos nas rang bzhin gyi gtan tshigs yin par sems te/ rnam grangs su rnam par gzhag pa'i ni don gcig pa'i yul can nyid tsam gyi yul can nyid yin pa'i phyir ro/ /bsgrub par bya ba gnyis pa la</text></item>
<item><p>110a.2</p><section></section><text>ltos nas khyab par byed pa mi dmigs pa yin no zhes bya ba ni don tha dad pa'i yul can du rnam par gzhag pa la don tha dad pa'i rgyu mtshan can gyis khyab pa yin la/ de 'di med pa de ltar na khyab par byed pa mi dmigs pa ltar bcos pa nyid du 'thad pa yin te/ dgag pa'i sgo nas sbyar ba'i phyir ro/ /</text></item>
<item><p>110a.3</p><section></section><text>don gcig pa'i yul can yin zhes bya ba'i sgrub par byed pa de ni bsgrub pa'i sgo nas yin de la ji ltar khyab par byed pa mi dmigs pa yin/ 'gal ba dmigs pa yin par rigs te/ don gcig pa'i yul can dang don tha dad pa'i yul can dag 'gal ba'i phyir ro zhe na/ ji ltar srid pa</text></item>
<item><p>110a.4</p><section></section><text>bzhin du bstan pa'i phyir skyon yod pa ma yin no/ /thal ba dang bzlog pa'i thal ba zhes bya ba ni/ yul gcig pa can nyid yin na yang yul can gcig la sogs pa'i sgra ni rnam grangs ma yin pa nyid kyi phyir thal ba la ma nges pa'i ma yin no/ /rnam grangs nyid ma yin na yang tha dad pa med</text></item>
<item><p>110a.5</p><section></section><text>pa'i yul can nyid yin pa'i phyir/ bzlog pa'i thal ba la ma nges pa nyid yin no/ /tha dad ces bya ba'i mdo yin no/ /'di'i bshad pa nyid tha dad pa'i yul can nyid ces bya ba yin no/ /mdo mdzad pa ni tha dad pa ni yul tha dad pa can du bzhed do zhes bya ba'i don to/ /gang dag don gcig</text></item>
<item><p>110a.6</p><section></section><text>gi yul can yin pa'am zhes bya ba la sogs pas thal ba bshad pa gang yin pa de la ma grub pa nyid yin te/ gcig la sogs pa'i sgra rnams ni don gcig pa'i yul can nyid ma grub pa'i phyir ro/ /de bas na sgra rnams nyid ma yin pa'i phyir sgra de dag ni tha dad pa'i yul can yin te zhes</text></item>
<item><p>110a.7</p><section></section><text>bya ba'i bzlog pa'i thal ba gang yin pa de ni grub pa la sgrub pa yin te/ ldog pa'i tha dad pas gcig la sogs pa'i sgra rnams don tha dad pa'i yul can nyid du grub pa'i phyir ro/ /ldog pa'i sgo nas zhes bya ba ni gzhan gyis kyang las nyid ma yin pa la sogs pa'i ldog pa khas blangs pa</text></item>
<item><p>110b.1</p><section></section><text>yin no/ /de bas na ldog pa'i sgo nas de dag rnam par gzhag par bya'o/ /'dis ni zhes bya ba ni las ma yin pa la sogs pa nye bar dgod pas so/ /ma grub pa la sogs pa dang zhes bya ba la sogs pa'i sgras ni grub pa la sogs pas sgrub pa gzung ngo / /ma grub par yang thal ba bzlog na</text></item>
<item><p>110b.2</p><section></section><text>grub pa la sgrub pa nyid yin no/ /ji ltar na nye bar dgod pa 'dis kyang ma grub pa la sogs pa'i gzhung btsugs pa yin zhe na/ ldog pa tha dad pa'i phyir tha dad pa'i don can nyid kyi zhes bya ba smos te/ ji ltar las ma yin pa la sogs pa'i sgras ldog pa tha dad pa'i phyir tha dad pa'i don can yin pa</text></item>
<item><p>110b.3</p><section></section><text>de ltar gcig la sogs pa'i sgra yang yin no/ /de bzhin du las ma yin pa la sogs pa'i sgra don gcig pa'i yul can yin na yang rnam grangs ma yin par 'dod cing / rnam grangs yin na yang don tha dad pa'i yul can yin pa de ltar na ma nges pa nyid kyang yin no/ /chos gzhan rnam</text></item>
<item><p>110b.4</p><section></section><text>par gcod par byed pa yin no zhes bya ba ni/ chos can de la rnam par gnas pa'i chos rnams spong bar byed pa yin no zhes bya ba'i don to/ /de ltar na bum pa'i ldan pa zhes bya ba ni ldan pa'i sgras bum pa la yod pa'i sra ba nyid la sogs pa spangs nas rdzas gzhan dang bar ma chod pa tsam ston</text></item>
<item><p>110b.5</p><section></section><text>par byed do/ /don gcig brjod kyang don dam par zhes bya ba ni de kho na nyid du'o/ /rnam pa gnyi ga dag gis zhes bya ba ni khyad par gzhan spong ba dang mi spong ba dag gis so/ /sgra 'di la zhes bya ba ni chos can rjod par byed pa dag la'o/ /tshogs pa rjod par byed pa dag ces bya ba ni bum pa</text></item>
<item><p>110b.6</p><section></section><text>la sogs pa'i sgra'o/ /de ni gzugs la sogs pa'i tshogs pa chu la sogs pa 'dzin par nus pa nyid la/ tha snyad zor yang bar bya ba'i phyir du brdar byas pa yin gyi/ yan lag can gyi rdzas ni ma yin te/ de ni sngar bkag zin pa nyid kyi phyir ro/ /so sor nges pa ni dper na mig gi rnam par shes</text></item>
<item><p>110b.7</p><section></section><text>pa zhes bya ba la sogs pa la/ gzugs ni 'bras bu mig gi rnam par shes pa byed par nus pa yin la/ dri ni sna'i rnam par shes pa byed par nus pa yin no/ /de bzhin du gzhan dag gis yang rang gi rnam par shes pa la ltos nas brjod par bya'o/ /spangs nas zhes bya ba la brjod pa med par ro/ /de</text></item>
<item><p>111a.1</p><section></section><text>'bras mtshungs pa zhes bya ba la sogs pa la/ bum pa'i dbyibs can gzugs la sogs pa de dag gi 'bras bu mtshungs pa gang yin de'i rgyu min pa ste/ shing la sogs pa'i dbyibs can gyi gzugs la sogs pa de rnams gcod pa gang yin pa de la 'jug par 'gyur ro/ /</text></item>
<item><p>111a.2</p><section></section><text>de nyid ni rdzas du ma zhes bya ba la sogs pas 'chad par byed do/ /rdzas du ma yod na yang ste gzugs dang dri la sogs pa'i rdzas yod na yang ngo / /gal te bum pa la sogs pa'i sgra tshogs pa rjod par byed pa yin pa de bas na du ma'i yul can nyid yin pa'i phyir tshig gcig par mi 'gyur ro zhe na/ </text></item>
<item><p>111a.3</p><section></section><text>gzugs la sogs pa zhes bya ba la sogs pa smos te/ gzugs la sogs pa'i bdag nyid phul du byung ba nyid yin pa'i phyir/ gzugs la sogs pa'i rang bzhin can gyi nus pa yang du ma nyid ma yin pa de ltar na/ ngo bo nyid kyis 'bras bu gcig byed pa can yin no zhes kha cig brjod do/ /</text></item>
<item><p>111a.4</p><section></section><text>bum pa'i sgras 'bras bu mig la sogs pa'i rnam par shes pa byed pa'i mtshan nyid can gyi so sor nges pa'i don spang ba gang yin pa de brjod pa'i ngang tshul gang la yod pa de dag ni don spong ba brjod pa can te/ gzugs la sogs pa'i sgra rnams so/ /de dag dang lhan cig bum pa'i sgra gzhi mthun</text></item>
<item><p>111a.5</p><section></section><text>pa med pa'i phyir ro/ /rigs tha dad pa can brjod pa'i phyir rigs rjod par byed pa ni ma yin gyi 'on kyang shing gi khyad par shing sha pa la sogs pa la/ shing ma yin pa rnam par gcod pa tsam rnam par gcod pa yin pa'i phyir ro/ /de'i khyad par mi spong ba'i sgo nas zhes bya ba ni shing gi khyad par</text></item>
<item><p>111a.6</p><section></section><text>shing sha pa la sogs pa yongs su 'dor ba med par ro/ /de bas na shing gi sgras don yongs su ma spangs pa gang yin pa de la shing sha pa'i sgra rjod par byed pa nyid yin pa'i phyir shing sha pa shing yin no zhes bya ba gzhi mthun par 'gyur ro/ /rigs dang tshogs pa rjod byed pa'i/ /zhes bya ba</text></item>
<item><p>111a.7</p><section></section><text>la sogs pa la/ rigs kyi sgra ni rang gi khyad par mi spang ba yin la/ tshogs pa'i sgra ni spang ba yin no/ /bum pa'i sgra yang bum pa'i khyad par la stos nas rigs rjod par byed pa ma yin nam zhe na/ de'i phyir rigs dang tshogs pa rjod byed pa'i zhes bya ba la sogs pa smos so/ /gzugs</text></item>
<item><p>111b.1</p><section></section><text>la sogs pa'i tshogs pa can la ltos nas yin gyi/ tshogs pa'i khyad par la ltos pas ni ma yin no zhes bya ba'i don to/ /de nyid kyi phyir gzugs la sogs pa'i tshogs pa'i sgra nyid dang gzhi mthun pa med par sngar bshad zin to zhes bstan pa'i phyir des zhes bya ba la sogs pa smos so/ /</text></item>
<item><p>111b.2</p><section></section><text>tha dad pa la ltos nas kyang rigs brjod par 'dod pa nyid du 'dod do zhe na/ bum pa'i chu brjod pa de yang zhes bya ba la sogs pa smos te/ gser la sogs pa'i gnas skabs can gyi gzugs la sogs pa bum pa'i rnam par gnas pa'i tshogs pa'i khyad par de la ltos nas bum pa brjod pa yin</text></item>
<item><p>111b.3</p><section></section><text>te/ thams cad la bum pa ma yin par rnam par bcad pa bstan pa'i phyir ro/ /de tshogs pa'i khyad par rnams mi spong bas zhes bya ba la rigs rjod par byed pa'i bum pa'i sgra des tshogs pa'i khyad par rnams mi spong bas/ tshogs pa'i khyad par rjod par byed pa gser las byas pa la sogs</text></item>
<item><p>111b.4</p><section></section><text>pa'i sgra de dag dang lhan cig gzhi mthun pa nyid du 'gyur ro/ /sogs pa'i sgra thams cad tshogs pa'i khyad par la ltos nas rigs kyi sgrar 'gyur ram/ 'on te ma yin zhe na tshogs pa'i sgra ni rnam pa gnyis te zhes bya ba la sogs pa smos so/ /rang gi tshogs pa can la ltos nas zhes bya ba ni</text></item>
<item><p>111b.5</p><section></section><text>gzugs dang dri dang ro la sogs pa la ltos nas so/ /des ni de spong ba ma yin no zhes bya ba ni gzugs la sogs pa'o/ /rdul phra rab gcig pa la yang gzugs la sogs pa'i sgra 'jug pa'i phyir tshogs pa'i bdag nyid ma yin pa'i rdzas la 'jug pa nyid 'gal ba yod pa ma yin no/ /'ga'</text></item>
<item><p>111b.6</p><section></section><text>zhig ni zhes bya ba ni bum pa la sogs pa'i sgra'o/ /yul gyi khyad par la ltos nas zhes bya ba ni rang gi tshogs pa can la ltos nas tshogs pa'i sgra'i ngo bo ni tshogs pa'i tha dad pa la ltos nas tshogs pa'i sgra dang tshogs pa'i tha dad la ltos nas rigs kyi sgra yin no/ /gnyi ga'i ngo bo ni rigs dang</text></item>
<item><p>111b.7</p><section></section><text>tshogs pa rjod par byed pa'i sgo nas so/ /gzugs la sogs pa'i de dag gi so sor nges pa'i nus pa'i khyad par ni 'bras bu mig gi rnam par shes pa'i rgyu la sogs pa de dag so sor nges pa'i ngo bo can gyi bum pa'i gnas su grub pa ci 'dra ba 'bras bu chu 'dzin pa la sogs pa de 'dra ba la bum pa'i</text></item>
<item><p>112a.1</p><section></section><text>zhes bya ba'i khyad par 'dis ston par byed do/ /ji srid du gzugs la sogs pa chu la 'dzin par nus par ston pa de srid du bum pa'i gzugs la sogs pa zhes brjod do/ /de nyid gsal bar byed pa'i phyir/ /bum pa la sogs pa zhes bya ba la sogs pa smos te/ /</text></item>
<item><p>112a.2</p><section></section><text>gzugs la sogs pa'i bdag nyid gang la mig gi rnam par shes pa la sogs pa'i 'bras bu so sor nges pa yod pa de la de skad ces bya'o/ /dri du ma'i bdag nyid can las zhes bya ba ni/ tsan+dan dang gur gum la sogs pa tha dad pa'i zhes bya ba'i don to/ /de dag las gcig med na 'byung</text></item>
<item><p>112a.3</p><section></section><text>ba las du ma'i 'bras bu ma yin pa nyid kyis khyab pa yin la/ de dang 'gal ba ni ma lus pa'i 'bras bu nyid yin par khas len pa yin pa de ltar na/ khyab par byed pa 'gal ba dmigs pa'o/ /de ni ma yin te mang po dag la yang zhes bya ba la sogs pa la/ rim gyis mig gi rnam par</text></item>
<item><p>112a.4</p><section></section><text>shes pa la sogs pa med pa nyid du khas len pa'i phyir ro/ /de bas na rim gyis ma yin par de zhes bya ba ni phyis 'byung ba can gyi rnam par shes pa ste/ 'byung ba rnams la phyis dang 'dra bar sngar yang bye brag med pa nyid kyi phyir ro/ /'gyur ba ni 'dod na 'byung ba khyad par med pa can dag rim</text></item>
<item><p>112a.5</p><section></section><text>byed bzhin du 'byung ba can gyi lhan cig byed pa gnas skabs gzhan la ltos nas rim gyis rnam par shes par byed do zhe na/ de'i phyir de ltar go rims bzhin du 'gyur ba can gyi gnas skabs gzhan dag kyang zhes bya ba smos te/ rim gyis ma yin par byed pa zhes bya bar sbyar te/ gnas skabs</text></item>
<item><p>112a.6</p><section></section><text>gzhan yang 'byung ba'i 'bras bu yin pa'i phyir ro/ /dbugs 'byung ba dang rngub pa dag kyang / du ma nyid du mtshungs nyid phyir/ /zhes bya ba ni dbugs 'byung ba dang rngub pa dag kyang / rlung gi rdul phra rab du ma'i bdag nyid can yin no/ /cha 'dzin pa la sogs pa'i phyir ro zhes bya ba 'di ni 'jug</text></item>
<item><p>112a.7</p><section></section><text>pa dang 'byung bar rim gyis yongs su gcod pa'i phyir/ gcig la rim gyis 'dzin par rigs pa ma yin no/ /sogs pa'i sgras ni phyogs bsgribs pa la sogs pa gzung ngo / /gal te du ma rgyu min zhes/ /zhes bya ba la sogs pa la rnam par shes pa gcig la nus pa yod pa yin gyi</text></item>
<item><p>112b.1</p><section></section><text>zhes bya ba la sogs pas dogs pa bsu ba la lan btab zin pa ma yin nam/ bden te sngar ni 'grel ba byed pa yin la da ni mdo mdzad pas bstan pa yin no zhes bya ba ni khyad par ro/ /gnas skabs phyi ma'i khyad par gags byed nus pa med pa can gang yin pa de ni 'dir dpe nyid du mngon par 'dod pa</text></item>
<item><p>112b.2</p><section></section><text>yin no/ /rim gyis 'byung ba la go rims can gyi rgyu nyid kyis khyab pa yin la/ de dang 'gal ba yang rim ma yin pa'i rgyu nyid yin pa de ltar na khyab par byed pa 'gal ba dmigs pa'o/ /gyur ba'i gnas skabs kyi khyad par dang yid kyi rnam par shes pa la sogs pa zhes bya ba ni zlas</text></item>
<item><p>112b.3</p><section></section><text>dbye'o/ /sogs pa'i sgras ni mig la sogs pa'i rnam par shes pa gzung ngo / /phyis skyed par byed par khyad par med par zhes bya ba ni phyis skyed par byed pa'i rang bzhin de las khyad par med pa 'byung ba'i bdag nyid ces bya bar sbyar ro/ /de'i 'bras bu nyid la de yod na 'byung bas khyab pa yin</text></item>
<item><p>112b.4</p><section></section><text>la/ de med pa de ltar na khyab par byed pa mi dmigs pa'o/ /ji ltar gcig gi rgyu mtshan blo yin pa zhes bya ba ni byed pa sngon la 'byung ba can gcig gi rgyu mtshan ni gcig gi rgyu mtshan no/ /ji skad du bshad pa'i skyon gyis zhes bya ba ni/ cig car rnam par shes pa mang pos 'byung ba'i skyon gyis te/ </text></item>
<item><p>112b.5</p><section></section><text>dbugs 'byung ba gcig nyid yin par rtogs na skyon 'dir 'gyur ro/ /gal te 'byung ba mang skad cig /mang po nyid kyi rgyu skad cig ma nyid yin no/ /des ni dbugs 'byung ba bdag nyid gcig la gnod pa yod pa ni ma yin gyi/ 'on kyang rim bzhin 'byung ba yin no zhes ji skad du bshad pa yin no/ /</text></item>
<item><p>112b.6</p><section></section><text>skad cig ma nyid yin na yang 'ga' zhig gi tshe dbugs 'byung ba mang po skye bar 'gyur ro/ /de ltar na cig car rnam par shes pa mang po 'byung bar 'gyur ba nyid yin no zhe na de'i phyir/ rang rigs min pa'i dus can dang / /zhes bya ba smos te/ rang gi rigs kyi dus las gzhan pa ni rang rigs min pa'o/ /gang</text></item>
<item><p>112b.7</p><section></section><text>la yod pa de la de skad ces bya'o/ /de ni gang gi tshe zhes bya ba la sogs pas 'chad par byed do/ /rigs mthun pa gzhan yod pa ma yin zhes bya ba ni rgyud gcig la rag las pa'i dbugs 'byung ba snga ma yod pa ma yin te/ 'jig rten pha rol khas mi len pa'i phyir ro/ /khas len na yang 'jig rten pha</text></item>
<item><p>113a.1</p><section></section><text>rol grub pa yin pa de ltar na brtsad pa med do/ /pha ma la rag las pa'i dbugs 'byung ba yang de'i nye bar len pa'i rgyu ma yin te/ rgyud gzhan la rag las pa ni rgyud gzhan dang 'brel pa'i nye bar len pa nyid mi rung ba'i phyir ro/ /de lta ma yin na dbugs 'byung ba de ni de las</text></item>
<item><p>113a.2</p><section></section><text>gzhan pa pha ma la rag las pa'i dbugs 'byung ba dang 'dra ba'i pha ma'i rgyud la rag las pa nyid du 'gyur te/ nye bar len pa'i rgyu gcig nyid yin pa'i phyir ro/ /'di ni 'og nas dpyod par 'gyur bas re zhig gzhag go/ /tha dad yul can phyir te zhes bya ba ni 'di ltar skad cig ma gcig la tha dad</text></item>
<item><p>113a.3</p><section></section><text>par gnas par dbugs 'byung ba mtshon par byed kyi gcig yul tha dad pa la gnas par rigs pa ma yin no/ /de bas na yul sna tshogs pa can gyi dbugs 'byung ba dag ni skad cig ma gcig la yang ldan pa yin no zhes rtogs par 'gyur ro/ /de ni yul tha dad pa zhes bya ba la sogs pa smos so/ /</text></item>
<item><p>113a.4</p><section></section><text>gcig ma tshang na yang rnam par shes par mi 'gyur ro zhes bya ba ni gcig gi tshe ji srid du dbugs 'byung ba rnam par shes pa'i rgyu yin pa de srid du thams cad kyi tshe yin pa de ltar na nges pa de la skyon 'di yin par blta bar bya'o/ /dper na kho bos bstan pa lta bu'o zhes bya ba ni nyams su myong ba'i bdag nyid</text></item>
<item><p>113a.5</p><section></section><text>can dang / yul gyi rnam pa can nyid la sogs par tha dad par bstan pa nyid kyi phyir ro/ /rang gi phyogs la yang nye bar sbyor ba rnams gcig nyid ma yin no/ /rnam par shes pa gcig las tha dad pa med pa'i phyir ro/ /tha dad pa ni rnam par shes pa la cung zad kyang byas par mi 'gyur ro/ /de bas na nye</text></item>
<item><p>113a.6</p><section></section><text>bar sbyor ba de tha dad par mi 'gyur ro zhe na/ brjod pa 'di las 'bras bu gsal ba dngos por gyur pa gcig mngon du byas nas/ phan tshun ldog pa'i lus can rnams kyi khyad par gyis rnam par gzhag pa ma yin na/ gang gis na tha dad pa dang tha dad med pa'i dpyod pa 'jug par 'gyur/ 'on kyang nye bar sbyor ba</text></item>
<item><p>113a.7</p><section></section><text>tha dad pa ston par byed pa'i gzhung gi don ni/ 'bras bu ni rgyu du ma las 'byung bar gyur ba rgyu des byas pa'i rang bzhin du rnam par gnas pa can yin no/ /de'i phyir de'i rgyu can ma yin pa'i 'bras bu las ldog pa'i lus can du 'gyur ro/ /de ltar na gal te mig tsam la rag las pa ni de'i rnam par shes par gyur</text></item>
<item><p>113b.1</p><section></section><text>ba'am/ gzugs tsam la rag las pa de'i tshe/ ji ltar mig gi skad cig ma gnyis la mig tsam gyis rten nye bar len pa can nam/ gzugs kyi skad cig ma gzugs tsam gyis nye bar len pa can gyi rtogs pa'i bdag nyid ma yin pa de ltar rnam par shes pa de yang mi 'gyur na/ rtogs pa'i bdag</text></item>
<item><p>113b.2</p><section></section><text>nyid du yang 'gyur ro/ /de bas na 'dir yid la byed pa yang nye bar sbyor ba yin no zhes rtogs par bya'o/ /gang gi phyir mig las nges pa'i yul can nyid dang / yul las gsal ba'i rnam pa can dang / rnam par rtog pa'i rnam par shes pa'i yid la byed pa tsam la rag las pa las</text></item>
<item><p>113b.3</p><section></section><text>rtogs pa'i bdag nyid ldog pa'i rang bzhin can skye ba de'i phyir/ mig dang gzugs dag gi nye bar sbyor bas kyang bskyed pa yin par rtogs par bya ba yin pa de ltar na/ de dang de las ldog pa gang yin pa 'di dang 'di nyid kyi nye bar sbyor ba'i khyad par yin no zhes bya ba 'di yin no/ /gal te ldog</text></item>
<item><p>113b.4</p><section></section><text>pa rnams dngos po nyid med pa yin pa'i phyir ji ltar na 'bras bu nyid yin zhe na/ ldog par rnam par rtog pa'i rnam par shes pas gzung bar bya ba 'bras bu yin zhes su zhig smra/ 'on kyang rgyu du ma las skyes pa de lta bur gyur pa'i rang gi mtshan nyid can gyi dngos po gang yin pa de ldog par brtags pa de</text></item>
<item><p>113b.5</p><section></section><text>tsam gyi rten du skyes pa yin pa de ltar na de nyid 'bras bu yin no/ /'di la brjod bya mang du yod mod kyi re zhig gzhag go/ /des sngar gyi rnam par shes pa'i rjes su byed pa med pa zhes bya ba ni rjes su byed na ni mi gsal bar 'gyur ro/ /de ltar na rnam par shes pa mi gsal ba'i phyi ma rnam par shes</text></item>
<item><p>113b.6</p><section></section><text>pa sngon du gsal ba ni/ rnam par shes pa gsal ba 'bras bu yin pa de'i phyir ma nges pa yin no/ /de la phyis 'byung bas zhes bya ba ni rnam par shes pa nus pa dang bral ba de las phyis kyi rnam par shes pas so/ /phyis kyi rnam par shes pa dang rjes su mthun pas de bzhin du 'gyur ba zhes bya bar</text></item>
<item><p>113b.7</p><section></section><text>sbyar ro/ /snga ma'i rjes su mthun pas yang phyis kyi rnam par shes pa dang rjes su mthun pa'o/ /de ni de'i rgyu dang 'bras bu yin te zhes bya ba ni/ gang zhig rjes su mthun pa dang / rjes su mi mthun pa rjes su byed pa de ni rgyu yin la/ gang gis rjes su byas pa de ni 'bras bu yin no/ /dpe zlog pas</text></item>
<item><p>114a.1</p><section></section><text>sbyar ba yin te sa bon la sogs pa dang bral ba na skye bar mi 'gyur zhing ma bral bas skye bar 'gyur ba yin no/ /sa bon la sogs pa'i 'bras bu yin pa lta bu'o zhes bya ba ni/ 'bras bu bsgrub par bya ba la dngos dang rgyu la ni rtogs par bya ba'i dpe yin te/ sa bon la</text></item>
<item><p>114a.2</p><section></section><text>sogs pa'i 'bras bu yin pa lta bu'o zhes brjod pas don gyis sa bon la sogs pa rgyu nyid du bshad pa yin no/ /skyed par mi byed pa yang de yin la tha ma'i gnas skabs kyi rang bzhin yang yin pa de las khyad par med pa yin no zhes bya ba ni gzhi mthun pa'i snying po can gyi lnga pa'i bsdu ba'o/ /</text></item>
<item><p>114a.3</p><section></section><text>gal te lus ni sems kyi zhes bya ba la sogs pas gzhan gyi 'dod pa'i dogs pa bsu ba yin pa'o/ /gal te de'i zhes bya ba la sogs pas lan 'debs par byed do/ /'dir sems lus gzhan gyi yan lag gi ngo bo dang / lus tha ma lus phyi ma'i rgyu yin no zhes gnyis su bshad do/ /</text></item>
<item><p>114a.4</p><section></section><text>de bas na yang rnam pa gnyi ga la yang dgag pa'i dogs pa bsu ba yin te/ de'i yan lag dang rgyu nyid ces bya ba ni zlas dbye ba'o/ /de nyid so sor sems gnas pa'i rgyu las 'di'i yul zhes bya ba la sogs pas 'chad par byed do/ /mtshan nyid ces bya ba ni mi dmigs pa'i mtshan nyid</text></item>
<item><p>114a.5</p><section></section><text>do/ /de ltar na re zhig yod pa 'gal ba med do zhes bya ba ni tha ma'i lus gzhan yod pa 'gal ba med pa yin te/ gnod pa can gyi tshad ma med pa'i phyir ro/ /sgrub par byed pa yang yod do zhes bstan pa'i phyir/ 'di las tha ma'i skye mched lnga rgyu 'ba' zhig nyid du zhes bya ba la sogs pa</text></item>
<item><p>114a.6</p><section></section><text>smos te/ 'di las zhes bya ba ni 'gal ba med pa 'di 'ba' zhig las so/ /rang bzhin tha dad pa med pas na zhes bya ba ni skad cig ma nyid yin pa'i phyir snga ma dang phyi ma'i skye mched lnga gcig nyid yin no snyam du bsams pa'o/ /dpe la chos can ma grub pa yin no zhes bya ba ni/ skye mched</text></item>
<item><p>114a.7</p><section></section><text>skad cig ma snga ma ni dpe'i chos can yin zhing / skye mched lnga yang gcig nyid yin na phyogs su byas pa las tha dad pa'i sgo nas chos can gzhan yod pa ma yin te/ gcig la snga ma dang phyi ma med pa'i phyir ro/ /gnas gzhan du bshad pa dag gis kyang zhes bya ba ni 'di nyid kyi le'u dang po dang / </text></item>
<item><p>114b.1</p><section></section><text>tshad ma rnam par nges pa la sogs pa las bshad pa dag gis so/ /de las gzhan pa ni dbang po las skad cig ma ma yin par mngon par 'dod pa'o/ /rang bzhin rnam pa gzhan nyid la rgyu bstan pa ni ma spros so zhes bya ba ni gang phyir phyogs gzhan du rigs pa mang po bshad zin pa de'i phyir/ </text></item>
<item><p>114b.2</p><section></section><text>mdo mdzad pas ni 'dir rang bzhin rnam pa gzhan nyid bsgrub par bya ba la/ 'gyur ba mthong phyir zhes bya ba rgyu bstan pa ni ma spros pa ste/ de tsam zhig bstan gyi rgyas par ni ma yin no zhes bya ba'i don to/ /gzhan ni cir yang mi rung ngo zhes bya bar rnam par bcad nas 'dod par byed de/ gang gi phyir</text></item>
<item><p>114b.3</p><section></section><text>rang bzhin rnam pa gzhan nyid kyi rgyu bstan zin pas bshad ma thag pa'i skyon gyi rigs ni cir yang mi rung ngo zhes bya ba'i don to/ /gnas pa po las tha dad pa med pa'i phyir rang bzhin du gyur pa yin zhing phan tshun tha dad pa de lta bur gyur pa'i gnas skabs kyi khyad par dngos po ga la yod pa zhes bya bar</text></item>
<item><p>114b.4</p><section></section><text>tshig rnam par sbyar ro/ /gal te lus las de skye na zhes bya ba la sogs pas dpe bsgrub par bya bas stong pa nyid dogs pa bsu ba yin te/ skye mched lnga'i skad cig ma snga ma'i ni phyi ma'i skye mched lnga nying mtshams sbyor ba ma yin gyi/ 'on kyang lus nyid las dbang po rnams 'byung ba yin no zhe na/ dbang</text></item>
<item><p>114b.5</p><section></section><text>po las tha dad pa'i lus gang yin pa de yang yod pa ma yin gyi zhes bya ba ni gzhan gyi gzhung gis skra dang sen mo'i rtse mo la sogs pa ma gtogs pa/ gson po'i lus dbang po'i bdag nyid can nyid 'gyur ba nyid yin pa'i phyir ro/ /gal te bye brag tu smra ba'i gzhung las dbang po las reg bya'i bdag</text></item>
<item><p>114b.6</p><section></section><text>nyid can gyi lus gzhan yod pa ma yin pa de ltar na yang / 'di skad du dbang po las tha dad pa dbang po dang ma 'dres pa/ sgra dang sen mo la sogs pa spangs pa'i lus yod pa ma yin no zhes bshad par bya'o/ /dbang po las tha dad pa med pa yin na yang de la lus ni rgyu yin gyi/ dbang po dag nyid</text></item>
<item><p>114b.7</p><section></section><text>ma yin no zhes bya ba gang las yin/ de bas na 'on kyang sen mo'i rtse mo la sogs pa'i mtshan nyid dbang po can ma yin pa/ rgyu yin par 'gyur grang na/ rnam par rtog pa 'di la snga ma bzhin du thal bar 'gyur zhes bya ba ni mdo yin no/ /de'i rjes su 'brangs nas 'grel pa yang 'di skad du dbang po du</text></item>
<item><p>115a.1</p><section></section><text>ma cig car thal bar 'gyur ro zhes bya bar rigs so/ /snga ma bzhin du zhes bya ba ni ji ltar lus go rims med pa can las rnam par shes pa skye ba yin na/ cig car mang po 'byung bar 'gyur zhes sngar bshad pa dang 'dra bar lus las dbang po skye ba yin na thal bar 'gyur ro/ /</text></item>
<item><p>115a.2</p><section></section><text>de bas na cig car dbang po du ma 'byung bar 'gyur ro zhes bya ba ni ngag gi don yin no/ /ches thal bar 'gyur ro zhes bya ba 'grel pa las 'byung ba gang yin pa de ni don dang rjes su mthun pa'i 'grel par mi 'gyur ro/ /de lta bas na gzhung 'di'i gzhung gzugs par bya ba de'i tshe/ shin tu thal ches pa</text></item>
<item><p>115a.3</p><section></section><text>nyid thal ba'i sgras bshad de mdo'i thal ches par gyur pa ni/ shi ba'i lus la sogs pa dbang po thal bar 'gyur ba'i phyir snga ma bzhin du skyon du 'gyur ro/ /ci rigs par skyon brjod par bya'o zhes bya ba ni/ lus dbang po'i rgyu gang yin pa de ci yan lag can gyi rdzas gcig cig yin nam/ ci rdul</text></item>
<item><p>115a.4</p><section></section><text>phra rab rnam par phye ba yin grang na/ re zhig gcig ni ma yin gyi de bkag zin pa'i phyir ro/ /du ma nyid las ci re re rgyu yin nam/ 'on te tshogs pa yin grang na/ phyogs dang po las ni dbang po tshad med pa can du thal bar 'gyur ro/ /gnyis pa la yang yan lag gang yang rung ba ma tshang na yang dbang</text></item>
<item><p>115a.5</p><section></section><text>po skye bar mi 'gyur zhing / nye bar sbyor ba'i khyad par yang bstan par bya'o zhes bya ba la sogs pa'i skyon ji ltar yod pa bzhin du brjod par bya'o/ /lus kyi 'byung ba'i rgyu dang bral ba'i phyir zhes bya ba la/ lus kyi bdag nyid can gyi 'byung ba gang yin pa de nyid rgyu yin la/ de dang bral ba'i phyir zhes bya</text></item>
<item><p>115a.6</p><section></section><text>ba ni ngag gi don to/ /so so'i skye bo dang dgra bcom par 'dod pa'i skyes bu zhes bya ba ni zlas dbye ba'o/ /lhag mar gyur pa sgrub byed lhag ldan yin par zhes bya ba ni/ dbang sogs kyang ni lhag ldan yin/ /zhes bya ba la sogs pa de lhag ma dang ldan pa bshad pa 'ba' zhig tu ma zad kyi/ de las</text></item>
<item><p>115a.7</p><section></section><text>lhag mar gyur pa 'di yang lhag ma dang ldan pa yin no/ /'jig rten gzhan du mngon par 'dod pa'i lus la gnas pa'i zhes bya ba ni/ sngon gyi skye ba'i lus la gnas pa can gyi'o/ /sems gzhan dang zhes bya ba ni skye ba 'di'i lus la gnas pa can gyi sems dang ngo / /de ltar na ma 'ongs pa'i skye ba la ltos</text></item>
<item><p>115b.1</p><section></section><text>nas skye ba 'di la gnas pa can gyi sems ni 'jig rten gzhan du mngon par 'dod pa'i lus la gnas pa can gyi sems te ma 'ongs pa'i skye ba'i sems gzhan dang nying mtshams sbyor ba ma yin no/ /skyes bu gzhan gyi sems bzhin no zhes bya ba ni/ dper na nag pa'i sems dang nying mtshams mi</text></item>
<item><p>115b.2</p><section></section><text>sbyor ba lta bu'o/ /gang gi phyir rang bzhin tha dad pa tsam gyis nying mtshams sbyor ba ma yin gyi/ 'on kyang rgyud tha dad pa la rag las pa nyid kyis yin pa bas na/ rgyud tha dad pa'i lus la gnas pa can ni nying mtshams sbyor bar 'gyur ba ma yin te dper na nag pa'i lus la gnas pa can byams</text></item>
<item><p>115b.3</p><section></section><text>pa'i lus la gnas pa can gyi sems dang / nying mtshams sbyor ba med pa lta bu'o/ /'dod par ni 'gyur na rgyud gzhan gyi lus la gnas pa can nyid gtan tshigs su 'gyur ro zhe na/ de'i phyir de yang ma grub pa yin te zhes bya ba smos te/ sems can gcig gi skye ba'i khyad par yang rgyud</text></item>
<item><p>115b.4</p><section></section><text>gzhan nyid ma grub pa'i phyir ro/ /de nyid ni skye ba thams cad la zhes bya ba la sogs pa smos so/ /du ma la mi 'jug pa'i phyir ro zhes bya ba ni rgyud du ma la mi 'jug pa'i phyir ro/ /lus la gnas pa bkag pa'i phyir zhes bya ba ni lus la sems gnas pa gang yin pa de sngar bkag pa'i phyir/ </text></item>
<item><p>115b.5</p><section></section><text>lus tha dad pa la gnas pa'i phyir zhes bya ba'i gtan tshigs 'di ma grub pa yin no zhes bya bar dgongs so/ /gal te 'di ltar lus la gnas pa nyid bkag na 'o na ji ltar dbang po'i rnam par shes pa dbang po la brten nas skye bar brjod/ dbang po la brten nas skye na ni lus la brten nas skye bar khas blangs</text></item>
<item><p>115b.6</p><section></section><text>ba nyid yin te/ lus ni de'i bdag nyid can yin pa'i phyir ro/ /de ltar na lus la gnas pa nyid yin no zhe na/ dbang po'i rnam par shes pa zhes bya ba la sogs pa smos te/ gzhan ni brten pa nyid kyi sgo nas lus la sems gnas par 'dod de/ de lta bur gyur pa'i gnas pa yang bkag pa yin gyi/ de la</text></item>
<item><p>115b.7</p><section></section><text>brten nas skye ba ni ma yin pa de ltar na skyon yod pa ma yin no/ /ji ltar brtan pa nyid kyang mi rung zhe na yul na mi gnas pa'i phyir ro zhes bya ba smos so/ /'gyur ba ni 'dod na brten pa nyid kyi sgo nas lus la sems gnas pa ni ma yin gyi/ 'on kyang de la brten nas skye ba nyid yin no/ /de ltar gtan tshigs ma</text></item>
<item><p>116a.1</p><section></section><text>grub pa ma yin no zhe na/ de'i phyir de las skyes pa yang gnas pa yin no zhes bya ba smos te/ gal te lus las skyes pa nyid de la sems kyi gnas par 'dod pa de'i tshe/ de lta bu'i rnam pa can gyi gnas pa ni lus yul du gyur pa la yang yod pa yin no/ /de ni skyes bu gzhan gyi</text></item>
<item><p>116a.2</p><section></section><text>zhes bya ba la sogs pa smos te/ de bas na nag pa'i lus yul du gyur pa las byams pa'i sems skyes pa zhes nag pa'i lus la gnas par 'gyur zhing / de la gnas pa'i sems gzhan la nying mtshams sbyor ba'i phyir te/ rang gi rgyud la nying mtshams sbyor ba'i phyir ma nges par 'gyur ro/ /yul la</text></item>
<item><p>116a.3</p><section></section><text>ci 'dra bar gnas pa de las khyad par du bya ba'i phyir ro/ /gal te dbang por 'gyur ba na zhes bya ba la sogs pa smras so/ /gal te lus la gnas pa nyid bkag na sgrub par byed pa nyid gang yin pa zhe na/ sgrub par byed pa yang zhes bya ba la sogs pa smos so/ /rten yin pa bsal ba la sogs pas</text></item>
<item><p>116a.4</p><section></section><text>zhes bya ba ni/ dngos po'i gtso bo nyid yin pa'i phyir rten nyid yin pa bsal ba la sogs pas zhes bya ba'i don to/ /dbang rnams re re la gnod na zhes bya ba la sogs pas brten bstsal ba bshad zin to/ /gtsang sbra can gyis rim bzhin du skyo ba med pa goms par byas pas thod pa can du gyur pa yin no/ /</text></item>
<item><p>116a.5</p><section></section><text>sbyor ba dang po la yid kyi yon tan nyid gtan tshigs yin zhing / sbyor ba gnyis pa la ni goms pa yod na khyad par can du 'gyur ba nyid yin no zhes bya ba ni khyad par ro/ /lhag pa zhes bya ba ni rgyang grags las gzhan du rgyang grags gnyis dang gsum la sogs pa'o/ /de skad du gzhon nu ma len gyis</text></item>
<item><p>116a.6</p><section></section><text>mkha' la 'dom bcu tshun chad du/ /mchongs nas 'gro ba zhes bya gang / /des ni lan brgyar goms na yang / /rgyang grags brgyar ni mchong mi nus/ /zhes smras pa yin no/ /dper na 'dod chags la sogs pa lta bu'o zhes bya ba ni chos mi mthun pa nyid can gyi dpe yin te/ 'dod chags la sogs pa</text></item>
<item><p>116a.7</p><section></section><text>goms pa can gyi de dag rang gi ngang gis 'jug par mi 'gyur ba lta bu'o/ /de skad bshad pa'i phul du byung ba zhes bya ba ni mchong ba la sogs pa'i mtshan nyid can no/ /gzhan dag gi kha na ma tho ba med pa'i yid bde ba nyid ni dga' ba'o/ /rjes su chags pa dang khong khro ba'i rgyu'i yul la 'dod chags dang khong khro ba</text></item>
<item><p>116b.1</p><section></section><text>dang bral ba nyid kyi btang snyoms yin no/ /me la sogs pa las zhes bya ba ni lnga pa'o/ /shing dag dang / dngul chu dang ni gser sogs bzhin/ /zhes bya ba ni drug pa'o/ /dper na me la sogs pa las shing la sogs pa'i thal ba la sogs pa 'byung ba de ltar na/ rang gi ngang gis 'jug pa de</text></item>
<item><p>116b.2</p><section></section><text>bzhin du sems kyi brtse ba la sogs pa yang yin no/ /dngul chu'i yang sbyor ba ni dngul chu mi 'thor bar bya ba de la sman blugs pa zad pa gang yin pa de spyod pa zhes bya bar brjod do/ /ji ltar de 'dra ba'i brtse ba la sogs pa'i blo de dag gis goms pa dang rjes su mthun par 'phel ba thob pa dag ces</text></item>
<item><p>116b.3</p><section></section><text>bya ba'i don to/ /'phel ba tshad nges pa can la rigs mtshungs pa'i sngar gyi sa bon 'jug pa dang bral ba nyid kyis khyab pa yin la de dang 'gal ba ni rigs mtshungs pa'i sngar gyi sa bon 'jug pa nyid yin pa de ltar na/ bsgrub par bya ba gnyis pa la ltos nas khyab par byed pa 'gal ba dmigs pa'o/ /</text></item>
<item><p>116b.4</p><section></section><text>phyis bzhin du zhes bya ba ni mdo'i tshig yin no/ /'di ltar goms pa'i dus phyis zhes bya ba 'dis bsres nas 'chad pa yin no/ /rang stobs nges pa yin zhes bya ba 'dis ni 'phel ba tshad nges pa nyid bstan to/ /sogs pa smos pas ni yid kyi yon tan gzhan yang zhes bya ba ni dga' ba dang btang</text></item>
<item><p>116b.5</p><section></section><text>snyoms la sogs pa'o/ /brtse ba dang chags bral blo sogs gzhan dag gi zhes bshad pa de la/ brtse ba la sogs pa ci 'dra ba zhig gi zhe na zhes 'dri bar byed de/ brtse ba dang 'dod chags dang bral ba dang / blo la sogs pa'i goms pa'i rtsa ba ci 'dra ba zhig gi yin zhe na/ lan du sems chos</text></item>
<item><p>116b.6</p><section></section><text>kyi'o zhes bya ba smos te/ sems rang gi ngang gis 'jug pa zhes bya ba'i don to/ /yid kyi chos byas pa de khyad par du bya ba'i phyir/ goms pa ni yid kyi chos goms pa gang yin pa de ni'o/ /dper na sngar byas pa'i yid kyi chos kyi khyad par goms pa lta bu'o zhes bya ba ni bstan bcos dang bzo dang</text></item>
<item><p>116b.7</p><section></section><text>glu la sogs pa byas pa'i khyad par zhes bya ba'i don to/ /bde dang sdug bsngal dag la skyo ba dang / skyo ba med pa'i mtshan nyid can zhes bya ba la bde ba la skyo ba ni chags pa med pa nyid yin zhing / /zhe sdang la skyo ba med pa ni khong khro ba med pa ste/ ste'u dang tsan+dan la mtshungs par rtog pa bzhin no zhes bya</text></item>
<item><p>117a.1</p><section></section><text>ba'i don to/ /nyes pa spangs pa 'og nas bsgrub par 'gyur ba blo la grub par mdzad nas 'dir smos pa yin no/ /'gro phan par bzhed pa nyid bshad pa yin no/ /tshad ma kun las btus pa'i phyag 'tshal ba'i tshigs su bcad pa'i/ 'gro la phan par bzhed la zhes</text></item>
<item><p>117a.2</p><section></section><text>bya ba'i tshig rkang rnam par bshad pa yin no zhes bya ba'i don to/ /lung dang rigs pas zhes bya ba la/ rigs pa ni rjes su dpag pa yin la des rnam par dpyad pa ni rigs pa yin te/ rjes su dpag pas dpyad bzod pa nyid kyi phyir ro/ /lung dpyad pa'i skabs gang yin de dpyod pa ni dus phyis 'byung ba can</text></item>
<item><p>117a.3</p><section></section><text>yin zhe na/ de'i phyir re zhig lung mang po de la dmigs nas zhes bya ba la sogs pa smos pa la/ des bstan pa'am zhes bya ba ni lung gis bstan pa'i thabs zhes bya ba ni khong nas dbyung ngo / /'am zhes bya ba'i sgra ni sdud pa'i don yin te/ lung gis bstan pa'i thabs dang thabs las byung ba rnam par</text></item>
<item><p>117a.4</p><section></section><text>dpyod pa yin gyi zhes bya ba'i don to/ /ci de dag 'thad dam ma yin zhe na/ de ltar na dpyad pa sngon du song bas 'jug pa'i phyir rigs kyi nyid kyis 'ga' zhig gi tshe 'jug par 'gyur ro/ /de dang 'dis ni 'di skad du rigs pa 'di nyid kyi sgo gnyis pa can brjod pa yin te/ 'ga' zhig ji ltar goms pa</text></item>
<item><p>117a.5</p><section></section><text>bzhin du nges pa nyid dang 'ga' zhig lung gi rjes su 'brangs nas 'jug pa yin no zhes bstan to/ /'di'i 'bras bu rtsom par mi nus so zhes bya ba ni skye ba'i mtshan nyid can no/ /de las dus phyis zhes bya ba ni rgyu nyid du nges pa las dus phyis so/ /mtshan nyid dang 'phel ba'i rgyu zhes bya ba ni rgyu 'di'i</text></item>
<item><p>117a.6</p><section></section><text>mtshan nyid dang / sdug bsngal 'phel ba'i rgyu 'di ci yin zhe'o/ /gang la rgyur res 'ga' yod pa zhes bya bar tshig rnam par sbyar te/ rgyu mi rtag pa zhes bya ba'i don to/ /rtag pa nyid kyang 'di'i rgyur mi 'gyur ro zhes bya ba'i sbyor ba 'di brjod par bya'o zhes bya ba ni/ gang zhig res 'ga' ba yin pa de ni rgyu</text></item>
<item><p>117a.7</p><section></section><text>rtag par 'gyur ba ma yin te/ dper na myu gu la sogs pa lta bu'o zhes bya ba la sogs pas khyab par byed pa 'gal ba dmigs pa'i sbyor ba brjod par bya'o zhes bya ba'i don to/ /de bzhin du rnam pa gzhan dag gis kyang zhes bya ba ni/ sdug bsngal res 'ga' ba nyid kyi rnam pa las gzhan bdag med pa la</text></item>
<item><p>117b.1</p><section></section><text>sogs pa'i rnam pa dag gis kyang ngo / /rgyu yod pa zhes bya ba ni yod pa nyid tsam mo/ /de'i rang bzhin zhes bya ba ni khyad par ro/ /de ltar na sdug bsngal bdag med pa yin/ bdag med pa gang yin pa de yang rang dgas 'jug pa can ma yin pa de bas na/ 'di ni rgyus 'gyur ba yin no/ /rgyu de yang</text></item>
<item><p>117b.2</p><section></section><text>bdag med pa can nyid yin te/ rang dbang ni rgyu nyid yin pa mi rung ba'i phyir ro zhes bya ba la sogs pas yongs su brtags pa mdzad do/ /de ltar sdug bsngal gyi rgyu gnas pa zhes bya ba ni 'jig pa ma thob pa'o/ /dmigs pa ni yul yin la de'i 'dzin pa rnam pa yin no/ /bdag dang bdag gir</text></item>
<item><p>117b.3</p><section></section><text>'dzin byas pa'i/ /zhes bya ba la sogs pas re zhig skye ba'i rgyu ni/ sdug bsngal phyin ci log blo dang / /srid pa kun nas 'ching ba'i rgyu/ /zhes bya bas bshad zin pa nyid kyi phyir ro/ /chags pa rgyu yin no zhes bya bar sbyar te de yang mdo yin no/ /chags pa zhes bya ba'i rnam par 'grel ba ni sred</text></item>
<item><p>117b.4</p><section></section><text>pa zhes bya ba yin no/ /sdug bsngal du gyur pa'i 'dus byas zhes bya ba 'dis ni sdug bsngal gyi rgyu'i yul bstan to/ /bdag rang dbang can tha dad pa'am tha dad pa med pa med pa'i phyir bdag dang bral ba'o/ /bdag med pa nyid kyis de dbang du byas pas sems can gyi ngo bos stong pa nyid kyi phyir bdag gi</text></item>
<item><p>117b.5</p><section></section><text>dang bral ba la'o/ /sngar bshad zin pa nyid kyi phyir zhes bya ba ni le'u dang por ro/ /gzhan yang zhes bya ba la sogs pa la/ 'dus byas spyod yul can chags pa'i/ /zhes bya ba 'dus byas kyi spyod yul can du bstan pas/ sdug bsngal gyi rgyu ni bdag med pa mthong ba las phyin ci log tu dmigs</text></item>
<item><p>117b.6</p><section></section><text>pa'i rnam pa yin par bstan te/ sdug bsngal du gyur pa'i 'dus byas bdag gi dang bral ba la bdag dang bdag gi rnam par mngon par zhen pas 'jug pa zhes brjod pa'i phyir ro/ /rnam pa mang po zhes bya ba 'dis ni rgyun mi 'chad par goms pa bstan to/ /grogs med pa nyid kyis bse ru dang 'dra</text></item>
<item><p>117b.7</p><section></section><text>ba nyid kyi phyir rang sangs rgyas la bse ru zhes bshad do/ /rnam par ma phye ba can ni gang gis mi mthun pa'i phyogs spang bar bya ba'i skyon dang / gnyen po'i phyogs lam gyi yon tan gyi khyad par nges par ma bzung ste/ ci rigs par sbyar ro/ /de dag ces bya ba ni mi mthun pa'i phyogs dang gnyen po'i phyogs</text></item>
<item><p>118a.1</p><section></section><text>dag go/ /phyag 'tshal ba'i tshigs su bcad pa zhes bya ba ni/ ston pa tshad mar gyur pa bde gshegs skyob/ /'gro la phan par bzhed la phyag 'tshal nas/ /zhes bya bar sbyar ro/ /blang bar bya ba dang dor bar bya ba phyin ci log par ston par mdzad pa ston pa nyid yin gyi thabs goms</text></item>
<item><p>118a.2</p><section></section><text>pas ma yin pa ma yin nam/ de nyid kyi phyir ci'i phyir zhe na zhes 'dri bar byed do/ /rgyu ni thabs goms pa yin la/ 'bras bu ni ston par mdzad pa nyid yin no/ /de las gzhan pa'i thabs las khyad par can du zhes bya ba ni mtho ris la sogs pa thob par byed pa'i thabs las khyad par can du bstan pa</text></item>
<item><p>118a.3</p><section></section><text>yin no/ /ci bde bar gshegs pa'i sgra don gsum kho na gsal bar byed pa yin nam/ gang gis bde bar gshegs pa nyid la khyad par rnam pa gsum gzhag pa yin zhe na/ de bas na su'i sgra ni zhes bya ba la sogs pa smos so/ /'di skad du gzhan yang 'jug pa mi 'gog mod kyi/ </text></item>
<item><p>118a.4</p><section></section><text>'dir ni don gzhan gsum srid pa yin no zhes ston par 'gyur ro/ /sdug bsngal brten min phyir zhes bya ba ni zag pa dang bcas pa'i dngos po yang mi len pa'i phyir ro/ /de ltar na sdug bsngal ni bsngags pa ma yin no/ /de yongs su spangs nas gshegs pa'i bsngags par gshegs pa yin</text></item>
<item><p>118a.5</p><section></section><text>no/ /gal te de nyid ji ltar yin zhe na/ 'jig rten na yang zhes bya ba la sogs pa smos pa la/ de'i rgyu la zhes bya ba ni bde ba'i rgyur gyur pa'i dngos por 'dod pa'o/ /de las zlog pa zhes bya ba'i mi mthun pa'o/ /bdag tu lta ba ma spangs pa can ni phyi rol pa'i 'dod chags dang bral ba'o/ /de mi 'dod</text></item>
<item><p>118a.6</p><section></section><text>pa nyid kyis zhes bya ba ni bdag nyid mi 'dod pa nyid kyis so/ /de ltar na des sa 'og ma'i shu ba dang / nad dang zug rngu la sogs pa mi 'dod pa nyid kyis rtog pa spangs su zin kyang / sa gong ma nges par 'byung ba la sogs pa'i rnam par yongs su brtags na len par byed do/ /cig shos ni ma yin te zhes</text></item>
<item><p>118a.7</p><section></section><text>bya ba ni bdag med pa/ mthong ba goms par gyur pas ni ma yin no/ /bshad ma thag pas zhes bya ba ni bdag med pa nyid mthong ba'i mtshan nyid kyis so/ /de 'jug pa na zhes bya ba ni skye ba dang skyon 'jug pa na ste/ skye ba 'jug pa dang nyes pa 'jug pa na 'khor ba dang / so so'i skye bo yang 'byung bar 'gyur</text></item>
<item><p>118b.1</p><section></section><text>ro/ /de bden tha dad bdag nyid kyis/ /zhes bya ba ni bdag med pa mthong ba'i de dag khyad par yin no/ /de la bden pa ni phyin ci ma log pa nyid kyi phyir ro/ /tha dad pa ni bdag tu lta ba dang 'gal ba nyid kyi phyir ro/ /bdag nyid ni sems rang gi ngang gis 'jug pa nyid kyis rang bzhin nyid yin pa'i</text></item>
<item><p>118b.2</p><section></section><text>phyir ro/ /tshig gsum zlas dbye ba byas nas dngos po'i rkyen bya'o/ /de nyid ni bden pa nyid kyis zhes bya ba la sogs pas 'chad par byed do/ /bden pa nyid yin pa'i phyir 'bad rtsol gyi rtsom pa mi byed pa zhes bya ba ni bdag med pa nyid kyi mthong ba yang dag pa yin na/ de bsal bar bya ba'i de</text></item>
<item><p>118b.3</p><section></section><text>goms par gyur pa ji ltar na 'bad rtsol rtsom par byed de yang sngar bcad zin to zhes bya ba ni/ 'tshe ba med dang yang dag don/ /rang bzhin la ni phyin log gi /brtson dang ldan yang gnod med de/ /blo ni de phyogs 'dzin phyir ro/ /zhes gsungs pa'i phyir ro/ /nyon mongs pa nyid med pa'i phyir nad med</text></item>
<item><p>118b.4</p><section></section><text>pa ste/ yongs su gdung ba med pa'i phyir ro/ /de nyid ni gdung ba med pa zhes bya ba 'dis bshad pa yin no/ /ji ltar na gdung ba med pa yin zhe na/ yang 'khor ba'i sdug bsngal gyi zhes bya ba la sogs pa smos so/ /glegs bam la las skyon med pa zhes 'byung ste/ de ni 'thad pa ma yin no/ /mchong zhing 'gro ba la</text></item>
<item><p>118b.5</p><section></section><text>sogs pa zhes bya ba la 'di ltar spre 'ur gyur pa'i 'dod chags dang bral ba/ sngon goms pa'i dbang gis bsod snyoms la sogs par rgyu ba'i dus na mchong zhing 'gro ba zhes bya ba ni lung yin no/ /dmangs rigs brjod pa la sogs pa'i kun tu spyod pa zhes bya ba ni/ dper na 'phags pa dgra bcom pa pi lin da'i</text></item>
<item><p>118b.6</p><section></section><text>bu skye ba mang por bram zer skyes pa'i phyir/ de sngon goms pa'i dbang gis thams cad la dmangs rigs kyi tshig rab tu brjod pa lta bu'o/ /lung du ma bstan te/ dge ba dang mi dge ba dang bral ba'i sems kyi'o/ /smra ba po nyid la sogs pa'i zhes bya ba'i sogs pa'i sgras ni yod pa nyid dang zhes bya ba la</text></item>
<item><p>118b.7</p><section></section><text>sogs pa gzung ngo / /de skad du yang / mngon pa'i nga rgyal can gang zhig /shes bya gzhal bya nyid dang / dngos po nyid sogs mtshan nyid can/ /gtan tshigs dag gis bsal nus na/ /de ni su zhig rtog par 'gyur/ /zhes smra'o/ /gzhan du 'gyur zhes bya ba ni yang phyir mi ldog pa la sogs par ro/ /gang gi cha 'phel</text></item>
<item><p>119a.1</p><section></section><text>ba dang 'grib pa med pa de ni ther zug tu gnas pa zhes brjod do/ /de rtag pa nyid ni ther zug tu gnas pa nyid kyis rtag pa nyid do/ /'gal ba dmigs pa zhes bya ba ni zad pa dang rtag pa dag 'gal ba'i phyir ro/ /res 'ga' 'byung ba dmigs pa la sogs pa'i sgras</text></item>
<item><p>119a.2</p><section></section><text>ni byas pa dang / rkyen gyi bye brag gis tha dad pa nyid la sogs pa 'byung ngo / /bdag tu lta ba sngon du song ba can gyi zhes bya ba la sogs pa la/ nyon mongs pa ni nga rgyal dang the tshom la sogs pa'o/ /nye ba'i nyon mongs pa ni ngo tsha med pa dang rgod pa dang ser sna la sogs pa'o/ /gtan tshigs</text></item>
<item><p>119a.3</p><section></section><text>gnyis pa yin no zhes bya ba ni gang zad pa'i thabs yod pa ma yin no zhes bya ba la sogs pas bshad pa gang yin pa'o/ /rgyu 'gal ba yang de yin la rang bzhin yang yin pa de goms pa 'di la yod pa zhes bya bar tshig rnam par sbyar ro/ /dper na gang me la sogs pa'i rgyu 'gal ba'i rang bzhin</text></item>
<item><p>119a.4</p><section></section><text>yod pa lta bu'o/ /de lta bur gyur pa ma yin pa'i chos rnams zhes bya ba la sogs pa ni sbyor ba gnyis pa'o/ /gtan tshigs snga ma ma grub pa ma yin la zhes bya ba ni rgyu 'gal ba'i rang bzhin goms pa can gang yin pa de ni zhes bya ba la sogs pas bshad pa'o/ /'di yang ma yin te zhes bya ba ni gnyis pa yang</text></item>
<item><p>119a.5</p><section></section><text>ngo / /la lar 'ga' zhig bstan zin pa nyid kyi phyir dang zhes bya ba ni/ rgyu'i ngo bo rtogs pa'i phyir/ de'i mi mthun phyogs kyang des 'gyur zhes bya ba la sogs pas 'gal ba'i rkyen bstan par mdzad pa yin no/ /dus mang por yang rnam pa mang pos zhes bya ba la sogs pas rgyu 'gal ba'i rang bzhin goms pa</text></item>
<item><p>119a.6</p><section></section><text>yod pa can yang bstan pa nyid yin no/ /gal te 'bru'i rgyun tshig pa yang nus pa'i ngo bor gnas pa'i phyir sbyor ba dang po'i 'bru la sogs pa'i dpe ni bsgrub par bya bas stong pa yin no zhe na/ 'bru la sogs pa'i rgyun nus pa'i ngo bo'i zhes bya ba la sogs pa smos te/ 'bru la sogs pa'i rgyun nus pa'i ngo bo'i</text></item>
<item><p>119a.7</p><section></section><text>gnas skabs rgyun chad pa'i rgyu'i phyir bsgrub par bya ba dang bral ba nyid kyi rtsod pa de yang yod pa ma yin no zhes bya bar sbyar ro/ /'bru la sogs pa ngo bo dmigs pa'i mtshan nyid kyir gyur pa gang yin pa de shin tu rgyun chad pa nyid kyi phyir gang las bsgrub par bya ba dang bral ba nyid yin no/ /gal te de shin tu rgyun</text></item>
<item><p>119b.1</p><section></section><text>chad pa ji ltar rtogs pa yin zhe na/ gang zhig gang la dmigs pa'i mtshan nyid kyir gyur pa zhes bya ba la sogs pa smos so/ /gang la rgyu'i rang bzhin rig pa'i mtshan nyid yod pa zhes tshig rnam par sbyar ro/ /rgyu'i rang bzhin ni de'i mtshan nyid do/ /de shes pa de nyid sgo yin la des bsgrub par bya ba ste/ </text></item>
<item><p>119b.2</p><section></section><text>nges pa bzlog pa zhes bya ba gnod pa can gyi phyogs kyi rang gi ngo bo gang la yod pa de la de skad ces bya'o/ /dper na rlung la sogs pa lta bu'o zhes bya ba ni rlung la sogs pa'i nad gzhi sel ba'i sgo nas de'i gnyen po til mar la sogs pa nges par byas pa lta bu'o/ /gtan tshigs gsum pa yang ma grub</text></item>
<item><p>119b.3</p><section></section><text>pa yin no zhes bya ba ni/ gang zhig gang zad pa'i thabs rig pa ma yin pa zhes bya ba la sogs pas bshad pa gang yin pa'o/ /de nyid ni zhes bya ba ni kun ston par mdzad pa'o/ /rjes su ston pa'i cho 'phrul zhes grags pa nyid yin no zhes bya ba la cho 'phrul ni rnam pa gsum ste/ de la rdzu 'phrul</text></item>
<item><p>119b.4</p><section></section><text>mngon par shes pa ni rdzu 'phrul gyi cho 'phrul lo/ /gzhan gyi sems mngon par shes pa ni kun ston pa'i cho 'phrul lo/ /zag pa zad pa'i mngon par shes pa ni rjes su ston pa'i cho 'phrul lo/ /de'i 'bras bu nyid yin pa'i phyir kun tu ston pa la yang de skad ces bstan to/ /ji ltar na kun ston pa</text></item>
<item><p>119b.5</p><section></section><text>la skyob pa zhes brjod ce na/ de'i phyir gang gis sems can rnams skyob par mdzad pa zhes bya ba smos so/ /rgyu snga ma snga mas zhes bya ba ni 'gro ba la phan par bzhed pa nyid dang / ston pa nyid kyis bde bar gshegs pa nyid dang / bde bar gshegs pa nyid kyis skyob pa nyid bsgrubs pa yin no/ /gang gi phyir</text></item>
<item><p>119b.6</p><section></section><text>'gro ba la phan par bzhed pa de'i phyir thabs rnams la ni mngon sbyor mdzad do/ /de bas na bstan pa nyid brnyes pa yin no/ /thabs goms pa can thabs las byung ba bde bar gshegs pa nyid brnyes pa yin no/ /thabs las byung ba dang de'i rgyu mngon sum du mdzad nas de dag phyin ci ma log par bstan</text></item>
<item><p>119b.7</p><section></section><text>par mdzad pa'i phyir skyob pa nyid brnyes pa yin no/ /'bras bu phyi ma phyi ma rtog pa'i sgo nas rgyu phyi ma grub pa yang dag par ston pas zhes bya ba ni 'bras bu phyi ma phyi ma'i rgyu ni phyi ma phyi ma yin te/ snga ma snga ma zhes bya ba'i don to/ /de grub pa yang dag par ston pas zhes bya ba ni skyob pa nyid kyis bde bar</text></item>
<item><p>120a.1</p><section></section><text>gshegs pa nyid dang / bde bar gshegs pa nyid kyis bstan pa nyid ces bya ba la sogs pa sgrub par byed do/ /bstan pa'i ngo bo can gyi zhes bya ba ni srid pa'i rjes su dpag pas shin tu mi srid pa dgag pa bstan pa gang yin pa de ni/ de lta bur gyur pa nyid yin gyi/ 'di nyid ces bstan pa</text></item>
<item><p>120a.2</p><section></section><text>ni ma yin no zhes bya ba'i don to/ /yang na skyes bu'i don la nye bar mkho ba'i dngos po yongs su mkhyen pa'i mtshan nyid can gyi tshad ma nyid bstan pa'i ngo bo can yin gyi/ srog chags kyi grangs la sogs pa yongs su shes pa'i mtshan nyid can ni ma yin no/ /bden pa bzhi ni ston mdzad yin/ /zhes bya ba la sdug</text></item>
<item><p>120a.3</p><section></section><text>bsngal gyi bden pa ni nye bar len pa'i phung po lnga'o/ /kun 'byung gi bden pa ni gtsor sred pa dang ma rig pa'o/ /'gog pa'i bden pa ni sdug bsngal rab tu zhi ba'o/ /lam gyi bden pa de ni thob pa'i thabs bdag med pa nyid mthong ba'o/ /de la bden pa re re la zhes bya ba la sogs pa la de la skye ba dang 'jig</text></item>
<item><p>120a.4</p><section></section><text>pa can nyid kyi phyir mi rtag pa'o/ /mi mthun par gyur pa'i phyir sdug bsngal ba'o/ /bdag dang bral ba'i phyir stong pa'o/ /bdag nyid rang gi rang bzhin dang bral ba'i phyir bdag med pa'o/ /bsdus nas byed pa'i phyir kun 'byung ba nyid do/ /rgyu'i rtsa ba nyid yin pa'i phyir rgyu'o/ /rang dang rjes su mthun pa'i 'bras</text></item>
<item><p>120a.5</p><section></section><text>bu byed pa'i phyir rkyen no/ /'brel pa'i rgyu mtshan nyid kyi phyir rab tu skye ba'o/ /phung po zhig pa'i phyir 'gog pa'o/ /yongs su gdung ba thams cad zhi ba'i phyir zhi ba'o/ /phan pa nyid kyi phyir dang mngon par 'dod pa nyid yin pa'i phyir gyi nom pa'o/ /skyon thams cad dang bral ba'i phyir nges par 'byung ba'o/ /'khor ba</text></item>
<item><p>120a.6</p><section></section><text>las nges par 'byung ba'i thabs nyid yin pa'i phyir lam mo/ /rigs pa dang ldan pa'i phyir rigs pa'o/ /yang dag par grub pa'i don gyis na sgrub pa'o/ /shin tu yang dag par 'dra bar byed pa'i phyir nges par 'byin pa nyid do/ /sdug bsngal dang kun 'byung gi bden pa dag ni sgrub par byed pa'i ngo bor rab tu grub</text></item>
<item><p>120a.7</p><section></section><text>pa nyid kyis zhes bya ba ni/ sdug bsngal phyin ci log blo dang / /sred pa kun nas 'ching ba'i rgyu/ /zhes bya ba la sogs pa'o/ /sdug bsngal bsgrub par bya ba nyid du rab tu bsgrubs pa yin no/ /sgrub par byed pa ni ji skad du bshad pa'i kun 'byung gi bden pa dag yin pa de bas na/ re zhig sdug bsngal gyi rnam pa dang / </text></item>
<item><p>120b.1</p><section></section><text>kun 'byung gi rnam pa go rims bzhin du rab tu bsgrubs pa yin te/ zag pa dang bcas pa 'bras bur gyur pa sdug bsngal dang / rgyur gyur pa kun 'byung gi zhes gsungs pa'i phyir ro/ /de bas na de'i rgyu can gyi dngos po'i khyad par dang / lhag ma kun 'byung gi rnam par grub par 'gyur ro/ /de'i zhes bya ba ni kun</text></item>
<item><p>120b.2</p><section></section><text>'byung dang sbyar ro/ /gang la de'i rgyu yod pa de ni rgyu can no/ /de'i rgyu can yang de yin la de ni rgyu can gyi dngos po ste/ sdug bsngal gyi bden pa zhes bya ba'i don to/ /de'i khyad par ni mi rtag pa dang stong pa dang / bdag med pa'i rnam pa'o/ /lhag ma kun 'byung gi rnam pa ni rgyu dang rkyen dang rab tu skye ba'i rnam pa yin te/ </text></item>
<item><p>120b.3</p><section></section><text>de dag ni sdug bsngal dang kun 'byung gi rab tu dbye ba'i ngo bo yin pa'i phyir ro/ /bdag med pa nyid goms pas nyon mongs pa 'gog pa yod pa rab tu bsgrubs pas 'gog pa'i 'gog pa ni rnam par bsgrubs pa yin no/ /de yod na rnam pa lhag ma zhi ba la sogs pa grub par 'gyur ro/ /de bzhin du lam yang</text></item>
<item><p>120b.4</p><section></section><text>rgyu de yang gnod pa can nyid ni bdag med mthong ba zhes bya ba la sogs pas sdug bsngal rab tu zhi ba'i thabs bstan pa yin no/ /de bstan pas rnam pa lhag ma grub bo/ /'khor ba'i sdug bsngal dang rgyu dang rab tu zhi ba dang thabs zhes bya ba ni zlas dbye ba'o// //tshad ma rnam 'grel gyi 'grel bshad/ </text></item>
<item><p>120b.5</p><section></section><text>bam po bzhi bcu rtsa drug pa/ phung po ste gzugs la sogs pa zhes bya ba ni gzugs dang / tshor ba dang / 'du shes dang / 'du byed dang / rnam par shes pa zhes bya ba'o/ /sdug bsngal rnam pa gsum ni/ sdug bsngal gyi sdug bsngal nyid dang / 'gyur ba'i sdug bsngal nyid dang / 'du byed kyi sdug bsngal nyid do/ /</text></item>
<item><p>120b.6</p><section></section><text>de la tshor ba sdug bsngal ni dngos su sdug bsngal gyi sdug bsngal nyid kyis sdug bsngal yin te/ de'i rgyu de'i rkyen ni brgyud pa'i sgo nas yin no/ /tshor ba bde ba ni dngos su 'gyur ba'i sdug bsngal nyid kyis sdug bsngal yin te/ de'i rgyu de'i rkyen ni brgyud pa'i sgo nas yin no/ /tshor ba bde ba yang ma yin sdug</text></item>
<item><p>120b.7</p><section></section><text>bsngal ba yang ma yin pa ni dngos su 'du byed kyi sdug bsngal nyid kyis sdug bsngal te/ de'i rgyu ni brgyud pa'i sgo nas yin no/ /'gro ba dang 'ong ba rab tu bsgrubs su zin kyang yang rnam pa gzhan gyi sgo nas rab tu bsgrubs pa'i phyir yang gal te sems can snga ma gzhan 'ga' zhig las zhes bya ba la sogs pas 'jig</text></item>
<item><p>121a.1</p><section></section><text>rten rgyang pan pa'i dogs pa bsu ba yin no/ /de la dang por zhes bya ba ni goms par ma byas pa'i rten dang byis pa'i gnas skabs na yang ngo / /gang la goms pa ma mthong ba can 'dis ni goms pa ma byas pa nyid ston pa sngon du song ba can nyid yin na gzhan la gsal ba bsgrubs pas/ </text></item>
<item><p>121a.2</p><section></section><text>skye ba 'di la goms pa mthong ba'i phyir shugs kyis 'jig rten snga mar goms pa sngon du song ba can nyid yin par 'gyur ba de ltar na skye ba snga ma grub pa yin no/ /de dang 'dra bar 'jig rten snga mar goms pa sngon du song ba can ma mthong du zin kyang zhes bya ba ni ji ltar skye ba 'di la sngar ji skad du bshad pa'i yon tan mig</text></item>
<item><p>121a.3</p><section></section><text>gsal ba gang yin pa de ni/ 'jig rten snga mar goms pa sngon du song ba can med na mi rigs de'i dbang gis goms pa sngon du song ba can du grub pa yin no/ /de bzhin du 'jig rten snga mar goms pa sngon du song ba can ma mthong du zin kyang ngo / /dang por 'dod chags la sogs pa la gsal bar khas len na/ byis</text></item>
<item><p>121a.4</p><section></section><text>pas goms par ma byas pa'i gnas skabs su 'jig rten snga mar goms pa sngon du song ba can med pa shugs kyis goms pa sngon du song ba can ma yin te/ dang po thams cad gdon mi za bar gsal bar 'dod par 'gyur na/ goms pa mthong ba sngon du song ba can de yang 'gal ba yin te de ma mthong ba'i</text></item>
<item><p>121a.5</p><section></section><text>phyir ro/ /de yang sngon du rang bzhin mtshungs par byas pa nyid yin mod kyi zhes bya ba skye ba snga ma dang rang bzhin 'dra ba des byas pa yin na yang ngo / /de bas na tshe snga mar goms pa sngon du song ba can med pa bsgrub par bya ba la dpe bsgrub par bya bas stong pa nyid kyang sangs rgyas pa la brjod par bya'o/ /dpe bsgrub par</text></item>
<item><p>121a.6</p><section></section><text>bya bas stong pa ma yin nam zhes bya ba ni gzhan la dpe las 'jig rten snga mar goms pa sngon du song ba can nyid ma grub pa'i phyir ro zhes ma yin te/ thog ma med pa can nyid bsgrub par bya ba nyid yin pa'i phyir ro zhes bya ba 'dis ni 'di skad du goms pa sngon du song ba can nyid spyi bsgrub par bya ba yin te/ bsgrub par bya ba</text></item>
<item><p>121a.7</p><section></section><text>de las yang bsgrub par bya bas stong pa nyid ma yin pa dang / grub pa la sgrub pa ma yin te/ dang po'i gsal ba goms pa mthong ba sngon du song ba can nyid med pa'i phyir ro/ /de ltar thog ma med pa can nyid grub par 'gyur ro zhes bstan te/ /gtan tshigs 'di'i zhes bya ba ni gsal ba'i zhes bya ba 'di'o/ /de'i rgyu</text></item>
<item><p>121b.1</p><section></section><text>nyid la khyab par byed pa ni de la ma 'khrul pa can nyid yin la/ de dang 'gal ba'i yang 'khrul pa nyid yin pa de ltar na khyab par byed pa 'gal ba dmigs pa'o/ /de'i rang bzhin nges pa'i yon tan la brten pa yin la zhes bya ba ni bad kan gyi rang bzhin du nges pa'i yon tan gang yin pa de de la brten pa yin zhes bya ba'i</text></item>
<item><p>121b.2</p><section></section><text>don to/ /rang bzhin de'i zhes bya ba ni mkhris pa'i rang bzhin gyi'o/ /de tsam gyi rgyu can nyid la khyab par byed pa de ni de mtshungs pa yod na de mi mtshungs pa med pa nyid yin la de dang 'gal ba ni mi mtshungs pa nyid yin pa de ltar na khyab par byed pa 'gal ba dmigs pa'o/ /thal ba dang thal ba zlog pa dag ma nges pa</text></item>
<item><p>121b.3</p><section></section><text>yin no zhes bya ba ni rgyu mtshungs pa can zhes gang yin pa de ni mtshungs par 'gyur te zhes bya ba la sogs pa'i thal ba ma nges pa yin te/ gzugs la sogs pa mtshungs pa med pa dag la yang rgyu mtshungs pa can nyid yod pa'i phyir ro/ /gang zhig gang mtshungs su zin kyang zhes bya ba la sogs pa zlog pa ma nges</text></item>
<item><p>121b.4</p><section></section><text>pa yin te/ gzugs la sogs pa 'byung ba tsam gyi rgyu mtshungs pa yod kyang mtshungs pa ma yin pa dmigs pa'i phyir ro/ /gzugs la sogs pa 'byung ba'i rgyu can nyid yin par 'dod pa ma yin nam/ de ji ltar na thal ba dang bzlog pa las gzugs la sogs pa phyogs su byed ce na/ de tsam rgyu nyid yin pa</text></item>
<item><p>121b.5</p><section></section><text>gsal ba'i phyir ro zhes bya ba smos so/ /gal te thal ba la 'byung ba rnams kyang phyogs su byas pa'i phyir zhes bya ba la chos mngon pa las 'byung ba'i rgyu can nyid yin par mtshungs na yang gzugs la sogs pa'i khyad par khas len pa yin no/ /gal te thal ba 'byung ba la yang phyogs su byed na gzugs la sogs</text></item>
<item><p>121b.6</p><section></section><text>pa'i 'byung ba'i rgyu mtshan du mtshungs pa yang mtshungs pa thob par 'gyur ba de ltar na de'i tshe khas blangs pa las nyams par 'gyur ro/ /de ltar ni 'gyur na zhes bya ba la sogs pas lan 'debs par byed de/ gal te de la zhes bya ba ni rang gi grub pa'i mtha' la'o/ /bsdus pa'i don las 'dod pa dang mi 'dod pa bdag</text></item>
<item><p>121b.7</p><section></section><text>por gyur pa rnams kyis tha dad pa nyid du bsgrubs pa'i 'byung ba rnams ni gzugs la sogs pa tha dad pa rnams kyi rgyu yin zhes grub pa'i mtha' las khas blangs pa yin la/ 'byung ba tsam du smra ba'i 'byung ba tha dad pa med pa nyid dag las gzugs la sogs pa tha dad pa skye bar 'dod pa de'i tshe thal ba ni 'di med do zhes bya ba 'di</text></item>
<item><p>122a.1</p><section></section><text>yin no/ /'byung ba'i rang bzhin gyi khyad par las zhes bya ba ni gyur pa'i khyad par thob pa las zhes bya ba'i don to/ /gal te rang gi ngo bo nyid kyis gyur pa'i khyad par yin no zhe na/ rgyu mtshan med par zhes bya ba la sogs pa smos so/ /nges pa mi rung ba'i phyir te gyur pa thams cad la 'gyur ro</text></item>
<item><p>122a.2</p><section></section><text>zhes bya ba'i don to/ /brtags pa yang rigs pa yin no zhes bya ba ni rigs pa dang ldan pa nyid kyi phyir ro/ /de dag gi khyad par yin na zhes bya ba ni 'byung ba rnams kyi khyad par yin pa na ma nges pa yin te/ 'byung ba tha dad pa de dag nyid las gzugs la sogs pa'i khyad par skye ba'i phyir ro/ /de ltar ni 'gyur na nyes pa'i rgyu</text></item>
<item><p>122a.3</p><section></section><text>can nyid yin na yang zhes bya ba la sogs pa la/ gang la nyes pa'i rgyu yod pa zhes tshig rnam par sbyar ro/ /skyon de'i gyur pa gzhan yod na yang zhes bya ba ni/ yon tan shes rab kyi rgyu'i nyes pa de'i gyur pa gzhan yod na yang ngo / /de las gzhan pa'i zhes bya ba ni dri nga ba dang khro ba la sogs pa'o/ /de bzhin du skyon</text></item>
<item><p>122a.4</p><section></section><text>gzhan dag la yang ci rigs par brjod par bya'o/ /ji ltar skyes bu de'i shes rab mkhris pa'i ngang tshul can du 'gyur ba de ltar na de las gzhan te/ rang bzhin de'i gcig tu nges par 'gyur ba can gyi dri nga ba dang / rdul la sogs pa'i chos kyang ci'i phyir mi mthong zhes bshad pa gang yin pa de bsal bar 'gyur ro/ /</text></item>
<item><p>122a.5</p><section></section><text>de ltar na yang zhes bya ba la sogs pa ni grub pa'i mtha' smra ba'i yin te/ bshad ma thag pa'i tshul gyis de'i rang bzhin gyi yon tan re re nyid du 'gyur ro/ /gal te zhes bya ba la sogs pa ni gzhan gyi yin te/ de dang de'i zhes bya ba ni shes rab kyi rgyu dang 'phro ba la sogs pa'i rgyu'o/ /de ni ji ltar shes rab la sogs</text></item>
<item><p>122a.6</p><section></section><text>pa'i rgyu mkhris pa'i gnas skabs de yongs su gyur pa de ltar khro ba'i rgyu dang rdul gyi rgyu yang yod pa yin no zhes smras pa yin te/ tha dad pa zhes smra ba yin no/ /tha dad pa zhes bya ba ni gyur pa re re yon tan thams cad kyi rgyu nyid du khas blangs pa'i phyir ro/ /ltos pa'i bya ba gzhan med pa'i phyir ro zhes bya ba ni mthong ba</text></item>
<item><p>122a.7</p><section></section><text>tsam gyi rgyu la ma gtogs par skal ba mnyam pa'i rgyu ltos par bya ba gzhan khas ma blangs pa'i phyir ro/ /gtan tshigs ma grub pa yin no zhes bya ba ni/ 'dod chags la sogs pa yang rlung la sogs pa'i khyad par yod na yang khyad par du mi 'gyur ro zhes bya ba 'di'i'o/ /'dis ni skyon rnams khyad par yod na yang</text></item>
<item><p>122b.1</p><section></section><text>zhes bya ba'i gzhung btsugs pa yin no zhes bya ba ni skyon rnams khyad par yod na yang / khyad par med phyir grub nyid min/ /zhes bshad pa gang yin pa de bsgrubs pa yin no zhes bya ba'i don to/ /khams cha mnyam pa la sogs pa la zhes bya ba ni gtan tshigs kyi lnga pa yin te/ de las nang gi reg bya skye ba'i</text></item>
<item><p>122b.2</p><section></section><text>phyir ro/ /de las gzhan pa'i zhes bya ba ni gnod par byed pa'i'o/ /khu ba zad nas khrag 'dzag pa'o/ /de tsam gyi rgyu can nyid la de nges pa yod na/ nges par yod pas khyab pa yin la/ de dang 'gal ba yang yod par ma nges pa yin pa de ltar na khyab par byed pa 'gal ba dmigs pa'o/ /gzugs dang</text></item>
<item><p>122b.3</p><section></section><text>khu ba la sogs pa dag yod du zin kyang zhes bya ba ni bdun pa'i tshig gnyis pa'o/ /grub pa la sgrub pa nyid yin no zhes bya ba ni gzugs dang / khu ba tsam gyi rgyu can ma yin pa nyid ni 'dod chags la 'dod pa nyid kyi phyir ro/ /gzhan 'dod chags kyi rgyu nyid du bstan pa zhes bya ba ni/ khams cha mnyam pa la</text></item>
<item><p>122b.4</p><section></section><text>sogs pa'o/ /khro ba las bzlog pa 'dod chags kyi rang bzhin nyid las gnas pa zhes bya ba ni khro ba las bzlog pa ste/ 'gal ba 'dod chags kyi rang bzhin bad kan gyi bdag nyid can de la gnas pa zhes bya ba'i don to/ /de las skyes pa la de dang mi 'gal ba'i rang bzhin nyid kyis khyab pa yin la/ de las</text></item>
<item><p>122b.5</p><section></section><text>bzlog pa 'gal ba'i rang bzhin gyi gnas skabs yin pa de ltar na khyab par byed pa 'gal ba dmigs pa'o/ /de la gnas pa'i zhes bya ba ni 'dod chags kyi rang bzhin nyid la gnas pa'i'o/ /rang bzhin gnyi ga zhes bya ba la sogs pa la 'dod chags dang zhe sdang dag gi bad kan dang mkhris pa'i rang bzhin gang</text></item>
<item><p>122b.6</p><section></section><text>yin pa de 'dus pa las gnyis ga ste 'dod chags dang zhe sdang 'jug go/ /de bas na 'dod chags kyi rang bzhin nyid las zhe sdang 'byung ba ma yin no snyam du sems so/ /gnyis ka 'jug par rtog pa 'di yang bsal ba ste spangs pa yin no/ /ji ltar zhe na 'jug pa mtshungs par thal bas zhes bya ba smos te/ mkhris</text></item>
<item><p>122b.7</p><section></section><text>pa'i rgyu'i nyes pa dang / shes rab dang phrag dog la sogs pa'i yon tan gang yin pa de dag kyang mtshungs par 'jug pa can du thal bar 'gyur bas so/ /gal te ji ltar zhes bya ba la sogs pas mtshungs par 'jug par thal ba'i lan gyi dogs pa bsu ba yin te/ mkhris pa'i rang bzhin las 'byung ba can gyi gnas</text></item>
<item><p>123a.1</p><section></section><text>skabs kyi yul la sogs pas chos 'ga' zhig gi tshe 'jug pa dang ldog pa de dang 'dra bar rang bzhin gnyis su 'dus pa 'di la yang 'ga' zhig 'jug pa mtshungs pa'i rang bzhin yin gyi/ shes rab la sogs pa thams cad ni ma yin no/ /de ni ma yin te zhes bya ba la sogs pas</text></item>
<item><p>123a.2</p><section></section><text>'gog par byed do/ /rigs mthun bag chags khyad par las/ /rag las pas ni 'jug pa can/ /zhes bya ba ni rigs mthun pa gang yin pa de ni rigs mthun pa ste 'jig tshogs la lta ba'o/ /bag chags kyi khyad par ni sngon gyi 'dod chags la sogs pas bsgos pa sa bon yin no/ /rigs mthun pa dang bag</text></item>
<item><p>123a.3</p><section></section><text>chags kyi khyad par zhes bya ba ni zlas dbye ba'o/ /de la rag las pas 'jug pa ste/ skye ba gang la yod pa de la de skad ces bya'o/ /so so'i skye bo'i gnas skabs na 'dod chags la sogs pa gnyis ka la rag las pas 'jug pa can nyid yin no/ /gang 'phags pa'i lam las ldang ba'i 'phags pa'i thog mar</text></item>
<item><p>123a.4</p><section></section><text>nyon mongs pa'i sems skye ba ni de la nyon mongs pa gang yin pa de ni bag chags kyi khyad par la rag las pa yin te/ 'phags pa'i lam gyi dus na nyon mongs pa can gyi yid med pa'i phyir ro/ /de la re zhig bdag dang bdag gir lta ba rigs mthun pa la rag las pas 'jug pa can dang / rgyu'i khyad par zhes bya ba</text></item>
<item><p>123a.5</p><section></section><text>la sogs pas bag chags kyi khyad par la rag las pas 'jug pa nyid bstan to/ /de dag ni rnam par shes pa sna tshogs pa gzhan dang gzhan zhes bya ba la sogs pa la/ de dag ces bya bas ni 'dod chags la sogs pa dang / sna tshogs pa zhes bya bas ni rigs kyi khyad par dang / gzhan dang gzhan zhes</text></item>
<item><p>123a.6</p><section></section><text>bya ba la sogs pas 'di skad cig ma nyid bstan to/ /yang ji ltar na 'dod chags la sogs pa rlung la sogs pa'i chos nyid yin pa 'gog pa na 'byung ba'i chos nyid yin pa yang 'gog par 'gyur zhe na/ rlung la sogs pa'i nyes pa rnams ni 'byung ba'i rang bzhin can nyid yin pa'i phyir ro zhes bya ba smos te/ 'di</text></item>
<item><p>123a.7</p><section></section><text>ltar mkhris pa ni 'byung ba chen po me dang / bad kan ni 'byung ba chen po chu'i rang bzhin yin la rlung ni rang gi sgra nyid kyis bshad do/ /gzhan nam gzhan cung zad kyang med pa zhes bya ba ni/ gzugs la sogs pa las gzhan yod pa ma yin te/ tha dad par dmigs su med pa'i phyir ro/ /gzhan ma yin pa yang ma</text></item>
<item><p>123b.1</p><section></section><text>yin te gzugs la sogs pa dang 'dra bar du ma nyid du thal ba'i phyir dang gzhi nyid nyams pa'i phyir ro/ /gang las de rten yin/ gzugs la sogs pa'am/ 'dod chags la sogs pa'i rten yin no/ /de ltar khas len na yang zhes bya ba ni de kho na nyid mang po nyid khas len par 'gyur na'o/ /rnam</text></item>
<item><p>123b.2</p><section></section><text>par shes pa de tsam dag ces bya ba ni yid kyi rnam par shes pa dag ste/ yid kyi blo nyid kyi rten bkag zin pa nyid kyi phyir ro/ /dbang po'i rnam par shes pa ni lnga nyid du 'dod pa yin no/ /rnam par shes pa skyed pa'i nus pa so so tha dad pa khas len na nyes pa 'di yin no/ /dbang po gcig gis gzung ba nyid</text></item>
<item><p>123b.3</p><section></section><text>la sogs pa'i skyon yod pa'i phyir ro zhes bya ba'i sogs pa'i sgras ni gcig skye na thams cad skye ba dang / gcig 'gog na thams cad 'gog pa la sogs pa gzung ngo / /khas blangs nas 'byung ba bzhi po rang rten dang zhes bya ba la sogs pa smos te/ so sor 'jug pa ma yin pas na tha dad pa med par</text></item>
<item><p>123b.4</p><section></section><text>'jug pa can no/ /gang yin pa de ni rten dang brten pa'i ngo bor nges pa'i rang bzhin 'di yin pa zhes bya ba la 'byung ba'i rten du nges pa'i rang bzhin yin zhing gzugs la sogs pa'i brten par nges pa'i rang bzhin no/ /gal te de ltar na mi 'dod pa de'i tshe de dag gi rang bzhin nges pa med pa na zhes bya ba 'di nyid kyi bshad pa ni</text></item>
<item><p>123b.5</p><section></section><text>rten dang brten pa'i ngo bo med pas zhes bya ba yin no/ /rgyur byas pa'i gzugs nyid kyi nges pa mi rung ba'i phyir ro zhes bya ba ni 'byung ba dag rgyur byas nas/ gzugs la sogs pa gnas pa de'i phyir/ gzugs la sogs pa nyid rgyur byas pa'i gzugs yin no zhes bya ba de lta bu'i rgyur byas pa'i gzugs nyid kyi nges pa mi</text></item>
<item><p>123b.6</p><section></section><text>rung ngo / /de bas na 'byung ba la sogs pa'i rten dang brten pa'i ngo bor nges pa'i rang bzhin yin par blta bar bya'o zhes bya bar dgongs so/ /de la yang de ltar rtog na ni zhes bya ba ni lus dang / 'dod chags la sogs pa dag 'byung ba dang / 'byung ba las gyur pa bzhin du rten dang brten pa'i dngos por rtog na yang zhes</text></item>
<item><p>123b.7</p><section></section><text>bya ba'i don to/ /brtan pa'i ngo bos lus kyi bdag nyid can gyi rten yod na zhes bya ba ni gzhan ni skad cig ma nyid ma yin par khas len pa'i phyir ro/ /lus brtan pa'i ngo bo yin no/ /de dag kyang zhes bya ba ni 'dod chags la sogs pa ma lus pa'o/ /de bzhin du zhes bya ba ni gzugs la sogs pa de bzhin du'o/ /tha</text></item>
<item><p>124a.1</p><section></section><text>dad pa med par 'jug par 'gyur te zhes bya ba ni dge ba dang mi dge ba dang / lung du ma bstan pa'i sems kyi gnas skabs thams cad kyang ngo / /de dag ni zhes bya ba ni lus dang 'dod chags la sogs pa dag ni'o/ /ci ste 'dod chags la sogs pa mi skye ba'i gnas skabs su lus</text></item>
<item><p>124a.2</p><section></section><text>rnam pa gzhan du 'gyur bar 'dod na/ gang gis na 'dod chags la sogs pa mi skye ba'am/ nus pa med par 'gyur ba de'i tshe/ rnam pa gzhan du 'gyur ba ni de'i rten gyi rang bzhin med pa ste/ 'dod chags la sogs pa de la 'byung ba dag rten gyi rang bzhin de med pas 'jig par thal ba'i phyir ro/ /de ltar na</text></item>
<item><p>124a.3</p><section></section><text>skad cig ma nyid ma yin pa nyams par 'gyur ro zhes dgongs so/ /'jig pa med na ni zhes bya ba ni ji ltar 'dod chags la sogs pa ma skyes pa'i dus na yang 'byung ba dag sngar gyi ngo bo 'jig pa med pa de'i tshe sngar yang ste/ 'dod chags la sogs pa skyes pa'i dus na yang 'dod chags la sogs pa'i 'byung ba</text></item>
<item><p>124a.4</p><section></section><text>dag rten nyid ma yin par thal ba'i phyir ro/ /ji ltar 'dod chags la sogs pa ma skyes pa'i gnas skabs na/ 'byung ba dag rten ma yin pa de ltar skyes pa'i gnas skabs la yang khyad par med pa'i phyir ro/ /'dod par ni 'gyur na/ dus thams cad du tha dad pa med par 'dod chags la sogs pa 'jug pa nyid yin no zhe na/ </text></item>
<item><p>124a.5</p><section></section><text>de'i phyir de ltar yang ma yin te zhes bya ba smos te/ nyon mongs pa 'ga' zhig gi tshe skye ba yin gyi thams cad thams cad kyi tshe ni ma yin no/ /rten dang brten pa nyid du so sor nges pa de la tha dad pa med par gnas pas khyab pa yin la de dang 'gal ba yang tha dad par gnas pa yin pa de ltar na khyab par byed pa</text></item>
<item><p>124a.6</p><section></section><text>'gal ba dmigs pa'o/ /tshwar gyur pa la zhes bya ba ni skyar bar gyur pa la'o/ /don dam pa'i zhes bya ba ni rjes su yod pa'i'o/ /gtan tshigs ma grub pa yin no zhes bya ba ni myos pa'i nus pa yang chang zhes bya ba'o/ /dngos 'jig 'gyur gyi zhes bya ba la sogs pa la dngos po de 'jig par 'gyur te/ </text></item>
<item><p>124a.7</p><section></section><text>gtan tshigs ma grub pa yin no zhes bya ba ni gang gzhan gyi myos pa'i nus pa'i tha dad pa sgrub par byed pa chang gnas pa na yang myos pa'i nus pa zhes bya ba la sogs pas bshad pa 'di ma grub pa nyid kyi phyir ro/ /gtan tshigs ma grub pa 'dod pa nyid yin te zhes bya ba ni bstan ma thag pa'i rnam pa 'dis kyang myos pa'i nus pa</text></item>
<item><p>124b.1</p><section></section><text>tha dad pa grub par byed pa'i gtan tshigs ma grub par gnas pa nyid yin no zhes bya ba'i don to/ /chang ma tshang ba med par gnas pa'i ngo bor gnas pa myos pa'i nus pa grub pa'i phyir ro/ /de ltar na gtan tshigs ni tha dad par grub pa yin no zhe na/ 'di ltar zhes bya ba la sogs pas smos so/ /gang gi tshe myos pa'i</text></item>
<item><p>124b.2</p><section></section><text>nus pa tha dad pa ma grub pa de'i tshe don dam pa'i rten dang brten pa'i dngos po btsal bar bya ba'i phyir/ sangs rgyas pas bshad pa'i gtan tshigs grub pa nyid du bstan pa'i phyir gang zhig gang kho na yin pa de ni zhes bya ba la sogs pa smos so/ /snang ba tha dad pa can te rnam par shes pa gang la yul gyi rnam pa yod pa</text></item>
<item><p>124b.3</p><section></section><text>de la de skad ces bya ste/ de dag gis brtags pa'i phyir ro/ /lus dang sems dag gi zhes bya ba la sogs pas yul gzhan 'dzin ba can gyi rang gi rnam par shes pa zhes bya ba ni rang gi yul las gzhan ba lang la sogs pa'i rnam par rtog pa'i yid kyi rnam par shes pa'o/ /yang dag par rig par</text></item>
<item><p>124b.4</p><section></section><text>byed pa ni sems can gyi rnam pa'i gnas skabs su gyur pa na rang gis rig pa'o/ /gal te rang gi rgyud la lus dang sems lhan cig dmigs pa'i phyir gcig nyid yin no zhe na/ lhan cig dmigs pa yang zhes bya ba la sogs pa smos pa la/ de yang zhes bya ba ni gzhan gyi lus so/ /dmigs par byed pa'i</text></item>
<item><p>124b.5</p><section></section><text>sems kyi zhes bya ba ni gzhi mthun pa dang / dmigs par byed pa'i skyes bu'i sems gang yin pa zhes bya bar sbyar ro/ /yang rnam pa gzhan du na zhes bya ba ni/ snang ba tha dad can rtogs phyir/ /zhes bya ba'i mdo de rnam pa gzhan du 'chad par byed do zhes bya ba'i don to/ lus kyang dbang po gzhan gyis zhes bya ba ni</text></item>
<item><p>124b.6</p><section></section><text>lus kyi dbang po'am mig gi dbang pos so/ /rnam par shes pa yang gzhan nyid kyis zhes bya ba ni yid kyi dbang pos so/ /gang gi tshe rnam par shes pa snga ma rnam par shes pa phyi mas dmigs pa na rang rig pa yin du zin kyang dbang po gzhan nyid yin pa de nyid yin te/ drug po 'gags ma thag pa yi/ /rnam shes gang</text></item>
<item><p>124b.7</p><section></section><text>yin de yid do/ /zhes yid kyi dbang pos rnam par gzhag pa'i phyir ro/ /me'i gzugs dang rlung gi reg bya zhes bya ba la/ me'i gzugs mig gi dbang pos sam/ rlung gi reg bya lus kyi dbang pos gzung ba lta bu'o/ /gal te mthong bas gzung bar bya ba dang / reg pas gzung bar bya ba bye brag la sogs pa rdzas gcig yin par</text></item>
<item><p>125a.1</p><section></section><text>'dod pa de'i tshe/ snang ba tha dad pa can gyis gzung bar bya ba yang gcig nyid yin pa'i phyir dang po ma nges pa yin no zhe na/ mthong ba dang reg pa dag gis zhes bya ba la sogs pa smos te/ yan lag can gyi rdzas sngar bkag zin pa nyid kyi phyir ro/ /gtan tshigs snga ma zhes bya ba ni</text></item>
<item><p>125a.2</p><section></section><text>nye bar mtshon pa yin gyi gnyis pa la yang rnam pa 'di nyid kyis ma nges pa ma yin no/ /gzhan yid kyi dbang po mi 'dod pa ma yin nam/ de bas na sems dbang pos gzung bar bya ba nyid ma yin nam/ de bas na lus dang sems dang 'dod chags la sogs pa'i tshogs kyang dbang po tha dad pas gzung bar bya ba</text></item>
<item><p>125a.3</p><section></section><text>yin no zhes bya ba'i gtan tshigs ma grub pa yin no zhe na/ gal te yang dbang po drug pa mi 'dod na yang zhes bya ba la sogs pa smos so/ /de yang shes pa sgrub par byed pa tha dad pa can nyid yin pa'i phyir zhes bya ba ni dbang po'i sgra'i shes pa'i grub par byed pa nye bar mtshon pa'i don du brjod pa yin no zhes</text></item>
<item><p>125a.4</p><section></section><text>bya ba'i don to/ /shes pa'i sgrub par byed pa ni shes pa'i sgrub par byed pa ste gang la de tha dad pa yod pa zhes bya bar tshig rnam par sbyar ro/ /gal te dmigs pa'i mtshan nyid kyis gyur pa nyid med pa'i phyir sems bzung ba nyid ma yin no zhe na/ sems nyid ni gzung bar bya ba ma yin pa'i phyir zhes bya ba la sogs</text></item>
<item><p>125a.5</p><section></section><text>pa smos so/ /rang nyid kyi mkhal ma zug gzer nyams su myong ba dang zlos gar mkhan zhes bya ba ni zlas dbye ba'o/ /mkhal ma'i gzer ni bdag nyid kyi mngon sum du yin la/ zlos gar mkhan ni bdag dang gzhan gyi yin te/ de dag kyang tha dad pa yin no/ /de la brten pa'i gzugs sogs bzhin du zhes bya ba</text></item>
<item><p>125a.6</p><section></section><text>ni lus la brten pa'i gzugs sogs bzhin du'o/ /bshad ma thag pa'i tshul gyis zhes bya ba ni 'dod chags la sogs pa bad kan la sogs pa'i chos yin pa spangs pa'i sgo nas so/ /rnam shes min pa'ang rnam shes kyi/ /nyer len min phyir zhes bya ba ni 'byung ba rnam par shes pa'i rang bzhin ma yin pa'i rnam</text></item>
<item><p>125a.7</p><section></section><text>par shes pa'i nye bar len pa'i rgyu ma yin pa nyid kyi phyir ro/ /de ltar na phyi dang nang gi dngos po thams cad nyid ni tha dad pa dang / tha dad pa med par rnam par gzhag pa ni nye bar len pa'i rgyus byas pa nyid yin te/ dngos po rnams kyi skye ba ni nye bar len pa dang bral nas yod pa ma yin no/ /bsnun pa las 'byung ba dang</text></item>
<item><p>125b.1</p><section></section><text>ngag gi sgra dang / rlung gi khyad par dbugs 'byung ba la sogs pa'i sgra'i khyad par gang yin pa de dag tu brtags pa de dag kyang rigs mthun pa'i rgyu'i khyad par phra ba yod pa nyid yin no/ /gal te nus pa thams cad yod pa ni yin na/ tha ma'i gnas skabs na 'di ni lhan cig byed pa yin la/ 'di ni nye bar len pa yin</text></item>
<item><p>125b.2</p><section></section><text>no zhes bya ba'i tha dad pa 'di gang las yin zhe na/ 'jig rten snang ba dang bcas pa'i lam mtshungs pa la 'khrul pa ni ngo mtshar che ste/ 'di ltar nye bar len pa dang / lhan cig byed pa'i rnam par dbye ba 'di ni byis pa tshun chad la rab tu grags pa yin no/ /de ltar na mig dang gzugs dang snang ba dang / yid la byed</text></item>
<item><p>125b.3</p><section></section><text>pa'i tshogs phan tshun lhan cig byed pa snga ma las phyis kyi mig la sogs pa'i tshogs pa skye bar 'gyur ro/ /de la lhan cig byed pa dang nye bar len pa dag tha dad pa med na/ ci'i phyir rnam par shes pa yid kyi rnam par shes pa'i skye ba rjes su byed de/ mig dang gzugs dag gi ma yin/ mig gi skad cig ma gnyis</text></item>
<item><p>125b.4</p><section></section><text>pa mig nyid kyi rjes su byed kyi rtogs pa'i ngo bo'am phyi rol gyi gzugs kyi rgyun gyi rjes su byed pa ma yin/ gzugs kyi skad cig ma gnyis pa yang gzugs kyi skye ba'i rjes su byed pas 'jug gi rtogs pa'i ngo bo nyid dam/ mig gi rang bzhin nyid kyi ma yin/ de ltar na gal te nye bar len pas byas pa mi 'dod na dri dang / </text></item>
<item><p>125b.5</p><section></section><text>ro dang reg bya ba la sogs pa phan tshun lhan cig byed pa rnams kyi rgyun gyi tha dad pa 'di gang gis byas pa yin/ gang gi tshe rgyud gzhan gyi rnam par shes pa bdag por gyur pa las rgyud gzhan la rnam par shes pa skye ba de ci'i phyir rgyud gzhan dang 'brel par mi 'gyur te/ de bzhin du sa la sogs pa dag las skyes par gyur pa'i</text></item>
<item><p>125b.6</p><section></section><text>myu gu sa bon gyi rgyun gyi rjes su 'jug pa'i rgyu brjod par bya'o/ /de bas na rigs mthun pa dang rigs mthun pa ma yin pa'i rgyun tha dad par rnam par gzhag pa ni nye bar len pas byas pa nyid yin no/ /rigs mthun pa nyid kyang rigs mthun pa nyid kyi rgyu yin no/ /de lta ma yin na tha dad pa dang tha dad pa ma yin pa'i rnam par</text></item>
<item><p>125b.7</p><section></section><text>gzhag pas rgyu med pa can du 'gyur ro/ /de bas na 'byung ba bzhi las tha dad pa'i sems nyid kyang rigs mthun pa'i nye bar len pas skyed par 'gyur ro/ /ji ltar 'byung ba de dag nyid tha dad pa med par 'jug pa yin du zin kyang tha dad pa'i rigs mthun pa'i nye bar len pas byas pa yin no/ /cig shos ltar na rtogs pa'i ngo bo ma</text></item>
<item><p>126a.1</p><section></section><text>yin pa'i nye bar len pa las sems 'byung bar 'gyur ba na/ 'byung bar gyur pa phyis 'byung ba dang 'dra bar rtogs pa'i rang bzhin ma yin pa nyid du 'gyur ro/ /ba lang gi lci ba la sogs pa las sha lu ka la sogs pa 'byung ba'i phyir nye bar len pa gnyis pa mthong ba ma yin nam/ de dang de</text></item>
<item><p>126a.2</p><section></section><text>ni ma dpyad par brjod pa yin no/ /de ltar na re zhig bye brag ba dag gi ba lang gi lci ba nye bar len pa ma yin gyi 'on kyang des drangs pa'i sha lu ka'i rdul phra rab yin par 'dod do/ /grangs can pa dag kyang ba lang gi lci ba'i yon tan gsum gyi bdag nyid can las yon tan gsum gyi bdag nyid can gyi sha lu ka'i</text></item>
<item><p>126a.3</p><section></section><text>rdzas skye bar 'gyur ro/ /bye brag tu smra ba la sogs pa dag gi gzhung gis kyang / ba lang gi lci ba zhes bya ba la sogs pa'i rdzas gcig yod pa ni ma yin gyi/ 'on kyang gzugs dang dri dang ro dang / reg bya la sogs pa rdzas brgyad 'dus pa yin no/ /de la gzugs kyi nye bar len pa las gzugs skye zhing de</text></item>
<item><p>126a.4</p><section></section><text>bzhin du ro las ro yin pa de lta na rigs mthun pa nyid nye bar len pa yin no/ /de kho na nyid bzhi tsam du smra ba dag kyang bzhi po nyid du gyur pa de ltar na rigs mi mthun pa'i nye bar len pa nyid las byung ba ma yin no/ /rnam par shes pa tsam du smra ba dag la yang phyi rol gyi don grub pa med pa nyid kyi phyir rnam par shes</text></item>
<item><p>126a.5</p><section></section><text>pa nyid las rnam par shes pa 'byung ba yin pa de ltar na de la ni dpyad pa nyid yod pa ma yin no/ /pha dang ma'i rnam par shes pa yang nye bar len pa ma yin te/ de nyid dang 'dra bar de'i rgyu dang 'brel par thal ba'i phyir ro/ /de ltar na de'i dran pa dang yid gzhungs pa la sogs pa dang ldan par thal bar 'gyur ro/ /lam</text></item>
<item><p>126a.6</p><section></section><text>'di dpyad pa mang bas re zhig gzhag go/ /de bas na blo gang yin pa de rang gi rgyud las byung ba'i ngang tshul can blo snga ma'i nye bar len pa can yin te/ dper na da ltar gyi lta bu'o/ /mngal la sogs pa ni yod pa yang blo nyid yin no zhes bya ba ni 'bras bu'i gtan tshigs so/ /gzhan nye bar len pa'i rgyu nyid bsal ba</text></item>
<item><p>126a.7</p><section></section><text>dang / rgyu med par smra ba bkag pa ni bzlog pa la gnod pa can gyi tshad ma yin no/ /de ltar na ldog pa la the tshom za ba can nyid ma yin no/ /de ltar na 'byung ba rnams skad cig ma nyid du khas blangs nas/ 'jig rten rgyang pan pa rgol ba 'god pa de dag kyang 'byung ba nye bar len pa nyid yin pa bkag pa nyid kyi phyir</text></item>
<item><p>126b.1</p><section></section><text>bsal ba yin no/ /'ang zhes bya ba'i sgras ni zhes bya ba ni/ rnam par shes min pa'ang rnam shes kyis/ /nyer len min phyir zhes bya ba'i mdo'i 'ang gi sgra yin no/ /gzhan gyi gzhung gis lus la sogs pa go rims nyid med pa can yin pa'i phyir de'i 'bras bu 'dod chags la sogs pa cig car skye bar thal</text></item>
<item><p>126b.2</p><section></section><text>bar 'gyur ro/ /gal te yang sems zhes bya ba la sogs pas grangs can gyi 'dod pa'i dogs pa bsu ba yin no/ /grangs can gyis med pa skye ba med pa'i phyir dang thams cad du rim gyis rnam par shes pa gyur pa dmigs pa'i phyir/ thams cad la rnam par shes pa'i nus pa khas blang bar bya ste/ 'di</text></item>
<item><p>126b.3</p><section></section><text>ltar glang po che la sogs pa rtswa la sogs pa'i zas yongs su gyur pa thob pa can yin pa de bas na de dag gi nus pa ni rtswa mchog gi rtse mo la sogs pa la yang yod pa yin no/ /sems mngon par gsal ba ma yin pa can gyi ni 'byung ba rnams la snang ba'i bdag nyid can gyi gnas skabs kyi ngo bo'i sems gang yin</text></item>
<item><p>126b.4</p><section></section><text>pa de nyid yod pa yin no zhes bya bar sbyar ro/ /de bzhin du rtswa mchog gi rtse mo la snang ba'i bdag nyid can gyi gnas skabs kyi ngo bo gang yin pa de nyid yod pa yin no zhes sbyar ro/ /sems dmigs pa'i sgrub par byed pa g.yo ba la sogs pa'i 'bras bu med pa nyid kyi phyir ro/ /de ltar na gal te gson po'i</text></item>
<item><p>126b.5</p><section></section><text>lus bzhin du mngon par mi gsal gnas skabs na yang sems bdag nyid thams cad ma tshang ba med par 'gyur ba de'i tshe/ 'bras bu rtsom pa la gags byed pa ci zhig yod/ gags byed pa yod na yang de de nyid yin no zhes khas blang bar mi bya'o/ /gzhan yod na de yod do zhes bya ba ni glang po che la sogs</text></item>
<item><p>126b.6</p><section></section><text>pa'o/ /bde ba'i ngo bo ma yin pa can gyi zhes bya ba ni bde ba ma yin pa'i ngo bo can gyi sdug bsngal yin te/ de ni bde bar 'gyur ba ma yin no/ /de nyid yin na zhes bya ba ni/ nus par mngon par 'dod par glang po che brgya mngon par gsal ba dang sems nyid yin na'o/ /gzhan yin pas zhes bya ba ni mig la sogs pa</text></item>
<item><p>126b.7</p><section></section><text>ma tshang ba'o/ /khyad par 'di rten can gang yin zhes bya ba'i bshad pa ni 'byung ba phul du byung ba la brten nas zhes bya ba la sogs pa'o/ /rgyun chad pa'i chos yod pa can zhes bya ba ni/ gang rgyun chad pa'i chos yod pa de ni rgyun chad pa'i chos yod pa can no/ /'dod chags la sogs pa'i khyad par gyi 'bras bu can zhes</text></item>
<item><p>127a.1</p><section></section><text>bya ba ni/ gang la 'dod chags la sogs pa'i 'bras bu yod pa zhes bya bar tshig rnam par sbyar ro/ /de lta na ni 'gyur mod kyi zhes bya ba la sogs pas ni/ gzhan gyi bsams pa'i dogs pa bsu ba yin te/ 'dod chags dang bral ba 'ga' zhig kyang skye bar 'gyur ro zhes bya ba de ni ma yin no/ /</text></item>
<item><p>127a.2</p><section></section><text>gang gi phyir 'dod chags la sogs pa'i rgyu 'phel ba dang 'grib pa tha dad kyang srog chags thams cad kyi rjes su 'gro ba bdag nyid mtshungs pa gang yin pa de mi zad pa'i phyir ro/ /gal te zhes bya ba la sogs pa ni de'i bshad pa yin no/ /bdag nyid 'dra zhes bya ba ni lnga pa'o/ /de nyid kyi phyir de ni rgyu mtshungs pa dag las</text></item>
<item><p>127a.3</p><section></section><text>zhes bshad pa yin te/ 'dod chags la sogs pa de dag rgyu mtshungs pa gang yin pa de las 'byung ba zhes bya ba'i don to/ /rgyu mtshungs pa'i bdag nyid las byung ba de ltar na bdag nyid mtshungs pa las byung ba'o/ /gal te bdag nyid mtshungs pa dang ches shin tu ba dang ldan pa zhes bya ba la sogs pa de las cir</text></item>
<item><p>127a.4</p><section></section><text>'gyur zhe na/ bdag nyid mtshungs pa yod na zhes bya ba la sogs pa smos so/ /bdag nyid mtshungs pa dang / ches shin tu ba gnyi ga yang cig car 'byung ba rnams la yod pa yin na ni/ de la mtshungs pa las 'dod chags la sogs pa 'chad par mi 'gyur zhing / ches shin tu ba las thams cad du</text></item>
<item><p>127a.5</p><section></section><text>'dod chags la sogs pa mtshungs pa ma yin no zhe na/ de'i phyir gcig la gnyi ga yod pa ma yin te zhes bya ba la sogs pa smos so/ /yon tan nam chos dro ba zhes bya ba la chos ni bye brag pa'i gzhung gis so/ /yon tan ni grangs can la sogs pa'i gzhung gis so/ /de yang zhes bya ba la sogs pa la de yang</text></item>
<item><p>127a.6</p><section></section><text>zhes bya ba ni dro ba nyid do/ /khyad par dang bcas pa'i gtan tshigs zhes bya ba ni gang zhig chos can gyi rigs sam/ yon tan can gyi rigs gang la zhes bya ba ni khyad par yin te/ dro ba la ma ltos par me chos can nyid ma yin zhing / dro ba nyid chos can nyid yin pa'i phyir ro/ /de bas na ma nges pa nyid ma yin no/ /</text></item>
<item><p>127a.7</p><section></section><text>de la yang dro ba'i khyad par zhes bya ba la sogs pa la/ de la dro ba nyid ni 'byung ba chen po me yin pa de'i phyir de nyid chos can yin no/ /'di ltar dro ba de las 'byung ba las gyur pa ste/ 'bar ba'i gzugs can me zhes bya ba skye ba de bas na rgyu dro ba nyid 'chad pa na de'i 'bras bu 'bar ba'i gzugs can rnam par 'chad pa</text></item>
<item><p>127b.1</p><section></section><text>yin te/ rgyu med pa na 'bras bu med pa'i phyir ro/ /de bas na 'bar ba'i gzugs can gang yin pa yod na dro ba ldog pa srid pa ma yin no/ /de'i phyir 'bar ba'i chos can du gyur pa la dro ba'i chos phul du byung ba dang ldan pa nyid med na gang gis na de chad pa med pas ma nges par 'gyur/ gal te 'bar ba chos can</text></item>
<item><p>127b.2</p><section></section><text>yin yang bla ste/ de gzugs dang reg bya las tha dad pa'i rdzas kyi bdag nyid can yin pa'i phyir ro zhe na/ reg bya dang gzugs la zhes bya ba la sogs pa smos so/ /ji ltar dro ba nyid kyi 'bar ba ni chos yin la/ dro ba nyid ni chos can dang rgyu yin pa de bas na 'bar ba yod na chos can du gyur pa'am/ rgyur gyur</text></item>
<item><p>127b.3</p><section></section><text>pa'i dro ba 'chad pa ma yin pa de ltar dkar po la sogs pa'i ba lang chos ma yin pa dang / bde ba la sogs pa'i lus chos ma yin zhing / dkar po la sogs pa dang bde ba la sogs pa ni/ ba lang dang lus kyi rgyu ma yin no zhes rnam par dbye ba bsgyur nas sbyar bar bya'o/ /cig shos ltar na ni gzhan lus</text></item>
<item><p>127b.4</p><section></section><text>rgyu nyid du 'dod pa de ltar na thal bar 'gyur/ gal te lus sam ba lang chos su 'gyur zhing / dkar po la sogs pas dang / 'dod chags la sogs pa chos can dang rgyur gyur pa de'i tshe/ ba lang dang lus gnas pa yod na dkar po la sogs pa dang / 'dod chags la sogs pa 'chad par mi 'gyur ro/ /</text></item>
<item><p>127b.5</p><section></section><text>'on kyang ba lang dang lus ni chos can nyid yin te/ yi ge dang ni rgyu yang zhes bya ba'i don to/ /gzhan ni de'i chos yin pa'i phyir zhes bya ba ni/ dkar po la sogs pa ni ba lang la sogs pa de'i chos yin pa'i phyir te/ gtan tshigs kyi chos can ba lang la sogs pa dang lus gnas pa na/ chos dkar po la</text></item>
<item><p>127b.6</p><section></section><text>sogs pa dang / 'dod chags la sogs pa 'chad cing chos 'bar ba zhes bya ba gnas pa na/ chos can dro ba 'chad pa ma yin no/ /gzugs la sogs pa'i spyi'i nges pa gang yin pa de zhes bya ba ni/ 'byung ba thams cad tshogs pa na gdon mi za bar yod pa'i ngang tshul can no/ /spyi smos pa ni khyad par</text></item>
<item><p>127b.7</p><section></section><text>rnams ni 'khrul pa'i phyir ro/ /sngar 'dod chags la sogs pa tha dad pas bsgrub pas zhes bya ba ni/ snang ba tha dad can rtogs phyir/ /zhes bya ba 'dis lus dang sems dag tha dad pa bsgrubs pa'i phyir ro/ /lhan cig mi 'jug pa'i phyir zhes bya ba ni/ gnas skabs thams cad du 'dod chags la sogs</text></item>
<item><p>128a.1</p><section></section><text>pa med pa'i phyir ro/ /gal te 'dod chags la sogs pa'i nus pa rtag tu yod pa'i phyir/ lan cig 'jug pa yin no zhe na/ nus pa'i ngo bo yod na yang zhes bya ba la sogs pa smos te/ 'dis ni 'byung ba rnams dang lhan cig gnas par nges pa'i mtshan nyid can gyi tha dad pa med pa yin no zhes</text></item>
<item><p>128a.2</p><section></section><text>bshad pa gang yin pa de grub par bstan to/ /'dod par mi 'gyur mod kyi/ lus kyi bdag nyid can gyi 'byung ba'i gnas skabs thams cad la 'dod chags la sogs pa thams cad kyi cig car nus pa yod pa de bas na/ 'dod chags la sogs pa cig car skye bar thal ba ni grub pa la sgrub pa yin no zhe na/ nus</text></item>
<item><p>128a.3</p><section></section><text>pa'i rang bzhin yod na yang 'dod chags la sogs pa'i rang gi ngo bo 'jug pa can zhes bya ba la sogs pa smos te/ nus pa 'byung ba'i bdag nyid kyi rang bzhin yin na yang 'dod chags la sogs pa'i rang gi ngo bo ste/ rang bzhin gsal ba'i ngo bo thob pa'i 'jug pa gang la yod pa de ni/ 'dod chags la sogs</text></item>
<item><p>128a.4</p><section></section><text>pa'i rang gi ngo bo 'jug pa can de yod pa bsal ba'i phyir ro/ /gzhan yod pa na gzhan yod pa rigs pa ma yin no zhes de ltar bkag zin pa'i phyir ro/ /'dod chags la sogs pa'i nus pa dang / gsal ba'i khyad par khas blangs te bshad nas/ da ni nus pa dang gsal ba'i khyad par nyid mi 'thad do zhes</text></item>
<item><p>128a.5</p><section></section><text>bstan pa'i phyir 'byung ba'i rang bzhin du khyad par med pa yin na yang zhes bya ba smos so/ /'byung ba rnams ni skad cig ma yin pa'i phyir/ rang bzhin gyi khyad par yod pa ma yin na/ de'i rang bzhin zhes bya ba 'byung ba rnams kyi rang bzhin du bdag nyid gcig pa dang / gsal ba'i khyad par mi rung ba'i phyir te/ </text></item>
<item><p>128a.6</p><section></section><text>gcig la gnyi ga'i ngo bo nyid yod pa ma yin te 'gal ba'i phyir ro/ /gal te 'byung ba'i rang bzhin tsam las 'dod chags la sogs pa skye ba ma yin gyi/ 'on kyang 'gyur ba'i khyad par las yin la/ de yang dus thams cad na yod pa ma yin pa de ltar na rgyu ma tshang ba med pa thag nye ba can yin pa nyid ma grub pa</text></item>
<item><p>128a.7</p><section></section><text>yin no zhe na/ gyur ba'i khyad par 'jug med pas/ /zhes bya ba la sogs pa smos te/ gyur pa'i khyad par 'jug pa med pa ni mngon du phyogs pa med pa'o/ /yongs su gyur pa'i khyad par gcig la gnas pa zhes bya ba ni/ dus ji srid gyur pa de 'phos pa med pa'i de srid du rigs mtshungs pa ste/ rigs gcig pa gyur</text></item>
<item><p>128b.1</p><section></section><text>pas bsgrub par bya ba 'dod chags la sogs pa'i blo thams cad cig car ci'i phyir 'jug par mi 'gyur/ 'dod par ni 'gyur mod kyi 'dod chags la sogs pa'i blo re re la skad cig ma re re rim bzhin du 'gyur ba'i ngang tshul can gyi gyur pa tha dad pa yin no zhe na/ de'i phyir skad cig ma re rer gyur pa yang</text></item>
<item><p>128b.2</p><section></section><text>zhes bya ba la sogs pa smos te/ gyur pa'i rgyu mtshan 'byung ba tsam cung zad gang yin pa de'i zhes bya ba la sogs pas/ de rgyu med pa can nyid du 'chad par byed do/ /'byung ba'i rang gi mtshan nyid ni ngo bo gcig pa yin pa'i phyir dang / de yang rtag tu nus pa nyid yin pa'i phyir/ gyur pa thams cad</text></item>
<item><p>128b.3</p><section></section><text>cig car 'byung bar 'gyur ro zhes bya ba ni bsdus pa'i don yin no/ /nyes pa yang zhes bya ba la sogs pa la bdag dang bdag gir mngon par chags pa ni de la zhen pa'o/ /sogs pa smos pas ni zhe sdang dang nga rgyal la sogs pa gzung ngo / /de bas na skye ba'i dus na zhes bya ba ni nyon mongs pa skye ba na</text></item>
<item><p>128b.4</p><section></section><text>bdag gi dngos po gdung bar byed do/ /dge ba la sogs pa'i las ni bya ba yin zhing de'i 'bras bu bde ba dang sdug bsngal ni longs spyod pa yin no/ /de dag gi rten ni gzhi'i dngos po'o/ /mtshan nyid de nyid gang la yod pa de la de skad ces bya'o/ /brjod par bya ba ma yin pa zhes bya ba ni de nyid du brjod par</text></item>
<item><p>128b.5</p><section></section><text>bya ba ma yin pa'i gang zag ces bya bas so/ /dngos por 'gyur ba'i rjes su byed pa can gang yin pa de ni zhes bya ba ni rgyu'i dngos por 'gyur ba'i rjes su byed pa'i ngang tshul can gang la yod pa zhes bya bar tshig rnam par sbyar ro/ /gal te reg bya yod na mig gi rnam par shes pa 'byung bar 'gyur te/ mig gi</text></item>
<item><p>128b.6</p><section></section><text>rnam par shes pa'i yul gzugs reg bya dang ldan pa'i tshogs pa nyid yod pa'i phyir ro/ /reg bya yod na mig gi rnam par shes pa 'byung bar sems pa yin no/ /de lta ma yin na bshad pa'i mtshan nyid can gyi ldog pa la zhes bya ba ni rgyu gcig thag nye ba bstan nas gnyis pa de la med par ston pa ni bshad</text></item>
<item><p>128b.7</p><section></section><text>pa'i mtshan nyid can gyi ldog pa yin te/ de lta bur gyur pa'i ldog pa nyid la rgyu gzhan du grub pa yin no/ /de nyid ni de ltar na zhes bya ba la sogs pas ston to/ /srid pa la 'dod pa ni 'khor ba'i sred pa ste/ skye ba'i gnas dang zhes bya ba la sogs pas 'chad par byed do/ /skye ba'i gnas ni mngal la sogs</text></item>
<item><p>129a.1</p><section></section><text>pa'o/ /gnas skabs ni mi dang lha la sogs pa'o/ /nye bar mkho ba ni tsan+dan dang gur gum la sogs pa'o/ /sems can ni srog chags grogs su 'gyur ba'o/ /bde ba'i rgyu nyid kyis zhes bya ba ni byed pa'i gsum pa'o/ /bgrod par bya ba'i nyid kyis zhes bya ba ni/ de lta bur 'gyur</text></item>
<item><p>129a.2</p><section></section><text>ba'i mtshan nyid can gyi gsum pa yin te/ bgrod par bya ba'i ngo bor yul du bya ba zhes bya ba'i don to/ /sngar yod pa zhes bya ba ni mngal gyi gnas yongs su len pa las sngar te/ blo ni rang gi nye bar len pa la rag las pa nyid kyis thog ma med pa can nyid du bsgrubs pa nyid kyi phyir/ sngar yod pa nyid</text></item>
<item><p>129a.3</p><section></section><text>du grub pa yin no/ /de la zhes bya ba ni lung nye bar 'god pa'o/ /'di las sdug bsngal 'byung bas na kun 'byung ba'o/ /sred pa ni spyir ma 'ongs pa'i skye ba don du gnyer ba'i rnam pa can ni de nyid kyi phyir yang srid pa 'byung ba can ni/ yang srid pa dgos pa nyid kyi phyir ro/ /dga' ba dang 'dod chags ni</text></item>
<item><p>129a.4</p><section></section><text>dga' ba'i 'dod chags te/ de dag dang bcas pa ni rgyun gyi khyad par skye ba na rgyun la rnam par 'dres pa yin gyi mtshungs par ldan pas ni ma yin te/ 'dod chags gnyis mtshungs par ldan pa med pa'i phyir ro/ /de la dga' ba ni da ltar gyi dngos po la dmigs pa'i nyon mongs pa can gyi dga' ba'o/ /'dod</text></item>
<item><p>129a.5</p><section></section><text>chags kyang da ltar ba'i dngos po la dmigs pa'i mngon par chags pa nyid yin no/ /de skad du gang gi phyir da ltar ba'i yul 'dod pa can gyi dga' ba dang / mngon par chags pa skye ba de'i phyir de lta bur gyur pa'am/ de las khyad par du gyur pa can gyis ma 'ongs pa yang 'dod par byed do zhes bstan par 'gyur</text></item>
<item><p>129a.6</p><section></section><text>ro/ /da ltar ba'i yul 'dod pa can nyid la dga' ba'i 'dod chags dang bcas pa bshad pa gang yin pa de ji ltar ma 'ongs pa don du gnyer ba yin zhe na/ de dang de la mngon par dga' ba'i ngang tshul can zhes bya ba smos te/ srid pa dang longs spyod la sogs pa thams cad la khyad par med par don du gnyer ba'i rnam pa</text></item>
<item><p>129a.7</p><section></section><text>can yin no zhes bya ba'i don to/ /'dod ba'i khams don du gnyer ba ni 'dod pa'i sred pa'o gzugs dang gzugs med pa'i khams don du gnyer ba ni srid pa'i sred pa'o/ /sdug bsngal dang bral bar 'dod pa ni 'jig pa'i sred pa'o/ /bde ba'i sred pa 'jug pa'i rgyu mtshan gang yin pa de ni zhes bya ba ni 'jug pa'i rgyu</text></item>
<item><p>129b.1</p><section></section><text>mtshan gang yin pa ni bde ba'i sred pa zhes bya'o/ /'di las 'di bde ba yin no zhes bya ba ni/ dngos po dman pa bde ba'i rgyu nyid du gzung ba las so/ /la lar 'jug pa'i bdag tu chags pa nyid la rgyu yin te zhes bya ba ni 'di nyid kyi gnyi ga la grub pa'i bgrod pa la sogs pa 'jug pa'i'o/ /de bzhin du</text></item>
<item><p>129b.2</p><section></section><text>gzhan la 'jug pa'i yang bdag tu chags pa rgyu nyid yin pa'i phyir ro zhes bya bar sbyar ro/ /yul gang la zhe na/ kun la zhes bya ba smos so/ /brtse ba dang ldan pa las gzhan du zhes bya ba ni de'i 'jug pa brtse ba'i dbang gis yin gyi/ bdag tu chags pa'i rgyus 'jug pa ni pa yin no/ /dngos sam brgyud</text></item>
<item><p>129b.3</p><section></section><text>pas zhes bya ba ni/ gang gi tshe lus snyoms pas rgyas par gyur pa la/ nang gi reg bya'i khyad par skyes pa'i bde ba la brten nas/ 'dod pa skye ba de'i tshe ni brgyud pa'o/ /gang gi tshe ni lus la brten nas zhen pa la sogs pa skye ba de'i tshe dngos yin no/ /phan 'dogs 'ga' zhig ces bya ba ni lus kyis byas</text></item>
<item><p>129b.4</p><section></section><text>pa'i nye bar sbyor ba'i khyad par ro/ /de ltar na de la dmigs pa byung ba yod pa de'i rnam pa can nyid 'dod chags la sogs pa phan 'dogs pa yin no/ /gang yang lus rgyas pa la sogs pa yod na brgyud pas 'dod chags la sogs pa skye ba de lta na yang de'i gnas skabs su 'byung ba can gyi phan 'dogs pa nyid</text></item>
<item><p>129b.5</p><section></section><text>yod pa yin no/ /de dag skye ba'i rgyun dang gags byed pa la sogs pa la zhes bya ba ni 'dod chags la sogs pa de dag skye ba'i rgyun rgyun gyis 'jug pa dang / gags byed pa ste 'gal ba'i rkyen bskyed pa la'o/ /ji ltar rigs mthun pa'i nye bar len pa nges par nye bar sbyor ba de ltar lus ma yin pa'i phyir</text></item>
<item><p>129b.6</p><section></section><text>nges par sbyor ba bkag pa yin no/ /'gal ba yod pa ma yin no zhes bya ba ni khas blangs pa dang 'gal ba dag ni yul tha dad pa can nyid yin pa'i phyir ro/ /'dod chags med par zhes bya ba la sogs pas gzhan gyi phyogs kyi skyon sdud par byed do/ /sangs rgyas pas 'dod chags med par skye ba ma mthong</text></item>
<item><p>129b.7</p><section></section><text>ba'i phyir/ skye ba 'di'i 'dod chags rgyu yin no zhes bya ba bshad pa'i rigs gang yin pa 'di ni/ rigs 'di lus 'dod chags kyi rgyu nyid yin par 'dod pa na lus med par 'dod chags ma mthong ba'i phyir lus 'dod chags kyi rgyu yin par ro/ /rigs pa 'di nyid kyis zhes bya ba ni/ dus mnyam du 'byung ba can nyid</text></item>
<item><p>130a.1</p><section></section><text>yin pa'i phyir ro/ /rgyu med pa can yang ma yin te/ rtag tu yod pa dang med par thal ba'i phyir ro/ /yon tan dang bcas pa'i rdzas skye ba zhes bya ba ni 'dod chags la sogs pa'i lus kyi yon tan gyi yon tan dang bcas pa'i lus skye bar mi 'gyur ro zhes bya ba'i don to/ /phyin ci log pa'i</text></item>
<item><p>130a.2</p><section></section><text>blo ni rtag pa la sogs pa'i phyin ci log gi mtshan nyid can gyi ma rig pa'o/ /ji skad du bshad pa'i rgyu dang rang bzhin gyi zhes bya ba ni mi rtag pa la sogs pa'i rang bzhin gyi'o/ /ji skad du bshad pa'i rgyu rang bzhin zhes bya ba ni srid pa'i sred pa ste rgyu'i rang bzhin no/ /ma grub phyir yang zhes bya ba ni/ gtan</text></item>
<item><p>130a.3</p><section></section><text>tshigs ma grub pa'i phyir yang ngo / /'khor ba'i chos can 'ga' zhig kyang / /zhes bya ba la sogs pas 'chad par byed de/ bdag la sogs pa bkag pa nyid kyi phyir ro zhes bya bar dgongs so// //tshad ma rnam 'grel gyi 'grel bshad/ bam po bzhi bcu rtsa bdun pa/ gal te 'khor ba pa</text></item>
<item><p>130a.4</p><section></section><text>'ga' zhig ces bya ba ni bdag tu smra ba'o/ /cung zhig kyang mi snang ba ste/ lta ba po bdag med pa'i phyir ro zhes bsams pa'o/ /ci ste kho bo cag la sogs pa la brtsams pa yin pa de'i tshe ma grub pa yin te zhes bya ba ni kho bo cag la sogs pa la kho bo 'bad rtsol byed do zhes bya ba de lta bu'i nges pa skyed</text></item>
<item><p>130a.5</p><section></section><text>pa'i phyir ro/ /gal te yang bdag yod pa ma yin pa de lta na yang rnam par shes pa nyid bdag dang bdag gir sgro 'dogs pas 'khrul par skyes pa na/ shes pa bya ba dang bcas pa rgyur byas nas mthong ngo zhes brjod do/ /rnam par shes pa'i rgyu de nyid kyi sgro 'dogs pa la gnod pa'i phyir/ ji ltar bdag med du</text></item>
<item><p>130a.6</p><section></section><text>zin kyang thos pa dang bsams pa dang bsgoms pa la sogs pa'i rim gyis 'bras bu med par mi 'gyur ba de ltar de nyid ni thos pa las byung ba'i zhes bya ba la sogs pas 'chad par byed do/ /sbyor ba ni gang zhig gang la zhes bya ba la sogs pa 'dis bdag tu chags pa 'jug pa'i rgyu nyid yin par bstan te/ </text></item>
<item><p>130a.7</p><section></section><text>gang gi rnam par sgro 'dogs pas so/ /de la chags pas te mngon par chags pa de gang la yod pa de la de skad ces bya'o/ /sgro 'dogs pa'i chags pas byas pa'i 'jug pa de dang ldan pa'o/ /gang zhig gang la chags pa dang ldan pa de la mngon par chags pas byas pa'i 'jug pa dang ldan pa yang yin</text></item>
<item><p>130b.1</p><section></section><text>no zhes bya ba ni bsdus pa'i don to/ /mngon par chags pa tsam la rag las pa nyid kyis 'jug pa'i phyir rang bzhin gyi gtan tshigs so/ /re zhig bdag tu 'dzin pa zhes bya ba la sogs pa la gang la bdag tu 'dzin pa'i 'ching ba yod pa de la de skad ces bya'o/ /de'i don du zhes bya ba ni bdag la phan 'dogs</text></item>
<item><p>130b.2</p><section></section><text>pa'i don du ste/ nyon mongs pa spangs pa'i de ma thag nyid du de dag phung po lhag ma med pa'i mya ngan las 'das pa thob par 'gyur ro zhes bsams pa'o/ /gnas par 'jug pa la zhes bya ba ni gnas pa la rag las pas 'jug pa'i don du'o/ /bdag la nye bar mkho ba mthong ba'i rgyu can ni gnas par</text></item>
<item><p>130b.3</p><section></section><text>'jug pa yin la/ 'di la nye bar mkho ba mthong ba med pa de ltar na rgyu mi dmigs pa'o/ /gzhan la phan 'dogs pa sems can la chags pa'i phyir ma yin zhes bya bar sbyar te/ mngon par chags pa spangs pa'i phyir ro/ /nye bar len pa'i phung po lnga ni 'du byed yin la de nyid sdug bsngal</text></item>
<item><p>130b.4</p><section></section><text>yin te/ mi mthun pa nyid yin pa'i phyir ro/ /gang la dmigs pa yod pa de la de skad ces bya'o/ /de la chags pa yi zhes bya ba la sogs pa dpe bstan pa yin te/ de bdag gi bde ba'i don du bstan pa yang ma yin zhing / chags pas kyang ma yin te/ 'on kyang brtse ba kho nas yin no/ /'di 'ching</text></item>
<item><p>130b.5</p><section></section><text>bar byed pa ma yin zhing zhes bya ba ni de 'jog par byed pa ma yin zhing ngo / /gal te yang bar ma dor gags byed pa ni lhag ma med pa'i mya ngan las 'das pa yin pa'i phyir ro/ /gags byed par nus pa can gyi las kyis 'phangs pa'i srid pa yod na rigs pa 'di yin gyi/ de lta ma yin na nges pa'i las nges</text></item>
<item><p>130b.6</p><section></section><text>pas 'phangs pa'i dus nges pa can gyi srid pa la bar ma dor gags byed pa yod pa nyid ma yin no/ /gla dang rngan pa dang / gla ba'i rin zhes bya ba ni don gzhan nyid ma yin no/ /mi rtag pa la sogs pa'i bdag nyid la zhes bya ba ni mi rtag pa dang bde ba ma yin pa dang / bdag med pa la sogs pa'i rang bzhin zhes</text></item>
<item><p>130b.7</p><section></section><text>bya ba'i don to/ /phyin ci log gi shes pa ni rtag pa dang bde ba la sogs pa'i ngo bor 'dzin pa ste/ 'dis ni ma rig pa bstan to/ /bdag tu lta ba spangs pa can gang yin pa de la sems can du lta ba sngon du song ba can med pas khyab pa yin la/ de dang 'gal ba yang sems can du lta ba sngon du song ba can yin pa</text></item>
<item><p>131a.1</p><section></section><text>de ltar na khyab par byed pa 'gal ba dmigs pa'o/ /sbyor ba gnyis pa yang khyab par byed pa 'gal ba dmigs pa nyid yin te bdag tu lta ba spangs pa la bdag tu lta ba sngon du song ba can gyi blo dang mi ldan pa nyid kyis khyab pa nyid kyi phyir dang / bdag tu lta ba sngon du song ba can gyi snying rje'i</text></item>
<item><p>131a.2</p><section></section><text>sems dang ldan pa ni de dang 'gal ba nyid yin pa'i phyir ro/ /snying rje rnam pa gnyis te/ sems can la dmigs pa dang chos la dmigs pa'o/ /de la gal te snying rje snga ma la brten nas brjod pa de'i tshe sbyor ba snga ma ni grub pa la sgrub pa yin te/ 'dod chags dang bral ba dag la ni sems can la dmigs pa'i</text></item>
<item><p>131a.3</p><section></section><text>snying rjes khas mi len pa'i phyir ro/ /ci ste snying rje gnyis pa la brten nas brjod pa yin na ni de las gtan tshigs ma grub pa yin te/ chos la dmigs pa'i snying rje ni sems can la lta ba sngon du song ba can nyid du ma grub pa nyid kyi phyir ro/ /de ni sems can la dmigs pa can gyi zhes bya ba la sogs pa</text></item>
<item><p>131a.4</p><section></section><text>smos so/ /gang gi phyir 'dod chags dang bral ba rnams kyi chos la dmigs pa'i snying rje don dam pa yin gyi/ sems can la dmigs pa ma yin pa'i rgyu de nyid kyi phyir/ sbyor ba gnyis pa la yang gtan tshigs ma grub pa yin te/ grol ba rnams bdag tu lta ba sngon du song ba can gyi snying rje'i sems dang</text></item>
<item><p>131a.5</p><section></section><text>ldan pa nyid ma grub pa'i phyir ro/ /sdug bsngal shes la zhes bya ba ni sdug bsngal gyi bden pa shes pa rnam pa bzhi dag yin te shes pa'o/ /de nyid ni mi rtag pa dang sdug bsngal ba dang zhes bya ba smos so/ /'di ni yod pa'i bdun pa yin te/ sdug bsngal shes pa yod na zhes bya ba'i don to/ /zhe sdang spangs pa</text></item>
<item><p>131a.6</p><section></section><text>can gyi zhes bya ba ni zhe sdang can ni 'jig rten na gnod pa yin la de med pa'i phyir zhe sdang spangs ba can yin te/ 'gal ba med pa'i zhes brjod pa yin no/ /gal te yang sdug bsngal shes pas 'dod chags la sogs pa yang spangs pa yin pa de lta na yang zhe sdang smos pa byas pa gang yin pa de ni snying rje</text></item>
<item><p>131a.7</p><section></section><text>dngos su zhe sdang dang 'gal ba nyid yin pa'i phyir ro/ /'dus reg tsam zhes bya ba la tsam smos pa ni don lhag par sgro 'dogs pa spangs pa'i phyir ro/ /khro rgyu zhes bya ba ni zhe sdang gi rgyu'o/ /de nyid ni bdag dang bdag gi zhes bya ba la sogs pa smos so/ /'gal ba can ni zhe sdang gi yul du 'gyur ro/ /de</text></item>
<item><p>131b.1</p><section></section><text>med par khro ba'i rgyu zhe sdang ma yin gyi zhes/ 'on kyang bdag tu lta ba nyid yod na zhe sdang 'byung ngo zhes bya ba'i don to/ /de nyid ni des na bdag dang bdag gi rnam pa'i zhes bya ba smos so/ /de ltar na zhes bya ba la sogs pas grub pa la sgrub pa la sogs pa sngar bshad pa'i mjug sdud par byed do/ /de</text></item>
<item><p>131b.2</p><section></section><text>yang gong du rnam par phye zin to/ /gang 'du byed nus zad med can/ /zhes bya ba ni phung po'i rgyun skyon med pa skyed pa la/ 'dod chags dang bral ba gang dag la las kyi nus pa zad pa med pa yod pa zhes bya ba'i don to/ /dper na byang chub sems dpa' rnams kyi lta bu'o zhes bya ba ni/ byang chub sems</text></item>
<item><p>131b.3</p><section></section><text>dpa' rnams ni las kyi nus pa zad pa can ma yin te/ tshogs thams cad mi gnas pa'i mya ngan las 'das pa'i 'bras bu can nyid yin pa'i phyir ro/ /nyes med can zhes bya ba ni sdig pa med pa can no/ /sems can gyi don yid la byed pas gnas pa zhes bya ba ni bsgrub par bya ba gcig go/ /</text></item>
<item><p>131b.4</p><section></section><text>yongs su mya ngan las 'das pa ma yin zhes bya ba ni gnyis pa'o/ /gnas pa ni snying rje'i 'jug pa tsam dang rjes su 'brel pa can nyid yin pa'i phyir rang bzhin gyi gtan tshigs so/ /yongs su mya ngan las 'das pa las snying rje ldog pas khyab pa nyid kyi phyir dang / gnas pa ni de dang 'gal ba nyid</text></item>
<item><p>131b.5</p><section></section><text>yin pa'i phyir/ bsgrub par bya ba gnyis pa la ltos nas khyab par byed pa 'gal ba nyid dmigs pa'o/ /bsgom pa'i lam dang mi slob pa'i lam dang mi slob pa'i lam las sngar byung ba can nyid yin pa'i phyir mthong ba'i lam ni lam dang po'o/ /rgyun du zhugs pa la sogs pa zhes bya ba'i sogs pa'i</text></item>
<item><p>131b.6</p><section></section><text>sgras ni lan cig phyir 'ong ba dang / phyir mi 'ong ba gzung ngo / /sdug bsngal gyi bden pa mthong ba nyid kyis de dag gis 'jig tshogs su lta ba spangs pa yin no/ /kun du brtags pa ni bstan bcos sems pa la sogs pa'i sgo nas byung ba'o/ /lhan cig skyes pa ni thog ma med pa'i bag chags las byung</text></item>
<item><p>131b.7</p><section></section><text>ba'o/ /de dag nyid kyis spangs pa ma yin no zhes bya ba ni thog ma med pa'i bag chags las byung ba de ni bsgom pa'i lam nyid kyis spang bar bya ba nyid yin pa'i phyir ro/ /bdag tu chags pa khas len pa nyid kyi phyir/ rgyun du zhugs pa la lhan cig skyes pa'i mi shes pa phyin ci log yod pa yin no zhes bstan pa'i phyir/ </text></item>
<item><p>132a.1</p><section></section><text>gang gi phyir/ gang zhig nga zhes mthong med pa/ /zhes bya ba la sogs pa smos so/ /'bras bu'i gtan tshigs so zhes bya ba ni yang srid par nying mtshams sbyor ba ni bdag tu chags pa'i 'bras bu nyid yin pa'i phyir ro/ /gtan tshigs de gnyis ni ma grub pa yin te zhes bya ba ni 'khor ba yang</text></item>
<item><p>132a.2</p><section></section><text>'ching ba yin no zhes bya ba dang / mya ngan las 'das pa yang thar pa yin no zhes bya ba de gnyis so/ /gal te ji ltar zhe na/ 'di ltar zhes bya ba la sogs pa smos te/ bdag tu sogs pa bkag pa'i phyir ro/ /'ga' zhig bcings pa dang / rang dbang ba 'ga' zhig kyang grol ba ma yin no/ /de med pa'i phyir</text></item>
<item><p>132a.3</p><section></section><text>de la ltos nas 'khor ba dang mya ngan las 'das pa dag 'ching ba dang thar pa nyid du brtags pa ma grub pa yin no zhes bya bar dgongs so/ /'o na kun nas nyon mongs pa dang / rnam par byang ba'i 'jug pa'i go rims ji ltar yin zhe na/ 'on kyang ma rig pa yod na zhes bya ba la sogs pa smos so/ /bar du zhes bya ba'i</text></item>
<item><p>132a.4</p><section></section><text>sgra ni 'du byed yod na rnam par shes pa dang / rnam par shes pa yod na ming dang gzugs zhes bya ba la sogs pa yin no/ /gang gi bdag la sogs pa med par yang ma rig pa la sogs pa ngo bo nyid kyis rgyu dang 'bras bu'i dngos por nges pa'i rang bzhin can 'jug bar 'gyur la/ de 'jug pa tsam yang 'khor ba zhes</text></item>
<item><p>132a.5</p><section></section><text>tha snyad gdags so/ /'gal ba'i rkyen nye ba las kyang rgyu bcom pa'i sgo nas/ ma rig pa ldog pa tsam la thar pa zhes tha snyad du byas pa yin no zhes bya ba ni bsdus pa'i don to/ /'ching ba la sdug bsngal skye ba'i rgyu nyid yin pas khyab pa yin te/ de dang 'gal ba nyid ni sdug bsngal skye ba dang bral ba nyid yin pa de ltar</text></item>
<item><p>132a.6</p><section></section><text>na khyab par byed pa 'gal ba dmigs pa'o/ /'gyur ba ni bden na sdug bsngal skye ba'i rgyu bdag nyid yin pa de'i phyir gtan tshigs ma grub pa yin no zhe na/ de'i phyir 'di ni ma grub pa yin bar bsam par mi bya ste zhes bya ba smos so/ /ji skad du bshad pa'i 'ching bas zhes bya ba ni sdug bsngal skyed pa'i rgyu'i</text></item>
<item><p>132a.7</p><section></section><text>mtshan nyid can gyis so/ /gnyi ga'i rnam pa ma yin pa'i zhes bya ba la sogs pa la rtag pa dang / mi rtag pa dag tu brjod par bya ba ma yin pa nyid kyi phyir/ gang zag ni rnam pa gnyi ga dang bral ba nyid yin par 'dod do/ /de lta bur gyur pa'i dngos po ni yod pa ma yin te/ dngos po ni rnam pa gnyi gas khyab pa nyid kyi</text></item>
<item><p>132b.1</p><section></section><text>phyir ro/ /de nyid ni rtag pa dang mi rtag pa dag ni zhes bya ba la sogs pa smos te/ phan tshun spangs pa ni phan tshun spangs pa ste de dang bral ba'o/ /des gnas pa'i mtshan nyid rtag pa dang mi rtag pa gang dag yod pa de dag la de skad ces bya'o/ /de'i dngos po yin pa de nyid kyi phyir/ rtag pa spangs te mi rtag pa'i</text></item>
<item><p>132b.2</p><section></section><text>mtshan nyid du gnas pa dang / mi rtag pa spangs te rtag pa'i mtshan nyid du gnas pa yin no zhes bya ba'i don to/ /gal te de las cir 'gyur zhe na/ dngos po la zhes bya ba la sogs pa smos so/ /gang zag la sogs pa'i dngos bo la rtag pa'am/ mi rtag pa gcig rnam par bcad pa dang / yongs</text></item>
<item><p>132b.3</p><section></section><text>su gcod pa gang yin pa de dag ni de las gzhan pa rtag pa'am mi rtag pa yongs su bcad pa dang / rnam par bcad pa gang yin pa de med na mi 'byung ba nyid yin pa'i phyir ro/ /de skad du dngos po yod na rtag pa rnam par bcad pa'am/ yongs su gcod pa ni go rims bzhin du mi rtag pa yongs su</text></item>
<item><p>132b.4</p><section></section><text>gcod pa med na mi 'byung ba can yin no/ /mi rtag pa rnam par bcad pa dang / yongs su gcod pa dang rtag pa yongs su gcod pa dang rnam par bcad pa med na mi 'byung ba can yin no zhes bstan par 'gyur ro/ /de bas na gal te gang zag la rtag pa rnam par bcad na mi rtag pa gsal bar</text></item>
<item><p>132b.5</p><section></section><text>bzung ba de'i phyir mi rtag pa nyid du brjod par bya ba yin par 'gyur ro/ /ci ste rtag pa yongs su gcod pa de'i tshe yang mi rtag pa rnam par bcad pa de'i phyir/ rtag pa nyid yin pas na rtag pa nyid du brjod par bya ba yin pa nyid du 'gyur ro/ /de bzhin du gal te mi rtag pa nyid rnam par bcad pa de bas na/ </text></item>
<item><p>132b.6</p><section></section><text>rtag pa bzung ba de'i phyir rtag pa nyid du brjod par bya ba yin par 'gyur ro/ /ci ste mi rtag pa yongs su gcod pa yin pa de lta na yang rtag pa rnam par bcad pa yin pa de ltar na/ nges par mi rtag pa nyid du brjod par bya ba yin pa nyid du 'gyur ro/ /mi rtag pa ste zhes bya ba 'di'i 'grel pa ni skad cig</text></item>
<item><p>132b.7</p><section></section><text>ma nyid du zhes bya ba yin no/ /de ni med pa nyid yin no zhes bya ba ni skad cig ma nyid ma yin pa ni don byed par nus pa dang bral ba nyid kyis med pa nyid yin pa'i phyir ro/ /de'i tshe ma bcings pa ni zhes bya ba ni 'ching ba med pas ma bcings pa'o/ /gal te rtag pa nyid du brjod par bya ba ma yin pa'i phyir skyon</text></item>
<item><p>133a.1</p><section></section><text>med do zhe na zhes bya ba ni gal te rtag pa nyid du gang zag brjod par bya ba yin pas khas blangs nas skad cig pa nyid du brjod par bya ba ma yin par smra bar 'gyur ba de'i tshe yod pa nyid ma yin par 'gyur te/ rim dang cig car don byed pa 'gal ba'i phyir ro/ /gang gi tshe rtag</text></item>
<item><p>133a.2</p><section></section><text>pa nyid kyis brjod par bya ba ma yin pa de'i tshe/ skyon 'di yod pa ma yin no zhe na/ rtag pa dang mi rtag pa zhes bya ba la sogs pa la rtag pa dang / mi rtag pa dag med pa'i ngo bo de nyid gang zag gang la yod pa de la de skad ces bya'o/ /rtag pa dang mi rtag par lung bstan du med pa'i phyir gang zag tu smra bar</text></item>
<item><p>133a.3</p><section></section><text>brjod par bya ba ma yin pa ste lung du ma bstan pa yin no/ /rten yongs su gyur pa gang zhe na/ nyes pa dang bcas pa zhes bya ba la sogs pa smos so/ /lam de'i bdag nyid la zhes bya ba ni lam gyi rang bzhin nyid la'o/ /de kho na nyid mthong ba'i bdag nyid can yin gyi zhes bya ba ni dngos po ji lta</text></item>
<item><p>133a.4</p><section></section><text>ba bzhin du gnas pa 'dzin pa'i bdag nyid can zhes bya ba'i don to/ /tshad ma dang 'gal ba'i rnam pa ni phyin ci log gi rnam pa'o/ /de dang rjes su 'brel pa ni nye bar bsgyur ba ste/ nyes pa gang yin pa de'i bdag nyid can du mi 'gyur ro/ /sems nyid nye bar nyon mongs par byed pas na nye ba'i</text></item>
<item><p>133a.5</p><section></section><text>nyon mongs pa ste 'dod chags la sogs pa'o/ /rgyu mtshan 'ga' zhig las bdag la sogs par sgro btags pas 'jug pa'i 'khrul pa'i shes pa ni glo bur gyi rkyen yin te/ de ni tshad ma'i grogs ma yin pa nyid kyi phyir ro/ /de la gnod pa yod na zhes bya ba ni glo bur ba'i rnam pas de'i rgyu can gyi</text></item>
<item><p>133a.6</p><section></section><text>nye ba'i nyon mongs pa bdag med pa'i lam gyis gsal ba yod na zhes bya ba'i don to/ /rang gis rang bzhin la gnas pa'i zhes bya ba ni bdag med pa'i lam de'i bdag nyid la gnas pa'i'o/ /dngos bo'i stobs kyis zhugs pa'i rang bzhin nyid yin pa'i phyir ro zhes bya ba ni dngos po ji ltar gnas pa bzhin</text></item>
<item><p>133a.7</p><section></section><text>du 'dzin pas zhugs pa'i bdag med pa'i lam ni sems kyi rang bzhin nyid yin pa'i phyir ro/ /bdag nyid de'i rten du gyur pa ma yin te zhes bya ba ni/ rnam pa gzhan du 'jug pa'i rten du gyur pa ma yin no zhes bya ba'i don to/ /'dres pa'i rkyen ni g.ya' la sogs pa 'dres pa'i rgyu'i'o/ /de shin tu med na</text></item>
<item><p>133b.1</p><section></section><text>zhes bya ba ni 'dres pa'i rkyen shin tu med na'o/ /'di lta ste zhes bya ba la sogs pa ni dpe gnyis pa'o/ /yang rnam pa gzhan du 'jug pa'i rten du gyur pa las/ de las zlog pa'i rnam pa de'i bdag nyid dang bral ba nyid kyis khyab pa yin la/ de dang 'gal ba yang bdag nyid du gyur pa yin pa de ltar na khyab</text></item>
<item><p>133b.2</p><section></section><text>par byed pa 'gal ba dmigs pa'o/ /gal te de kho na nyid mthong ba de'i bdag nyid sems la yod pa ma yin pa de bas na gtan tshigs ma grub par 'gyur ro zhe na/ ma grub pa ma yin te zhes bya ba la sogs pa smos so/ /don dam par rnam par shes pa ni don 'dzin par 'dod pas zhes bya ba ni/ don</text></item>
<item><p>133b.3</p><section></section><text>dam par rnam par shes pa don 'dzin pa nyid ni ma yin te/ gzung ba ma grub pa'i phyir ro/ /'on kyang re zhig phyi rol gyi don yod par 'dod pa gang yin pa des 'di ltar 'dod par bya'o zhes bstan pa'i phyir de skad du brjod pa yin no/ /phyi rol lam zhes bya ba ni 'dra ba gzhan dang gzhan 'byung ba la sogs</text></item>
<item><p>133b.4</p><section></section><text>pa'i 'khrul par byed pa'i rnam pa'o/ /cig shos zhes bya ba ni nang gi bdag nyid can gyi phyin ci log gi rnam par rtog pa'i bag chags zhes bya bas bslad pa'o/ /de'i tshe yul 'dzin pa'i chos ma yin no zhes bya ba ni yod pa ma yin pa zhes bya ba yang yod pa ma yin pa'i rnam pa 'dzin pa'i phyir ro/ /de nyid</text></item>
<item><p>133b.5</p><section></section><text>ni de ltar na zhes bya ba la sogs pa smos so/ /'dod par ni 'gyur mod kyi phyi rol gyi don grub pa med mod/ rnam par shes pa ni rab tu grub pa yin na dngos po thams cad ma grub pa yin no zhes bya ba de ci'i phyir brjod ce na/ shes pa yang phyin ci log gi rnam pa la dmigs pa'i phyir ro zhes bya ba smos te/ </text></item>
<item><p>133b.6</p><section></section><text>gang gi tshe rnam par shes pa yul du gyur pa yang shes gzhan gyi yul du byed pa de'i tshe/ de la yang sgro btags pa'i rnam pa nyid kyi sgo nas yul du byed pa de ltar na/ shes pa thams cad log par 'dzin pa'i rang bzhin can du grub par 'gyur ro/ /de nyid ni de yul dang yul can gyi dngos po rnam par</text></item>
<item><p>133b.7</p><section></section><text>gzhag pa nyid kyi gnas skabs yin no zhes bya ba smos te/ yul dang yul can nyid de shes pa'i gnas skabs ci 'dra ba zhig yin zhes bya ba'i yul dang yul can gyi dngos po rnam par gzhag pa 'di la/ ci rnam par shes pa'i chos yul 'dzin pa yin nam/ 'on te log pa 'dzin pa yin zhes bya ba</text></item>
<item><p>134a.1</p><section></section><text>de'i gnas skabs yin no/ /de la gal te log pa 'dzin pa 'di nyid chos yin no zhes rnam par gzhag pa de'i tshe/ shes pa'i shes pa yin na yang log pa 'dzin pa'i rang bzhin du 'gyur ba de ltar gang las shes pa grub pa yin/ de yang shes pa shes pa gzhan gyis nyams su</text></item>
<item><p>134a.2</p><section></section><text>myong ba yin no zhes bya ba'i gzhung der rtogs par bya'o/ /rang rig la ni skyon 'di yod pa ma yin no/ /de'i rang bzhin 'dzin pa'i shes pas shes pa nyid la de la de yod pa nyid kyis khyab pa yin la/ 'di la de yod pa ma yin no zhes bya ba ni khyab par byed pa dmigs pa'o/ /rang bzhin de la rnam</text></item>
<item><p>134a.3</p><section></section><text>pa gzhan du 'gyur ba can ni rang bzhin de las rnam pa gzhan du 'gyur ba can no/ /gang la glo bur ba'i rkyen gyis byas pa yod pa de ni zhes 'bru mang po pa'o/ /dper na thag par 'dzin pa zhes bya ba la sogs pa la/ gang la glo bur ba'i rkyen gyis byas pa'i 'khrul pa'i yul sbrul gyi rnam par zhugs</text></item>
<item><p>134a.4</p><section></section><text>ba'i rang bzhin las rnam pa gzhan du 'gyur ba yod pa de ni zhes bya bar tshig rnam par sbyar ro/ /ldog pa la ni zhes bya ba ldog pa'i rgyu mtshan la ni'o/ /de ni rang bzhin gnas pa gzhan du 'gyur ba'i ldog pa'i rgyu mtshan ni zhes bya bas 'chad par byed do/ /rang dang rigs mthun pa'i nye bar len pa'i</text></item>
<item><p>134a.5</p><section></section><text>zhes bya ba ni gzhi mthun pa'i 'jug pa'o/ /rigs mthun pa'i rgyu ni log pa'i shes pa'o/ /shin tu skyed nus med yin no zhes bya ba'i shin tu smos pas ni 'di skad du/ gal te rgyun du zhugs pa la sogs pa skye mod kyi ri mo la gnod sbyin du 'khrul pa dang 'dra bar de la 'di brtan par 'gyur ba ma</text></item>
<item><p>134a.6</p><section></section><text>yin no zhes bstan to/ /shin tu skye ba la de la gnod pa can skyed nus pa'i snying po can dang bral ba nyid kyis khyab pa yin la/ de dang 'gal ba yang gnod pa can skyed nus pa'i snying po can nyid yin pa de ltar na/ khyab par byed pa 'gal ba dmigs pa'o/ /mngon sum dang rjes su dpag pa rkyen</text></item>
<item><p>134a.7</p><section></section><text>ji lta ba bzhin du zhes bya ba ni/ dper na rgyun rnam par 'chad pa'i dus na/ snga ma las shin tu mtshan nyid mi 'dra ba'i skad cig ma gzhan mngon sum du byed pa'i phyir/ mi dmigs pa zhes bya ba'i mngon sum gyis rgyu mi rtag pa nyid dang / de'i stobs kyis bdag med pa nyid rnam par 'jog</text></item>
<item><p>134b.1</p><section></section><text>par byed do/ /de nas bsgom pa'i rim pa yin pa de'i tshe/ mngon sum ni bdag med pa nyid mthong ba'i mtshan nyid can gyi gnod pa can rgyu mtshan nyid yin no/ /gang gi tshe byas pa nyid yin pa la sogs pa'i rtags kyis bdag med pa rnam par gzhag nas/ bsam pa</text></item>
<item><p>134b.2</p><section></section><text>dang bsgom ba la sogs pa rim bzhin rtsom pa de'i tshe/ rjes su dpag pa yang rgyu mtshan nyid yin no/ /'gal ba ni gnyi ga yod pa'i phyir ro zhes bya ba ni/ ji ltar lam goms pa nyes pa skyes dang 'gal pa yin pa de ltar nyes pa'i bdag kyang lam skye ba dang 'gal ba yin no/ /de la</text></item>
<item><p>134b.3</p><section></section><text>gal te 'gal bar mtshungs pa yin na/ nyes pa'i bdag nyid can la lam skye ba de ltar lam goms pa yang ci'i phyir nyes pa skye ba ma yin zhes bsams pa'o/ /lhag mthong yin la zhes bya ba ni bdag med pa la dmigs pa'i shes rab bo/ /'bad rtsol yang nyes pa mthong</text></item>
<item><p>134b.4</p><section></section><text>ba'i sgo nas byed par 'gyur zhes bya ba ni gal te gang zhig bzlog par bya ba'i phyir/ 'bad rtsol byed par 'gyur ba de la nyes pa mthong ba de'i tshe 'bad rtsol byed pa yin te/ nyes pa dang ldan pa nyid dor bar 'os pa yin pa'i phyir ro/ /nyes pa rnams ni phyin ci log yin pa'i phyir zhes bya ba ni</text></item>
<item><p>134b.5</p><section></section><text>yon tan dang ldan pa ma yin pa nyid kyi phyir ro/ /ci ste yang 'bad rtsol byed par 'gyur ba de lta na yang yon tan dang ldan pa nyid kyi stobs las gyur pa de lta ba yang yon tan dang ldan pa nyid kyi stobs las 'gyur ba yin no zhe na/ brtson dang ldan yang zhes bya ba smos so/ /lhag ma ni snga ma dang 'dra'o/ /</text></item>
<item><p>134b.6</p><section></section><text>tshigs su bcad pa 'di nyid kyi bshad pa ni ji ltar le'u dang por gzhung mdzad pa rnam par phye ba de ltar rtogs par bya'o zhes bya ba'i don to/ /'dod chags dang zhe sdang dag phan tshun 'gal ba yin du zin kyang zhes bya ba ni/ lhan cig mi gnas pa'i phyir 'di nyid 'gal ba yin par sems so/ /</text></item>
<item><p>134b.7</p><section></section><text>rgyu gcig nyid yin pa'i gtan tshigs kyis 'dod chags dang / zhe sdang ba de dag gi nang nas ji ltar 'jig tshogs su lta ba zhes bya ba'i rgyu de yod na/ 'dod chags sam zhe sdang gcig 'byung bar 'gyur ba de ltar na/ rgyu des de skyed pa na gdon mi za bar thag nye bas 'gyur ba yin no/ /de ltar na yod na 'bras bu</text></item>
<item><p>135a.1</p><section></section><text>de skye bar 'gyur ro/ /de nyid las zhes bya ba ni 'jig tshogs su lta ba zhes bya ba'i rgyu de nyid las so/ /gzhan dag kyang zhes bya ba ni 'dod chags dang zhe sdang dag las gang yang rung ba'o/ /gal te 'o na 'dod chags dang zhe sdang dag rgyu gcig pa can nyid yin pa ci'i phyir</text></item>
<item><p>135a.2</p><section></section><text>cig car 'jug par mi 'gyur zhe na/ cig car mi 'jug pa yang zhes bya ba la sogs pa smos so/ /shing gi khyad par gcig las 'byung ba can gyi me dang du ba lta bu'o zhes bya ba ni gang gi tshe me'i skad cig ma snga ma dang dus mnyam du 'byung ba'i shing gi skad cig ma las phyis me dang du ba'i skad</text></item>
<item><p>135a.3</p><section></section><text>cig ma 'byung bar 'gyur ba de'i tshe/ de dag ni shing gi khyad par gcig las byung ba can nyid yin no/ /gnod par bya ba dang gnod par byed pa'i dngos po la rgyu tha dad pa nyid kyis khyab pa yin la/ de dang 'gal ba yang rgyu gcig pa can nyid yin pa de ltar na khyab par byed pa 'gal ba dmigs pa'o/ /</text></item>
<item><p>135a.4</p><section></section><text>bdag tu lta ba dang bdag tu chags pa zhes bya ba zlas dbye ba'o/ /'jig tshogs la chags pa dang zhes bya ba ni zhig pas na 'jig pa ste/ rnam par 'jig pa zhes bya ba'i don to/ /tshogs pa ni nye bar len pa'i phung po lnga 'dus pa ste/ mi rtag pa'i phung po lnga la chags pa zhes bya ba'i don</text></item>
<item><p>135a.5</p><section></section><text>to/ /shin tu goms pa'i dbang gis phan tshun gnod pa byed pa gang yin pa de dag las rgyu dang / 'bras bu'i dngos po ma yin pas khyab pa yin la/ de dang 'gal ba yang rgyu dang 'bras bu'i dngos po yin pa de ltar na/ sbyor ba gnyis pa yang khyab par byed pa 'gal ba dmigs pa nyid</text></item>
<item><p>135a.6</p><section></section><text>yin no/ /byams pa dang mi gtsang ba la sogs pa ni zhes bya ba la/ mi gtsang ba ni 'dod chags kyi rten gyi dngos po la rnam par sun 'byin pa rnam pa can gyi shes rab po/ /sogs pa smos pas ni dbugs 'byung rngub dran pa la sogs pa gzung ngo / /'on kyang ji srid rigs mi mthun</text></item>
<item><p>135a.7</p><section></section><text>pa'i sems goms pa gnas pa'i zhes bya ba ni byams pa la sogs pa rigs mi mthun pa'i sems de bdag nyid do/ /bad kan can gyi nad kyi rgyu ni bad kan yin la de la gnod pa med pa ni mngar ba la sogs pa'o/ /nyon mongs pa skye ba'i rgyu yang de yin la/ 'jig tshogs su lta ba yang</text></item>
<item><p>135b.1</p><section></section><text>yin pa la gnod par byed pa ma yin no zhes bya bar tshig rnam par sbyar ro/ /'o na gal te byams pa la sogs pa 'dod chags la sogs pa'i gnyen po ma yin na/ 'o na ji ltar mdo las dge slong dag 'di lta ste/ rlung gi til mar sman chen po yin pa de bzhin du 'dod chags kyi mi gtsang ba dang / </text></item>
<item><p>135b.2</p><section></section><text>ji ltar mkhris pa'i mar sman chen po yin pa de bzhin du/ zhe sdang gi byams pa dang / ji ltar sbrang rtsi sman chen po yin pa de bzhin du/ gti mug gi rten cing 'brel par byung ba la dpyod pa yin no zhes gsungs she na/ de'i phyir rlung dang mkhris pa dang zhes bya ba la sogs pa smos te/ chos la</text></item>
<item><p>135b.3</p><section></section><text>dmigs pa la sogs pa'i byams pa la sogs pa la dgongs nas bshad pa yin no zhes bya bar sbyar ro/ /sogs pa'i sgras ni dmigs pa med pa'i byams pa la sogs pa gzung ngo / /de dag ni bdag med pa'i rnam par 'jug pa nyid yin pa'i phyir gcig tu gnyen po'i phyogs yin</text></item>
<item><p>135b.4</p><section></section><text>no/ /de bzhin du gzhan dag la yang zhes bya ba la sogs pa la gang gi tshe ma dang sring mo la sogs pa'i 'du shes 'dod chags la sogs pa'i gnyen po nyid du brjod pa yin no/ /de la yang dus de srid du gnod pa yin par rtogs par bya'o zhes bya ba'i don to/ /mig gsal ba'i ngo bo</text></item>
<item><p>135b.5</p><section></section><text>zhes bya ba ni rtogs pa med pa'i ngo bo'o/ /rang gi sde pa ni bye brag rab tu smra ba la sogs pa'o/ /phyin ci log par rtogs pa'i ngo bo can nyid yin par khas blang bar bya'o zhes bya ba ni mtshan nyid gzhan mi rigs pa nyid kyi phyir ro/ /de gti mug ces ma bshad pa ni log pa'i shes pa'i khyad par</text></item>
<item><p>135b.6</p><section></section><text>gti mug gi phyogs gcig tu gyur pa ste/ gti mug ces bya ba spyi'i sgras chos mngon pa las ma bshad pa yin no/ /'on kyang 'jig tshogs su lta ba zhes bya ba yin te/ spyi'i sgras bstan pa na nyon mongs pa'i rgyu'i gtso bor bstan par mi 'gyur ro/ /de yang re zhig ces bya ba la sogs pas phyin</text></item>
<item><p>135b.7</p><section></section><text>ci log tu rtogs pa ngo bo nyid ma rig pa yin no zhes bstan pa'i phyir skabs byed pa yin no/ /gzugs la sogs pa yang de lta bur thal ba'i phyir ro zhes bya ba ni rig pa las gzhan nyid yin pas na ma rig par thal ba'i phyir ro/ /dngos po mtshan nyid kyi skabs yin pa'i phyir ro zhes bya ba ni ma</text></item>
<item><p>136a.1</p><section></section><text>rig pa zhes bya ba'i dngos po'i mtshan nyid kyi'o/ /de ltar na rnam pa gang zhes bya ba la sogs pa la 'di ltar rig pa'i gnyen po'i phyogs nyid du grub par 'gyur ro/ /de ltar ni 'gyur mod kyi 'on kyang zhes bya ba la sogs pa gzhan gyi yin no/ /yang dag pa'i don</text></item>
<item><p>136a.2</p><section></section><text>mthong bas zhes bya ba la sogs pa ni lan yin no/ /ci ste 'dod mod kyi yang dag par rtogs pa med pa tsam ni dben pa ma yin no/ /'o na ci yin zhe na/ rig pa'i mtshan nyid du brjod par 'dod pa'i ngo bo las gzhan yin no zhe na/ de'i phyir ma yin pas zhes pa la sogs pa smos te/ ma yin</text></item>
<item><p>136a.3</p><section></section><text>pa ni ma yin par dgag pas so/ /'on kyang de ni de kho na nyid mthong ba zhes bya ba'i 'bras bu dang 'gal bar brjod pa yin/ de yang ma rig pa'i mtshan nyid ci 'dra ba zhig yin zhes de nges pa med pa nyid yin no/ /de ni de'i mtshan nyid kyang zhes bya ba la sogs pa smos so/ /rig pas gzung bar</text></item>
<item><p>136a.4</p><section></section><text>bya ba'i rnam pa ni bdag med pa dang sdug bsngal la sogs pa'o/ /de las phyin ci log la sogs pa'o/ /de rtogs pa ni de 'dzin pa'o/ /ma rig pa gang la de nyid kyi ngo bo yod pa zhes tshig rnam par sbyar ro/ /gang gis rtog pa dang 'gal ba ni gang dang rtog pa 'gal ba'o/ /gang la de'i rang</text></item>
<item><p>136a.5</p><section></section><text>bzhin yod pa de la de skad ces bya'o/ /dper na bde ba'i 'du shes kyis zhes bya ba la sogs pa la sdug bsngal gyi 'du shes dang 'gal ba nyid kyi phyir bde ba'i 'du shes kyi gzung ba'i rnam pa las phyin ci log tu brtag pa'i ngo bo yin pa lta bu'o/ /rten dang dmigs pa dang dus dang / rdzas</text></item>
<item><p>136a.6</p><section></section><text>mtshungs pa dag gis mtshungs par ldan pa'i phyir zhes bya ba ni chos mngon pa las sems las byung ba mtshungs par ldan pa yin par bzhed do/ /de la gal te ma rig pa rtog pa med pa'i ngo bo nyid pa de'i tshe dmigs pa dang rnam par mtshungs par mi 'gyur ro/ /de la rten dang dmigs pa</text></item>
<item><p>136a.7</p><section></section><text>mtshungs pa ni mig la sogs pa'i rnam par shes pa dang / rten dang dmigs pa mtshungs pa'i phyir ro/ /rnam par mtshungs pa ni sems dang mtshungs pa nyid kyi phyir ro/ /dus mtshungs pa ni dus mnyam du 'byung ba can nyid yin pa'i phyir ro/ /ji ltar skad cig ma gcig la sems rdzas gcig</text></item>
<item><p>136b.1</p><section></section><text>yin pa de ltar na sems dang sems las byung ba yang rdzas re re'i bdag nyid can yin pa de ltar na rdzas mtshungs pa nyid yin no/ /de bas na sems las byung ba nyid yin pa'i phyir ma rig pa ni rtog pa med pa'i ngo bo nyid ma yin gyi 'on kyang rtog pa'i ngo bo yin no/ /de la rnam par rtog pa gnyis ni</text></item>
<item><p>136b.2</p><section></section><text>rtog pa'i ngo bo yin du zin kyang zhes bya ba la sogs pa smos so/ /'dod pa na spyod pa'i dge ba'i las ni bsod nams so/ /zlog ni bsod nams ma yin pa'o/ /gzugs dang gzugs med pa na spyod pa'i las ni mi g.yo ba'o/ /'du byed de bdag gis zhes bya ba ni bsod nams dag</text></item>
<item><p>136b.3</p><section></section><text>gis so/ /yongs su bsgos pa'i sems kyi sa bon la brten nas/ shes pa'i nus pa byed pa'i phyir ro/ /sa bon de yang zag pa dang bcas pa yin te/ de la dmigs pa'i nyon mongs pa rnams der rgyas par 'gyur ba'i phyir ro/ /sred pa la sogs pa'i grogs can ni 'bras bu 'byin pa'i</text></item>
<item><p>136b.4</p><section></section><text>phyir nye bar len pa dang bcas pa'o/ /skye ba dang rga shi dang ldan pa'i 'du byed kyi rgyun ni skye ba dang rga shi'i rang bzhin srid pa'o/ /de mngon par 'grub cing de 'byung ba ni de nye bar len pa'i nus pa las byung ba yin te/ de las byung ba yin pa'i phyir ro/ /der nye bar 'gro ba ni ldan pa'o/ /gzhung</text></item>
<item><p>136b.5</p><section></section><text>'dis ji ltar na bdag tu lta ba ma rig pa nyid yin par bstan pa yin zhe na/ 'di nyid la yang ma rig pa'i yan lag ces bya ba la sogs pas smos pa la 'di nyid la zhes bya ba ni ma rig pa'i yan lag rnam par 'byed pa'i gzhung la'o/ /bdag tu lta ba bstan pa yin no zhes bya ba ni ji snyed pa de</text></item>
<item><p>136b.6</p><section></section><text>dag thams cad ni bdag tu mngon par zhen pa las zhes bya ba gsungs pa'i phyir ro/ /'dir yang zhes bya ba la sogs pas gzhan gyi dogs pa bsu ba yin no/ /'dir yang zhes bya ba ni shes par byed pa nyid du nye bar dgod pa'i mdor yang ngo / /ma rig pa dang mtshungs par ldan pa'i lta ba yin no</text></item>
<item><p>136b.7</p><section></section><text>zhes bya ba la/ ma rig pa dang nyon mongs pa thams cad mtshungs par ldan pa'i phyir ro/ /de bas na bdag tu mngon par zhen pa zhes bya ba la sogs pas gsungs pa gang yin pa de ni ma rig pa'i rang gi ngo bo bshad pa ma yin gyi 'on kyang de'i sgo nas te ma rig pa dang mtshungs par ldan pa'i lta ba'i sgo</text></item>
<item><p>137a.1</p><section></section><text>nas/ de las tha dad pa gzhan kho nas ma rig pa bstan pa yin no zhes rtog par yang mi bya'o/ /gal te ci'i phyir zhe na/ ma rig pa'i rang gi ngo bo brjod par bya ba zhes bya ba la sogs pa smos so/ /de skad du brjod pa la zhes bya ba ni lta ba'i sgo nas 'dir ma rig pa bstan pa yin gyi</text></item>
<item><p>137a.2</p><section></section><text>'jig tshogs su lta ba nyid ma rig pa ma yin no zhes de skad du brjod pa la nges par byed pa med pa'i phyir te rigs pa med pa'i phyir ro zhes bya ba'i don to/ /gal te 'jig tshogs su lta ba'i rang bzhin nyid la 'dir ma rig pa nyid bstan pa yin no zhes bya ba 'di la nges par byed pa ci zhig yod ce na/ </text></item>
<item><p>137a.3</p><section></section><text>ji skad du bshad pa'i don rtogs pa yang zhes bya ba la sogs pa smos so/ /'di lta ste zhes bya ba la sogs pas re zhig 'gog pa ston par byed do/ /mtshungs par ldan pa'i don 'thad pa ma yin no zhes bya ba ni gzhan dang gzhan ldan pa yin la/ de yang lta ba dang ma rig pa gcig gi</text></item>
<item><p>137a.4</p><section></section><text>bdag nyid du rigs pa ma yin te/ de nyid ni bdag nyid bdag dang zhes bya ba la sogs pa smos so/ /spyir btang ba'i mtshan nyid ma yin gyi zhes bya ba ni sems gcig la sems las byung ba gnyis mtshungs par ldan pa zhes bya'o/ /phyogs dang phyogs can gyi dngos po zhes bya ba la 'di la</text></item>
<item><p>137a.5</p><section></section><text>phyogs yod pas na phyogs can ni tshogs pa ste/ yan lag dang tshogs pa'i dngos po zhes bya ba'i don to/ /de la spyir log par 'jug pa tsam nyid yin pa'i phyir nyon mongs pa thams cad kyi bdag nyid can gyi ma rig pa ni tshogs pa'o/ /'di'i phyogs gcig ni 'jig tshogs su</text></item>
<item><p>137a.6</p><section></section><text>lta ba la sogs pa'o/ /des na ngag gi don ni 'jig tshogs su lta ba dang mtshungs par ldan pa'i ma rig pa 'jig tshogs su lta ba zhes bya ba phyogs gcig pa ni phyogs gcig pa dang ldan par gyur pa yin pa de bas na/ phyogs gcig pa can gyi ma rig pa de'i 'jig tshogs su lta ba ni</text></item>
<item><p>137a.7</p><section></section><text>phyogs gcig pa yin no zhes bya ba 'di yin no/ /gzhan dag la yang de lta bur gyur pa'i mtshungs par ldan pa'i don mthong ngo zhes bstan pa'i phyir/ dper na pa la sha la sogs pa dang ldan pa'i nags zhes bya ba smos te/ pa la sha la sogs pa'i tshogs zhes bya ba'i don to/ /sbyor ba 'di la</text></item>
<item><p>137b.1</p><section></section><text>ldan pa yin gyi mi ldan pa ni ma yin nam/ skabs 'di ni mtshungs par ldan pa'i don yin no zhe na/ de'i phyir de la 'dir ldan pa nyid la mtshungs par ldan pa zhes bya'o zhes bya ba smos te/ khams nyid la nye bar sgyur ba'i don nang du bsdus pa yin te/ 'on kyang nye bar sgyur ba ni gsal bar byed pa</text></item>
<item><p>137b.2</p><section></section><text>yin no zhes bya bar dgongs so/ /phyogs gcig pa'i ngo bo zhes bya ba ni ma rig pa'i phyogs gcig pa'i rang bzhin zhes bya ba'i don to/ /gal te ma rig pa dang lta ba'i mtshan nyid tha dad pa med na/ 'o na ci'i phyir de ltar 'bad rtsol gyi bshad pa ston par byed ce na de'i phyir de ltar</text></item>
<item><p>137b.3</p><section></section><text>bstan pa'i zhes bya ba la sogs pa smos so/ /de'i rang bzhin zhes bya ba la 'dir de'i sgras ni bdag tu lta ba dang sbyar ro/ /rang bzhin ni ngo bo nyid dam rgyu yin no/ /de nyid kyi phyir bdag tu lta ba'i rang bzhin gyi khyad par can dang zhes bya ba la sogs pa smos pa la/ bdag tu lta</text></item>
<item><p>137b.4</p><section></section><text>ba'i rang bzhin gyi khyad par can ni lta ba po dang za ba po dang bdag nyid du lta ba yin te/ 'di dag ni bdag tu lta ba'i rnam pa nyid yin pa'i phyir ro/ /'dod chags la sogs pa ni de las byung ba dag yin no/ /yang na zhes bya ba la sogs pa ni sbyor ba gnyis pa yin te/ snga ma la ni</text></item>
<item><p>137b.5</p><section></section><text>bdag med pa mthong ba nyid chos can yin la de ltar ni 'dod chags la sogs pa de'i rang bzhin yin no zhes bya ba ni khyad par yin no/ /sngar bshad pa'i grang ba'i rang bzhin gyi chos nyid ces bya ba ni ba mo la sogs pa'i reg pa'i khyad par spu long zhes byed pa la sogs pa 'jig tshogs</text></item>
<item><p>137b.6</p><section></section><text>su lta ba'i rang bzhin nyid du ma grub pa de bas na gtan tshigs ma grub pa yin no zhe na/ ma grub pa yang ma yin te zhes bya ba la sogs pa smos te/ gnas skabs de'i zad pa la/ de'i chos ma yin pa nyid kyis khyab pa yin la/ de dang 'gal ba yang de'i chos yin pa de ltar na khyab par</text></item>
<item><p>137b.7</p><section></section><text>byed pa 'gal ba dmigs pa'o/ /gang la rkyen 'di yod pa de ni rkyen 'di pa'o/ /de'i dngos po ni rkyen 'di pa tsam nyid de dngos po'i rkyen gyi mthas rgyu dang 'bras bu'i 'brel pa brjod pa yin te/ de la phan pa dang byas pa dang / bsdu ba dag la 'brel pa bstan pa yin no zhes brjod pa'i</text></item>
<item><p>138a.1</p><section></section><text>phyir ro/ /rgyu dang 'bras bu'i dngos po tsam zhes bya ba'i don to/ /de bas na rkyen ma tshang ba'i phyir zhes bya ba ni bdag med pa nyid mthong ba goms pas bdag tu lta ba'i mtshan nyid ma tshang ba'i phyir ro/ /de la rag las pa can gyi skye ba zhes bya ba ni ji skad du bshad pa'i</text></item>
<item><p>138a.2</p><section></section><text>rkyen la rag las pa can gyi skye ba'o/ /'di la yang zhes bya ba la sogs pa 'dod chags la sogs pa ni srog chags kyi chos yin no zhes bya ba 'di la'o/ /rang bzhin nam zhes bya ba ni gang gi tshe chos kyi sgra rang bzhin du brjod pa na'o/ /de las byung ba la zhes bya ba ni gang gi tshe chos kyi sgra</text></item>
<item><p>138a.3</p><section></section><text>'bras bu brjod pa na'o/ /rang bzhin gyis 'od gsal ba nyid kyis zhes bya ba ni srog chags kyi rang bzhin nyid du yang 'dod pas 'dod chags la sogs pa'i sems kyi rang bzhin nyid du yang khas blang bar bya ba na/ lus dang dbang po la sogs pa'i rang bzhin ma yin zhing sems kyi rang bzhin 'dod chags</text></item>
<item><p>138a.4</p><section></section><text>la sogs pa ma yin te rang bzhin gyis 'od gsal ba nyid du bstan zin to/ /de'i rang bzhin nyid la res 'ga' 'byung ba ma yin pa nyid kyis khyab pa yin la de dang 'gal ba yang res 'ga' 'byung ba can nyid yin pa de ltar na khyab par byed pa 'gal ba dmigs pa'o/ /nges par gdon mi za bar</text></item>
<item><p>138a.5</p><section></section><text>mngon du gyur pa gang la yod pa de ni nges par mngon du gyur pa'i chos can no/ /mngon du 'gyur ba med pa zhes bya ba ni me thag nye ba nyid kyis zhes bya ba'i don to/ /de med par na yang zhes bya ba ni me med pa na yang ngo / /gang zhig gang gi rang bzhin yin pa zhes bya ba la sogs pa'i sbyor ba la/ gang zhig</text></item>
<item><p>138a.6</p><section></section><text>gang gi rang bzhin yin pa de'i don gyis 'gal zla de dang lhan cig 'gal bar 'gyur te zhes bya ba la sogs pas gang sngar bshad pa la grub par ston par byed de/ 'dod chags la sogs pa dag bdag tu lta ba'i rang bzhin nyid du gzhung 'dis rab tu bsgrubs pa'i phyir ro/ /chags par khas len pa</text></item>
<item><p>138a.7</p><section></section><text>la rang gi yul gyi skyon mthong ba sngon du song ba'i sun 'byin pas khyab pa yin la/ de 'di la med pa de ltar na khyab par byed pa mi dmigs pa'o/ /skyon dang ldan pa nyid du ma mthong ba'i yul der chags par byed pas na der 'dod chags so/ /bdag nyid mi 'dod pa'i phyir zhes bya ba ni bdag med pa nyid</text></item>
<item><p>138b.1</p><section></section><text>mthong ba ni mngon sum nyid du mi 'dod pa'i phyir ro/ /de med par yang bdag tu chags pa'i yul la skyon du mthong ba med pa'i phyir ro/ /skyon rnams yod pa zhes bya ba ni skye ba dang / rga ba dang na ba la sogs pa'o/ /yon tan 'dzin par byed ces bya ba ni gal te yon tan gyi ngo bor dngos po de yongs</text></item>
<item><p>138b.2</p><section></section><text>su gcod pa de ltar na skyon rnams sel bar byed par 'gyur ba ma yin no/ /bdag gi skyon nye bar mthong ba la bdag gi bde ba la yongs su sred pa dang ldan pa med pas khyab pa yin la de dang 'gal ba yang bdag gi bde ba la yongs su sred pa nyid yin pa de ltar na khyab par byed pa 'gal ba dmigs</text></item>
<item><p>138b.3</p><section></section><text>pa'o/ /bsgrub par bya ba gnyis pa la ltos nas rang bzhin gyi gtan tshigs yin no zhes bya ba ni yon tan du lta ba ni bdag gi bde ba la yongs su sred pa dang ldan pa nyid tsam dang rjes su 'brel pa'i phyir ro/ /skyes bu bdag tu mthong bas ni bdag tu chags pa la sogs pa'i sred pas zhes bya ba</text></item>
<item><p>138b.4</p><section></section><text>ni bdag tu chags pa'i dbang gis bdag gi nyid la bdag gir byas pa de ltar bdag tu chags pa la sogs pas bde ba'i tshor ba de la sred pa ni bdag tu chags pa la sogs pa'i sred pa ste/ bdag tu chags pas sred pa'i zhes bya ba'i don to/ /de skad du rtsa ba'i tshigs su bcad pa las kyang / </text></item>
<item><p>138b.5</p><section></section><text>chags pas bde la sred 'gyur zhing / /sred pas skyon rnams sel bar byed/ /ces bshad pa yin no/ /don de nyid kyis 'di ni mjug sdud pa yin no/ /gzhan dag ni bdag tu chags pa la sogs pa dag la sred pa zhes 'chad par byed do/ /sogs pa'i sgras ni bde ba'i tshor ba la sogs pa</text></item>
<item><p>138b.6</p><section></section><text>gzung ngo / /bdag gir yongs su 'dzin pa la sogs pa rtsom pa la sogs pa'i mtshan nyid can gyi 'khor ba zhes bya ba la bdag gi nyid du gzung ba'i srid pa'i longs spyod kyi mtshan nyid can gyi dngos po la mngon par chags pa sngon du song ba can gyi 'dzin pa ni yongs su 'dzin pa'o/ /rtsom pa ni</text></item>
<item><p>138b.7</p><section></section><text>mngon par bsgrub pa'o/ /sogs pa'i sgras ni mngon par grub pa gnas pa zhes bya ba de lta bu la sogs pa gzung ngo / /de ltar mi 'dzin pa gang yin pa dang / bdag ces de ltar mi 'dzin pa'o/ /'di dag dang ni zhes bya ba yongs su 'dzin pa dang sdang ba dag la zhes bya ba bdun pa'i tshig gnyis</text></item>
<item><p>139a.1</p><section></section><text>pa'o/ /de nyid ni 'dod chags dang zhe sdang dag yin te zhes bya bas rnam par phye bas gsal bar byed do/ /bdag tu lta ba med pa nyid kyi phyir de dag thams cad yod pa ma yin pa zhes bya ba ni bdag tu chags pa dang / bde ba dang sred pa dang / yon tan du lta ba la sogs pa de</text></item>
<item><p>139a.2</p><section></section><text>ma thag tu 'das pa gang yin pa de thams cad yod pa ma yin pa'o/ /bdag tu chags pa dang ldan pa dag gi dang 'brel ba tsam gyis byas pa'i chags pa yod pa yin no zhes bya ba ni bdag gi chags pa gang yin pa de bdag tu chags pa dang ldan pa dang 'brel pa tsam gyis byas pa yin gyi/ </text></item>
<item><p>139a.3</p><section></section><text>rgyu lhag pa la ltos pa ni ma yin no/ /'brel pa de yang dus thams cad du khyad par med pa yin no zhes bya bar dgongs so/ /de nyid ni sbyor ba'i sgo nas 'chad par byed do/ /'dod chags dang bral ba ni rgyab kyis phyogs pa'i sgo nas so/ /zhen pa med pa ni btang snyoms kyi sgo nas</text></item>
<item><p>139a.4</p><section></section><text>yin te/ 'di nyid kyi khyad par ni de yin no/ /de la 'dod chags dang bral ba dang / zhen pa med pa nyid la 'tshe ba med pa nyid la sogs pa 'dod pa dang bral ba nyid kyis khyab pa yin la/ de dang 'gal ba ni de la 'tshe ba med pa nyid la sogs pa 'dod pa yin pa de ltar na khyab par byed</text></item>
<item><p>139a.5</p><section></section><text>pa 'gal ba dmigs pa'o/ /de yod pa tsam du lta ba'i ngang tshul can nyid yin pa'i phyir ro zhes bya ba ni bdag tu chags pa ni bdag yod pa nyid du lta ba tsam las skyes pa can nyid yin pa'i phyir ro zhes bya ba'i don to/ /yul gyi yul can bstan pa yin te yon tan dang skyon gyi sgra dag</text></item>
<item><p>139a.6</p><section></section><text>gis yon tan dang skyon du lta ba bshad pa yin no/ /'dod sdang la sogs pa gang la de dang rjes su 'brel zhing de la rag lus pa'i ngang tshul can de la de skad ces bya'o/ /de nyid ni 'dod pa ni yul la la la yon tan mthong ba'i rjes su 'brel pas skye ba yin zhing zhes bya bas 'chad par byed</text></item>
<item><p>139a.7</p><section></section><text>do/ /bdag nyid ji lta ba bzhin du rgyu mtshan mthong bas phrag dog la sogs pa zhes bya ba la/ dngos po mi 'dod pa yang dag par ston pa ni phrag dog go/ /kun nas chags pa'i rten gyi dngos po ston pa ni ser sna yin zhes bya ba la sogs pa brjod par bya'o/ /spong ba'i thabs ni 'dir</text></item>
<item><p>139b.1</p><section></section><text>spong ba mngon par 'dod pa nyid yin no zhes bya ba ni rgyu la 'bras bu nye bar btags pa'i phyir ro/ /thabs de yang gang yin zhe na 'di lta ste/ skyon dang zhes bya ba la sogs pa smos pa la de dag ces bya ba ni skyon dang yon tan dag go/ /ma mthong ba tsam ni thabs su 'gyur ba ma yin te/ med pa ni</text></item>
<item><p>139b.2</p><section></section><text>rgyu ma yin pa'i phyir ro/ /'on kyang yon tan ma mthong ba dang skyon ma mthong bas 'dod chags dang zhe sdang mi skye ba de la go rims bzhin du yon tan mthong ba ma yin pa dang skyon mthong ba ma yin pa nyid ma yin par dgag pas mthong ba min pa'i sgras bshad pa yin no/ /'grel pa la yang yon tan</text></item>
<item><p>139b.3</p><section></section><text>mthong ba med pas zhes bya ba med pa'i tshig de las bzlog pa mthong ba nyid yin par blta bar bya'o/ /de la zhes bya ba ni phyi rol gyi don de la'o/ /de mthong ba yod na med pa la de mthong ba ma skyes pa nyid kyis khyab pa yin la de dang 'gal ba yang de mthong ba skyes pa nyid yin pa de ltar na khyab</text></item>
<item><p>139b.4</p><section></section><text>par byed pa 'gal ba dmigs pa'o/ /bdag tu chags pa la yon tan du lta ba nyid las bdag tu chags pa skye bar 'gyur la/ gang gi tshe bdag tu chags pa yon tan du lta ba ldog pa de'i tshe log pa yin no/ /de bas bdag tu chags pa la yon tan du lta ba'i sgo nas bdag tu chags pa skye ba</text></item>
<item><p>139b.5</p><section></section><text>de ltar na gtan tshigs ma grub pa yin no zhe na/ de'i phyir gal te bdag tu chags pa la yon tan du lta ba las zhes bya ba la sogs pa smos so/ /gang zhig gang gi rgyu can yin pa de ni zhes bya ba la sogs pa la/ dngos po gang zhig gang gi rgyu can yin pa de'i rgyu can yin pa zhes bya ba ni 'bras</text></item>
<item><p>139b.6</p><section></section><text>bu nyid ston pa yin no/ /de ma tshang ba med pa yod na zhes bya ba ni rgyu'o/ /de ma tshang ba med pa yod na 'bras bu med pa la de'i rgyu can ma yin pa nyid kyis khyab pa yin la/ de dang 'gal ba ni de'i rgyu can yin pa de ltar na khyab par byed pa 'gal ba dmigs pa'o/ /gang las sam ji ltar zhes</text></item>
<item><p>139b.7</p><section></section><text>bya ba la sam gyi sgra ni ci dang 'dra ba'i don to/ /gang las zhes bya ba 'dis ni rigs pa 'dri bar byed pa'o/ /ji ltar zhes bya ba ni dpe 'dri bar byed pa'o/ /rang nyid mthong phyir zhes bya ba ni gtan tshigs brjod pa yin la/ dper na bdag bzhin zhes bya ba ni dper brjod pa yin no/ /'dod chags dang</text></item>
<item><p>140a.1</p><section></section><text>bral ba la rang gi blo dor bas khyab pa yin la/ de dang 'gal ba yang zhes yongs su ma spangs pa yin pa de ltar na khyab par byed pa 'gal ba dmigs pa'o/ /de ltar ni 'gyur mod kyi zhes bya ba la sogs pa la 'di ltar bdag tu chags pa la sogs pa dang ldan pa la 'di chos dang</text></item>
<item><p>140a.2</p><section></section><text>chos ma yin pa rtsom zhing / de nas skye ba las ni de yod pa ma yin no/ /de bas na yan gar ba ni sdug bsngal gyi rgyu nyid ma yin no de ltar na chags pa la sogs pa yan gar ba sdug bsngal gyi rgyu ma yin no zhes tshig yongs su bsgyur nas sbyar bar bya'o/ /gzhan ni bdag med par chags pa la</text></item>
<item><p>140a.3</p><section></section><text>sogs pa las mngon par 'du byed pa sngon du song ba can gyi skye ba la sogs pa'i sdug bsngal sgrub par nus pa ma yin par 'dod do/ /nus pa nyid yin na yang tha dad par rtog pa don med pa nyid yin no/ /gtan tshigs ma nges pa yin no zhes bya ba ni phyis bdag dang ldan pa'i phyir chags pa la</text></item>
<item><p>140a.4</p><section></section><text>sogs pa sdug bsngal gyi rgyu nyid yin na bdag la skyon dang ldan pa nyid du yang khas mi len pa'i phyir ro/ /bshad ma thag pa'i gtan tshigs rang nyid ma nges pa yin no/ /de ltar gnyi ga yang mtshungs pa nyid kyis zhes bya ba bdag dang bdag gi la chags pa yang ji skad du bshad pa'i rnam pas</text></item>
<item><p>140a.5</p><section></section><text>mtshungs pa nyid kyis so/ /de ni med pa'i ngang tshul can zhes bya ba ni gang gis skyon mtshungs pa de la med pa'i ngang tshul can no/ /de tsam gyi rgyu mtshan can zhes bya ba ni gnyi ga la skyon mtshungs pa de tsam gyi rgyu mtshan 'dod chags dang bral ba gang la yod pa de la de skad ces bya'o/ /de med pa'i ngang</text></item>
<item><p>140a.6</p><section></section><text>tshul can 'dod chags dang bral ba gcig gi yul du byed pa de la nyes pa mtshungs pa med pas khyab pa yin la/ de dang 'gal ba yang nyes pa mtshungs pa nyid yin pa de ltar na khyab par byed pa 'gal ba dmigs pa'o/ /sdug bsngal bsgom pa dang ldan pas spong bar byed pa zhes bya ba ni sbrul</text></item>
<item><p>140a.7</p><section></section><text>gyis bzung ba'i yan lag de la sdug bsngal bsgom pa dang ldan pas so/ /gtan tshigs ma grub pa yin no zhes bya ba ni 'dod chags la sogs pa'i yang bdag dang skyon mtshungs pa yin no zhes bya ba'i gtan tshigs 'di ma grub pa yin te/ 'di ltar bdag tu chags pa la sogs pa la sdug bsngal</text></item>
<item><p>140b.1</p><section></section><text>bsgom pa yin gyi bdag la ni ma yin pa'i phyir ro/ /longs spyod pa'i rten gyi blo zhes bya ba la longs spyod par bya bas na longs spyod de bde ba'o/ /de'i rten ni bde ba'i rgyu nyid de de la blo zhes bya ba'i don to/ /ma nges pa nyid du bstan to zhes bya ba ni gang zhig gang la sdug bsngal bsgom pa</text></item>
<item><p>140b.2</p><section></section><text>dang ldan pa de ni de la chags pa dang bral ba ma yin te zhes bya ba 'di'o/ /bdag gi blo yongs su dor ba med par sdug bsngal bsgom pa yod na yang dor ba med pa'i phyir ro/ /dbang po la sogs longs spyod pa'i/ /rten nyid du ni bzung ba la/ /rang nyid blo ni gang gis bzlog /de la</text></item>
<item><p>140b.3</p><section></section><text>chags bral de gang las/ /zhes bya ba'i tshigs su bcad pa de las/ dbang po la sogs longs spyod pa'i/ /rten nyid du ni bzung ba la/ /gang las yin zhes bya ba yi/ /tshig de rnam par 'grel pa yin no/ /lhag ma ni sbyor ba bstan pa'i sgo nas don brjod par bya'o/ /longs</text></item>
<item><p>140b.4</p><section></section><text>spyod pa'i rten nyid du ni zhes bya ba 'di'i bshad pa ni longs spyod pa'i rten sgrub par byed pa nyid du zhes bya ba yin no/ /longs spyod pa'i rten nyid kyis ni lus bzung ba yin no/ /rten ni de'i sgo nas bdag gi bde ba skye ba'i phyir ro/ /longs spyod sgrub par byed pas dbang po bzung ba yin te/ /de dag</text></item>
<item><p>140b.5</p><section></section><text>yul 'dzin pa'i sgo nas bde ba sgrub par byed pa nyid yin pa'i phyir ro/ /gang las yin te zhes bya ba'i bshad pa ni ma yin pa nyid do zhes bya ba'o/ /'dod chags dang bral ba zhes bya ba ni mdo brjod pa yin te/ gang las 'dod chags dang bral ba yin zhes bya ba'i don to/ /de 'dra ba zhes</text></item>
<item><p>140b.6</p><section></section><text>bya ba ni lus las skra la sogs pa'i yan lag ma thob pa ste/ de dag dang mtshungs pa la zhes bya ba'i don to/ /de nyid 'ba' zhig la zhes bya ba la sogs pa phyi ma phyi ma bshad pa yin no/ /bdag gi nyid du kun nas bzung ba yod na zhes bya ba ni bdag gir byas pa yod na'o/ /bdag gi blo</text></item>
<item><p>140b.7</p><section></section><text>ldog pa'i rgyu longs spyod kyi rten nyid du ma bzung ba de dang 'gal ba ni longs spyod kyi rten nyid du bzung ba de ltar na rgyu 'gal ba dmigs pa'o/ /de las gzhan pa yod na yang med par 'gyur ba ma yin pa zhes bya ba ni gang yod na 'gyur ba zhes bshad pa de nyid la med pa ma yin no zhes blta bar bya'o/ /</text></item>
<item><p>141a.1</p><section></section><text>bdag la gnas pa'i zhes bya ba ni lus la gnas pa'i'o/ /de yod pa'i phyir khyad par med pa la yang zhes bya ba ni lus la gnas pa'i skra la sogs pa'i rang bzhin gang yin pa de las khyad par med pa dag la yang zhes bya ba'i don to/ /sa bon la sogs pa las</text></item>
<item><p>141a.2</p><section></section><text>myu gu skyes pa gang yin pa des skyed pa ni skyes shing 'byung ba zhes bya ba'i don to/ /yul gang la zhe na myu gu la'o/ /bskyed pa de gang yin zhe na/ de'i 'bras bu'i tha snyad kyi shes pa lta bu'o zhes bya ba smos te/ sa bon de'i 'bras bu myu gu zhes bya ba de lta bu'i tha snyad do/ /de'i shes pa gang yin</text></item>
<item><p>141a.3</p><section></section><text>pa zhes bya ba'i don to/ /de dang de yang zhes bya ba ni 'das ma thag tu bstan pa'i grangs can gyi gzhung ngo / /stsogs pa smos pas bsal ba yin no zhes bya ba ni de la rang blo 'phrod 'du ba la sogs pa 'brel pas skyed yin na zhes bya ba der sogs pa'i sgras so/ /de ltar na rang bzhin dang skyes bu</text></item>
<item><p>141a.4</p><section></section><text>dag la gcig tu shin tu bzhen pa'i rgyu nyid yod na/ phyis kyang grol ba'i gnas skabs na yang khyad par med pa'i phyir ro/ /de bas na gcig tu zhen ba nyid du 'gyur ro/ /de la ltos pa med cing des byas pa yin te zhes bya ba ni gang zhig med na yang 'gyur ba'i dngos po de ni ltos pa med pa ste/ </text></item>
<item><p>141a.5</p><section></section><text>brten pa med cing des byas pa yin te/ gang yod na 'gyur ba ni des byas pa yin no zhes bya ba'i don to/ /yang na gang med na yang yod pa de ni 'bras bu gang la de ltos pa med pa can no/ /gang yod na 'gyur ba ni des byas pa yin te/ de la ltos pa med pa can yang de yin la/ des byas pa yang yin</text></item>
<item><p>141a.6</p><section></section><text>no zhes bya ba ni khyad par gyi bsdu ba'o// //tshad ma rnam 'grel gyi 'grel bshad/ bam po bzhi bcu rtsa brgyad pa/ des na gtan tshigs ma grub pa yin no zhes bya ba ni gang zhig gang gis rang gi nyid du bzung ba de la de'i chags pa dang bral ba ma yin te zhes bya ba la sogs pas gong du</text></item>
<item><p>141a.7</p><section></section><text>bshad pa'i gtan tshigs de ma grub pa yin no/ /rang gi blo la mi 'dod pa'i tshor ba'i rgyu nyid yin pas khyab pa yin la/ de dang 'gal ba yang mi 'dod pa'i tshor ba'i rgyu nyid yin pa de ltar na khyab par byed pa 'gal ba dmigs pa'o/ /gcig tu de ni sdug bsngal min/ /zhes bya ba la sogs pa ni</text></item>
<item><p>141b.1</p><section></section><text>grub pa'i mtha' smra ba'i'o/ /de skad du lus kyi dbang po la sogs pa'i tshogs mi 'dod pa'i tshor ba'i rgyu nyid yin pa yang gal te mi 'dod pa tshor ba'i rgyu yin no zhes nges par gzung ba 'dod pa de'i tshe gtan tshigs ma grub pa yin no zhes bstan par 'gyur ro/ /ci ste 'ga' zhig gi tshe mi</text></item>
<item><p>141b.2</p><section></section><text>'dod pa'i tshor ba'i rgyu yin zhes bya ba de'i tshe/ ma nges pa yin te 'ga' zhig gi tshe mi 'dod pa'i tshor ba'i rgyu yin na yang rnam grangs kyis rang gi blo bde ba'i rgyu nyid du mthong ba'i phyir ro/ /de nyid ni gang bdag tu chags pa bstan pa zhes bya ba la sogs pa'i sbyor bas bstan to/ /de sdug</text></item>
<item><p>141b.3</p><section></section><text>bsngal gyi rgyu nyid yin par shes na yang zhes bya ba ni bde ba'i rgyu de rnam grangs kyis sdug bsngal gyi rgyu nyid yin par shes nas yang ngo / /bde ba nye bar byed pa'i blo can du 'gyur te zhes bya ba ni bde ba spyod pa'i blo can du 'gyur ba'o/ /de lta na yang de las gzhan pa'i srog la gnod pa mi byed pa'i</text></item>
<item><p>141b.4</p><section></section><text>zhes bya ba ni dug dang bcas pa la sogs pa las gzhan du dug dang bcas pa ma yin pa'o/ /de'i phyir srog la sogs pa dang bde ba'i longs spyod shin tu khyad par can zhes bya ba la sogs pa las/ khyad par can gyi bde chags las/ /rgyu de'i phyir zhes bya ba 'chad par 'gyur ba dang sbyar</text></item>
<item><p>141b.5</p><section></section><text>ro/ /srog la sogs pa'i sgras ni stobs dang kha dog la sogs pa gzung ngo / /srog la sogs pa dang bde ba'i longs spyod shin tu khyad par can ni zlas dbye ba'o/ /de dag de las thob par 'gyur ba de ltar na zhes bya ba ni srog dang rjes su 'brel pa can gyi bde ba sgrub par byed pa la sogs/ </text></item>
<item><p>141b.6</p><section></section><text>de las gzhan pa'i bde ba sgrub par byed pa 'byung ba'i ngang tshul can ni/ khyad par bde la sred pa yis/ /zhes bya ba ni phal cher sdug bsngal sgrub par byed pa de las shin tu gzhan pa'i de lta bur gyur pa yang de yin la/ bde ba sgrub par byed pa yang de yin pas na de las gzhan pa'i bde ba sgrub</text></item>
<item><p>141b.7</p><section></section><text>par byed pa'o/ /de las 'byung ba'i ngang tshul gang la yod pa de la de skad ces bya'o/ /de nas khyad par bde ba'i sgra dang las 'dzin pa bya ste/ de la sred pa des so/ /de las gzhan pa'i 'tsho ba rten med pa'i phyir zhes bya ba ni dug dang bcas pa'i zas las 'tsho ba'i rgyu gzhan med pa'i phyir ro zhes</text></item>
<item><p>142a.1</p><section></section><text>bya ba'i don to/ /chu bsil mo 'thung ba'am zhes bya ba 'jug par 'gyur te zhes bya ba dang sbyar ro/ /bkres pa'i sdug bsngal gyis zhes bya ba ni dpe gnyis pa'o/ /ci ste mya ngan las 'das pa'i gnas skabs na bde ba dang sdug bsngal thams cad nyams su myong ba'i</text></item>
<item><p>142a.2</p><section></section><text>rten gyi ngo bo dang bral ba nyid yin pa de bas na/ de la bde ba'i srid pa yod pa ma yin na/ de ji ltar don du gnyer bar byed ces 'dod pa de'i phyir longs spyod la sogs pa'i rten thams cad zhes bya ba la sogs pa smos so/ /med par khyad par med pa'i phyir zhes bya ba ni 'di ltar gal te bde ba dang</text></item>
<item><p>142a.3</p><section></section><text>sdug bsngal la sogs pa bdag gi yon tan gyi rten bdag gi rang gi ngo bo de las nyams pa de bas na ngo bo med pa nyid du 'gyur te/ rang gi ngo bo khas mi len pa'i phyir dang / ngo bo gzhan skye ba med pa'i phyir ro/ /ngo bo gzhan skye na ni bdag nyid mi rtag pa nyid du 'gyur ro zhes bya bar dgongs so/ /</text></item>
<item><p>142a.4</p><section></section><text>chags pa yis ni ji ltar 'dod/ /chags pa byed pa po nyid du'o/ /myong dang tha snyad yon tan dag /kun gyi rten ni ldog pa can/ /zhes bya ba ni mdo yin no/ /nyams su myong ba dang tha snyad dang / yon tan dag ces bya ba ni zlas dbye ba'o/ /de nas kun gyi sgra dang zlas dbye ba bya'o/ /de dag</text></item>
<item><p>142a.5</p><section></section><text>gi rten ni dngos po gtso bo yin te/ gang la nyams su myong ba dang / tha snyad dang yon tan gyi rten nyid ldog pa yod pa zhes bya bar tshig rnam par sbyar ro/ /de nyid ni nyams su myong ba thams cad kyi rten ldog pa can dang zhes bya ba la sogs pas tha dad pa'i sgo nas 'chad par byed do/ /de ltar rang</text></item>
<item><p>142a.6</p><section></section><text>bzhin med pa las te ri bong gi rwa la sogs pa las zhes bya ba'i don to/ /rang bzhin gyi gtan tshigs so zhes bya ba ni bdag med pa nyid ni nyams su myong ba dang tha snyad dang yon tan thams cad kyi rten ldog pa can gyi bdag nyid tsam dang rjes su 'brel pa can nyid yin pa'i phyir ro/ /de ltar na</text></item>
<item><p>142a.7</p><section></section><text>don byed par nus pa'i mtshan nyid can ni yod pa nyid yin te/ re zhig 'di lta ste/ nyams su myong ba skyed par byed pa'i don gyi bya ba 'di ni tha ma yin no/ /de las kyang de ldog pa yin na ji ltar na rang bzhin med par mi 'gyur zhing / nyams su myong ba dang tha snyad dang yon tan thams cad kyi rten</text></item>
<item><p>142b.1</p><section></section><text>ldog pa can du 'dod pa la thams cad med par 'dod pas khyab pa yin te/ de yang med pa de ltar na khyab par byed pa mi dmigs pa'o/ /gang zhig gang yod na yang mi 'gyur ba zhes bya ba la sogs pa'i sbyor ba la gang yod na mi 'gyur ba zhes bya ba 'di la gags byed par nus pa nyid ces</text></item>
<item><p>142b.2</p><section></section><text>bya ba'i khyad par blta bar bya'o/ /de lta ma yin na sbyang na gnas pa'i sa bon yod na myu gu 'byung ba ma yin no/ /de ltar na de'i rgyu mtshan can zhes bya ba 'khrul par 'gyur ro/ /yang na khyad par du byas pa la dogs pa cung zad kyang yod pa ma yin te/ 'di ltar sbyang na gnas pa'i sa</text></item>
<item><p>142b.3</p><section></section><text>bon gyi rgyu mtshan can du myu gu mi 'gyur ba nyid yin te/ de ni skad cig ma gzhan la rag lus pa'i skye ba can nyid yin pa'i phyir ro/ /rgyu'i rgyu nyid yin pa'i phyir nye bar btags nas de la rgyur tha snyad du byas pa yin pa de ltar na skyon yod pa ma yin no/ /de'i rgyu mtshan can nyid la de yod na yod</text></item>
<item><p>142b.4</p><section></section><text>par khyab pa yin la de dang 'gal bar yang med pa nyid yin pa de ltar na khyab par byed pa 'gal ba dmigs pa'o/ /de yang ldog pa med pa nyid yin pa zhes bya ba ni bdag tu chags pa'o/ /de las lhag pa'i 'bras bu'i khyad par grub pa med pa nyid kyi phyir ro zhes bya ba ni grub pas na grub pa</text></item>
<item><p>142b.5</p><section></section><text>ste/ mngon sum gyi 'jug pa de las lhag pa'i 'bras bu'i khyad par grub pa med pa'i phyir ro/ /mngon sum gyi 'jug pa nyid bsgoms pa la sogs pa'i 'bras bu yin no zhes bya ba'i don to/ /de yod na yang zhes bya ba la sogs pa la so so'i skye bo'i gnas skabs na/ sdug bsngal</text></item>
<item><p>142b.6</p><section></section><text>mngon sum du byas pa yod na/ yang 'dod chags dang bral ba mi 'byung ba ni'o/ /de sngar yang ni zhes bya ba ni 'dod chags dang bral ba ma yin pa'i gnas skabs na'o/ /de la 'dod chags dang bral ba thob pa'i rgyu ni de la chags pa med pa nyid yin la/ de dang 'gal ba ni chags pa dang ldan</text></item>
<item><p>142b.7</p><section></section><text>pa yin la/ de ltar na rgyu 'gal ba dmigs pa'o/ /gtan tshigs ma nges pa'am zhes bya ba ni bdag tu chags pa dang bral ba la yod na yang skyon mthong ba'i yul la 'dod chags dang bral ba dmigs pa'i phyir ro/ /ci ste ma nges pa'i skyon bsal bar bya ba'i phyir skyon ma mthong ba yod na bdag tu</text></item>
<item><p>143a.1</p><section></section><text>chags pa dang ldan pa'i zhes bya ba khyad par dang bcas pa'i gtan tshigs la brten pa yin pa de bas na ma grub pa nyid yin no zhes smos te/ thar pa'i gnas skabs na dor bar bya ba'i dngos bo la skyon du ma mthong ba nyid ma grub pa'i phyir ro/ /yul gzhan la 'byung ba can</text></item>
<item><p>143a.2</p><section></section><text>gyi 'dod chags kyi lhag ma ni zhes bya ba ni bud med gang la 'dod chags dang ma bral ba de la 'byung ba can gyi'o/ /bud med de la yang zhes bya ba ni gang la rnam pa 'ga' zhig gi 'dod chags dang bral ba'o/ /de nyid ni de ltar na zhes bya ba la sogs pa smos so/ /gang la bdag tu chags pa la</text></item>
<item><p>143a.3</p><section></section><text>sogs pa 'byung ba'i ngang tshul can de'i skyon yod pa zhes bya ba ni bdag tu chags pa la sogs pa la 'byung ba'i ngang tshul can gyi skyon gang yin pa'i skyon de nyid ni sdug bsngal gyi rgyu nyid yin no/ /chags pa de ni bdag yod na yang ngo / /bdag gi chags pa'i rgyu bdag gi blo la zhes bya ba ni gzhi</text></item>
<item><p>143a.4</p><section></section><text>mthun pa'i drug pa'o/ /de bas na nye bar zhi ba la de'i rgyu la gnod par byed pas khyab pa yin la/ de 'di la med pa de ltar na khyab par byed pa mi dmigs pa'o/ /ma grub pa yang rigs pa ma yin no zhes bya ba ni bdag gir chags pa'i rgyu yon tan du lta ba'i gnod par byed pa sdug bsngal bsgom</text></item>
<item><p>143a.5</p><section></section><text>pa yin pa de bas na bdag gir chags pa'i rgyu'i gnod par byed pa nyid skyon mthong ba yin pa de ltar na/ bdag bshad ma thag pa'i gtan tshigs ma grub par dogs pa gang yin pa de rigs pa ma yin no zhes bya ba'i don to/ /bdag gi nyid yod na'ang / 'das sogs la ni zhes bya ba ni gang gi</text></item>
<item><p>143a.6</p><section></section><text>tshe sngar bdag gi nyid yod na yang 'das pa la sogs par 'gyur te/ de la med pa ni bdag tu chags pa dang bral ba nyid kyi phyir zhes bya ba'i don to/ /de ni gang gi tshe bdag gi'i yang zhes bya ba la sogs pas 'chad par byed do/ /de la yon tan du mthong bas byas pa nyid la skyon dang ldan du</text></item>
<item><p>143a.7</p><section></section><text>zin kyang skyon med par mthong bas khyab pa yin la de dang 'gal ba yang skyon mthong ba nyid yin pa de ltar na/ sbyor ba gnyis pas yang khyab par byed pa 'gal ba dmigs pa yin no/ /de ltar ni 'gyur mod kyi bdag gir chags pa'i zhes bya ba la sogs pas gzhan gyi bsam pa'i dogs pa bsu ba</text></item>
<item><p>143b.1</p><section></section><text>yin no/ /gtan tshigs ma grub pa yin no zhe na zhes bya ba ni dbang po la sogs pa yul la chags pa'i rgyu bdag gi blo la sdug bsngal bsgom pa gnod par byed pa yin pa de ltar na/ gtan tshigs su bshad pa de ma grub pa yin te/ sdug bsngal bsgom pa bdag gi blo la gnod par</text></item>
<item><p>143b.2</p><section></section><text>byed pa yin no zhes bshad ma thag pa'i tshul gyis so/ /gtan tshigs gang dag gis zhes bya ba ni/ byis stsogs la yang yod phyir dang / /skyon ldan pa yang yod phyir ro/ /zhes bya ba la sogs pa dag gis so/ /yon tan mthong ba'i rgyu can ma yin pa de'i phyir zhes bya ba ni gang la</text></item>
<item><p>143b.3</p><section></section><text>yon tan mthong ba'i rgyu yod pa zhes bya ba ni 'bru mang po pa'o/ /gang zhig gis gang gi rgyu la gnod pa byed pa ma yin pa zhes bya ba la sogs ba'i sbyor ba 'dir yang brjod par bya ste zhes bya ba ni/ gang zhig gang gi rgyu la gnod par byed pa ma yin pa de ni de las de nye bar zhi ba ma yin te/ dper na bad</text></item>
<item><p>143b.4</p><section></section><text>kan gyi nad kyi gzhi la gnod pa byed pa ma yin pa mngar zhing bsil la snum pa la sogs pa bad kan gyi nad rab tu zhi ba ma yin pa lta bu'o/ /sdug bsngal bsgom pa yang dbang po la sogs pa'i yul la chags pa'i rgyu bdag gi blo la gnod pa byed pa ma yin no zhes bya ba'o/ /ma grub pa yang</text></item>
<item><p>143b.5</p><section></section><text>ma yin no zhes bya ba ni 'di ltar bdag gi blo yon tan mthong ba'i rgyu can ma yin gyi/ 'on kyang bdag tu chags pa'i rgyu can yin la/ de la sdug bsngal bsgom pa gnod pa byed pa ma yin pa de ltar na ma grub pa yang ma yin no/ /mchog kyang de yin la gzhan yang yin pa zhes bya ba ni khyad</text></item>
<item><p>143b.6</p><section></section><text>par gyi bsdu ba'i khyad par du 'phags pa'i yin pa'i phyir mchog yin no/ /cig shos nyid yin pa'i phyir gzhan yin te/ cig shos khyad par du 'phags pa don du gnyer ba'i phyir zhes bya ba'i don to/ /de nyid ni gang gi phyir zhes bya ba la sogs pas 'chad par byed do/ /gzhan dang gzhan</text></item>
<item><p>143b.7</p><section></section><text>zhes bya ba ni sngar rnyed pa de las gzhan no/ /gal te nga'i bdag lha la sogs par gyur cig ces/ bdag gzhan don du gnyer ba yang yod pa yin no zhe na/ gang gi tshe yang nga'i bdag 'di lta bur gyur cig ces bya ba la sogs pa smos so/ /dper na lha sbyin ji skad du bshad pa'i rim pa zhes bya</text></item>
<item><p>144a.1</p><section></section><text>ba ni bdag las ba lang la sogs pa tha dad pa'i blo'i rgyu mtshan nyid kyis zhes bya ba'i don to/ /dpe 'di nyid kyis bsgrub par bya ba'i chos kyi rjes su 'gro ba bstan to/ /med pa can ma yin te zhes bya ba ni rtag tu thag nye ba nyid do/ /de yang zhe sdang yin te zhes</text></item>
<item><p>144a.2</p><section></section><text>bya ba ni yid mi bde bas byas pa'i khro ba ni zhe sdang ngo / /gal te zhe sdang dang mtshungs par ldan pa'i yid mi bde ba tsam gyi yid byung ba de ji ltar na zhe sdang yin par 'gyur zhe na/ zhe sdang dang bral ba'i yid mi bde ba med pa'i phyir ro/ /yid mi bde ba rang gi yul la skye bar 'gyur ba na yongs</text></item>
<item><p>144a.3</p><section></section><text>su dor ba la ltos nas skye bar 'gyur zhing / yongs su spong ba'i rnam pa can yang zhe sdang yin no/ /lung la yang don 'di mthong ngo zhes bstan pa'i phyir/ dper na 'phags pa gnas brtan pa'i zhes bya ba la sogs pa smos to de nyid kyi phyir/ phyir mi 'ong ba dang dgra bcom pa la yid</text></item>
<item><p>144a.4</p><section></section><text>mi bde ba mi 'dod do/ /de dag gi lung gi khyad par gang la yang dgra bcom pa dag kyang yi rangs te zhes 'don pa de la yang yi rang ba las sdug bsngal la dmigs pa'i sems kyi 'jug pa yi rang ba med pa gzhan yin gyi/ yid mi bde ba ma yin zhes de dag gis khas blangs pa yin no/ /</text></item>
<item><p>144a.5</p><section></section><text>skyo ba dang skyo ba med pa'i mtshan nyid can nyid yin pa'i phyir ro zhes bya ba ni 'dod chags dang bral ba la zhe sdang dang rjes su chags pa med pa'i rang bzhin can nyid yin pa'i phyir ro zhes bya ba'i don to/ /gal te 'o na de bas na zhe sdang dang mtshungs par ldan pa yid mi bde ba nyid yin pa de bas</text></item>
<item><p>144a.6</p><section></section><text>na/ mi dge ba nyid yin pa'i phyir de bsten par bya ba nyid du bstan par bya ba ma yin no/ /bcom ldan 'das kyis kyang dge slong dag yid 'byung ba'i phyir zhes bya ba la sogs pa bstan pa de ci ltar 'thad pa yin zhe na/ bcom ldan 'das kyis yid mi bde ba de 'dra ba zhes bya ba la sogs pa smos pa la/ </text></item>
<item><p>144a.7</p><section></section><text>dge ba'i chos skyed par byed pa nyid yin pa'i phyir zhes bya ba ni/ de las yid 'byung bas nges par de'i gnyen po'i phyogs kyi dge ba'i chos bstan pa'i phyir ro/ /gang gi tshe yang de 'jug pa'i rgyu dang 'gal ba'i rkyen zhes bya ba la sogs pa la/ sdug bsngal de'i 'jug pa'i rgyu gang yin pa de dang</text></item>
<item><p>144b.1</p><section></section><text>'gal ba bde ba'i rgyu de nye bas zhes bya ba'i don to/ /bdag gi dngos po zhes bya ba nye bar len pa'i phung po'i tshogs sred pa las zhes bya ba ni gzhi mthun pa'i bdun pa'o/ /tsan+dan dang ste'u dag dang 'dra bar zhes bya ba la 'dra ba'i sgra ni mtshungs pa'i rnam grangs yin no/ /de nyid kyi phyir tsan+dan dang</text></item>
<item><p>144b.2</p><section></section><text>ste'u dag dang 'dra ba zhes bya ba smos so/ /de nyid ni de la skyas bu gcig sems dang ba can gyis zhes bya ba la sogs pas gsal bar byed do/ /de bzhin du tsan+dan dang ste'u dag la yin te zhes bya ba ni zhe sdang dang mngon par chags pa ma yin no zhes bya bar sbyar ro/ /ji ltar skyes bu byed pa po la</text></item>
<item><p>144b.3</p><section></section><text>rjes su chags pa dang khong khro ba med pa de ltar tsan+dan dang ste'u byed par gyur pa la yang ngo zhes bya ba'i don to/ /gal te sdug bsngal bsgom bas zhes bya ba la sogs pa la/ 'di ltar gzhung 'dis ni yon tan mthong ba las 'jug par brjod cing yang yon tan ma mthong bas spong ba brjod pa de</text></item>
<item><p>144b.4</p><section></section><text>bas na/ rang nyid sdug bsngal bsgom pas 'dod pa spong ba'i thabs bstan par 'gyur ro/ /de dang mtshungs par ldan pa ni sems dang sems las byung ba'i tshogs so/ /de dang 'brel pa las ni sdug bsngal gyi nyams su myong ba'i 'gyur ba'i yul lo/ /rtog par 'gyur ro zhes bya ba mngon</text></item>
<item><p>144b.5</p><section></section><text>sum du byed pa'o/ /nga'i zhes bya ba ni bdag tha dad pa ste/ bdag gi rten du gyur to zhes bya ba'i don to/ /'di ni nga'i nga'o zhes bya ba ni bdag tha dad pa med par rtog pa'o/ /'di ni bdag go zhes bya ba ni gcig tu tha dad pa nyid yin mod kyi/ 'on kyang blo'i dbang po la sogs pa rnams kyi rten du</text></item>
<item><p>144b.6</p><section></section><text>gyur ba yin no/ /de ltar mi rtag pa dang sdug bsngal ba dag la gnas par 'gyur ro zhes bya ba la 'gyur bar ni 'dod mod kyi gdul bya'i khyad par gyis thabs mang po bstan par bya ba'i phyir rnam pa gzhan bstan pa yin no zhe na/ de ltar ni 'gyur mod kyi bdag med pa nyid mthong ba dang 'dra ba mi rtag pa la</text></item>
<item><p>144b.7</p><section></section><text>sogs pa mthong ba yang nyon mongs pa'i rgyu 'jig tshogs su lta ba dang / dngos su 'gal bar 'gyur na 'gal ba yang ma yin no/ /bya dang longs spyod bdag gi mtshan nyid can gyi'o zhes bya ba ni bya ba dang longs spyod kyi rten nyid yin pa bas na bya ba dang longs spyod kyi sgra dag gis bshad do/ /bya ba dang</text></item>
<item><p>145a.1</p><section></section><text>longs spyod kyi bdag nyid can gyi bdag gi rang gi ngo bo de dang 'gal ba yang bya ba dang longs spyod dang bral ba nyid yin pa de ltar na rang bzhin 'gal ba dmigs pa'o/ /yang na zhes bya ba ni sbyor ba gnyis pa ste/ 'di las byas ba'i 'bras bu longs mi spyod pa zhes brjod kyi/ </text></item>
<item><p>145a.2</p><section></section><text>rang gis byas pa'i zhes bya ba ma yin pa de ltar ni khyad par ni de yod do/ /de yang rgyas par bstan zin to zhes bya ba ni le'u dang por lung tshad ma ma yin par ro/ /sa dang chu'i chos yin gyi zhes bya ba la lci ba ni sa dang chu'i rdzas kyi chos yin gyi'o/ /lus dang ldan pa la la yang zhes bya ba ni</text></item>
<item><p>145a.3</p><section></section><text>me lce la sogs pa'o/ /gal te sdig pa lci ba'i mtshan nyid yin pa de'i tshe/ phyi rol gyi lci ba la yang 'gyur na yod pa ma yin no/ /de nyid ni tshwa la sogs pa'i bdag nyid rang bzhin nyid kyis lci ba zhes bya ba la sogs pa smos so/ /mig la sogs pa lnga dang yid ni skye mched de</text></item>
<item><p>145a.4</p><section></section><text>drug go/ /'byung ba dang 'byung ba las gyur pa dang sems las byung ba dang ni ci rigs de dang lhan cig 'byung ba'o/ /log par shes dang de las byung ba ni/ /log shes dang ni de las byung / /sred dang ngo / /de dag dang mtshungs par ldan pa'i sems pa de'i dbang gis so/ /de nyid ni</text></item>
<item><p>145a.5</p><section></section><text>sdug bsngal la phyin ci log pa'i blo dang zhes bya ba la sogs pas 'chad par byed do/ /de yang bstan zin to zhes bya ba ni/ sdug bsngal phyin ci log blo dang / /sred pa kun nas 'ching ba'i rgyu/ /gang gi skye ba zhes bya ba la sogs pas so/ /de'i phyir de bcad skye mi 'gyur/ /'khor bar skye bar mi</text></item>
<item><p>145a.6</p><section></section><text>'gyur ro/ /bshad ma thag pa'i sems de gcod par byed pas na/ de bcad pa'i sems pa'i mtshan nyid can gyi las snga ma snga ma mngon par 'dus byas pa las zhes bya ba ni khyad par can gyi nus pa dang ldan pa'i skad cig ma phyi ma phyi ma skyed pa las zhes bya ba'i don to/ /de nyid ni phyi ma phyi ma zhes</text></item>
<item><p>145a.7</p><section></section><text>bya bas 'chad par byed do/ /tha ma'i zhes bya ba ni thams cad kyi phyi ma'o/ /nus pa ni gags byed pa med pa can no/ /gang de ma thag tu skye ba'o/ /ci rigs par rten yin te zhes bya ba ni/ byed pa ni rtogs pa'i rten yin zhing gnas gzhan thob pa gzugs la sogs pa'i 'bras bu rten yin no/ /</text></item>
<item><p>145b.1</p><section></section><text>rtogs pa dang mngon par 'dod pa'i gnas skabs su phyin pa sgrub par byed pa zhes bya ba ni rtogs pa dang mngon par 'dod pa'i gnas su phyin pa dag gis sgrub par byed pa ni zhes bya ba'i don to/ /dge ba dang mi dge ba nyi shu'i zhes bya ba ni dge ba dang mi dge ba re re la rnam pa bcu yin te tha dad pa'i</text></item>
<item><p>145b.2</p><section></section><text>phyir ro/ /de'i 'jug pas bskyed pa'i 'du byed ces bya ba ni bdag gi yon tan no/ /gtan tshigs ma grub pa yin no zhes bya ba ni skyes bu dbang dang ldan pa la yang skye ba'i rgyu tshang ba yod pa yin zhes bya ba 'di'o/ /gang 'bras bu dang byed pa'i tshogs pa dang bral ba can zhes bya ba ni gang</text></item>
<item><p>145b.3</p><section></section><text>la 'bras bu dang byed pa'i tshogs pa dang bral ba yod pa zhes tshig rnam par sbyar ro/ /skyes bu sngar dbang bskur ba phyis shi ba ni skyes bu dbang bskur ba phyis shi ba'o/ /yul gzhan las mngon par 'dod pa'i zhes bya ba la sogs pas lan 'debs par byed do/ /bdag gi yon tan la</text></item>
<item><p>145b.4</p><section></section><text>sogs pa'i khyad par la zhes bya ba ni bdag gi yon tan ma mthong ba'i'o/ /sogs pa'i sgra ni 'bras bu dang byed pa'i tshogs pa'i rang bzhin gang yin pa'i khyad par la ste/ dbang bskur gyis yang srid pa skyed pa'i nus pa ma bcom pa de la ltos nas zhes bya bar sbyar ro/ /ma nges pa</text></item>
<item><p>145b.5</p><section></section><text>yin no zhe na zhes bya ba ni sems pa gnyis dang mtshungs par ldan pa'i blo yod na yang ji skad du bshad pa'i lhan cig byed pa dang bral na yul gzhan du phyin par mi 'gyur ba'i phyir ro/ /byed pa la sogs pa'i rang bzhin la gnod pa med pa'i phyir zhes bya ba la sogs pa la/ gal te rang bzhin la</text></item>
<item><p>145b.6</p><section></section><text>gnod pa med pa nyid la ltos nas blo las byed pa la sogs pa 'phen par byed pa de'i tshe dbang bskur ba'i blo gang yin pa de khyed kyi gzhung gis byed pa rnams kyi rang bzhin la gnod pa med pa'i phyir blo de las sems kyi dbang gis byed pa la sogs pa 'phen pa la sogs par mi 'gyur ro zhes bya ba</text></item>
<item><p>145b.7</p><section></section><text>ni bsdu ba'i don yin no/ /blo'i khyad par dang ji ltar 'jug pa bzhin du byed pa'i rgyu yod na zhes bya ba blo'i khyad par 'dod pa dang ldan pa dang / ji ltar 'jug pa bzhin du byed pa'i rgyun yod na zhes bya ba ni zlas dbye ba'o/ /byed pa 'phen pa'i blo la zhes bya ba ni byed pa 'phen pa yang de yin la blo yang</text></item>
<item><p>146a.1</p><section></section><text>yin no zhes bya ba ni khyad par gyi bsdu ba'o/ /srid pa de ma 'ongs pa'i skye ba la byed pa rnams 'phen par byed pa ni blo yin no/ /dri ma rnams kyis blo mtshams sbyor bar byed cing skyed par byed ces bya bar sbyar ro/ /dbang bskur ba dri ma rnams la zhes bya ba la sogs</text></item>
<item><p>146a.2</p><section></section><text>pa rnams ni gzhan gyi yin te/ dbang bskur ba dri ma rnams la gnod pa byed pa ma yin no zhes bya ba gang las yin/ bshad pa 'ga' zhig gi tshe zhes bya ba la sogs pa ni grub pa'i mtha' smra ba'i'o/ /gnyen po'i phyogs 'phel na 'grib pa dang rang gi phyogs 'phel ba na phul du byung ba</text></item>
<item><p>146a.3</p><section></section><text>yin no zhes bya bar sbyar ro/ /gnyen po'i phyogs bdag med pa zhes bya ba la sogs pa de'i bshad pa yin no/ /bud shing sngon du song ba can gyi me'i khyad par zhes bya ba ni bud shing sngon du song ba can gyi me'i khyad par 'phel ba na zhes bya ba'i don to/ /de bas na dus sngar byung ba can gyi dri ma</text></item>
<item><p>146a.4</p><section></section><text>rnams kyis zhes bya ba la sogs pa mjug sdud par byed do/ /byed pa 'phen par byed pa yang de nyid yin la blo yang yin pas zhes bya ba ni khyad par gyi bsdu ba'o/ /byed dang mi byed dus dag tu/ /bdag nyid dag ni 'dra ba dang / /zhes bya ba ni mdo yin no/ /'bras bu byed pa'i dus dang 'bras</text></item>
<item><p>146a.5</p><section></section><text>bu mi byed pa'i dus dag tu bdag nyid mtshungs pa yin no zhes bya ba'i don to/ /de nyid ni 'bras bu mngon par 'dod pa dang zhes bya ba la sogs pa smos te/ mngon par 'dod pa dang mngon par 'dod pa ma yin pa ni go rims bzhin du 'bras bu byed pa dang mi byed pa'i dus dag yin no/ /de bas na</text></item>
<item><p>146a.6</p><section></section><text>byed pa zhes bya ba ni mngon par 'dod pa'i don gyi 'bras bu byed pa'i dus yin la/ mi byed pa zhes bya ba ni mngon par 'dod pa'i don gyi 'bras bu mi byed pa'i dus la zhes bya ba yin no/ /de'i 'bras bu yang zhes bya ba ni byed pa'i 'bras bu yin pa de bas na bdag las gzhan pa zhes bya ba'i don</text></item>
<item><p>146a.7</p><section></section><text>to/ /byed pa po mi 'dod pa gang yin pa des kyang zhes bya ba ni grangs can pa de skyes bu btang snyoms su byed pa 'dod do/ /skyes bu'i 'dod pa nyid las zhes bya ba ni skyes bu'i sred pas so/ /rang bzhin zhes bya ba ni gtso bo'o/ /de bas na sbyor ba gnyis pa tshad mar 'gyur ba gang yin pa de la</text></item>
<item><p>146b.1</p><section></section><text>gtan tshigs ma grub pa'am grub pa la sgrub pa ma yin no/ /yul longs spyod pa ni sems pa can no/ /rang bzhin 'gal ba dmigs pa ni rgyu dang 'bras bu dag phan tshun spangs te gnas pa'i mtshan nyid can yin pa'i phyir ro/ /de lta ma yin na rgyu dang 'bras bu'i dngos por mi 'gyur ro/ /gzhan</text></item>
<item><p>146b.2</p><section></section><text>gyi nyams su myong ba gzhan gyis dran pa'am zhes bya ba ni skad cig mar smra ba dag ni bdag mi 'dod pas de thob pa yin na de yang rigs pa ma yin te thal ches pa'i phyir ro/ /des 'ga' 'ang dran pa med phyir ro/ /zhes bya ba ni dran pa po rang dbang can gyi dran pa kho bo cag mi 'dod do zhes bya ba'i don to/ /</text></item>
<item><p>146b.3</p><section></section><text>phyis kyang nyams su myong ba la sogs pas de 'chad par byed do/ /nyams su myong las dran pa 'byung / /zhes bya ba 'dis ni skad cig ma nyid yin na yang rgyud gcig la nye bar len pa dang nye bar len pa can gyi dngos po gang yin pa de la dran pa skye bar 'gyur gyi rgyud gzhan la ni ma yin no zhes</text></item>
<item><p>146b.4</p><section></section><text>bstan pa yin no/ /gal te byed pa po rang dbang can yod pa ma yin na/ 'o na ci la ltos nas dran pa nyid ces bya ba'i dngos po rkyen yin/ yod pa ni yod par byed pa med par rigs so zhe na/ de'i phyir 'dir dngos po'i rkyen yin na yang zhes bya ba la sogs pa smos so/ /rnam pa 'ga'</text></item>
<item><p>146b.5</p><section></section><text>zhig la sgro btags pa zhes bya ba ni dran pa nyams su myong ba'i dngos po'i rnam par skyes pas bya ba dang bcas pa'i shes pa la brten nas byed pa po nyid du sgro btags pa dang yul rtogs pa'i ngo bo nyid yin pa'i phyir/ sgro btags pa nyid yin pa de bas na dngos po'i rkyen yin no zhes bya ba'i</text></item>
<item><p>146b.6</p><section></section><text>don to/ /kun rdzob la zhes bya ba ni phyin ci log gi rnam pa can gyi blo la'o/ /tshad ma dang 'gal ba'i phyir ro zhes bya ba ni sgro 'dogs par byed pa'i blos rnam par gzhag pa ni ci rigs par mngon sum dang rjes su dpag pa dang 'gal ba'i phyir ro/ /de ltar na dngos po gcig la yang ci ltar brda</text></item>
<item><p>146b.7</p><section></section><text>ji lta ba bzhin du phan tshun 'gal ba'i tha snyad mthong ba yin no/ /de'i dbang gis dngos po gcig du ma nyid ma yin te bdag med pa nyid du thal ba'i phyir ro/ /de yang gzhan dag tu bshad zin pa nyid yin pa de ltar na 'dir ma smos so/ /gnyen po'i phyogs nyid yin par bya ba ni bdag med pa nyid</text></item>
<item><p>147a.1</p><section></section><text>kyi lam gnyen po'i phyogs nyid yin par ro/ /ji ltar de sdug bsngal gyi rgyu'i gnyen po'i phyogs nyid yin pa zhes bya ba ni bdag med pa'i lam nyid do/ /de yang ma rig pa las byung ba'am/ ma rig pa'i khyad par yin grang na zhes bya ba ni gang gi tshe 'jig tshogs su</text></item>
<item><p>147a.2</p><section></section><text>lta ba ma rig pa nyid yin pa de'i tshe ma rig pa las byung ba'o/ /gang gi tshe log pa'i shes pa tsam yin pa de'i ma rig pa'i khyad par yin no/ /rnam pa gnyi ga ltar yang bdag med pa nyid mthong ba tsam ni srid pa dang 'gal ba yin no zhes bya bar sbyar ro/ /bdag med pa nyid mthong</text></item>
<item><p>147a.3</p><section></section><text>ba ci 'dra ba zhig ce na/ ma rig pa dang 'gal ba'i zhes bya ba smos so/ /'gal ba de yang zhes bya ba ni ma rig pa dang bdag med pa nyid mthong ba 'gal ba'o/ /dmigs pa'i rnam par phyin ci log pa'i sgo nas yin no zhes bya ba ni ma rig pa'i dmigs pa'i rnam pa 'dzin pa'i rnam pa'o/ /</text></item>
<item><p>147a.4</p><section></section><text>de las phyin ci log pa'i sgo nas yin no/ /bdag med pa nyid mthong ba'i dmigs pa'i rnam pa phyin ci log pa nyid bstan par bya ba'i phyir/ re zhig ma rig pa nyid kyi rnam pa ni ma rig pa des kyang zhes bya ba la sogs pa ston par byed do/ /sdug bsngal la zhes bya ba ni sdug bsngal</text></item>
<item><p>147a.5</p><section></section><text>gyi bden pa la rtag pa zhes bya ba'i rnam par 'dzin par byed pa'o/ /'dis ni mi rtag pa las log par sgro btags nas bshad pa yin no zhes bya ba ni rtag pa ni mi rtag pa las bzlog pa nyid yin pa'i phyir ro/ /mi rtag pa las bzlog pas rtag pa smos pa nyid gsal bar mdos bzung bar</text></item>
<item><p>147a.6</p><section></section><text>'os pa ma yin nam/ ci'i phyir bstan pa smos pa byas she na/ bzlog pas rtag pa zhes brjod par bya ba la sogs pa smos te/ 'di skad du bstan par byed de/ ther zug tu gnas pa'i rtag pa gang yin pa dang / skad cig ma gnyis pa la sogs par gnas pa'i ngang tshul can dus</text></item>
<item><p>147a.7</p><section></section><text>gzhan du gnas pa can gang yin pa de thams cad ni 'dir rtag par 'dod pa yin gyi/ ther zug tu gnas pa nyid ni ma yin no zhes de bstan par 'gyur ro/ /mdo mdzad pas rtag pa'i don las brtan pa smos pas bstan pa yin no/ /de ltar na ji ltar rnam pa gnyi ga la yang brtan pa</text></item>
<item><p>147b.1</p><section></section><text>zhes brjod pa de ltar rtag pa la yang yin no/ /de bas na skad cig ma ma yin par smra ba gang yin pa de dag kyang rtag par sgro 'dogs nas 'jug pa nyid yin no/ /bde dang zhes bya ba ni zag pa dang bcas pa ma yin pa'am zhes bya ba la sogs pa la sdug bsngal gyi rnam pa las phyin ci log</text></item>
<item><p>147b.2</p><section></section><text>pas bde ba'i rnam pa'o/ /zag pa dang bcas pa nyid kyi sdug bsngal yin te/ nye bar len pa'i phung po lnga ni sdug bsngal yin no zhes bya ba dang rgyu'i gzhan gyi dbang gis gzhan dbang thams cad sdug bsngal yin no zhes gsungs pa gang yin pa'o/ /de bas na de las bzlog pa'i zag</text></item>
<item><p>147b.3</p><section></section><text>pa dang bcas pa ma yin pa'am/ rgyu'i gzhan gyi dbang las phyin ci log pa ni bde ba'i rnam pa yin no/ /sogs pa smos pas ni zhes bya ba ni bden pa bzhi la brtan pa dang / bde ba dang nga dang nga'i zhes sogs zhes bya ba 'dis so/ /de bzhin du 'gog pa dang lam gyi bden pa dag</text></item>
<item><p>147b.4</p><section></section><text>la yang zhes bya ba la sogs pa la 'gog pa ma yin pa dang / zhi ba ma yin pa dang / gya nom pa ma yin pa dang / nges par 'byung ba ma yin pa'i rnam par sgro 'dogs pa'o/ /lam gyi lam ma yin pa dang / rigs pa ma yin pa dang / sgrub pa ma yin pa dang / nges par 'byin pa ma yin pa'i</text></item>
<item><p>147b.5</p><section></section><text>rnam par sgro 'dogs pa'o/ /de las byung ba dang de'i rang bzhin can gyi zhes bya ba ni ma rig pa las byung ba dang / ma rig pa'i rang bzhin can zhes bya ba'i don to/ /sgro btags nas ni yongs su sred/ /ces bya ba'i tshig gis log par sgro 'dogs pa sngon du song ba can gyi sred pa nyid gsal</text></item>
<item><p>147b.6</p><section></section><text>bar bstan pa yin no/ /sgro btags pa'i yul la 'jug pa'i sred pa de yang sgro 'dogs pa'i rnam pa nyid yin la/ sgro 'dogs pa'i rnam pa can gyi yul can gyi nyon mongs pa dang nye ba'i nyon mongs pa thams cad nyid ma rig pa nyid yin pa de ltar na de'i rang bzhin can nyid kyang bstan</text></item>
<item><p>147b.7</p><section></section><text>pa nyid yin no/ /sred pa yang don gyi 'gal ba nyid yin no zhes bya ba ni sred pa'i rgyu bdag tu lta ba dang / lam dngos su 'gal ba'i phyir ro/ /'bras bur gyur pa'i sred pa dang yang don dam par 'gal bar bstan to zhes bya ba'i don to/ /sdug bsngal gyi rgyu'i rang bzhin las phyin ci log</text></item>
<item><p>148a.1</p><section></section><text>pa yin pa'i phyir zhes bya ba ni ma rig pa dang sred pa ni sdug bsngal gyi rgyu nyid yin te phyin ci log pa'i rang bzhin can zhes bya ba'i don to/ /gnyen po'i phyogs ni med phyir dang / /zhes mdo mdzad pas bshad pa de ci ltar rung ste/ 'di ltar bdag med pa nyid kyi lam gyis</text></item>
<item><p>148a.2</p><section></section><text>nyon mongs pa spangs pa'i sgo nas/ ma 'ongs pa'i las dang lus zad par byed pa'i rgyu tshad mas grub pa nyid yin no zhe na/ de'i phyir de de ltar na/ gnyen po'i phyogs ni med phyir dang / /zhes bya ba 'dis rtogs par mi nus pa nyid kyi phyir ro zhes bya ba khong nas dbyung bar bya ba yin pas na zhes</text></item>
<item><p>148a.3</p><section></section><text>bya ba smos so/ /'di skad du bstan par 'gyur te/ gnyen po'i phyogs ni med phyir ro/ /zhes bya ba'i mdo 'dis rtogs par mi nus pa nyid kyi phyir ro zhes bya ba'i ngag khong nas dbyung bar bya'o/ /des na ngag gi don ni bdag tu lta ba'i zhen pa 'dis nyon mongs pa zad pa'i thabs bor nas/ </text></item>
<item><p>148a.4</p><section></section><text>las dang lus zad pa tsam las grol bar smra bas gnyen po'i phyogs rtogs pa med pa'i phyir te/ mi nus pa nyid kyi phyir ro zhes bya ba 'di yin no/ /de bas na rtogs pa nyid med par bshad pa yin gyi gnyen po'i phyogs ni ma yin no/ /gang zhig rtog pa sngon du gtong ba can yin yang de'i rang</text></item>
<item><p>148a.5</p><section></section><text>bzhin mi shes pa can yin pa de ni zhes bya ba'i yang gi sgras ni ma lus pa gnyi ga yang gtan tshigs nyid du bstan te/ gal te rtog pa sngon du gtong ba can yang yin zhing de'i rang bzhin mi shes pa can du yang 'gyur ba yin no/ /gang gis spang bar bya ba'i rang bzhin mi shes pa de ni de'i rang</text></item>
<item><p>148a.6</p><section></section><text>bzhin mi shes pa can no/ /don de rtogs par nus pa ma yin te zhes bya ba ni gang la nges pa med par 'jug pa yod na don med pa la the tshom za ba yin no zhes bya ba khong nas dbyung bar bya'o/ /de nyid kyi phyir dug ma yin pa nyid du ma brtags par zhes bya ba ni de lta bur gyur pa'i dpe nyid bstan pa</text></item>
<item><p>148a.7</p><section></section><text>yin no/ /de ltar na gang la don med pa'i the tshom za ba med cing don la the tshom za ba yod pa de la rtog pa dang ldan pa yang 'jug par bya ba nyid yin te/ de lta bur gyur pa la 'jug par byed pa ni rtog pa dang ldan pa ma yin pa ma yin no zhes bshad zin to/ /rtog pa sngon du gtong ba can ni ji skad</text></item>
<item><p>148b.1</p><section></section><text>du bshad pa'i yul la 'jug pa de'i rang bzhin shes pa can nyid kyis khyab la/ de dang 'gal ba yang de'i rang bzhin mi shes pa can yin pa de ltar na khyab par byed pa 'gal ba dmigs pa'o/ /lus can shes rab ldan pa zhes bya bar sbyar ro/ /'ga' zhig kyang zhes bya ba ni nam</text></item>
<item><p>148b.2</p><section></section><text>mkha'i gos can 'phel byed la sogs pa'o/ /las byas pa dengs par gyur pa ni zad pa'o/ /'bras bu sna tshogs mthong ba'i phyir/ /zhes bya ba la sogs pa de'i rnam par 'grel pa bor nas rang gi sde pa 'ga' zhig gis nam mkha'i gos can la lan bshad pa gang yin pa de nye bar</text></item>
<item><p>148b.3</p><section></section><text>bkod nas re zhig 'grel pa byed pa bdag nyid kyis/ de la 'dir kha cig ni gdung ba rtsom pa la zhes bya ba la sogs pa smos te/ gdung ba rtsom pa las te lus gdung ba la sogs pa'i mtshan nyid can las mi 'dod pa nyams su myong ba gang yin pa de ni sngon byas pa'i las kyi 'bras bu ma</text></item>
<item><p>148b.4</p><section></section><text>yin pa de bas na/ gang las de'i 'bras bu longs spyod pa zhes bya ba gdung bas bskyed pa mi 'dod pa nyams su myong ba'i mtshan nyid can gyi 'bras bu de longs spyod pa las sam/ las de'i 'bras bu longs spyod pa las zad pa yin no/ /gal te rgyu gang gis de'i gdung ba rtsom pa las skyes</text></item>
<item><p>148b.5</p><section></section><text>pa'i sdug bsngal sngon gyi las kyis byas pa ma yin no zhe na/ 'dod pa'i dbang gis 'jug pa yin pa'i phyir ro zhes bya ba smos te/ 'dod pa'i dbang gis 'jug pa gang yin pa de ni las kyi rnam par smin pa ma yin te/ dper na dge ba'i las lta bu'o/ /de ltar na de dang de 'dod pa ma yin no</text></item>
<item><p>148b.6</p><section></section><text>zhes bya ba la sogs pa 'gog par byed do/ /skyes bu byed pa'i lhan cig byed pa la ltos pa ma yin zhes bya ba ni skra 'bal ba la sogs pa'i byed pa la ltos pa'o/ /skye mched lnga yi rkyen can gyi/ /zhes bya ba ni gzugs la sogs pa lnga'i dmigs pa can no/ /de bas na gtan tshigs 'di ma</text></item>
<item><p>148b.7</p><section></section><text>nges pa yin no zhes bya ba ni/ 'dod pa'i dbang gis 'jug pa yin pa'i phyir ro zhes bya ba'i gtan tshigs 'di ma nges pa yin no zhes bya ba'i don to/ /de ni/ /'bras bu sna tshogs mthong ba'i phyir/ /zhes bya ba la sogs pa ni tshigs su bcad pa longs spyod chen po dang zhes bya ba la sogs pas</text></item>
<item><p>149a.1</p><section></section><text>'chad par byed pa la/ longs spyod chen po nyid dang nad med pa dang yan lag dang nying lag la sogs pa tshang ba ni las dge ba gcig gi 'bras bu sna tshogs pa'o/ /nad dang dbul phongs pa dang yan lag dang nying lag la sogs pa ma tshang ba ni las mi dge ba gcig gi yang</text></item>
<item><p>149a.2</p><section></section><text>sna tshogs pa'i 'bras bu yin no/ /kun nas nyon mongs pa'i 'bras bu sna tshogs pa can gyi zhes bya ba ni nad la sogs pa'i mtshan nyid kun nas nyon mongs pa'i 'bras bu sna tshogs pa gang la yod pa de la de skad ces bya'o/ /nas la sogs pa'i sa bon spyir dpe nyid yin no/ /'bras bu'i</text></item>
<item><p>149a.3</p><section></section><text>ngo bo gcig 'byin par nus pa la 'bras bu sna tshogs pa can nyid ma yin pas khyab pa yin la/ de dang 'gal ba yang 'bras bu sna tshogs pa can nyid yin pas khyab par byed pa 'gal ba dmigs pa'o/ /'bras bu'i ngo bo gcig 'byin par nus pas nus pa zad pa la 'bras bu gcig</text></item>
<item><p>149a.4</p><section></section><text>'byin pa'i nus pa nyid kyis khyab pa yin la/ de dang 'gal ba yang 'bras bu sna tshogs pa 'byin pa'i nus pa nyid yin pa de ltar na sbyor ba gnyis pa yang khyab par byed pa 'gal ba dmigs pa yin no/ /skra 'bal ba la sogs pa'i sdug bsngal nyams su myong ba las/ de'i 'bras bu</text></item>
<item><p>149a.5</p><section></section><text>can nyid kyi las mi 'dod pa zad pa ni bla ste/ dge ba 'dod pa'i 'bras bu can gang yin pa de yang ci ltar yin te/ dge ba ni mi 'dod pa'i 'bras bu can ma yin no/ /las mi dge ba dag kyang mang po yod pa yin na de la skra 'bal ba la sogs pa'i sdug bsngal byed pas sdug bsngal gyi gnod pa</text></item>
<item><p>149a.6</p><section></section><text>mi dge ba'i las nges pa 'di ci ltar zad pa yin te/ las gzhan gyi 'bras bu gzhan gyi 'gyur ba rigs pa ni ma yin no/ /de nyid bstan par bya ba'i phyir gal te lhan cig byed pa'i khyad par yod pa dang med pa dag las zhes bya ba la sogs pa smos so/ /de skyed ces bya ba la sogs pa</text></item>
<item><p>149a.7</p><section></section><text>ni lhan cig byed pa rgyas par byed pas skyed pa'o/ /rgyu 'dra ba las 'byung ba can zhes bya ba ni nye bar len par gyur pa rjes su mthun pa'i las las byung ba can no/ /snga ma de nyid kyi gzhung bcugs pa yin no zhes bya ba ni kun nas nyon mongs pa'i ngo bo gcig las las rnams zad pa ma yin no zhes</text></item>
<item><p>149b.1</p><section></section><text>bya ba de nyid kyi'o/ /ci ste'ang zhes bya ba la sogs pas bsam pa rnam pa gnyis su rtog par byed pa'o/ /nus pa 'dres pa can nyid ni 'bras bu gzhan la nges pa'i las kyang 'bras bu gzhan dang ldan pa nyid kyis so/ /las kyi nus pa sna tshogs pa de nyid ces bya ba ni rnam par rtog pa gnyis</text></item>
<item><p>149b.2</p><section></section><text>pa'o/ /gal te dka' thub can gyi zhes bya ba la sogs pa re zhig nus pa zad pa'i phyogs bstan pa yin no/ /sdug bsngal chung ba gang la yod pa de la de skad ces bya'o/ /sdug bsngal chung ba can yang de yin la/ lus kyi gdung ba nyams su myong ba tsam yang yin pas na zhes bya ba ni las</text></item>
<item><p>149b.3</p><section></section><text>'dzin pa'o/ /de 'bras bu bsal zhing 'dra bar bya bar nus pa gang la yod pa de la de skad ces bya'o/ /las gzhan 'dod ces bya ba ni gal te dge ba'i rang bzhin can gyi dka' thub gzhan nyid 'dod par 'gyur na zhes bya ba'i don to/ /dka' thub de las 'bras bu yin zhes bya ba ni kun</text></item>
<item><p>149b.4</p><section></section><text>nas nyon mongs pa las kyi 'bras bu nyid du 'dod pa'i phyir de'i rang bzhin can gyi dka' thub kyang las kyi 'bras bur 'gyur ro/ /de las nus pa 'dres pa'am zad pa ma yin te zhes bya bar sbyar ro/ /dper na glang gi las kyi 'bras bu lta bu'o zhes bya ba ni dpe yin no/ /glang gi las kyi 'bras</text></item>
<item><p>149b.5</p><section></section><text>bu dka' thub tu 'gyur ba ma yin la/ de las kyang glang gi las 'dres pa'am zad par 'gyur ba ma yin na/ bsgrub par bya ba dang po la dper na glang gi las kyi 'bras bu'o zhes rnam par dbye ba bsgyur nas sbyar ba yin no/ /dka' thub nyid dang nus pa 'dres pa dang zad pa'i rgyu nyid la las kyi</text></item>
<item><p>149b.6</p><section></section><text>'bras bu ma yin pa nyid kyis khyab pa yin la/ de dang 'gal ba yang las kyi 'bras bu nyid yin pa de ltar na khyab par byed pa 'gal ba dmigs pa'o/ /de ltar na las kyi 'bras bu ni lung du ma bstan pa yin la/ de dang dge ba dang mi dge ba dag dang 'gal ba yin na ji ltar dka' thub yin</text></item>
<item><p>149b.7</p><section></section><text>par 'gyur/ dka' thub ni sdig pa zad par byed pa'i nus pa'i mtshan nyid can nyid yin pa'i phyir ci ltar na las kyi rnam par smin pa nus pa 'dres pa'i rgyur 'gyur/ de bas na ldog pa la the tshom za ba ma yin no/ /skye bar 'dod pa'i skyon gyis skyed pa'i las la nus par 'gyur gyi zhes bya ba ni de skye</text></item>
<item><p>150a.1</p><section></section><text>ba dang 'gal ba'i rten skyed pa nyid kyi phyir ro/ /sngar byas pa dag la ni ma yin no zhes bya ba ni de dag lam skyed pa las sngar byas pa nyid kyi phyir ro/ /ma grub pa yin la zhes bya ba ni lam yang las kyi rgyu sred pa la sogs pa la gnod pa yin no zhes bya ba'i gtan tshigs</text></item>
<item><p>150a.2</p><section></section><text>'di'o/ /las 'das pa'i rgyu sred pa gang yin pa de la lam gnod par byed pa ma yin te/ de skye ba'i dus na de med pa'i phyir ro/ /bcom ldan 'das tshad ma nyid du sgrub pa/ lugs las bzlog pas sngar dam bcas nas/ de bden pa ston par mdzad pas na zhes bya ba la sogs pas sbyor</text></item>
<item><p>150a.3</p><section></section><text>bar byed do/ /blang bar bya ba dang dor bar bya ba'i de kho na nyid thabs dang bcas pa zhes bya ba ni/ sdug bsngal dang 'gog pa'i bden pa kun 'byung dang lam dang bcas pa zhes bya ba'i don to/ /'bras bur gyur pa'i skyob pa las zhes bya ba ni bde bar gshegs pa'i 'bras bu skyob pa'o/ /de nyid</text></item>
<item><p>150a.4</p><section></section><text>brtan pa dang / ma lus khyad par mkhyen pa sgrub/ /ces bya ba ni de kho na nyid dang / brtan pa dang / ma lus pa'i yon tan de dag gsum gyis khyad par du byed pas khyad par mkhyen pa ste de kho na nyid dang brtan pa dang / ma lus pa'i khyad par mkhyen pa'i bde bar gshegs pa nyid ces</text></item>
<item><p>150a.5</p><section></section><text>bya ba'i don to/ /de grub pa ni de kho na nyid dang brtan pa dang / ma lus pa'i khyad par mkhyen pa sgrub pa ste/ sgrub pa'i sgra'i ngo bo sgrub par byed pa yin pa'i phyir ro/ /de nyid kyi phyir grub pa sgrub pa yin no zhes bya ba smos so/ /sngar ni zhes bya ba lugs las bzlog pa bshad pa la'o/ /par gyi</text></item>
<item><p>150a.6</p><section></section><text>zhes bya ba smos pas ni slar ldog pa med par thugs su chud pa dang ldan pa zhes bya ba nang du bsdu ba ston to/ /de kho na nyid smos pas ni bsngags pa'i don bstan to/ /brtan pa'i tshig gis slar ldog pa med pa dang / ma lus pa'i don ni rang gi sgra nyid gzung bas bstan to/ /de kho na nyid mkhyen</text></item>
<item><p>150a.7</p><section></section><text>pa la sogs pas bcom ldan 'das yin par ci ltar rtogs par bya zhe na/ de kho na nyid mkhyen pa ni zhes bya ba la sogs pa smos te/ de kho na nyid mkhyen pa ni tshad mas mi slu ba las rjes su dpag pa yin no zhes 'chad par 'gyur ba dang sbyar ro/ /gang gi phyir bcom ldan 'das kyi bka' tshad ma mi</text></item>
<item><p>150b.1</p><section></section><text>slu ba yin pa de'i phyir de'i mkhyen pa phyin ci ma log par rjes su dpog pa yin no/ /lam nges pa'am zhes bya ba ni nges pa ste/ the tshom med par ston pa las brtan pa'i mkhyen pa rjes su dpog pa yin te/ shes bya gang la brtan pa'i shes pa yod pa ma yin pa gang yin pa de ni rnam pa gsal</text></item>
<item><p>150b.2</p><section></section><text>ba'i sgo nas ston par nus pa ma yin no/ /bka' snga phyi 'gal ba med pa zhes bya ba'i rnam par bshad pa ni gnod pa med pas zhes bya ba yin no/ /rnam pa des 'gyur ba med pa lam brtan bstan pa las brtan pa'i mkhyen pa rjes su dpog pa yin no zhes pa'i skabs yin no/ /gal</text></item>
<item><p>150b.3</p><section></section><text>te 'gal ba med pa yang ci ltar yin zhe na/ ston pa'i bstan pa yan lag dgu dang zhes bya ba smos te/ ston pa'i bstan pa ni bka' yin no/ /de ni mdo'i sde dang / dbyangs kyis bsnyad pa'i sde dang / lung bstan pa'i sde dang / tshigs su bcad pa la sogs pa'i khyad par gyi yan lag</text></item>
<item><p>150b.4</p><section></section><text>dgu yin no/ /lus pa yang gang yin gang gi mi shes pa spangs pas ma lus pa mkhyen pa yin zhe na/ lus pa ni 'dir zhes bya ba la sogs pa smos te/ bcom ldan 'das la de mnga' ba ma yin te/ thabs sna tshogs pas bden pa bzhi ston par mdzad pa'i phyir ro/ /de'i phyir ma</text></item>
<item><p>150b.5</p><section></section><text>lus pa mkhyen pa rjes su dpog pa yin no zhes bya bar sbyar ro/ /de'i rjes su slob pa yin no zhes bya ba ni bcom ldan 'das kyi rjes su slob pa'i phyir ro/ /lhan cig skyes pa'i 'jig tshogs su lta ba zhes bya ba ni mngon par 'dus ma byas so/ /de de ltar na 'bras bu skyob pa nyid</text></item>
<item><p>150b.6</p><section></section><text>yin pa'i phyir rgyu bde bar gshegs pa nyid bsgrubs nas/ da ni bde bar gshegs pa 'bras bur gyur pa nyid kyis lam goms pa'i mtshan nyid can ston pa nyid bsgrub pa'i phyir de kho na nyid dang bstan pa dang ma lus pa'i khyad par mkhyen pa de'i phyir zhes bya ba la sogs pa smos so/ /</text></item>
<item><p>150b.7</p><section></section><text>rgyu'i gnas skabs su goms pa'i lam gang yin pa de gzhan gyi don yin gyi rang gi don ma yin no zhes ci ltar shes par 'gyur zhe na/ de'i phyir gang gis de ltar thugs su chud na yang zhes bya ba smos te/ gang bya ba byas pa yin na yang gzhan gyi don la 'jug pa ldog pa med pa ni sngon yang</text></item>
<item><p>151a.1</p><section></section><text>de la mnga' ba yin na zhes bya ba'i don to/ /de yang ston par 'gyur ro zhes bya ba ni/ grub phyir chags bral med phyir ro/ /zhes bya bas de ma thag tu bstan par 'gyur ba nyid yin pa'i phyir ro/ /gang 'di btang snyoms su bzhugs par ston pa la sogs pa'i rgyud pa</text></item>
<item><p>151a.2</p><section></section><text>zhes bya ba ni bcom ldan 'das mngon par rdzogs par sangs rgyas pa'i de ma thag tu thugs ngas zab pa'i phyir chos 'di rtog pa gzhan dag gis 'di rtogs par bya bar mi nus pas ni kho bo cang mi smra bas btang snyoms su bzhugs pa la dmigs par 'gyur ro zhes bya ba la sogs pa'i don 'byung</text></item>
<item><p>151a.3</p><section></section><text>ba'i phyir ro/ /sems can yongs su smin par byed pa'i rgyu nyid yin no zhes bya ba ni zab pa ston par mdzad pas/ mngon par 'dod chags pa ches lhag pa skyed pa'i sgo nas sems can rnams yongs su smin par mdzad pa'i phyir ro/ /de ni de'i 'bras bu de tsam 'dod pa ma yin te zhes</text></item>
<item><p>151a.4</p><section></section><text>bya ba ni thugs su chud pa'i 'bras bu tsam bzhed par 'gyur ba ma yin no zhes bya ba'i don to/ /'bras bu de tsam 'dod pa nyid la de rtogs pa yod na byed pa rdzogs pa can gyis khyab pa yin la/ de dang 'gal ba yang byed pa rdzogs pa can ma yin pa nyid yin pa de ltar khyab par byed pa</text></item>
<item><p>151a.5</p><section></section><text>'gal ba dmigs pa'o/ /brtse bas zhes bya ba la sogs pa la gzhung des ni snying rje dang ye shes gnyis ni tshad ma nyid kyi sgrub par bshad do/ /gnyis po de yang go rims bzhin du 'gro ba la phan par bzhed pa nyid dang bde bar gshegs pa nyid kyi tshig dag gis bshad pa yin no/ /</text></item>
<item><p>151a.6</p><section></section><text>lam goms pa'i mtshan nyid can gyi bstan pa nyid gang yin pa de tshad ma nyid du nye bar sbyor ba ma yin na de ci'i phyir tshigs su bcad pa smos she na/ de'i phyir/ shes pa de yang sgrub byed bcas/ /zhes bya ba la sogs pa smos te/ yon tan gsum mkhyen pa de yang bde bar gshegs pa'i</text></item>
<item><p>151a.7</p><section></section><text>tshig gis bstan pa yin la/ sgrub par byed pa dang bcas pas ni lam goms pa sgrub par byed pa nyid yin pa'i phyir ro/ /gal te 'o na skyob pa nyid kyi tshig ji ltar tshad mar sgrub pa yin zhe na/ de gsung bar ni zhes bya ba la sogs pa smos so/ /mngon par sbyor ba'i sgo nas gsung ba po de</text></item>
<item><p>151b.1</p><section></section><text>nyid kyang 'gro ba la phan par mdzad pa nyid dang bde bar gshegs pa'i tshig dag gis skyob pa yin zhes bstan pa'i phyir/ gal te brtse ba dang ldan pa dang zhes bya ba la sogs pa smos so/ /ji skad du bshad pa'i yon tan dang ldan pa'i mkhan po ston par byed pa zhes bya bar sbyar ro/ /ji skad du</text></item>
<item><p>151b.2</p><section></section><text>bshad pa'i yon tan zhes bya ba ni legs pa dang bden pa 'chad pa dang de rtogs pa dang rjes su brtson pa'o/ /ston pa de lta'i dngos bstod ni/ /zhes bya ba ni ston pa ste/ de bzhin gshegs pa'i bka' de lta bu'i dngos po ston pa de lta'i dngos bstod de tshad mas bstod pa zhes bya ba'i don to/ /</text></item>
<item><p>151b.3</p><section></section><text>de ltar na bstod pa de lta bu'i ngo bo nyid kyis bcom ldan 'das tshad ma nyid yin pa de'i phyir tshad ma'i sgo nas bstod pa ni/ ston pa de lta'i dngos bstod ni/ /zhes bya ba'i don gcig tu gyur pa yin no/ /de nyid kyi phyir chos mngon pa las kyang bshad pa yin no zhes bya ba ni tshad ma rnam par nges</text></item>
<item><p>151b.4</p><section></section><text>pa bshad pa yin no/ /re zhig mngon sum gyi tshad ma zhes bya ba la sogs ba ni rnam par shes pa'i tshogs lnga bstan pa'i sgo nas de bstan cing bshad pa nyid kyi phyir ro/ /slob dpon shAkya blo gros kyis sbyar ba tshad ma rnam 'grel gyi 'grel pa'i dka' 'grel las/ le'u gnyis pa rdzogs</text></item>
<item><p>151b.5</p><section></section><text>so// //tshad ma rnam 'grel gyi 'grel bshad/ bam po bzhi bcu rtsa dgu pa/ mngon sum dang rjes su dpag pa dag la mi slu ba'i mtshan nyid gcig yod pa yin te/ dngos po la gnyi ga mi slu ba yin pa'i phyir ro/ /gang gi tshe de nyid mtshon par bya bar gyur pa zhes bya ba ni mi slu ba</text></item>
<item><p>151b.6</p><section></section><text>de nyid de/ gang gi phyir mngon sum dang rjes su dpag pa gsal ba'i dbye bas mtshon par 'dod pa zhes bya ba'i don to/ /mi slu ba'i de nyid gsal ba'i dbye bas shes par 'dod na yang mtshan nyid gcig gis mtshon par bya ba yin nam/ khyad par gyi mtshan nyid kyis 'gyur grang na/ re zhig rnam</text></item>
<item><p>151b.7</p><section></section><text>pa dang po ni ma yin te mi slu ba nyid ma gtogs par mngon sum dang / rjes su dpag pa la khyab par byed pa gzhan mtshan nyid gcig med pa'i phyir te/ de las gzhan pa'i mtshan nyid gcig yod pa ma yin zhes bya ba gang smos pa yin no/ /de las zhes bya ba ni mi slu ba nyid las so/ /</text></item>
<item><p>152a.1</p><section></section><text>de nyid ni spyi'i mtshan nyid yin la des kyang khyad par rtogs par nus pa ma yin no/ /de dag ces bya ba ni mngon sum dang rjes su dpag pa'o/ /dbye ba ma byas par khyad par gyi mtshan nyid rnam par gzhag par mi nus pas na/ de dbye ba'i sgo nas bstan na zhes bya ba</text></item>
<item><p>152a.2</p><section></section><text>la sogs pa smos so/ /gang gi tshe yul ma yin pa 'dzin pa tshad mar 'gyur ba ste/ gang gi tshe rang gi mtshan nyid kyi yul can nyid mngon sum yin no zhes rnam par 'jog par mi byed pa de'i tshe/ ji ltar yul gyi dbye ba mi shes pa rab rib can la sogs pa'i shes pa la snang ba'i skra</text></item>
<item><p>152a.3</p><section></section><text>bshad la sogs pa gang yin pa yul ma yin pa de la yang mngon sum 'di tshad mar 'dzin par 'gyur ba de'i tshe/ de la slu ba yin na de dang 'dra bar rang gi yul la yang ste/ sngon po la sogs pa'i mtshan nyid la de tshad ma ma yin par 'gyur ro/ /yul bstan na ni skyon 'dir mi 'gyur</text></item>
<item><p>152a.4</p><section></section><text>te/ yul ma yin pa la slu ba'i phyir rjes su mthun pa'i yul la yang tshad ma ma yin par rigs pa ma yin no/ /re zhig 'bras bu gdon mi za bar don rtogs pa'i ngo bo nyid yin gyi zhes bya ba ni tshad ma byed pa nyid yin pa'i phyir 'bras bu bya ba'i mtshan nyid can du 'gyur ro/ /de yang rnam</text></item>
<item><p>152a.5</p><section></section><text>pa gnyis te/ nges pa ni gang byed pa 'jug pa yod na gdon mi za bar 'gyur ba ste byed pa po gzhan gyis chod pa med pa'i phyir ro/ /ma nges pa ni 'dod pa dang mi 'dod pa dag thob pa dang spong ba zhes bya ba ste/ de la dang po nyid ni 'bras bu yin te byed par rnam par gzhag pa'i rgyu nyid yin pa'i</text></item>
<item><p>152a.6</p><section></section><text>phyir ro/ /de yang don rtogs pa'i ngo bo can yin te/ de nyid ni tshad ma 'jug pa na gdon mi za bar 'gyur ba can nyid yin pa'i phyir ro/ /ma nges pa gang yin pa de ni rgyu gzhan gyis chod pa'i phyir tshad ma 'jug pa na/ gdon mi za bar 'gyur ba can ma yin no/ /de bas na des byas pa ni</text></item>
<item><p>152a.7</p><section></section><text>byed par rnam par 'jog pa ma yin zhing byed pas byas pa nyid kyang 'bras bu de nyid ma yin pa de'i phyir de lta ma yin na 'bras bur mi rung ba nyid kyi phyir zhes bya ba smos so/ /mi shes pa'i ngo bo yang tshad mar mi rung ba'i phyir zhes bya ba ni mi shes pa'i ngo bo bum pa la sogs pa dang 'dra bar cung</text></item>
<item><p>152b.1</p><section></section><text>zad kyang shes pa ma yin te/ shes pa las tha dad pa'i tshad ma thams cad la ches shin tu sgrub bar byed pa nyid yod pa ma yin te/ yul gyi rnam pas chod pa nyid kyi phyir ro/ /de ni rgyas par 'og nas 'chad par 'gyur ro/ /ut+pa la sngon po la sogs pa lta bu'o zhes bya ba ni sngon po ni spyi</text></item>
<item><p>152b.2</p><section></section><text>yin la/ ut+pa la ni khyad par yin pa de ltar na gnyi ga'i bdag nyid can gyi yul gcig yin par sems so/ /dpe ma grub pa nyid sgrub par byed pa'i chos dang mi ldan pa nyid kyi phyir ro/ /de ni rang rig pa'i shes pa nyid du zhes bya ba la sogs pa la 'di skad du ston par 'gyur te/ 'dzin</text></item>
<item><p>152b.3</p><section></section><text>pa'i rnam pa las gzhan rig pa ma yin te gang gis na de 'dzin pa'i rnam pa yul du 'gyur/ 'on kyang 'dzin pa'i rnam pa rang rig pa'i bdag nyid can de skyes pa nyid na rig pa yin no/ /tha dad pa med na yul dang yul can gyi dngos po gang las yin zhing gang gis na dpe ma grub par 'gyur/ </text></item>
<item><p>152b.4</p><section></section><text>ci ste shes pa gzhan gyi zhes bya ba la sogs pa la gal te rang rig pa 'dzin pa'i rnam pa la tha dad pa med na yang shes pa gzhan gyi tha dad par brtags nas 'dzin pa'i rnam pa yul du rnam par gzhag pa de'i tshe/ rang rig pa yang 'dzin pa'i rnam pa las tha dad pa med pa'i phyir/ de bzhin du ste</text></item>
<item><p>152b.5</p><section></section><text>'dzin pa'i rnam pa bzhin du yul nyid yin par 'gyur ro/ /'di ni yul yin la 'di ni yul can yin no zhes 'di shin tu ma 'chol bar brjod par nus pa ma yin no/ /rig pa yang yul nyid yin na gzhan yul can yang ci zhig yod/ gang la ltos nas yul nyid yin/ /de ltar na gcig</text></item>
<item><p>152b.6</p><section></section><text>la yul dang yul can gyi dngos po yod pa ma yin no/ /de nyid ni de bas na/ rnam pa tha dad pa med pa can ni zhes bya ba la sogs pa smos so/ /yul las rgyu mtshan gzhan zhes bya ba la sogs pa la rnam par shes pa snga ma shes pa de ma thag pa'i rgyu ni yid la byed pa'o/ /de nyid 'bras bu skyed</text></item>
<item><p>152b.7</p><section></section><text>pa la nus pa yod pa ni de dang rjes su mthun pa'o/ /sngon gyi brda dran pa ni brda 'dzin pa'o/ /de dag yod pa zhes bya ba ni de dag yod pa na ste/ phyi rol gyi don med par yang zhes bya ba'i don to/ /don gyi byed par nus pa la sogs pa'i mtshan nyid de nyid rang gi mtshan nyid la sogs pa la sbyar</text></item>
<item><p>153a.1</p><section></section><text>bar bya'o zhes bya ba ni/ don byed nus dang mi nus phyir/ /zhes bya ba la sogs par de la don byed par nus pa gang yin pa dang / thun mong ma yin pa dang / sgra'i yul ma yin pa dang / rgyu mtshan gzhan yod na gang med pa las blo med par bshad pa gang yin pa de rang gi</text></item>
<item><p>153a.2</p><section></section><text>mtshan nyid la sbyar bar bya'o/ /de ltar na nus pa med pa gang yin pa dang / thun mong dang sgra'i yul zhes bya ba la sogs pa gang yin pa de ni spyi'i mtshan nyid la sbyar bar bya ste/ 'chad par 'gyur ba'i tshigs su bcad pas zhes bya ba'i don to/ /de nyid ni/ don dam par don byed nus gang / /</text></item>
<item><p>153a.3</p><section></section><text>zhes bya ba la sogs pas 'chad par byed do/ /mdor don byed nus pa smos pa ni nye bar mtshon pa yin no/ /de ltar ni 'gyur mod kyi gal te thams cad ces bya ba la sogs pas dbu ma pa'i 'dod pa'i dogs pa bsu ba yin no/ /de dag gis 'di ltar rtogs pa yin te re zhig rtag pa skad cig</text></item>
<item><p>153a.4</p><section></section><text>ma ma yin pa de ni don byed par nus pa ma yin te/ rim dang cig car dag gis don byed par 'gal ba'i phyir ro/ /skad cig ma zhig zin pa yang don byed pa ma yin te/ de ni med pa nyid kyi phyir ro/ /ma zhig pa yang ma yin te rgyu dang 'bras bu cig car 'byung bar thal ba'i phyir ro/ /zhig pa</text></item>
<item><p>153a.5</p><section></section><text>dang ma zhig pa las ma gtogs pa yod pa yang ma yin no/ /re zhig 'bras bu yang yod pa skye ba ma yin te/ yod pa nyid skye ba 'gal ba'i phyir ro/ /med pa yang ma yin te de skye ba'i rten med pa'i phyir dang / med par khyad par med pa'i phyir rgyu gcig las kyang med pa ma lus pa cig car skye</text></item>
<item><p>153a.6</p><section></section><text>ba'i phyir ro/ /de lta na med pa skyed par byed pa nyid rgyu'i bdag nyid du 'gyur ba de yang / ji ltar mngon par 'dod pa'i myu gu la sogs pa'i 'bras bu la yin pa de ltar ri bong gi rwa la sogs pa la yang yin no/ /de bas na don dam par don byed par nus pa cung zad kyang yod pa ma yin no/ /sa bon</text></item>
<item><p>153a.7</p><section></section><text>stsogs ni myug sogs la/ /nus mthong zhes bya ba la mthong ba smos pa ni nye bar mtshon pa yin no/ /de ltar na 'bras bu ldog pa'i sgo nas mig gi rnam par shes pa la mig la sogs pa'i nus pa rjes su dpog pa yin no/ /bsod nams dang sdig pa dag ni 'dod pa dang mi 'dod pa'i 'bras bu</text></item>
<item><p>153b.1</p><section></section><text>'byin pa la nus pa khas len pa dang / rgyu dang 'bras bu'i dngos po tha snyad 'jig rten las rab tu grags pa nyid kyi phyir nges pa yin no/ /de bas na dngos po don byed par nus pa khas mi len na mngon sum dang rjes su dpag pa dang khas blangs pa dang grags pa dang 'gal bar 'gyur ro zhes bya bar</text></item>
<item><p>153b.2</p><section></section><text>dgongs so/ /de ltar ni 'gyur mod kyi/ gal te de kun rdzob 'dod na/ /zhes bya ba ni kun rdzob tu rgyu dang 'bras bu'i dngos po khas blangs pa'i phyir/ mngon sum la sogs pa dang 'gal ba yod pa ma yin no zhes bya bar bsams pa'o/ /mtshon par bya ba khyab pa med pas mtshan nyid ma yin no</text></item>
<item><p>153b.3</p><section></section><text>zhes bya ba ni 'jug pa med pa nyid khyab pa med pa yin te/ mtshon par bya ba 'ga' zhig la yang don dam par don byed pa med pa'i phyir ro/ /de bas na med pa nyid kyi phyir mtshan nyid ma yin pa nyid du 'gyur ro/ /spyi la yang de yod pa zhes bya ba ni don byed par nus pa ste/ des kyang rang gi rnam</text></item>
<item><p>153b.4</p><section></section><text>par shes pa kun rdzob tu skyed par byed pa yin no lo/ /shin tu khyab pa nyid kyi phyir ro zhes bya ba ni lhag pa nyid kyi phyir ro/ /mtshan nyid 'chol bar gyur pa ni spyi yang don gyi bya ba byed pa nyid kyis rang gi mtshan nyid du thal ba'i phyir ro/ /ji lta de ltar 'gyur zhes bya ba ni 'di ltar kun rdzob kyis kyang don</text></item>
<item><p>153b.5</p><section></section><text>byed par nus par khas len na/ dngos po nyid du khas blang bar 'gyur ba yin no zhes bya bar dgongs so/ /'di ltar don byed par nus pa nyid kyis nye bar brjod pa dang bral ba las ldog pa kun rdzob kyi ming can de yang dbu ma pas kyang 'dod par bya ba yin te/ de tsam ni dngos po'i mtshan nyid</text></item>
<item><p>153b.6</p><section></section><text>yin no/ /kun rdzob dang don dam pa'i sgra dag gis brjod pa na don byed par nus pa sgra'i dbang gis tha dad pa nyid du dmigs pa ma yin no/ /zhig pa dang ma zhig pa la sogs pa'i rnam par rtog pa rnams ni/ bcom ldan 'das de bzhin gshegs pas gsungs pa'i rgyu dang 'bras bu'i dngos po la</text></item>
<item><p>153b.7</p><section></section><text>'jug pa yod pa ma yin no/ /'di ltar bcom ldan 'das 'di yod na 'di 'byung zhes rgyu dang 'bras bu'i dngos po ston par mdzad pas/ rnam par rtog pa gsum bor nas rnam par rtog pa bzhi ba zhal gyis bzhes so/ /'di ltar yang rnam par rtog pa ni rgyu las 'bras bu sngon rol nas yod par</text></item>
<item><p>154a.1</p><section></section><text>'gyur ba'am/ rgyu dang lhan cig yod pa'am/ skad cig ma gzhan gyis chod pa ste/ skad cig ma gsum par 'byung ba can nyid yin pa'i phyir ro/ /ma chod par skad cig ma gnyis pa la yod pa zhes bya ba bzhi 'byung bar 'gyur ro/ /de la sngon gyi dus na yod pa ni rgyu</text></item>
<item><p>154a.2</p><section></section><text>yod na 'byung ba ma yin te/ de ni dang bo nyid nas grub zin pa'i phyir ro/ /dus mnyam du skye ba yang rgyu yod na 'byung ba ma yin te/ de yang yod pa nyid kyi phyir ro/ /'di ltar dus mnyam pa nyid ni 'bras bu med pa'i dus na rgyu yang med la rgyu yod na 'bras bu yang yod pa yin no/ /skad cig ma</text></item>
<item><p>154a.3</p><section></section><text>gsum pa la sogs pa na yod pa yang rgyu yod na 'byung ba ma yin te/ skad cig ma gnyis pa kho na la rgyu zhig pa nyid kyis med pa'i phyir ro/ /de lta bas na skad cig ma gnyis pa la yod pa'i 'bras bu nyid du 'gyur ro/ /de ltar na skad cig ma gnyis pa la yod pa'i mtshan nyid can nyid 'bras</text></item>
<item><p>154a.4</p><section></section><text>bu yin gyi sngar ma yin zhing lhan cig kyang ma yin la/ skad cig ma gsum par yod pa yang ma yin no/ /skad cig ma gnyis pa la yod pa'i 'bras bu skye ba yang rgyu ma zhig pa nyid las 'byung ba yin te/ skad cig ma dang por rgyu ma zhig pa nyid kyi phyir ro/ /skad cig ma gnyis pa la 'bras</text></item>
<item><p>154a.5</p><section></section><text>bu yod pa'i dus na/ skad cig ma nyid yin pa'i phyir rgyu gnas pa med pa de ltar na gang las lhan cig gnas pa yin/ gal te med pa skye bar 'gyur na/ med pa nyid du khyad par med pa'i phyir rta'i rwa la sogs pa yang 'gyur ro zhes bshad pa gang yin pa de yang phyin ci log pas skyug ldad byed pa</text></item>
<item><p>154a.6</p><section></section><text>yin te/ shes pa nyid 'di tsam du smra ba 'di khas ma blangs pa nyid yin no/ /yod na bkag pa tsam nyid las gzhan med pa zhes bya ba cung zad kyang mi 'dod na gang skye ba dang 'brel bar 'gyur/ 'on kyang skad cig ma gcig gnas pa'i chos can yin pa'i rgyu'i phyir/ skad cig ma gcig gnas</text></item>
<item><p>154a.7</p><section></section><text>pa'i chos can ni rang gi mtshan nyid 'ba' zhig tu 'gyur ba yin la de nyid skye ba yin no/ /de yang sngar yod pa ma yin no zhes bya ba de tsam du brjod kyi/ 'ga' zhig skye bar 'gyur ba ni ma yin te/ dngos po la cha med pa nyid kyi phyir ro/ /de bas na 'di'i snga ma'i gnas skabs cung zad kyang yod pa</text></item>
<item><p>154b.1</p><section></section><text>ma yin pa de ltar na/ de la ltos nas yod pa yang ma yin zhing med pa yang skye ba ma yin pa'i phyir gang las thal ba yin/ med pa nyid du khyad par med pa'i phyir zhes brjod pa gang yin pa khyad par med pa zhes bya ba 'di yang gang yin/ gal te rang bzhin gcig pa nyid yin na de ci ltar na</text></item>
<item><p>154b.2</p><section></section><text>med pa nyid du 'gyur te/ tha dad pa dang tha dad pa med pa ni dngos po'i chos nyid yin pa'i phyir ro/ /ji ste khyad par 'gog pa tsam yin na de ni cir yang mi rung ba de ltar na ji ltar de'i dbang gis dngos po thams cad skye bar 'gyur/ de bas na ji skad du bshad pa'i rgyu dang 'bras bu'i dngos</text></item>
<item><p>154b.3</p><section></section><text>po la zhig pa dang ma zhig pa la sogs pa'i rtag pa 'jug pa ma yin no/ /gal te khyed cag gis 'jig pa la sogs par kun du brtags pa 'di skye ba la gnod par 'gyur ba de'i tshe kun rdzob tu skye ba la yang ci'i phyir gnod par mi byed de/ de la yang zhig pa dang ma zhig pa la sogs pa ma</text></item>
<item><p>154b.4</p><section></section><text>gtogs par rnam pa gzhan yod pa ma yin te/ dngos po'i stobs las 'ongs pa'i gtan tshigs kyi yul ni skyes bu'i 'dod pa'i dbang gis rnam par dbye bar rigs pa ma yin na/ gang gis na don dam par skye ba nyid la gnod par byed pa yin gyi kun rdzob pa la ma yin/ gal te mngon</text></item>
<item><p>154b.5</p><section></section><text>sum la gnod par dogs pas de la gtan tshigs mi 'jug go zhe na/ 'o na de ni gtan tshigs ma yin te/ gnod par byar rung ba nyid kyi phyir ro/ /de ltar na gzhan la yang yid brtan du med par 'gyur ro/ /de skad du/ dngos rnams ngo bo gang dang gang / /don dam par ni bkag pa na/ /</text></item>
<item><p>154b.6</p><section></section><text>de la kun rdzob nyid kyis kyang / /mdor bsdus khyad par 'gyur yin nam/ /zhes bshad pa yin no/ /de dag thams cad blo la bzhag nas kho bo cag gi don byed nus pa'i mtshan nyid kyis khyad par med par zhes bya ba la sogs pas rnam par 'grel bar byed do/ /gal te bdag nyid thams</text></item>
<item><p>154b.7</p><section></section><text>cad kyis med pa zhes bya ba ni/ gal te thams cad med pa kun rdzob kyi bden pa de lta bur 'gyur ba mthong ba log pa brdzun pa rigs pa ma yin ba zhes bya ba'i don to/ /yang na kun rdzob kyi sgras skye ba la sogs pa 'dod pa yin na/ gang gi tshe bdag nyid thams cad kyis med pa kun rdzob ma yin gyi</text></item>
<item><p>155a.1</p><section></section><text>'on kyang dngos po yin te/ kun rdzob ni rnam par gzhag pa thams cad kyi rten nyid yin pa'i phyir ro/ /de'i tshe dngos po ni skye ba la sogs pa'i rang bzhin nyid yin pa'i phyir ro/ /skye ba la sogs pa kun rdzob kyi sgras bstan par 'gyur ro/ /skye ba med pa la sogs pa ni don</text></item>
<item><p>155a.2</p><section></section><text>dam pa yin te/ don dam pa'i sgra ni kun rdzob las bzlog pa nyid yin pa'i phyir ro/ /de bas na don dam par skye ba med pa ni skye ba med pa la sogs pas skye ba med pa zhes bya ba la sogs pa bstan par 'gyur ro/ /de ltar na kun rdzob tu skye ba ni skye ba la sogs pas skye ba zhes bya ba yin no/ /de la</text></item>
<item><p>155a.3</p><section></section><text>don dam pa'i sgra'i don bzung nas des kyang zhes bya ba la sogs pa smos so/ /kun rdzob kyi sgra'i don la brten nas 'on kyang zhes bya ba la sogs pa smos te/ des ni kun rdzob kyi don la rnam par rtog pa gzhan la yang brgal zhing brtag par byas pa yin no/ /gang kun rdzob kyi don mi rtag pa'i shes</text></item>
<item><p>155a.4</p><section></section><text>don yin nam/ sgyu ma'i don yin nam/ 'jig rten la grags pa'i don yin par smra'o zhe na/ re zhig mi rtag pa gang yin/ gal te rtag pa med pa tsam zhig yin na de'i tshe ji ltar sed pa'i sgo nas 'gro ba la grags par 'gyur/ 'on te rtag pa las gzhan mi rtag pa yin na/ rtag pa yang rnam</text></item>
<item><p>155a.5</p><section></section><text>par rtog pa'i rnam par shes pa yin pa de'i tshe/ rnam par mi rtog pa'i shes pas rtogs pa yod do zhes bstan par 'gyur ro/ /de lta yin na ji ltar dngos po'i ngo bo nyid khas ma blangs pa yin/ rjes su dpag pas rtogs pa yang spangs par 'gyur te/ de ni rnam par rtog pa dang bcas pa nyid yin pa'i</text></item>
<item><p>155a.6</p><section></section><text>phyir ro/ /'on te sgyu ma'i don yin na yang gal te thams cad med pa yin pa de'i tshe/ kun rdzob kyang thams cad med pa yin pa de ltar na ji ltar kun nas nyon mongs pa dang rnam par byad par 'gyur/ 'on te sgyu ma 'khrul pa'i shes pa yin pa de'i tshe/ shes bya nang gi yin pa'i tshul las khyad par ci yod kun</text></item>
<item><p>155a.7</p><section></section><text>rdzob kyi don 'jig rten la grags pa'i don yin no zhes bya ba 'di la yang 'jig rten zhes bya ba 'di bstan bcos byed pa'am 'on te skye bo phal pa yin zhes dpyad par bya ba yin no/ /rnam par rtog pa dang po ltar na dngos po la phan tshun 'gal ba'i rang bzhin du mar 'gyur te/ gcig la yang bstan bcos</text></item>
<item><p>155b.1</p><section></section><text>byed pa mang po rnams rnam pa du mar sgro 'dogs pa'i phyir ro/ /gnyis pa ltar na bdag med pa la sogs pa yang khas blang bar mi bya ste/ 'di dag ni skye po tha mal pa la grags pa ma yin no/ /kun rdzob tu smra ba 'di gzhan dag tu dpyad zin pa'i phyir 'dir ma spros so/ /'bad rtsol ni yid la</text></item>
<item><p>155b.2</p><section></section><text>byed pa snga ma'o/ /brda dran pa ni brda tsam gyi sgras bstan to/ /de'i 'di'i bum pa'i rnam par snang ba dang 'brel pa'i phyir zhes bya ba ni spyi dang 'brel pa can gyi bum pa'i rnam par snang ba dang 'brel pa'i phyir zhes bya ba'i tha tshig go/ /mthun pa'i 'bad rtsol dang brda 'dzin pa zhes bya ba la sogs pa ni</text></item>
<item><p>155b.3</p><section></section><text>zlas dbye ba'o/ /tsam gyi sgra ni nges par gzung ba'o/ /de las tha dad pa'i rgyu mtshan gzhan la ltos pa nyid la de yod na gdon mi za bar mi 'gyur ba nyid kyis khyab pa yin la/ de dang 'gal ba yang gdon mi za bar 'gyur ba nyid yin pa de ltar na khyab par byed pa 'gal ba dmigs pa'o/ /'gyur</text></item>
<item><p>155b.4</p><section></section><text>bar ni 'dod mod kyi gsal ba bum pas stong pa'i sa phyogs na yang bum pa'i spyi nyid yod pa nyid yin te khyab pa nyid kyi phyir ro/ /de bas na bum pa'i rnam par rtog pa de la de'i yang nus pa nyid yod pa yin pa de ltar na gtan tshigs ma grub pa nyid yin no zhe na/ de ni yod pa ma yin no/ /gal te 'bad</text></item>
<item><p>155b.5</p><section></section><text>rtsol dang brda 'dzin pa yod na yang la lar bum pa'i rnam par rtog pa mi skye ba de'i tshe/ 'bras bu ldog pa'i sgo nas spyi'i nus pa rtogs par 'gyur na/ ji skad du bshad pa'i 'bras bu'i ldog pa yod pa ma yin no/ /khyab pa nyid yin na yang spyi rtag pa thams cad la dus thams cad na yod pa de ltar na</text></item>
<item><p>155b.6</p><section></section><text>shin tu ldog pa ma yin na/ gang gis na de ldog pa'i rjes su byed pas 'bras bu la de'i nus pa rtogs par 'gyur/ de nyid bstan pa'i phyir sbyor ba gnyis pa smos pa yin no/ /de nyid kyi phyir sbyor ba yongs su rdzogs pa las/ gtan tshigs snga ma ni ma grub pa ma yin no zhes bstan to/ /spyi bum pa</text></item>
<item><p>155b.7</p><section></section><text>nyid ces bya ba la sogs pa la de yang spyi thams cad du song bar smra ba'i gzhung ston pa ma yin te/ thams cad du song bar smra ba'i ni snam bu la sogs pa la yang bum pa nyid yod pa de ltar na gang las ldog pa yin/ ldog pa de 'dra ba las zhes bya ba la sogs pa ni grub pa'i mtha' smra ba yin no/ /de 'dra</text></item>
<item><p>156a.1</p><section></section><text>ba las zhes bya ba ni gang la yul med pas byas pa nyid ni 'bras bu'i ldog pa ma yin gyi 'on kyang rgyu mtshan gzhan las yin no/ /de yang phyis 'chad pa yin no/ /'o na ci 'dra ba las grub pa yin zhe na/ ji ltar zhes bya ba la sogs pa smos pa la de mthong ba la zhes bya ba ni bum</text></item>
<item><p>156a.2</p><section></section><text>pa mthong ba'i phyir skye ba can gyi yang ngo / /mthong ba grub pa ma yin pa zhes bya ba ni mig gi rnam par shes pa ma grub pa'o/ /gal te de ltar bum pas stong pa'i sa phyogs nyid la spyi shes par 'dod pa yod na yang de'i shes pa mi 'gyur ba de'i tshe/ de ldog pa las spyi yang spyi'i shes pa la nus pa</text></item>
<item><p>156a.3</p><section></section><text>nyid yod par 'gyur na de yang yod pa ma yin te/ bum pas stong pa'i sa phyogs la yang 'bad rtsol dang brda dran pa tsam gyis bum pa'i rnam par rtog pa skye ba'i phyir ro/ /snam bu la sogs pa la bum pa'i rnam par rtog pa mi skye ba gang yin pa de spyi bum pa nyid med pa'i phyir ma yin gyi/ 'on</text></item>
<item><p>156a.4</p><section></section><text>kyang snam bu la sogs pa'i rnam pa can gyi rnam par rtog pas bsgribs pa nyid kyi phyir dang / rnam par rtog pa gnyis cig car mi skye ba'i phyir dang / rnam par rtog pa gcig la yang 'gal bar snang ba mi rung pa'i phyir ro/ /de nyid ni yang bum pa'i rjes su byed pa can gyi zhes bya ba la sogs pa</text></item>
<item><p>156a.5</p><section></section><text>smos so/ /de bas na ldog pa de 'dra ba las nus pa grub pa ma yin te zhes bshad pa gang yin pa de ni 'dis bstan pa yin no/ /spyi 'ba' zhig 'dzin pa med pa'i phyir ro zhes bya ba ni/ gsal ba 'dzin pa'i sgo nas de 'dzin pa khas len pa'i phyir ro/ /rten chod pa can la sogs pa zhes</text></item>
<item><p>156a.6</p><section></section><text>bya ba la sogs pa'i sgras ni rig pa'i rten can gzung ngo / /brda yid la byed pa ni brda 'dzin pa'o/ /gzhan gal te don la ltos pa med pa zhes bya ba la sogs pas spyi'i mtshan nyid shin tu khyab par byed pa nyid smras te/ don la ltos pa med pa yang de yin la rgyu mtshan gzhan yod na 'byung ba yang</text></item>
<item><p>156a.7</p><section></section><text>yin pas na zhes khyad par gyi bsdu ba'o/ /skra bshad sogs pa ni spyi yin no zhes bya ba la sogs pas lan 'debs par byed do/ /de skad du gang zhig 'ga' zhig dang 'brel ba can du zhen pas shes bya nyid du tha snyad du byed pa de ni spyir 'gyur te/ 'di ltar mtshungs par yod pas na spyi yin gyi rab rib</text></item>
<item><p>156b.1</p><section></section><text>can la sogs pa'i mig gi rnam par shes pa 'khrul pa la snang ba'i ngo bo la/ la lar sgro btags nas tha snyad du byed pa ma yin pa de ltar na spyi ma yin no zhes bstan to/ /de bas na ji skad du bshad pa'i khyad par gyis khyad par dang bcas pa nyid yin pa'i phyir spyi'i mtshan nyid la 'khrul pa yod pa ma</text></item>
<item><p>156b.2</p><section></section><text>yin no/ /'dis shes par bya ba yin pas na shes bya ste shes pa'i 'jug pa'i yan lag go/ /shes bya nyid kyang de yin la/ spyi yang yin pas na spyi la sogs pa ni shes bya ste las 'dzin pa'o/ /don 'ga' zhig la shes pa 'jug pa'i yan lag tu gyur pa spyi la sogs pa'i ngo bo gang yin pa der</text></item>
<item><p>156b.3</p><section></section><text>mngon par zhen pa zhes bya ba'i don to/ /de'i ngo bo nyid la de la spyi la sogs pa'i ngo bo nyid du zhen pas tha snyad du byed pa nyid kyis khyab pa yin la/ de 'di la med pa de ltar na khyab par byed pa 'gal ba mi dmigs pa'o/ /gal te shes pa gzhan gyis gzung bar bya ba nyid yin pas na/ rab rib</text></item>
<item><p>156b.4</p><section></section><text>can gyis mthong ba'i skra la sogs pa'i spyi'i ngo bo nyid yin na ji ltar na skra bshad sogs ni spyi min no zhes bya ba de bshad ce na/ de'i phyir 'on kyang shes pa gang la zhes bya ba la sogs pa smos te/ rang gi shes pa la ltos nas spyi ma yin no zhes bya ba ni bsdus pa'i don yin no/ /gal te zhes bya ba la</text></item>
<item><p>156b.5</p><section></section><text>sogs pa ni gzhan gyi'o/ /de ldog pa la brten phyir te/ /mtshungs pa nyid do zhes bya ba ni sngar tha snyad 'dogs pa po rnams gsal ba thams cad la mtshungs par zhen pa'i ngor snang ba la spyi nyid du bstan nas/ da ni brgyud pas dngos po ldog pa'i 'bras bu nyid las so/ /ming dang mtshan ma zhes bya ba</text></item>
<item><p>156b.6</p><section></section><text>ni mang pos bkur ba'i gzhung yin no/ /bum pa dang snam bu la sogs pa'i ming sgra dang don dang shes pa las tha dad pa ni ming yin no/ /gang la brten nas don brjod pa de ni mtshan ma yin te/ sgra dang don dang shes pa dag las tha dad pa'o/ /de dag kyang sems dang sems las byung ba'i tshogs</text></item>
<item><p>156b.7</p><section></section><text>dang mi ldan par 'jug pa nyid kyi phyir mtshungs par ldan pa ma yin pa'i 'du byed kyi ming can no/ /'chad pa po dang nyan pa po dang 'brel pa can gyi ming dang mtshan ma rjod par byed pa can gyi sgra las zhes bya ba ni 'chad pa po dang nyan pa po dang 'brel ba can gyi ming dang mtshan ma de brjod pa can gyi'o/ /ming</text></item>
<item><p>157a.1</p><section></section><text>dang mtshan ma dag la don zhes bya ba ni ming dang mtshan ma dag la don zhes nye bar 'dogs pa zhes bya ba'i don to/ /gnyi ga la phan tshun nye bar 'dogs pa yin no zhes bya ba ni/ dus gcig la don la ming dang mtshan ma nye bar 'dogs pa'am/ ming dang mtshan ma la don nye</text></item>
<item><p>157a.2</p><section></section><text>bar 'dogs pa yin no zhes bya ba'i don to/ /phyi rol gyi don nyid la bsnyon par mi nus par zhes bya ba ni rang bzhin gcig tu gyur pa la ming dang mtshan ma'i rang bzhin can gyi don nam/ don gyi rang bzhin can gyi ming dang mtshan ma khas lan par 'gyur grang na/ de la phyogs dang po ltar na de</text></item>
<item><p>157a.3</p><section></section><text>ming dang mtshan ma'i rang bzhin du gyur pa'i phyir ro/ /de ltar na sngon po la sogs pa'i rang bzhin nyams par 'gyur te gcig la rang bzhin gnyis mi rung ba'i phyir ro/ /sngon po la sogs pa'i don mngon sum du grags pa la ci ltar na bsnyon par nus/ de bas na phyogs gnyis pa khas</text></item>
<item><p>157a.4</p><section></section><text>blang bar bya'o/ /de ltar na ming dang mtshan mar mi 'gyur te/ don gyi rang bzhin thob pas ming dang mtshan ma'i rang bzhin dor ba'i phyir ro/ /ji skad du bshad pa'i rnam pas phyi rol gyi don gyi rang bzhin gcig pur gnas so/ /de yang gal te sgra'i brjod par bya ba yin na dbang po 'bras bu</text></item>
<item><p>157a.5</p><section></section><text>med pa can gyi gnas skabs de nyid yin no zhes bstan pa'i phyir/ de'i tshe yang sgra las zhes bya ba la sogs pa smos so/ /ming la sogs pa brjod par bya ba'i zhes bya ba la sogs pa la ming dang rgyu mtshan dag sgras bstan pa'i gnas skabs gang yin pa de nyams pas yin zhes bya ba'i don to/ /</text></item>
<item><p>157a.6</p><section></section><text>phyogs gnyis pa la yang zhes bya ba ni gang gi tshe/ don la ming dang mtshan ma dag nye bar 'dogs pa la'o/ /gang gi tshe don la ming la sogs pa la zhes bya ba la sogs pa la/ ming dang mtshan ma la gtso bor zhes bya ba ni de la sgra 'khrul pa med pa nyid 'jug pa med pa nyid kyi phyir ro/ /de'i</text></item>
<item><p>157a.7</p><section></section><text>tshe don la 'jug par mi 'gyur te zhes bya ba ni phyi rol gyi don la ste de ma brjod pa nyid kyi phyir ro/ /ming dang mtshan ma la don nyid du nye bar btags nas brjod pa yin gyi/ phyi rol gyi don ni gtso bo ma yin te/ de nyid ni dper na skyes bu zhes bya ba la sogs pas ston par byed do/ /phan tshun nye bar</text></item>
<item><p>157b.1</p><section></section><text>btags pa la yang ci rigs par dbang po 'bras bu med pa can dang 'jug par mi 'gyur ba zhes bya ba yang don dang ming dang mtshan ma dag nyid cig car phan tshun nye bar btags pa nas/ gang gi tshe don la yang ming dang mtshan ma la don nye bar btags pa de'i tshe dbang po 'bras bu med pa</text></item>
<item><p>157b.2</p><section></section><text>can yin te dper na phyogs gnyis pa lta bu'o/ /gang gi tshe ming dang mtshan ma la don nye bar btags pa de'i tshe phyi rol gyi don la 'jug par mi 'gyur te/ dper na phyogs gsum ba lta bu'o/ /dper na tshe snga ma lta bu'o zhes bya ba ni de la gzugs mtshungs pa can la skyes bu 'khrul</text></item>
<item><p>157b.3</p><section></section><text>pas 'jug pa na 'ga' zhig gi tshe gcig la 'jug par 'gyur zhing / 'ga' zhig gi tshe gzhan la 'jug par 'gyur ba de bzhin du ming dang mtshan ma la sogs pa la 'jug pa na yang 'khrul pas 'ga' zhig gi tshe don la 'gyur zhing 'ga' zhig gi tshe ming dang mtshan ma dag la 'jug</text></item>
<item><p>157b.4</p><section></section><text>par 'gyur ro zhes bya ba'i don to/ /don 'dra ba yod na yang zhes bya ba ni yul tha dad pa can gyi don gnyis gzugs mtshungs pa zhes bya ba'i don to/ /gal te gang gi yang zhes bya ba la sogs pas nyes pa mtshungs pa thob par dogs pa'i lan 'debs par byed do/ /min zhes</text></item>
<item><p>157b.5</p><section></section><text>bya ba ni shes pa 'ba' zhig brjod par bya ba yin no zhes rnam par dbye ba bsgyur nas sbyar bar bya'o/ /de ltar na sgra las nyan pa po rnams kyi don gyi spyi'i rnam pa nyid kyi rnam par rtog pa skye bar 'gyur la/ rnam par rtog pa la snang ba'i spyi'i rnam pa de nyid brjod par bya ba yin no/ /sgra las byung</text></item>
<item><p>157b.6</p><section></section><text>ba'i shes pa la snang ba gang yin pa de nyid sgra'i don yin no/ /rnam pa de yang shes pa las tha mi dad pa de ltar na shes pa brjod par bya bar bstan to/ /gal te 'di ltar shes pa las tha mi dad pa nyid kyis de rang gi mtshan nyid yin pa'i phyir rang gi mtshan nyid kho na brjod par 'gyur ro/ /skyon 'di</text></item>
<item><p>157b.7</p><section></section><text>yod pa ma yin te/ 'di ltar ji ltar rnam pa de shes pas rig par 'gyur ba de ltar shes pa'i bdag nyid brjod par bya ba ma yin gyi/ 'on kyang phyi rol du zhen pa yin la de la de yang spyi nyid yin gyi rang gi mtshan nyid ni ma yin te/ ji skad du don gyi ngo bo nyid kyis spyi zhes bya bas bshad pa lta</text></item>
<item><p>158a.1</p><section></section><text>bu'o/ /rnam pa de 'dra ba yi blo dag ni/ /skye phyir sgra'i nus pa las 'ongs pa rang gi snang ba la phyi rol gyi don gyi ngo bor zhen pa can gyi blo zhes bya ba'i don to/ /de dang de tshul 'dra ba las zhes bya ba la sogs pas 'chad par 'gyur ro/ /nyams su myong pas</text></item>
<item><p>158a.2</p><section></section><text>byas pa yin te zhes bya ba 'di'i rnam par bshad pa ni don gyi rnam pa ci 'dra ba zhes bya ba la sogs pa yin no/ /gang gis na de ltar mthong bar 'gyur zhes bya ba ni 'di nyid dngos su sgra la sogs pa'i dngos po yin no zhes mthong bar 'gyur zhes bya ba'i tha tshig go/ /nyams su myong ba'i rnam pa</text></item>
<item><p>158a.3</p><section></section><text>can gyi rnam par rtog pa'i blo zhes bya ba ni/ nyams su myong ba'i rnam pa'i cha'i rjes su byed pa zhes bya bas de'i ngo bo nyid yin pa'i phyir nyams su myong ba'i rnam pa can zhes brjod do/ /dngos su de la nyams su myong ba'i rnam pa yod pa ma yin no/ /ming dang mtshan ma so sor rig pa'i ngo bo</text></item>
<item><p>158a.4</p><section></section><text>can gyi rnam par shes pa'i ngo bo nyid yin par zhes bya ba ni phyi rol gyi don du snang ba'i blo khas len pa de'i tshe rnam pa dang bcas pa'i blo khas blang par 'gyur ro/ /de bas na ming dang mtshan ma dag 'dzin par byed pa'i blo gang yin pa de yang ming dang mtshan ma'i rnam pa can du khas blang bar bya'o/ /de</text></item>
<item><p>158a.5</p><section></section><text>ltar na blo'i rnam pa'i bdag nyid can blo'i ngo bo rig pa nyid kyis rig pa'i ngo bo'i ming dang mtshan ma rnam par shes pa'i ngo bo nyid yin te/ snang ba'i shes pa las tha dad pa ma yin pa'i phyir ro/ /'gyur bar ni 'dod mod kyi shes pa'i rnam pa'i ming dang mtshan ma dag rnam par shes pa'i ngo bo nyid</text></item>
<item><p>158a.6</p><section></section><text>yin pa ni bla ste/ rnam par shes pa las tha dad pa rnam par 'jog par byed pa dag ni mi ldan pa nyid yin no zhe na/ de'i phyir rnam par shes pa las tha dad pa ni zhes bya ba la sogs pa smos so/ /ji ltar na don gyi rnam pa can gyi rnam par shes pa'i bdag nyid du gyur pa las zhes bya ba la sogs pa la/ </text></item>
<item><p>158a.7</p><section></section><text>rnam par shes pa rnam pa dang bcas pa la/ don gyi rnam pa sngon po la sogs pa rig pa gang yin pa de ni shes pa'i bdag nyid du gyur pa nyid yin te/ rtag tu shes ba'i cha rig pa yin pa'i phyir ro/ /don gzhan zhes bya ba ni phyi rol rnam par 'jog par byed pa'o/ /de las gzhan pa'i dbang po la</text></item>
<item><p>158b.1</p><section></section><text>sogs pa zhes bya ba ni don las gzhan pa'i dbang po dang yid la byed pa dang snang ba la sogs pa'o/ /'bras bu rnam par shes pa rgyu gzhan la ltos pa dang bcas par skye bar mi 'gyur bar zhes bya ba ni yul la lar ro/ /de dang 'dis ni 'bras bu ldog pa las phyi rol gyi don grub par shes so/ /de ltar</text></item>
<item><p>158b.2</p><section></section><text>ming la sogs pa grub pa'i phyir zhes bya ba ni 'bad rtsol dang brda dran pa tsam gyis ming la sogs pa'i rnam par rtog pa skye ba'i phyir ro/ /de yang gzugs la sogs pa ma yin na zhes bya ba ni gzugs la sogs pa'i don byed par nus pa sgra'i shes pa la snang ba mi rung ba'i phyir ro/ /snang na ni</text></item>
<item><p>158b.3</p><section></section><text>dbang po 'bras bu med pa can du 'gyur ro/ /spyi'i dngos po ni gzhan sel bar 'dod pas khas ma blangs pa yin no zhes bya bar dgongs so/ /de dang ni khyab pa med pa'i phyir zhes bya ba la sogs pa la shes pa gang yin pa de thams cad don dang ldan pa yin te zhes bya 'di la bzlog na/ gnod pa</text></item>
<item><p>158b.4</p><section></section><text>can gyi tshad ma med pa'i phyir ldog pa med pa la the tshom za ba yin no zhes bya ba'i tha tshig go/ /de ltar don gyis stong pa dang shes pa yin par 'gyur ba zhes bya ba 'di la 'gal ba ci zhig yod/ 'gyur bar ni 'dod mod kyi 'gal ba ni yod de/ 'di ltar gang gis de shes pas na shes pa yin na don med</text></item>
<item><p>158b.5</p><section></section><text>pa na yang des ci zhig shes/ de bas na shes pa nyid du mi 'gyur ro zhe na/ de la 'di ni ma dpyad par brjod pa yin te/ de lta yin na phyi rol gyi don la ltos nas byed pa'i ngo bo nyid du rnam par gzhag pa gang yin pa de mi 'gyur ro/ /nye bar len pa snga ma la rag lus pa gzung pa dang 'dzin pa'i rnam</text></item>
<item><p>158b.6</p><section></section><text>par dbye ba can nye bar bstan pa rang rig pa'i bdag nyid can gyi shes pa gang gis bzlog par nus/ de ni phyi rol gyi don la rag las pas gnas pa can ma yin no/ /rnam pa gzhan du na yang zhes bya ba la sogs pas nges pa kho nar mi mthun pa'i phyogs la 'jug pa nyid bstan to/ /gzhan yang</text></item>
<item><p>158b.7</p><section></section><text>zhes bya ba la sogs pa la/ gzugs la sogs pa de ji lta bur gyur pa zhig ce na/ rmi lam gyi rnam par shes pas gzung bar bya'o/ /shes pa ni shes pa'i rang bzhin zhes bya ba'i don to/ /don min ni phyi rol gyi'o/ /yul rung ba mtshungs pa can zhes bya ba ni yul rung ba la sogs pa</text></item>
<item><p>159a.1</p><section></section><text>mtshungs pa gang la yod pa de dag ni yul rung ba mtshungs pa can la sogs pa'o/ /sogs pa smos ba ni dus mtshungs pa'i gnas skabs can gyi skyes bu gzung ngo / /gal te rmi lam gyi nang gi gzugs la sogs pa gnyid ma log pa'i gnas skabs na yod</text></item>
<item><p>159a.2</p><section></section><text>pa'i gzugs la sogs pa las khyad par med par 'byung bar 'gyur ba de'i tshe/ yul dang dus der gnas pa gzhan dag gis kyang ci'i phyir dmigs par 'gyur/ gal te gnyid kyis 'dus byas pa'i rnam par shes pas de dag dmigs so zhe na/ 'o na gzhan dag gis kyang der rmi lam gyi</text></item>
<item><p>159a.3</p><section></section><text>nang gi sngon po la sogs pa gnyid ma log pa na ci'i phyir ma mthong / gal te de 'dra ba ni gnyis kyi khyad par nyid yin te/ gang gis gcig kho nas mthong ba nyid yin no zhe na/ 'o na de ltar na ni gcig nyid kyis so sor rig pa nyid yin pa'i phyir de ni shes pa'i ngo bo nyid du 'gyur te/ shes</text></item>
<item><p>159a.4</p><section></section><text>pa ni de tsam gyi mtshan nyid can nyid yin pa'i phyir ro/ /de nyid ni shes pa'i mtshan nyid yin no zhes bya ba smos so/ /yul rung ba can 'dzin pa'i phyir ro zhes bya ba ni gang dag la yul rung ba yod pa de dag 'dzin pa'i phyir ro zhes bya ba'i don to/ /de ltar na rnal 'byor pas sprul pa'i</text></item>
<item><p>159a.5</p><section></section><text>gzugs yul der gnas pa dag gis mthong bar 'gyur gyi/ de lta ma yin na de yang shes pa'i ngo bo nyid du 'gyur ro/ /bum pa'i ngo bos sgyur bar byed pa zhes bya ba ni de la bum pa'i ngo bor sgro btags pa zhes bya ba'i don to/ /rnam par rtog pa rang dga' ba dngos po gzhan la yang zlog pa</text></item>
<item><p>159a.6</p><section></section><text>med pa'i phyir ro/ /snam bur mi rtog pa zhes bya ba ni snam bu yod du zin kyang bor nas yul de la rang dgar bum par rtog pa yin no zhes bya ba'i don to/ /'gyur bar ni 'dod mod kyi gang gi tshe snam bu la bum pa'i ngo bor sgyur bar byed pa'am/ snam bu bor nas de nyid la bum par</text></item>
<item><p>159a.7</p><section></section><text>rtog par byed pa de'i tshe/ bum pa'i rnam pa'i rnam par rtog pa gang yin pa de yul med pa ma yin te/ yul gzhan na gnas pa'i bum pa'i yul can nyid yin pa'i phyir ram de la yod pa'i bum pa nyid kyi spyi'i yul can nyid yin pa'i phyir ro zhe na/ de'i phyir de nyid kyi phyir gsal ba yul gzhan na</text></item>
<item><p>159b.1</p><section></section><text>gnas pa'am zhes bya ba la sogs pa smos pa la/ de nyid kyi phyir zhes bya ba ni snam bu'i yul can nyid la bum pa'i rnam par rtog pa skye ba'i phyir ro/ /de'i yul dang 'brel pa can nyid dam zhes bya ba ni/ snam bu'i yul dang 'brel pa can nyid kyis so/ /des ni snam bur mi rtog pas</text></item>
<item><p>159b.2</p><section></section><text>yul de la bum par rtog pa zhes bya ba'i phyogs 'di bstan pa yin no/ /snam bu der gyur pa'am zhes bya ba ni bum pa'i ngo bo des snam bu yongs su bsgyur ba ni snam bu de gyur pa ste/ snam bu de yang blos bum pa'i ngo bor sgyur bar byed pa zhes bya ba'i phyogs 'di bshad pa yin no/ /gang dag</text></item>
<item><p>159b.3</p><section></section><text>phyi rol gyi rgyu mtshan la ltos pa med par brjod bya la 'jug pa de dag ni 'dod rgyal gyi sgra'o/ /gang dag la gsal ba nyung zad de tshad nges pa yod pa'i spyi de dag la de skad ces bya'o/ /dper na g.yul ngor brtan pa la sogs pa lnga la skya bseng bu nyid du gnas pa lta bu'o/ /de bzhin du de</text></item>
<item><p>159b.4</p><section></section><text>lta bu'i rigs can gsal ba'i nges pa'i yul can gyi spyi gzhan dag la yang rtogs par bya'o/ /'dod rgyal gyi sgra'i yul gsal ba'i khyad par rnams sam/ gsal ba nyung zad pa can gyi spyi la rnam par rtog pa'i blo yod pa yin na don yod pa zhes bya ba 'di dang sbyar ro/ /de ltar na 'dod</text></item>
<item><p>159b.5</p><section></section><text>rgyal gyi sgra'i yul rang gi mtshan nyid du 'dod pa de srid du rnam par rtog pa'i blo'i yul ma yin te mi gsal ba'i rnam pa nyid du thal bar 'gyur ba'i phyir ro/ /sgra las byung ba'i shes pa yang rang gi mtshan nyid du snang bar khas len na dbang po 'bras bu med pa can gyi gnas skabs de nyid du 'gyur</text></item>
<item><p>159b.6</p><section></section><text>ro/ /de la yul du 'gyur ba gzhan gang yin pa de'i phyir khas mi len pa de'i tshe 'dod rgyal ba'i sgra med par thal ba'i phyir ro/ /gsal ba cung zad pa can gyi spyi gsal ba rnams tshogs pa zhig pa'i phyir dang / rten ma bzung ba'i spyi ni yul ma yin pa nyid kyi phyir rnam par rtog pa'i blo'i yul</text></item>
<item><p>159b.7</p><section></section><text>med pa can nyid yin no/ /grong dang grong khyer dang yul dang skyes bu dang khang bzangs la sogs pa zhig pa'i yul can gyi shes pa don yod pa zhes bya ba 'di dang sbyar ro/ /de med na yang zhes bya ba ni phyi rol gyi dngos po med na yang ngo / /rang gi 'dod pas sbyar ba'i ngo bo can te/ gang gi tshe</text></item>
<item><p>160a.1</p><section></section><text>nam mkha'i phyogs la rang gi 'dod pas skye bo'i tshogs rgyan rnam pa sna tshogs pas brgyan pa can rnam pa du ma med pa nyid dpyod par byed pa de'i tshe yang / de la blo 'gyur ba la don ci zhig yod ces bya ba ni rnam pa bzhi pa yin te/ 'bad rtsol tsam gyis zhes bya ba de dang sbyar bar</text></item>
<item><p>160a.2</p><section></section><text>bya'o/ /de las gzhan pa'i rgyu mtshan thag nye ba na yod na zhes bya ba ni/ 'bad rtsol dang brda dran pa thag nye ba na yod na zhes bya ba'i don to/ /gsal ba dang 'brel pa can ni de mtshungs te gsal ba dang 'brel pa can gyi spyi des zhes bya ba'i don to/ /de bkag pa ni de mtshungs min no/ /de dang</text></item>
<item><p>160a.3</p><section></section><text>gsal ba min pa zhes bya ba ni zlas dbye ba'o/ /rten la yang gsal ba'i sgras 'ga' zhig gi tshe rjod par byed pa de ltar na/ de rnam par bcad pa'i don du gsal ba ni gsal bar byed pa ste zhes bya bas ston par byed do/ /dbus ma'i gnas skabs kyi zhes bya ba ni gsal ba dmigs su rung ba</text></item>
<item><p>160a.4</p><section></section><text>thag nye ba'i gnas skabs kyi'o/ /gnas skabs snga phyi dag tu zhes bya ba ni gsal ba skye ba dang 'jig pa'i dus dag tu'o/ /gal te yang gsal las mngon sum phyir gsal yin zhes bya ba ni gsal ba spyi'i rten du gyur pa las spyi'i gsal ba ste mngon par gsal ba gang yin pa de ni spyi'i</text></item>
<item><p>160a.5</p><section></section><text>mngon sum gyi phyir te rgyu mtshan no/ /rten mngon par gsal ba nyid kyi spyi'i mngon sum nyid ces bya ba'i don to/ /de ni don gyi ngo bo zhes bya ba la sogs pas 'chad par byed do/ /gtan tshigs ma grub pa dag yin no zhes bya ba ni de ma thag pa gnyis pa'o/ /gal te rtag pa nyid kyi phyir zhes bya ba</text></item>
<item><p>160a.6</p><section></section><text>la sogs pa la/ gal te'i sgra ni khas len pa'i tshig ston par byed pa'o/ /don dam par ni de yang 'di'i lan nyid du 'gyur ba ma yin te/ rtag pa gsal byed du rigs pa ma yin no/ skyon lhag ma dag ni 'di'i gnas skabs can nyid yin no zhes bya ba ni gang gi tshe rten gyi sgo nas gsal ba nyid spyir</text></item>
<item><p>160a.7</p><section></section><text>bzung ba de'i tshe de rang dbang gis 'dzin pa ma yin no/ /de bas na gsal ba la ltos pa dang bcas pa de nyid kyang sgra las 'dzin pa de ltar na/ dbang po'i tshogs 'bras bu med pa can gyi gnas skabs de nyid du 'gyur ro/ /ci ste dbang po la brten pa can gyi spyi'i shes pa gang yin pa de nyid rten 'dzin pa</text></item>
<item><p>160b.1</p><section></section><text>la ltos pa dang bcas pa yin na sgra la brten pa can ni spyi 'ba' zhig 'dzin pa can yin par 'dod de zhe na/ de ltar na yang spyi yan gar ba brjod pa nyid kyi phyir gsal ba la mi 'jug pa'i skyon de'i gnas skabs can yin no/ /gang zhig gang gi rnam pa dang bral ba de ni de 'dzin pa na rnam pa</text></item>
<item><p>160b.2</p><section></section><text>der snang ba ma yin te zhes bya bar sbyar ro/ /sngon po la sogs pa ma yin pa 'dzin pa'i shes pa la spyi sngon po'i rang gi ngo bo dang bral ba sngon po'i rnam par snang bar gyur pa ma yin no zhes bya ba ni bsdus pa'i don yin no/ /de 'dzin pa'i ngang tshul can gyi shes pa la rnam pa der snang ba ni de'i rnam pa</text></item>
<item><p>160b.3</p><section></section><text>nyid kyis khyab pa yin la/ de dang 'gal ba yang de'i rnam pa nyid ma yin pa de ltar na khyab par byed pa 'gal ba dmigs pa'o/ /sgra las spyi 'dzin pa na yang spyi rten dang bcas pa nyid gzung ba'i phyir/ sgra las byung ba'i shes pas gsal ba yang gzung ba yin no/ /de bas na dbang po rnams</text></item>
<item><p>160b.4</p><section></section><text>don med pa can yin no zhes bshad pa gang yin pa de la de ltar ni 'gyur mod kyi/ gal te mngon sum zhes bya ba la sogs pas lan gyi dogs pa bsu bar byed do/ /'di skad du gal te sgra'i sgo nas kyang spyi'i rten dang bcas pa shes pa yin pa de lta na yang sgra las byung ba'i shes pa la gsal ba mi</text></item>
<item><p>160b.5</p><section></section><text>gsal ba'i ngo bor snang zhing / dbang po'i shes pa la ni gsal ba yin no zhes bstan par 'gyur ro/ /de nyid ni don gyi shes pa yang rnam pa gnyis te zhes bya ba la sogs pa smras so/ /ming la sogs pa brjod pa la yang lan 'di nyid yin no zhes bya ba ni/ don dang 'brel ba can gyi ming la</text></item>
<item><p>160b.6</p><section></section><text>sogs pa brjod pa na/ gal te yang don rtogs pa sgra las yin pa de lta na yang rnam pa mi gsal ba yin pa de bas na dbang po rnams 'bras bu med pa can ma yin no zhes bya'o/ /don so sor nges pa ngo bo gcig pa zhes bya ba ni dngos su du ma nyid du 'gal ba'i phyir ro/ /tha dad snang ba can zhes bya ba</text></item>
<item><p>160b.7</p><section></section><text>'di'i bshad pa ni gsal bar snang ba'i ngang tshul can no/ /de las gzhan pa'i zhes bya ba ni gzhan pa ste/ mi gsal bar snang ba'i ngang tshul can no/ /snang bar gyur pa'i ngo bo la ltos zhes yul du rnam par gzhag pa na/ shes pa rnams mngon sum dang mngon sum ma yin pa'i khyad par ldan pa</text></item>
<item><p>161a.1</p><section></section><text>nyid dang tha dad par snang ba nyid la yul tha dad pas khyab pa yin la/ de dang 'gal ba yang yul gcig pa can nyid du khas len pa yin pa de ltar na khyab par byed pa ni dmigs pa'o/ /gang zhig gang gis cung zad kyang byar med pa'am grub pa gang yin pa zhes bya ba</text></item>
<item><p>161a.2</p><section></section><text>la sogs pa la/ gang zhig gang gis cung zad kyang byar med pa de ni de la ltos par mi 'gyur ba zhes bya ba ni bsgrub par bya ba gcig yin no/ /grub pa gang yin pa de ni gzhan gyi dbang ma yin te zhes bya ba ni gnyis pa'o/ /de la bsgrub par bya ba dang po la ni khyab par byed pa mi</text></item>
<item><p>161a.3</p><section></section><text>dmigs pa yin te/ de la ltos pa nyid la de la cung zad byar yod pas des khyab pa yin la de 'di la med pa'i phyir ro/ /gang la med par dgag pa gtso bo yin pa de la ni khyab par byed pa mi dmigs pa yin zhing / bsgrub pa gtso bor gyur pa'i gtan tshigs la ni khyab par byed pa 'gal</text></item>
<item><p>161a.4</p><section></section><text>ba dmigs pa yin no/ /de nyid kyi phyir bsgrub par bya ba gnyis pa la zhes bya ba la sogs pa smos te/ 'dir gzhan gyi dbang la ni ma grub pa nyid kyis khyab pa yin la/ de dang 'gal ba yang grub pa nyid sgrub pa'i ngo bo tsam yin pa'i phyir ro// //tshad ma rnam 'grel gyi 'grel</text></item>
<item><p>161a.5</p><section></section><text>bshad/ bam po lnga bcu pa/ gzhan nyid yin na de 'brel med/ /ces bya ba ni mdo yin te/ de spel nas 'chad pa la gzhan nyid yin na/ don gzhan nyid gang las she na zhes bya ba ni 'dri ba'o/ /gsal ba las so zhes bya ba ni lan no/ /ci zhig ce na zhes bya ba ni gsal ba las gzhan</text></item>
<item><p>161a.6</p><section></section><text>nyid du yod na skyon ci yod ces 'dri ba'o/ /spyi de zhes bya ba la sogs pa ni lan yin no/ /de'i tshe rang bzhin med pa nyid kyi phyir 'ga' zhig kyang spyir mi 'gyur te zhes bya ba ni rang bzhin med pa 'ga' zhig kyang spyir gyur ba'i ngang tshul can du rigs pa ma yin no/ /'di ltar rta ma yin pa nyid ni zhes bya</text></item>
<item><p>161a.7</p><section></section><text>ba ni spyi dngos por smra ba'i ngang tshul can gzhan yang rta ma yin pa nyid ces bya ba cung zad kyang mi 'dod do/ /de ltar tshig gi don nyid kyang dngos por gyur pa de gzhan mi 'dod do/ /tshig gi don drug ni rdzas dang / yon tan dang las dang / spyi dang khyad par dang 'du ba'o/ /sgra de 'dis ni gang nges</text></item>
<item><p>161b.1</p><section></section><text>can/ /zhes bya ba ni mdo yin no/ /de ni mi 'dod pa spong ba'i sgo nas zhes bya ba la sogs pas 'chad par byed do/ /gzhan sel ba de'i ngo bor cir mi rung zhes bya ba ni dngos po rnams kyi ldog pa'i ngo bo la brten nas phyi rol gyi dngos po de dag la sgra'i brjod par bya ba nyid du rnam par gzhag pa'i gzhan sel ba gang</text></item>
<item><p>161b.2</p><section></section><text>yin pa de'i ngo bo cir yang mi rung ste/ de ni ji ltar sgro btags pa bzhin du med pa nyid kyi phyir ro/ /phyi'i rang gi mtshan nyid ldog pa gang yin pa de'i ldog pa gang yin pa de ni rang gi ngo bo las gzhan pa ma yin pa de ltar na gzhan sel ba dngos po nyid yin gyi sgra'i brjod par bya ba nyid ni ma yin no/ /</text></item>
<item><p>161b.3</p><section></section><text>phan tshun tha dad pa'i don la brten nas skyes par gyur pa zhes bya ba ni brgyud pas zhes bya bar blta bar bya'o/ /de ltar na re zhig dang por rang gi mtshan nyid la 'dzin pa'i blo dang phyis rnam par rtog pa skye bar 'gyur ro/ /de nyid ces bya ba ni phan tshun tha dad pa'o/ /de de ltar na slob dpon phyogs kyi</text></item>
<item><p>161b.4</p><section></section><text>glang po la sogs pas/ ji ltar phyi rol la gzhan las ldog pa'i ngo bo'i spyi'i sgra'i brjod par bya ba nyid du zhal gyis bzhes pa'am/ blo la snang ba'i spyi ji skad du kun la'ang ngo bo mtshungs pa'i phyir te zhes sngar bshad pa gang yin pa bzhed pa yin no/ /de nyid dang gzhan nyid du'o zhes bya ba ni gnyis</text></item>
<item><p>161b.5</p><section></section><text>pa gnyis kyi tshig go/ /de nyid dang gzhan nyid las ma 'das pa zhes bya ba'i don to/ /dngos po la go skabs gzhan med pa'i phyir ro/ /gal te tshig 'ga' zhig las kyang / dngos po 'dod na ni zhes bya ba ni gal te rang gi rten bum pa las spyi bum pa nyid de nyid dang gzhan nyid du brjod par bya ba ma</text></item>
<item><p>161b.6</p><section></section><text>yin pa de ltar na yang snam bu las gzhan nyid du brjod par bya ba nyid yin te/ gzhan nyid du 'ga' zhig las brjod pa'i phyir spyi de ni dngos po yin no zhes bya ba ni bsdus pa'i don to/ /de nyid ni bum pa'i spyi zhes bya ba la sogs pas 'chad par byed do/ /snam bu las bum pa zhes bya ba ni chos can</text></item>
<item><p>161b.7</p><section></section><text>gyi chos nye bar mtshon pa'i phyir te/ bum pa nyid ces bya ba'i don to/ /ji ltar dngos po 'ga' zhig las kyang brjod par bya ba ma yin pa zhes bya ba ni rang gi nye bar len par gyur ba las kyang gang brjod par bya ba ma yin pa zhes bya ba'i don to/ /de'i nye bar len pa'i sgo nas btags pa'i zhes bya ba ni</text></item>
<item><p>162a.1</p><section></section><text>gzugs la sogs pa dngos por gyur pa nye bar len pa'i sgo nas btags pa zhes bya ba'i don to/ /nye ba gang zhes bya ba 'di'i bshad pa ni sgra 'jug pa'i rgyu mtshan gyi chos zhes bya ba yin no/ /'di skad du gal te 'jug pa'i rgyu mtshan la la da ltar gyi bum pa sgra 'jug</text></item>
<item><p>162a.2</p><section></section><text>pa'i rgyu mtshan gang yin pa de dang 'dra bar 'das pa'i bum pa la sogs pa 'jug pa'i rgyu mtshan du gyur pa de'i tshe nye ba'i phyir bum par nye bar btags par 'gyur gyi/ de lta ma yin na rgyu mtshan med pa yin na ni thams cad la nye bar btags pa thob par 'gyur ro zhes bstan par 'gyur ro/ /bum</text></item>
<item><p>162a.3</p><section></section><text>pa'i nye bar btags pa nyid kyis med pa la 'gyur zhes bya ba ni bum pa'i yul can gyi nye bar btags pa snam bu la sogs pa las ldog pa med pa la 'gyur te/ 'das pa la sogs pa'i bum pa med pa la 'gyur zhes bya ba'i don to/ /'jig rten pa nyid kyi ma yin no zhes bya ba ni 'jig</text></item>
<item><p>162a.4</p><section></section><text>rten gyis de lta bur gyur pa dngos kyi nye bar btags pa nyid shes pa ma yin no/ /'o na 'jig rten pa'i dngos kyi nye bar btags pa'i khyad par gang yin zhe na/ 'di ltar dngos dang sgro 'dogs pa la zhes bya ba la sogs pa smos so/ /seng ge'i sgra dang shes pa 'jug pa zhes bya ba ni seng ge'i</text></item>
<item><p>162a.5</p><section></section><text>sgra dang seng ge'i shes pa 'jug pa zhes bya ba'i don to/ /dus de'i tshe zhes bya ba ni skad cig ma de nyid kyi che'o/ /bum pa'i spyi la yang spyi'i rgyu mtshan can gyi shes pa ma yin zhes bya ba ni spyi rnams ni spyi can nyid ma yin pa'i phyir ro/ /gang shes pa ni gang gi rnam pa can gyi shes pa'o/ /gang</text></item>
<item><p>162a.6</p><section></section><text>shes pa yang de yin la 'khrul pa med pa yang yin pas na zhes bya ba ni las 'dzin pa'o/ /'ga' zhig las zhes bya ba ni smod pa la sogs pa brjod pa'i dgos pa lags so/ /rnam pa 'ga' zhig gis zhes bya ba ni rang gi bu la sogs pa'i nus pa nyid dang nus pa med pa nyid dpyod pa'i gnas</text></item>
<item><p>162a.7</p><section></section><text>skabs kyis so/ /bzlog pas zhes bya ba'i sgra ni lugs las bzlog pa'o/ /khyed kyi 'dod pas nye bar btags pa'i yul med na yang nus ba bzlog pas dngos yin no zhes bya ba'i don to/ /ji ltar brtag bzhin du zhes bya ba ni grangs can gyis byed pa po nyid la sogs pa rgyu mtshan 'dra</text></item>
<item><p>162b.1</p><section></section><text>bar sgro btags nas yon tan gsum gyi bdag nyid can gyi gtso bor brtag pa byed pa lta bu'o/ /rgyu mtshan de nyid kyi sgo nas tha mal par sgro btags nas skyes bur brtag pa byed pa yin no zhes bya ba'i don to/ /de la grangs can pa'i 'dod pa med na yang zhes bya ba la sogs pa la grangs</text></item>
<item><p>162b.2</p><section></section><text>can 'dod pa'i gtso bo dang skyes bu don dam par med na yang / gtso bo'i sgra dang skyes bu'i sgra 'jug pa ni dngos yin no/ /gzhan du zhes bya ba ni phal pa'o/ /mngon par 'dod pa zhes bya ba ni dngos por gyur pa'i gnas skabs su bab pa'o/ /gzhan ni phal pa yin no zhes bya ba ni</text></item>
<item><p>162b.3</p><section></section><text>gzhung gzhan yin no/ /de ni 'di skad du med par 'dod pa ni rnam pa gzhan gyis yod pa nyid du 'dod pa zhes bstan par 'gyur ro/ /skyes bu'i dbang po'i bya ba mi byed pa'i zhes bya ba ni/ mig la sogs pa'i dbang po'i yul la mi 'jug pa zhes bya ba'i don to/ /gzhan dang po 'jug</text></item>
<item><p>162b.4</p><section></section><text>pa'i dus na snang ba dang rnam par brtag par bya ba gcig tu byed pas tha snyad du byed pa'i phyir/ sgra las byung ba'i shes pa yang 'ga' zhig gi tshe gsal bar snang bar sems pa de ltar na dbang po'i 'dzin pa'i bya ba mi byed pa yang de ltar snang ba yin no/ /bye brag tu smra ba la sogs pa'i 'dod</text></item>
<item><p>162b.5</p><section></section><text>pas 'das pa dang ma 'ongs pa dag yod pa nyid yin zhing de'i shes pa yang med pa'i don gyi yul can nyid ma yin no/ /de bas na med pa'i don can 'das pa dang ma 'ongs pa'i shes pa las khyad par med par snang ba can yin no zhes bya ba'i gtan tshigs ma grub pa dang / dpe sgrub par byed pa'i</text></item>
<item><p>162b.6</p><section></section><text>chos kyis stong pa yin no zhes de'i phyir/ gang gi yang 'das pa dang zhes bya ba la sogs pa smos te/ snga phyi dag la zhes bya ba 'das pa dang ma 'ongs pa dag gi dpe ma grub pa ma yin no zhes bya bar sbyar te/ sgrub par byed pas stong pa ma yin no zhes bya ba'i don to/ /snga ma phyi ma dang bar ma'i</text></item>
<item><p>162b.7</p><section></section><text>gnas skabs dag tu zhes bya ba ni/ 'das pa dang ma 'ongs pa dang / da ltar byung ba zhes bya ba'i don to/ /tha dad pa med par 'dod na yang zhes bya ba ni dngos por gyur pa'i spyi'i gcig 'dod na yang ngo / /'di'i de'i rten can nyid yin pa'i phyir ro zhes bya ba ni/ spyi ni tha dad pa'i rten can nyid yin pa'i</text></item>
<item><p>163a.1</p><section></section><text>phyir ro/ /de ltar na spyi ni mang po yin gyi gcig nyid ma yin te dper na nam mkha' lta bu'o/ /de la nam mkha' nyid yod pa ma yin mod kyi/ rten tha dad pa yod na mang po nyid du 'gyur ro/ /sems dang ldan pa rnams phan tshun tha dad pa la 'dod pa nyid yin no zhes bya ba rjes su</text></item>
<item><p>163a.2</p><section></section><text>sbyar te/ sems kyi mtshan nyid can gyi skyes bu mang po nyid khas len pa'i phyir ro/ /de ltar gzhan la yang rnam pa 'ga' zhig gis zhes bya ba ni/ gzugs dang sgra dang ro dang reg bya la sogs pa la yang 'phel ba dang 'grib pa la sogs pa'i khyad par khas len pa'i phyir ro/ /de bas na grangs</text></item>
<item><p>163a.3</p><section></section><text>can gyi yang dngos po rnams khyad par can yin no/ /de dag spyi'i bdag nyid du gyur pa mi 'thad par bstan pa'i phyir/ phan tshun khyad par can rnams dngos/ /zhes bya ba la sogs pa smos so/ /de 'dod na ni zhes bya ba ni spyi'i zhes bya ba'i dngos po'o/ /gzhan gyis kyang gzhan dag dang</text></item>
<item><p>163a.4</p><section></section><text>mtshungs pa ni ma yin no zhes bya ba ni don gzhan dang 'brel pa yin na yang de dag phan tshun mtshan nyid dang 'bral ba'i phyir ro zhes dgongs so/ /bstan zin to zhes bya ba ni le'u dang por ro/ /de las tha dad pa nyid yin no zhes bya ba ni mthe bo las so/ /de yang rnam par gcod pa'i ngo bo ma yin</text></item>
<item><p>163a.5</p><section></section><text>no zhes bya ba ni gang zhig sgra'i brjod bya nyid du sgro btags pa'o/ /de lta ma yin na dngos po med pa nyid du 'gyur ba'i phyir ro zhes pa ni/ rtag pa ni rim dang cig car dag gis don byed pa 'gal ba'i phyir/ dngos po med pa nyid du 'gyur ba'i phyir ro/ /ltos pa zhes bya ba'i 'bras bur brjod ces bya ba'i</text></item>
<item><p>163a.6</p><section></section><text>skabs su zhes bya ba ni/ 'di'i 'di zhes bya ba'i 'brel pa ni gzhan cung zad kyang yod pa ma yin no/ /'o na ci yin zhe na ltos par brjod pa'o/ /ltos pa yang 'bras bu yin no/ /rtag pa nyid kyi phyir rigs gsal ba'i 'bras bu ma yin no zhes bya ba la sogs pas sngar bshad zin to/ /</text></item>
<item><p>163a.7</p><section></section><text>dper na sgra'i don gtso bo'am zhes bya ba ni/ de grangs can gyis rnam par gzhag pa'i brda dran pa la ltos pa'i shes pa'i ngo bo yin gyi/ de dngos po ni ma yin te ji ltar dpyad na de med pa nyid yin par bstan zin pa'i phyir ro/ /dper na sgra'i don dngos po thams cad skad cig ma re rer mi gnas par</text></item>
<item><p>163b.1</p><section></section><text>'jig pa'i ngang tshul can yin no zhes bya ba 'di yang dngos po thams cad gtan nas 'jig pa'i yul can nyid yin pa'i phyir de yang med pas na dngos po med pa yin no/ /sgra'i don 'phrod pa 'du ba la sogs pa yang bye brag pa la sogs pas kun du brtags pa'i brda dran pa la ltos pa'i shes pa'i</text></item>
<item><p>163b.2</p><section></section><text>ngo bo yin gyi yang dag pa'i dngos po ni ma yin no/ /ba lang gi tha snyad ma bzung ba'i zhes bya ba ni yul lam dus gcig la brda la ma byang ba'i'o/ /kho bos don gang yin pa de 'di sngar mthong ngo zhes mi 'gyur la zhes bya ba ni ba lang gi rnam pa rta la sogs pa la med pa'i phyir ro/ /brda la</text></item>
<item><p>163b.3</p><section></section><text>ltos pa med par rjes su 'jug pa'i spyi'i shes pa 'byung bar 'gyur ro zhes bya ba ni don dang 'dra ba tsam la dmigs pa'i ngang tshul can sgra'i rnam pas bris pa dang bral bas zhes bya ba'i don to/ /gtan tshigs ma grub pa yin no zhes bya ba ni/ /brda la byang ba la sogs ba lang la sogs pa</text></item>
<item><p>163b.4</p><section></section><text>spyi'i yul ba lang la sogs pa'i sgra'i don du 'gyur ba'i brda la ltos pa med par shes pa can nyid yin pa'i phyir/ 'dis ni phyogs kyi phyogs gcig la ma grub pa bstan to/ /'bras bu mtshungs pa can zhes bya ba'i blo gcig pa'i rgyu can yin no/ /dngos gnyis zhes bya ba ni khra bo dang khu</text></item>
<item><p>163b.5</p><section></section><text>yu la sogs pa'i mtshan nyid can no/ /don nye ba dang 'brel can yin zhes bya ba'i don ni ngo bo nyid kyi 'bras bu gcig byed pa nyid du nye ba yin no/ /'dis ni 'di skad du brda la byang ba dag ni ba lang la sogs pa'i sgra'i don gang brjod pa dang 'dres pa nyid du rtogs par 'gyur ba de la</text></item>
<item><p>163b.6</p><section></section><text>'das ma thag pa'i gtan tshigs kyi phyogs su byas pa yin gyi/ thams cad la ma yin pa de bas na phyogs kyi phyogs gcig la gtan tshigs ma grub pa ma yin no zhes bstan par 'gyur ro/ /brda la ltos pa'i spyi'i rnam pa can gyi shes pa gang yin pa de dag kyang gsal ba'i rgyu can nyid</text></item>
<item><p>163b.7</p><section></section><text>yin gyi spyi dngos por gyur pa'i rgyu can ni ma yin no/ /de 'dra ba'i zhes bya ba ni rnam pa gcig tu 'dzin pa'i rgyur gyur pa nyid du 'dra ba'i'o/ /rang gi yul can zhes bya ba ni nyams su myong ba'i rnam pa can mig la sogs pa'i blo'o/ /ci'i phyir de 'dra ba'i blo skyed par byed ce na/ 'bras bu gcig</text></item>
<item><p>164a.1</p><section></section><text>byed pa'i nus pa so sor nges pa'i phyir zhes bya ba smos te/ rgyu rnams kyi nus pa 'dra ba de la so sor nges pa'i phyir ro/ /gang gis ngo bo nyid kyis rnam pa gcig ces bya ba la sogs pa la gang gis zhes bya ba ni nyams su myong ba'i blos so/ /rgyu gcig gi nus pa so</text></item>
<item><p>164a.2</p><section></section><text>sor nges pa'i phyir zhes bya ba ni de nyams su myong ba'i blo rnams kyang rnam pa gcig rtogs pa skyed pa la gtan tshigs nyid du sbyar bar bya'o/ /de ni 'bras bu gcig pa can nyid nye bar yin no zhes bya ba ni nyams su myong ba'i blo ni rnam pa gcig rtogs pa'i 'bras bu can nyid yin te/ nyams</text></item>
<item><p>164a.3</p><section></section><text>su myong ba gzhan dang 'dra ba zhes bya ba'i don to/ /'di nyid ni zhes bya ba'i ji skad du bshad pa'i nyams su myong ba'i blo'o/ /gang gis rnam par phye ba yis/ /rigs ni zhes bya ba ni gsal ba nang mi 'dra ba dag las/ tha dad pas rigs ni gsal ba 'dra ba'i rjes su 'gro bar byed do/ /</text></item>
<item><p>164a.4</p><section></section><text>gsal ba la yod pa'i nye ba gang yin pa'i nye ba de gcig gi rjes su 'jug pa'i blo'i rten yin no zhes bya ba 'di dang sbyar pa'o/ /ji ltar ba lang dang zhes bya ba la sogs pas de nyid 'chad par byed do/ /rta la sogs pa ni rta'i khyad par ro/ /'o na 'bras bu gcig par nus pa nyid tha dad par</text></item>
<item><p>164a.5</p><section></section><text>rjes su 'gro ba ni bla ste/ de lta yang spyi dngos por gyur pa nyid grub pa nyid yin no zhe na/ de'i phyir 'bras bu gcig byed par nus pa yang zhes bya ba la sogs pa smos so/ /de'i rjes su 'gro na ni zhes bya ba ni nus pa'i rjes su 'gro na ni'o/ /nus pa gzhan gyi rjes su 'gro ba'i rgyu mtshan nyid kyis</text></item>
<item><p>164a.6</p><section></section><text>zhes bya ba ni gang la nus pa gzhan gyi rjes su 'gro ba rgyu mtshan yod pa zhes bya bar tshig rnam par sbyar ro/ /de ltar na ci'i phyir 'bras bu gcig byed par nus pas/ gsal ba thams cad rjes su 'gro ba ma yin la/ 'on kyang 'ga' zhig kho na yin/ de ltar na 'dir nus pa'i khyad par gzhan gyi</text></item>
<item><p>164a.7</p><section></section><text>rjes su 'gro ba yin pas/ rjes su 'gro ba'i rgyu mtshan nus pa snga ma brtag par bya ba yin la/ de la yang gzhan yin pa de ltar na thug pa med par 'gyur ro/ /'gyur bar ni 'dod mod kyi spyi ni gzung ba kho na yin te/ de bzung du zin kyang nges pa ma yin no zhe na/ de'i phyir bzung du zin kyang zhes bya ba</text></item>
<item><p>164b.1</p><section></section><text>la sogs pa smos pa la/ des byas pa ma yin zhes bya ba ni gsal ba la shes pa dang brjod pa 'jug pa spyis byas pa ma yin te/ bdag nyid nges pa ma yin pa de ltar na 'dir shes pa dang brjod pa'i rgyu mtshan du mi 'gyur ro/ /ji ltar dbang po'i ngo bo rang nyid mthong ba po yod na zhes bya ba ni/ </text></item>
<item><p>164b.2</p><section></section><text>dbang po las 'das pa'i don mthong ba bskal ba yod na'o/ /ji skad bshad pa las bzlog gang / /zhes bya ba ni spyi'i mtshan nyid la rnam pa ji tsam bstan pa de las bzlog pa zhes bya ba'i don to/ /de nyid ni brjod par bya ba ma yin pa gang yin pa zhes bya ba la sogs pas 'chad par byed do/ /</text></item>
<item><p>164b.3</p><section></section><text>dngos po med pa la dmigs pa'i blo'i nye bar len pa la/ dngos po med pa'i nye bar len pa can zhes brjod kyi/ dngos po med pa yang 'ga' zhig gi nye bar len pa ni ma yin no/ /snang ba'i don mi dmigs pa zhes bya ba ni dgag par bya ba 'dod pa ni yul de la gcig tu med par 'dod pa nyid</text></item>
<item><p>164b.4</p><section></section><text>kyi phyir ro/ /skye ba dang ldan pa med pa nyid ces bya ba la sogs pa zhes bya ba ni gcig tu dngos po med pa'i chos nyid yin pa'i phyir ro/ /mi dmigs pa tsam zhes bya ba ni dmigs pa'i mtshan nyid kyir gyur pa zhes bya ba 'dis khyad par du ma byas pa yin te/ de lta bur gyur pa ni yod na yang rang</text></item>
<item><p>164b.5</p><section></section><text>bzhin la sogs pas bskal pa yod pa srid pa de ltar na gnyi ga'i chos yin no zhes bya ba nyid la sogs pa la yang yod pa dang med pa srid pa de ltar na gnyi ga'i chos yin no/ /brjod bya yin pa'i phyir zhes bya ba ni gtan tshigs de dag gis gzhan gyi gtan tshigs 'gal ba mi 'khrul pa</text></item>
<item><p>164b.6</p><section></section><text>can du brjod do zhes 'ga' zhig dogs par 'gyur ba de bstsal ba'i phyir/ des kyang 'gal ba mi 'khrul pa can nyid ma bstan to zhes smos so/ /brjod bya nyid la sogs pa dngos po'i stobs kyis 'ongs pa de'i phyir gzhan gyi gtan tshigs ni ma yin no/ /de ltar na gal te brgyud pas dngos</text></item>
<item><p>164b.7</p><section></section><text>po'i rten can spyi'i shes pa dngos po'i rjes su byed pa de ltar na yang de tsam gyi dngos su dngos po'i yul can du grub pa nyid ma yin zhing / dngos su gtan tshigs kyi don yod pa dang med pa'i rjes su byed par brjod par mi nus te/ de lta bur gyur pa ni phyir rgol ba la ma grub pa nyid kyi phyir ro/ /don</text></item>
<item><p>165a.1</p><section></section><text>byed par mi nus pa dang 'dra ba'i bdag nyid dang sgra'i yul dang zhes bya ba la sogs pas sngar dpyad pa 'jug pa nyid kyi phyir spyi la yang dpyad pa 'jug pa nyid ma yin nam/ de yang rang gi mtshan nyid gcig pu dpyad par bya ba yin no zhes brjod na phan tshun 'gal bar</text></item>
<item><p>165a.2</p><section></section><text>'gyur ro zhes bsams pa'o/ /de ltar na 'ga' zhig ces bya ba ni spyi dngos por smra bas spyi dngos po nyid du khas len pa na don gyis rang gi mtshan nyid yin par khas len pa yin no/ /de ltar dngos po nyid yin na/ de la lar gdon mi za bar rung ba nyid 'dod par bya ba yin pa de</text></item>
<item><p>165a.3</p><section></section><text>ltar na ngo bo nges de'i rang bzhin las ldog pa yin te/ ngo bo de tsam yang rang gi mtshan nyid yin no/ /de bas na de la ci dngos po nyid yod pa yin nam/ 'on te ma yin zhes dpyod pa gang yin pa de ni rang gi mtshan nyid kyi sgo nas yin no/ /de nyid ni des na ci de 'ga' zhig la rung</text></item>
<item><p>165a.4</p><section></section><text>ba'am zhes bya ba la sogs pa smos so/ /de lta ma yin na med pa nyid du nges pa la zhes bya ba ni rtogs pa pos med pa'i sgo nas spyi nges pa la dpyod pa cir yang mi rung ngo / /yul rnam pa gnyis gsungs zhes bya ba ni slob dpon phyogs kyi glang pos 'di ltar mtshan nyid gnyis ni gzhal bya</text></item>
<item><p>165a.5</p><section></section><text>yin no zhes bya ba de'i bshad pa mdzad pa na rang dang spyi'i mtshan nyid dag las gzhan pa'i gzhal bya yod pa ma yin no zhes gsungs so/ /de skad du slob dpon gyis gsungs pas rang gi mtshan nyid las gzhan pa'i spyi'i mtshan nyid kyang gzhal bya nyid du 'dod do zhe na/ rang gi mtshan nyid las</text></item>
<item><p>165a.6</p><section></section><text>zhes bya ba la sogs pas lan 'debs par byed de/ rang gi mtshan nyid las gzhan pa'i spyi'i zhes bya ba gzhal bya rang rgyud du yod do zhes bya ba'i dgongs pa 'dis slob dpon gzhal bya gnyis nyid bzhed pa ma yin no zhes bya bar sbyar ro/ /'dir bsdus pa'i don ni spyi yang de yin la mtshan</text></item>
<item><p>165a.7</p><section></section><text>nyid kyang yin pa de bas na spyi'i mtshan nyid de/ de gzhal bya yin no zhes bya ba slob dpon gyi dgongs pa ni ma yin gyi 'on kyang mngon sum gyi rtogs pa'i dus na rang gi ngo bo dang mtshan nyid dang mtshan ma don byed nus pa gang yin pa de ni rang gi mtshan nyid yin no/ /de bzhin du rjes su dpag pa'i</text></item>
<item><p>165b.1</p><section></section><text>rtogs pa'i dus na de'i ngo bor zhen pa can gyis lkog tu gyur pa'i dngos po'i mtshan nyid dang mtshan ma'i don byed par nus pa gang yin pa de ni spyi'i mtshan nyid yin no zhes don gzhan gyi sgo nas gzhal bya rnam pa gnyis rnam par bshad pa yin no/ /de bas na mngon sum dang lkog tu gyur</text></item>
<item><p>165b.2</p><section></section><text>pa dag las gzhal bya gzhan yod pa ma yin no zhes ji srid du bshad pa de srid du rang dang spyi'i mtshan nyid can las gzhan ma yin no/ /de nyid ni rang gi mtshan nyid kyi rang gi ngo bo mngon sum gyi shes pas zhes bya ba la sogs pas gsal bar byed pa yin te/ mngon sum gyi shes</text></item>
<item><p>165b.3</p><section></section><text>pas rang gi ngo bo rtogs pa'i phyir rang gi ngo bo dang mtshan nyid ces bya ba'i dbang du byas nas/ mngon sum zhes bya ba'i dngos po gcig rang gi mtshan nyid du bshad do/ /de nyid las zhes bya ba ni dngos po nyid la'o/ /spyi bshad do zhes bya ba la spyi'i mtshan nyid bshad do zhes khong nas dbyung</text></item>
<item><p>165b.4</p><section></section><text>ngo / /mtshan nyid brjod pa'i rgyu ni de'i ngo bor zhen pas zhes bya ba smos te/ gang gi phyir spyi snang bar sgro btags pa de'i phyir nye bas de'i mtshan nyid du brjod pa yin no/ /don byed pa bsgrub par bya ba de nyid la zhes bya ba ni spyi bsgrub par bya ba la'o/ /'di ni khas blangs nas smras pa yin gyi</text></item>
<item><p>165b.5</p><section></section><text>bsgrub par bya ba cung zad kyang yod pa ma yin no/ /de'i yul gyi don rtogs pas zhes bya ba ni rjes su dpag pa'i yul gyi don spyi'i mtshan nyid rtogs pa'i phyir ro/ /dus phyis zhes bya ba ni spyi rtogs pa las dus phyis me'i rang gi mtshan nyid la 'jug par mi 'gyur ro zhes bya ba'i don to/ /'jug</text></item>
<item><p>165b.6</p><section></section><text>par mi 'gyur te zhes pa ni/ sngar spyi la 'jug par khas blangs nas phyi rol gyi me la sogs pa la 'jug pa bkag pa yin la da ltar ni spyi la yang 'jug pa bkag pa yin no/ /dus phyis me la 'jug par mi 'gyur ba'am zhes bshad pa gang yin pa de la dpe ni bum pa yongs su bcad nas zhes</text></item>
<item><p>165b.7</p><section></section><text>bya ba la sogs pa yin te/ ji ltar bum pa yongs su bcad nas bum pa yongs su bcad bar zhen pa dang ldan pa bsgrub par bya ba'i don snam bu la 'jug par mi 'gyur ba de dang 'dra bar spyi yongs su bcad nas/ bsgrub par bya ba'i don rang gi mtshan nyid la 'jug par mi 'gyur ro zhes bya ba ni dpes</text></item>
<item><p>166a.1</p><section></section><text>mtshon pa'i don yin no/ /rjes su dpag pa las kyang 'jug pa zhes bya ba ni bzlog pa bstan pa'o/ /gnyis pa gzhan gyi ngo bor rtogs pa 'khrul pa dag tu bzhed pa gang yin pa de ni zhes bya ba ni rang gi mtshan nyid kyi rnam par rtog pa las gzhan pa'i rtogs pa gnyis pa</text></item>
<item><p>166a.2</p><section></section><text>'khrul pa ra bzhed pa gang yin pa de'o/ /rgyu gang gis de 'jug pa yin zhe na/ gzhan gyi ngo bor zhes bya ba smos te/ spyi'i ngo bos zhes bya ba'i don to/ /de'i gsal ba'i ngo bor zhes bya ba ni de'i rang gi mtshan nyid du ste/ rnam par rtog pa'i rjes su dpag pa'i gzung ba'i rnam pa'i sgo nas rang gi</text></item>
<item><p>166a.3</p><section></section><text>mtshan nyid du zhen pas rtogs pa gang yin pa de ni rang gi mtshan nyid yin no zhes bya ba'i don to/ /rtogs pa po'i zhen pa'i dbang gis de gsal ba'i ngo bor rtogs pa yin no zhes brjod kyi/ de rtogs pa ni de ma yin te/ yang dag par ma yin pa'i rnam pa 'dzin pa'i phyir ro/ /'khrul pa yang</text></item>
<item><p>166a.4</p><section></section><text>zhes bya ba'i mdo'i tshig de dang / smig rgyu la sogs pa zhes bya ba spel nas bshad pa yin te/ smig rgyu la sogs pa'i yul can gyi shes pa la smig rgyu la sogs pa'i sgras bstan to/ /de ltar na chur 'khrul pa'i rgyu 'byung ba'i khyad par la smig rgyu la sogs pa'i sgras brjod do/ /de skad du ji</text></item>
<item><p>166a.5</p><section></section><text>ltar smig rgyu la sogs pa'i yul can gyi shes pa 'khrul pa nyid yin pa'i phyir tshad ma ma yin pa de dang 'dra bar rjes su dpag pa'i shes pa yang yin no zhes bstan par 'gyur ro/ /'gyur bar 'dod mod kyi spyi don byed pa la nus pa med pa nyid kyi phyir de la don du zhen pas 'jug pa de tshad mar ni mi 'gyur</text></item>
<item><p>166a.6</p><section></section><text>na/ spyi'i rnam pa des kyang rang gi mtshan nyid rtogs pa yin no/ /de bas na de nyid la de tshad ma nyid yin pa gang gis bzlog /de ltar na rtogs pa 'di bsal ba'i don du 'khrul pa'ang zhes bya ba'i 'ang gi sgra byas pa yin no/ /de nyid ni 'ang gi sgras ni spyi'i zhes bya ba la sogs pas 'chad par byed de/ </text></item>
<item><p>166a.7</p><section></section><text>rnam pa gzhan gyis gzhan rtogs pa 'gal ba'i phyir ro/ /de rtogs pas de rtogs pa la gzhan gyi ngo bo ma yin pas khyab pa yin la/ de dang 'gal ba yang gzhan gyi ngo bo nyid yin pa de ltar na khyab par byed pa 'gal ba dmigs pa'o/ /de bzhin du tshad ma nyid la ma 'khrul pa nyid kyis khyab pa yin</text></item>
<item><p>166b.1</p><section></section><text>la de dang 'gal ba yang 'khrul pa yin pa de ltar na/ sbyor ba gnyis pa yang khyab par byed pa 'gal ba dmigs pa nyid yin la sbyor ba de dag kyang thal pa bsgrub pa yin no/ /rang gi mtshan nyid kyi bsam pa can gyi rjes su dpag pa ni tshad ma nyid yin pa zhes bya ba ni rang gi mtshan nyid du zhen pa</text></item>
<item><p>166b.2</p><section></section><text>dang ldan pa'o/ /de ltar na rang gi mtshan nyid rtogs pa'i bsam pa nyid kyi rjes su dpog pa po 'jug par 'gyur ro/ /bsam pa ji lta ba bzhin du 'jug pas kyang bsam pa dang mthun par rang gi mtshan nyid rtogs pa de'i phyir ci ltar na rjes su dpag pa tshad ma nyid du mi 'gyur/ gzhan dag ni</text></item>
<item><p>166b.3</p><section></section><text>sems par byed pas na bsam pa ste/ phrad pa pa yin par smra ste/ rang gi mtshan nyid dang phrad pa'i phyir rjes su dpag pa tshad ma yin no zhes bya ba'i don to/ /de bas na tshad ma nyid yin pa'i phyir 'khrul pa ma yin no/ /gang gi phyir rang gi mtshan nyid kyi yul can rjes su dpag pa'i tshad ma</text></item>
<item><p>166b.4</p><section></section><text>nyid yin pa de'i phyir/ rang gi mtshan nyid rtogs pa kho na rjes su dpag pa'i tshad ma yin no/ /de bas na rang gi ngo bo nyid du rtogs pa yin pa de ltar na bzlog pa'i sbyor ba byas pa yin no/ /gal te de 'dra ba de yod pa ma yin no zhes bsgrub pa zhes bya ba ni don gang la zhen pas skyes bu 'jug</text></item>
<item><p>166b.5</p><section></section><text>pa'i don de la 'khrul pa'i shes pa mi slu ba med do zhes bya ba de ltar na/ 'khrul pa gang yin pa de ni tshad ma ma yin par sbyor ba gnyis pa 'di la gal te sgrub par 'gyur na zhes bya ba'i don to/ /thal ba dang po nyid la zhes bya ba ni gang zhig gang las gzhan gyi ngo bo yin pa de ni rtogs pa na rtogs par</text></item>
<item><p>166b.6</p><section></section><text>mi 'gyur te zhes bya ba la sogs pa la ste/ gal te ngo bo gzhan rtogs pa na ngo bo gzhan rtogs par zhen pa yod pa ma yin pa de ltar sgrub pa de'i tshe ma nges pa nyid yin te/ 'khrul par ngo bo gzhan 'dzin pa na yang ngo bo gzhan du zhen pa mthong ba'i phyir ro/ /de nyid ni 'di ltar de ni zhes bya ba la</text></item>
<item><p>166b.7</p><section></section><text>sogs pas ston to/ /bzlog pa'i sbyor ba dang po zhes bya ba ni gang tshad ma yin pa de ni 'khrul par mi 'gyur te zhes bya ba la sogs pa la ste/ nor bu'i 'od la nor bu'i blos ma nges pa yin te/ nor bu'i 'od la nor bu'i blo 'khrul pa nyid yin na yang nor bu'i dngos po la mi slu ba'i sgo nas tshad</text></item>
<item><p>167a.1</p><section></section><text>ma nyid yin pa'i phyir ro/ /de ltar na mi slu ba'i phyir tshad ma nyid yin no zhes bya ba'i tshad ma'i spyi'i mtshan nyid nor bu'i 'od la nor bu'i blo la yod pa yin no/ /de bas na de nyid tshad ma yin no/ /gal te de lta na ni mngon sum dang rjes su dpag pa ma gtogs pa'i</text></item>
<item><p>167a.2</p><section></section><text>tshad ma gsum pa thob par 'gyur ro/ /'di ltar re zhig nor bu'i 'od la nor bu'i blo mngon sum du gyur pa ma yin te/ 'khrul pa nyid kyi phyir dang rnam par rtog pa dang bcas pa nyid kyi phyir dang / mngon sum yang de las bzlog pa nyid yin pa'i phyir ro/ /rjes su dpag pa yang ma yin</text></item>
<item><p>167a.3</p><section></section><text>te rtags las skye ba med pa nyid kyi phyir ro/ /tshad ma nyid ma yin pa yang ma yin te/ dngos po la mi slu ba'i phyir ro zhe na/ 'dir brjod pa tshad ma gzhan du thal ba ma yin te/ rjes su dpag pa nyid kyi nang du 'du ba'i phyir ro/ /de ltar na rjes su dpag pa'i spyi'i mtshan nyid ni 'di yin</text></item>
<item><p>167a.4</p><section></section><text>te/ lkog tu gyur pa'i don gzhan 'brel pa las rtogs pa ni rjes su dpag pa yin no zhes de ma thag tu rnam par 'jog par 'gyur ro/ /'dir yang nor bu la nor bu'i 'od kyi 'brel pa de'i 'bras bu nyid las nor bu'i 'od de la nor bu'i 'khrul pa skye bar 'gyur ro/ /de bas na 'bras</text></item>
<item><p>167a.5</p><section></section><text>bu'i rtags las skyes pa'i phyir rjes su dpag pa nyid yin no/ /de ltar na nor bu'i 'od la dang por mig gi rnam par shes pa skye ste/ gang gi phyir rang gi mtshan nyid kho na rtags yin pa de nyid kyi phyir 'bras bu'i rtags kyi rang gi ngo bo rtogs pa yin no/ /ji skad du don gyi don rtogs pa'i phyir phyogs</text></item>
<item><p>167a.6</p><section></section><text>dang gtan tshigs brjod pa'i nus pa don ma yin no zhes gsungs pa lta bu'o/ /de ltar na de'i bdag nyid dang de las byung ba go bar byed pa nyid du gnas pa yin gyi/ gzhan gyis kun du brtags pa'i rtags de'i bdag nyid dang de las byung ba'i don nyid du 'gyur ba ma yin no/ /gal te ji ltar na rang</text></item>
<item><p>167a.7</p><section></section><text>gi mtshan nyid kyis rjes su 'gro ba yin zhe na/ de nyid kyis zhes bya ba ni mi smra'i/ 'on kyang de'i rigs can gyi rang gi mtshan nyid gzhan dang ngo / /de skad du de'i rigs can zhes bya ba yang khyad par du brjod par 'dod pa ma yin pa de nyid yin no zhes gsungs pa yin no/ /de bas na rigs mtshungs</text></item>
<item><p>167b.1</p><section></section><text>pa'i rang gi mtshan nyid rigs mi mthun pa la sogs pa'i khyad par can gyi spyi zhes brjod do/ /gang la yang byas pa nyid la sogs pa ldog pas tha dad par rnam par gzhag pa de la yang chos dang chos can gyi rnam par dbye ba ni rmongs pa la bstan pa'i thabs su brjod pa'i don yin gyi go bar</text></item>
<item><p>167b.2</p><section></section><text>byed pa ni rtags kyi rang gi mtshan nyid kho na yin no/ /de skad du chos dang chos can nyid du tha dad pa blo'i rnam pas byas pa yin gyi don kyang ni ma yin te zhes gsungs so/ /du ba'i rtags las rtags can gyi shes pa skye ba du ba nyid la mer sgro btags nas 'jug pa ni ma yin no/ /'o na ci</text></item>
<item><p>167b.3</p><section></section><text>yin zhe na/ sa phyogs gzhan la'o/ /gal te nor bu la 'khrul pa yang nor bu'i 'od ces bya ba'i rtags de nyid la rtags can sgro 'dogs par byed pa ma yin zhe na/ de las cir 'gyur/ 'di tsam gyis 'brel ba las byung ba nyid nyams pa ni ma yin no/ /'dir yul la 'khrul pa lhag pa</text></item>
<item><p>167b.4</p><section></section><text>yod do zhes de tsam zhig brjod par bya ste/ phyogs de nyid kho na la nor bu dang phrad par byed pa nyid kyis tshad mar ni mi 'gyur mod kyi/ nor bu tsam dang phrad par byed pa la rjes su dpag pa nyid yin pa gang gis bzlog rjes su dpag pa thams cad kyang 'khrul pa nyid yin par bzhed do/ /gal te nor</text></item>
<item><p>167b.5</p><section></section><text>bur 'khrul pa la rjes su 'phro ba dang ldog pa dran pa yod pa ma yin no zhe na/ gal te yod pa ma yin pa de tsam gyi rjes su dpag pa nyid ma yin pa ma yin te/ gang rjes su 'gro ba dang ldog pa dran pa nyid med par mod la du ba las me rtogs par 'gyur ba de'i tshe/ ci shes pa de rjes su dpag pa'i</text></item>
<item><p>167b.6</p><section></section><text>shes pa yin par mi 'dod dam/ de tshul gsum pa'i rtags las skyes pa yin pa de ltar na/ de tsam gyi rjes su dpag pa zhes smra'o/ /gal te nor bu'i 'od la nor bur 'khrul pa rjes su dpag pa nyid yin na/ ji ltar rjes su dpag pa tshad ma nyid du 'jog pa na/ nor bu sgron ma'i 'od dag la</text></item>
<item><p>167b.7</p><section></section><text>zhes bya ba la sogs pas dper byed/ rjes su dpag pa spyir mi slu bar bsgrub par bya ba la rjes su dpag pa nyid dpe nyid du rigs pa ma yin no/ /'di ni skyon ma yin te 'di ltar nor bur 'khrul pa la 'khrul pa nyid yin na yang dngos po la mi slu ba tsam du 'dod cing / du ba la sogs pa'i rtags</text></item>
<item><p>168a.1</p><section></section><text>las skyes pa'i rjes su dpag pa 'di ni ma 'khrul pa nyid dang dngos por snang ba nyid yin te/ de lta ma yin na mi slu ba nyid du mi 'gyur ro/ /de bas na nor bur 'khrul pa dpe nyid du bstan pa yin no/ /gnyis pa la yang ma grub pa yin te zhes bya ba ni gang zhig gang gi rtog</text></item>
<item><p>168a.2</p><section></section><text>pa yin pa de ni de'i ngo bo nyid du 'gyur te zhes bya ba'i bzlog pa'i sbyor ba gnyis pa de la gtan tshigs ma grub pa yin te/ rjes su dpag pa yang rang gi mtshan nyid rtogs pa yin no zhes bya ba'i gtan tshigs ma grub pa nyid kyi phyir ro/ /brjod bya nyid phyir zhes bya ba'i gtan tshigs kyis bstan zin</text></item>
<item><p>168a.3</p><section></section><text>to zhes bya ba ni/ rnam par rtog pa'i rnam par shes pa'i gzung ba brjod bya nyid yin pa'i phyir dang don byed par mi nus pa'i phyir zhes bya ba la sogs pas dngos po nyid du med pa bstan zin pa nyid kyi phyir ro/ /thal ba bzlog pa dag la de nyid ma nges pa nyid du ston par byed do zhes bya ba ni thal ba dang</text></item>
<item><p>168a.4</p><section></section><text>bzlog pa zhes bya ba ni zlas dbye ba'o/ /gang 'khrul pa yin pa de ni tshad ma ma yin te/ dper na mig ser can gyis ser por mthong ba lta bu'o zhes bya ba la sogs pa thal ba gnyis pa gang yin pa dang / gang tshad ma yin pa de ni 'khrul par mi 'gyur te zhes bya ba la sogs pa bzlog pa gang</text></item>
<item><p>168a.5</p><section></section><text>yin pa de dag ni ma nges pa nyid du ston par byed do zhes bya ba'i don to/ /de ltar na nor bu'i 'od la nor bu'i blo 'khrul pa nyid yin na yang tshad ma nyid yin pa'i phyir thal ba ma nges pa yin zhing / tshad ma nyid yin na yang 'khrul pa nyid yin pa'i phyir bzlog pa la yang ma nges pa yin no/ /'di las</text></item>
<item><p>168a.6</p><section></section><text>zhes bya ba ni rjes su dpag pa dang der snang ba dag gi nang nas so/ /nor bu dang 'brel pa'i zhes bya ba ni brgyud pas nor bu'i 'od la nor bu'i blo nor bu'i dngos po dang 'brel pa las so/ /de ltar na re zhig nor bu'i 'od ni nor bu dang 'brel pa yin te de las byung ba nyid kyi phyir ro nor bu'i 'od dang nor</text></item>
<item><p>168a.7</p><section></section><text>bu'i shes pa yang yin no/ /shes pa de las de la 'jug pa'i phyir ro zhes bya ba ni nor bu'i 'od la nor bu'i shes pa'i rgyud las skyes bu de nor bu de la 'jug pa'i phyir ro/ /de ltar na blo'i snang bas rjes su 'gro ba dang ldog pa'i rjes su byed pa gang yin pa zhes bya ba'i blo la snang bas rjes su 'gro ba</text></item>
<item><p>168b.1</p><section></section><text>dang ldog pa 'dzin par byed ces bya ba'i don to/ /de med na med pa nyid kyang ldog pa 'dzin pa zhes brjod do/ /de lta ma yin na ngo bo med pa la 'dzin pa ci 'dra ba zhig yod/ rtogs pa po'i da ltar gyi gnas skabs la ltos pas yin no zhes bya ba la/ rtogs pa po ni lta ba po'o/ /de'i yul</text></item>
<item><p>168b.2</p><section></section><text>rung ba na gnas pa'i khyad par 'dzin pa la mngon sum du phyogs pa'i gnas skabs ni/ da ltar gyi gnas skabs te/ de la ltos pa ste de'i ngo bo la ltos pa zhes bya ba'i don to/ /de ltar na gang snang ba mthong ba tsam la sogs pa tshogs pa can gyi lta ba po dang thag nye ba'i de la rag lus pas</text></item>
<item><p>168b.3</p><section></section><text>gnas pa dngos po'i rnam pa can gyi shes pa skyes bu gang yin pa de ni mngon sum yin la de med pa'i phyir lkog tu gyur pa yin no/ /de skad du ci skad du bshad pa'i rtogs pa po'i gnas skabs nges par byas nas/ dus nges pa'i khyad par yongs su bcad nas/ sgog tu gyur pa la sogs pa rnam par</text></item>
<item><p>168b.4</p><section></section><text>gzhag pa yin gyi/ dngos po'i rang bzhin dus thams cad du gnas pa gzung bas ni ma yin no zhes bstan to/ /dngos po las rnam par gzhag na ni lkog tu gyur pa gang yin pa de thams cad du lkog tu gyur pa yin zhing / mngon sum du gyur pa gang yin pa rtag tu mngon sum nyid du 'gyur ro/ /'chol</text></item>
<item><p>168b.5</p><section></section><text>par yang snang ba yin te mngon sum yang gzhan du lkog tu gyur pa nyid kyi phyir dang / lkog tu gyur pa yang mngon sum nyid du gyur pa'i phyir ro/ /de nyid ni de lta ma yin na lta ba po dang snang ba dag gi zhes bya ba la sogs pa smos pa la gnas skabs kyi khyad par gzhan du gyur pa ste/ rung ba mi rung ba nyid</text></item>
<item><p>168b.6</p><section></section><text>dam mi rung ba rung ba nyid du 'gyur ro/ /de de ltar na zhes bya ba la sogs pas mjug sdud par byed do/ /'di ltar don 'ga' zhig mngon sum yin pa de thams cad snang ba'i rang bzhin gyi gnas skabs yin par khas len pa'i phyir zhes bya ba 'chad par 'gyur ba tha snyad du byas pa'i tshig dang sbyar ro</text></item>
<item><p>168b.7</p><section></section><text>zhes bya ba ni ngag gi don yin no/ /lkog tu gyur pa la ji ltar tha snyad du byed ce na/ so sor nges pa'i ngo bor gzung ba ma yin pa zhes bya ba smos te/ spyi'i mtshan nyid can yin no zhes tha snyad du byas pa yin te/ gang la spyi'i mtshan nyid yod pa zhes bya ba'i don te/ /rnam par rtog pa'i shes pa'i gzung ba</text></item>
<item><p>169a.1</p><section></section><text>zhes bya ba la sogs pa la/ de ltar rnam par rtog pa'i shes pa la snang ba'i ngo bo mi gsal ba gang yin pa de dngos po la yod pa ma yin pa de bas na/ rnam par rtog pa'i shes pas gzung ba de lkog tu gyur pa yin no sems so/ /de'i des de'i rang gi ngo bo zhes bya ba la</text></item>
<item><p>169a.2</p><section></section><text>sogs pa ni grub pa'i mtha' smra ba yin no/ /de'i ni rgol ba'i'o/ /des ni rnam par rtog pa'i shes pas so/ /dngos po'i de'i rang gi ngo bo 'dzin pas na rnam par rtog pa'i rnam par shes pa de'i yul don ni lkog tu gyur pa ma yin zhing mngon sum nyid du 'gyur te/ rang gi ngo bo'i shes pa skyed</text></item>
<item><p>169a.3</p><section></section><text>pa'i phyir ro/ /rang bzhin las ngo bo lhag pa zhes bya bar sbyar te/ rang bzhin kho na 'dzin pa zhes bya ba'i don to/ /rang bzhin de yang rnam par rtog pas kyang 'dzin pa de ltar na khyad par yod pa ma yin no/ /gang gis na de'i sgo nas zhes bya ba ni dbang po'i sgo nas so/ /gal te rnam par rtog</text></item>
<item><p>169a.4</p><section></section><text>pa dang dbang po'i shes pa dag rang bzhin rtogs par mtshungs pas yin na/ dbang po'i sgo nas mngon sum rnam par 'jog pa de'i tshe gzhan la bde ba la sogs pa mngon sum du mi 'gyur te/ de la dbang po'i byed pa med pa'i phyir ro/ /bde ba la sogs pa 'dzin pa'i shes pas de dag gi rang</text></item>
<item><p>169a.5</p><section></section><text>gi ngo bo rtogs pa'i phyir mngon sum nyid du gzhan gyis 'dod de/ bdag nyid 'phrod pa 'du ba can gyi shes pas bde ba la sogs pa nyams su myong bar khas len pa'i phyir ro/ /de nyid bstan par bya ba'i phyir dbang po'i sgo nas zhes bya ba la sogs pa smos so/ /dbang po don med par ni dgos pa</text></item>
<item><p>169a.6</p><section></section><text>med pa yin te/ rnam par rtog pa'i shes pa nyid kyis gzugs la sogs pa'i dngos po thams cad kyi rang gi ngo bo gzung ba'i phyir ro/ /de bas na mngon sum dang lkog tu gyur pa tha dad pa med pa'i skyon 'ba' zhig tu ma zad kyi/ 'on kyang dbang po don med par thal ba'i mtshan nyid can gyi skyon 'di</text></item>
<item><p>169a.7</p><section></section><text>gzhan yin no/ /'gyur bar ni 'dod mod kyi gal te yang rnam par rtog pa'i rnam par shes pa dngos po'i rang gi ngo bo 'dzin pa de ltar na yang mi gsal ba'i rnam pas yin la/ dbang pos ni gsal ba yin pa de bas na dbang po don med pa ma yin no zhe na/ de'i phyir don de la zhes bya ba la sogs pa</text></item>
<item><p>169b.1</p><section></section><text>smos so/ /rnam par rtog pa gang gi rgyu yi brgyud pa nye ba na yod pa yin no zhes bya ba ni ji ltar byas pa nyid dang du ba'i rtags las/ sgra dang sa phyogs la sogs pa la mi rtag pa dang me dang ldan pa'i rnam par rtog pa de ni dngos po 'brel pa'i rang bzhin dang 'bras bu'i rtags kyis bskyed pa'i phyir</text></item>
<item><p>169b.2</p><section></section><text>ro/ /gzhan zhes bya ba ni dper na rtag pa nyid la sogs pa'i rnam par rtog pa lta bu'o/ /don mthong ba mngon du song ba can las skyes pa'i phyir zhes bya ba ni dngos po mthong ba las rtag pa nyid la sogs pa'i sgro 'dogs pa'i phyir ro/ /rtags las rtags can gyi rtogs pa gang yin pa de rtags</text></item>
<item><p>169b.3</p><section></section><text>can gyi rang gi ngo bo 'dzin pa ma yin na/ ji ltar na rtags can de'i rtogs pa de yin zhes brjod ce na zhes dogs pa de la/ rtags can rtogs pa ni zhes bya ba la sogs pa smos pa la/ de'i mi slu ba'i phyir zhes bya ba ni rtags can dang phrad par byed pa'i phyir ro/ /rtags 'dzin pa bzhin du zhes</text></item>
<item><p>169b.4</p><section></section><text>bya ba ni rnam par rtog pa dang bcas pa rnam par 'jog par byed pa rtags 'dzin pa mngon sum gyi phyis byung ba gang yin pa de rtags kyi rang gi ngo bo nyid 'dzin par byed pa ma yin pa de lta na yang / rtags la mi slu ba'i phyir rtags rtogs pa zhes brjod do/ /'dis ni chos can dang 'brel pa can zhes bya ba</text></item>
<item><p>169b.5</p><section></section><text>ni phyogs kyi chos nyid do/ /'phen pa'am bzlas pa'i tshul gyis ston pa ni zur gyis bstan pa ste/ dang por de'i sgras ni chos bstan cing drug pa'i bsdu bas de'i rten zhes bya bas ni chos can bstan la/ da ni de'i sgras chos can brjod de/ de'i rten can zhes bya ba'i 'bru mang po pa 'dis ni bsgrub par</text></item>
<item><p>169b.6</p><section></section><text>bya ba'i chos bstan to/ /'di ltar 'ga' zhig las zhes bya ba ni 'brel pas stong pa las so/ /thams cad la zhes bya ba ni yul ji srid pa rjes su dpag par bya ba yod pa'o/ /thams cad kyi zhes bya ba ni don gang rjes su dpog par nus pa'o/ /thams cad kyi sgra ni 'dir brjod par 'dod pa ma lus</text></item>
<item><p>169b.7</p><section></section><text>pa brjod pa yin no/ /thal ba gnyis pa la yang thams cad kyi sgra ma lus par brjod par bya'o/ /de ltar na thal ba'i tshig la khyad par du 'gyur ro/ /don de 'dra ba las zhes bya ba ni tshul gsum pa'i rtags las so/ /so sor nges pa'i tshul gyis zhes bya ba ni rtswa las byung ba dang / lo ma las</text></item>
<item><p>170a.1</p><section></section><text>byung ba la sogs pa'i tshul gyis so/ /de med na yang zhes bya ba la sogs pa la rtswa'i me la sogs pa'i mtshan nyid med na yang rtags de yod pa'i phyir ro/ /de ltar na rtsa las byung ba'i me med na yang me gzhan la du ba yod pa de ltar na khyad par thams cad phan tshun 'khrul pa yin</text></item>
<item><p>170a.2</p><section></section><text>par sbyar ro/ /'on kyang de tshe go byed rjes 'gro ba/ /zhes bya ba la sogs pa la go bar byed pa rtags kyi rjes su 'gro ba khyad par byed pa'i spyi'i ngo bo me ma yin par rnam par bcad pa tsam gang yin pa me'i spyi de nyid du rtogs pa yin no zhes bya ba'i don to/ /rtags ni zhes bya ba la sogs pas de 'chad</text></item>
<item><p>170a.3</p><section></section><text>par byed do/ /rtswa dang lo ma dag las skyes pa ni rtswa las byung ba dang lo ma las byung ba'o/ /'brel pa can gyi chos dag la zhes bya ba 'di'i rnam par 'grel pa ni rjes su 'gro ba dang ldog pa zhes bya ba'o/ /chos can la zhes bya ba de tsam ni mdo yin no/ /chos de dang ldan pa zhes bya ba dang spel</text></item>
<item><p>170a.4</p><section></section><text>ma yin te/ sgrub par byed pa'i chos dang ldan pa zhes bya ba'i don to/ /chos can la skye ba zhes bya ba 'dis ni chos can dang 'brel pa bstan to zhes bya ba ni/ 'di ltar 'brel pa can gyi chos dag la/ chos can la rtogs pa skye ba na zhes bshad pa na/ chos can gyi sgra 'brel pa can gyi sgra nyid</text></item>
<item><p>170a.5</p><section></section><text>yin pa'i phyir/ 'brel pa can gyi chos de nyid la ltos nas chos can zhes rtogs par 'gyur ro/ /de ltar na phyogs kyi chos nyid bshad pa yin no/ /gsum gcig grangs ni bsal ba'am/ /zhes bya ba la'am gyi sgra ni sngar gzhal bya gnyis nyid yin pa'i phyir tshad ma gnyis kho na yin no zhes</text></item>
<item><p>170a.6</p><section></section><text>bya ba 'dis gsum la sogs pa'i grangs bsal ba byas pa yin no zhes bshad nas/ da ni gzhal bya gnyis nye bar bkod pa 'di nyid kyi rjes su dpag pa yang tshad ma nyid du bstan pa'i phyir/ gsum la sogs pa'i grangs bsal ba bzhin du gcig gi grangs bsal ba yang byas pa nyid yin no</text></item>
<item><p>170a.7</p><section></section><text>zhes bya ba'i khyad par 'dis phyogs gzhan ston par byed pa yin no/ /dpe bsgrub par bya bas stong pa yin no zhes bya ba ni med pa yang gzhal bya nyid yin la/ de la gzhal bya nyid ma yin pa'i bsgrub par bya bas stong pa'i phyir ro/ /ji ltar na rang nyid ces bya ba la sogs pa ni gzhan gyi yin te/ </text></item>
<item><p>170b.1</p><section></section><text>gzhan dmigs pa'i mtshan nyid can gyi mngon sum gyis dmigs pa'i mtshan nyid kyir gyur pa ji ltar med par grub par 'dod ce na zhes bya bar sbyar ro/ /de la yang zhes bya ba ni grub pa'i mtha' smra ba'i'o/ /rang bzhin gyi nges pa zhes bya ba ni de yang de las gzhan pa las ldog pa'i</text></item>
<item><p>170b.2</p><section></section><text>ngo bo rang gi mtshan nyid du gnas pa'o/ /'ba' zhig ces bya ba 'dis ni dmigs pa'i mtshan nyid kyir gyur pa dang ma 'dres pa can no/ /de yod pa nyid du nye bar 'jog pa las zhes bya ba ni mngon sum ste/ yod pa nye ba can ma yin pa ni sgrub par byed par mi rung ba'i phyir ro/ /khyod kyis kyang mi dmigs</text></item>
<item><p>170b.3</p><section></section><text>pa mngon sum gyis grub par 'dod pa ma yin nam/ de'i phyir mi dmigs pa 'di ni/ rang nyid mngon sum nyid kyis rtogs/ /zhes gsungs pa'i phyir ro/ /mi dmigs pa yang med pa yin pa de bas na/ khyed kyis kyang med pa'i yul can gyi mngon sum 'dod pa yin no zhe na/ de'i phyir gang</text></item>
<item><p>170b.4</p><section></section><text>yang kho bo cag mi dmigs pa zhes bya ba la sogs pa smos te/ de la med pa yul du byed pa'i phyir mngon sum gyi tshad mas mi dmigs pa bsgrub pa ma yin gyi zhes bya ba khong nas dbyung ngo / /de ltar 'jig rten pha rol la sogs pa zhes bya ba ni rang bzhin gyis bskal ba can de ni don 'ga' zhig</text></item>
<item><p>170b.5</p><section></section><text>dang shes pa gcig la 'dre ba med pa'i phyir ro/ /dngos po gang yang rung ba'i gnas skabs mtshungs pa 'ba' zhig rtogs pas 'jig rten pha rol med par rtogs pa zhes bya ba ni bsdu ba'i don yin no/ /rnam pa gzhan du yang snang ba'i phyir ro zhes bya ba ni dngos po yod pa yang yul la sogs pas</text></item>
<item><p>170b.6</p><section></section><text>bskal pas mngon sum ldog pa yang snang ba'i phyir ro/ /ci ste 'di'i 'khrul pa med pa zhes bya ba 'di ni khas blangs nas brjod pa'o/ /smra sogs la ni zhes bya ba ni brjod pa la sogs pa la'o/ /shing sha pa ni shing rtogs par byed pa'i rtags so/ /chu brtan pa ni rten rtogs par byed pa'o/ /</text></item>
<item><p>170b.7</p><section></section><text>tshad ma'i 'bras bu can nyid yin pa'i phyir tshad ma nyid ces brjod do// //tshad ma rnam 'grel gyi 'grel bshad/ bam po lnga bcu rtsa gcig pa/ gal te la la dag tu ni/ /'khrul phyir yid brtan med yin zhes/ /zhes bya ba ni skyu ru ra nyid yin pa'i phyir skyu ru ra ni bska ba yin te/ </text></item>
<item><p>171a.1</p><section></section><text>myangs pa'i skyu ru ra bzhin no zhes bya ba 'di ni 'khrul pa yin te/ 'o ma la sogs pas bcus pa la sogs pa byas pas la lar skyu ru ra'i 'bras bu mngar ba nyid kyang mthong ba'i phyir ro/ /de bzhin du gzhan la yang gnas skabs dang yul dang dus tha dad pa'i sgo nas 'khrul pa</text></item>
<item><p>171a.2</p><section></section><text>srid par 'gyur ro/ /de skad du/ gnas skabs yul dus tha dad phyir/ /nus rnams tha dad yod na ni/ /dngos rnams rjes su dpag pa yis/ /rtogs pa dag ni rnyed par dka'/ /don byed de dang de la ni/ /dngos po nus nges can gyi ni/ /rdzas khyad par can 'brel pa yis/ /nus pa so</text></item>
<item><p>171a.3</p><section></section><text>sor 'joms par 'gyur/ /zhes smras pa yin no/ /de gang la yod pa zhes bya ba ni gang la slu ba med pa ste/ de'i bdag nyid dang de las byung ba'i mtshan nyid yod pa'o/ /des ni ldog pa tsam rtags ma yin no/ /'o na ci yin zhe na/ gzhan dmigs pa yin no zhes ston par byed do zhes bya ba</text></item>
<item><p>171a.4</p><section></section><text>ni/ 'di ltar mthong ba'i rgyu gzhan yod na zhes bya ba 'dis ni mig la sogs pa'i 'jug pa'i byed pa nyid bstan to/ /de dag de la ji ltar nus par 'gyur/ gal te de la rnam par gnas pa'i phyogs la sogs pa yongs su gcod par byed pa de bas na/ bum pa la sogs pa dgag par bya bas</text></item>
<item><p>171a.5</p><section></section><text>dben pa'i sa phyogs la sogs pa dmigs pa nyid ma yin par 'jug pas mi dmigs pa yin no zhes ston par 'gyur ro/ /ji skad du bshad pa'i rang bzhin mi dmigs pa la sogs pa zhes bya ba'i sogs pa smos pas ni khyab par byed pa dang rgyu mi dmigs pa gzung ngo / /khyab par byed pa ni</text></item>
<item><p>171a.6</p><section></section><text>khyab par byed pa'i rang bzhin nyid yin pa'i phyir/ khyab par byed pa mi dmigs pa yang rang bzhin mi dmigs pa de dang ldan pa zhes bya bas bstan to/ /ci rigs par zhes bya ba bum pa'i bdag nyid la sogs pa ni rang bzhin mi dmigs pa dang ldan pa yin zhing / shing sha pa la sogs pa ni</text></item>
<item><p>171a.7</p><section></section><text>khyab par byed pa mi dmigs pa dang ldan pa yin la/ du ba la sogs pa ni rgyu mi dmigs pa dang ldan pa zhes bya ba'i don to/ /de la khas len na zhes bya ba ni ji skad du bshad pa'i mtshan nyid can gyi 'brel pa khas len na'o/ /de 'dra ba la zhes bya ba ni ji skad du bshad pa'i mtshan nyid can gyi</text></item>
<item><p>171b.1</p><section></section><text>'brel pa la'o/ /bstan par nus pa ni ji skad du bshad pa'i mtshan nyid can gyi 'brel pa zhes bya ba'i skabs yin no/ /'dir zhes bya ba la sogs pa le'u dang bor bstan zin cing 'og nas kyang ston pa'i phyir ro/ /gal te yang gtan tshigs gsum gyi 'brel pa bsgrub pa yin pa de lta na yang / </text></item>
<item><p>171b.2</p><section></section><text>dpe'i khyad par la ltos nas gtan tshigs 'ga' zhig gi zhes bya ba smos so/ /de ltar de zhes bya ba la sogs pa la dbang pos mthong bar gyur cing ma mthong ba la gzung bar mi 'gyur ba gang yin pa nyid yin no/ /'di la nges pa yod pa ma yin no zhes bya ba ni 'di dbang po dag gis dus gzhan du</text></item>
<item><p>171b.3</p><section></section><text>yang mi 'dzin par nges pa yod pa ma yin te/ goms pa las gsal ba skye ba can 'ga' zhig gis gzung ba nyid du srid pa la gnod pa can gyi tshad ma med pa'i phyir ro/ /gzung bar bya ba la dbang po las 'das pa nyid med pa'i phyir ro zhes bya ba ni/ skyes bu'i phul du byung ba 'di la ltos nas</text></item>
<item><p>171b.4</p><section></section><text>de gzung bar bya ba yin pa de la dbang po las 'das pa nyid med pa'i phyir ro zhes bya ba'i don to/ /mig la sogs pa'i dbang po rnams kyi gnas skabs kyi khyad par la ltos nas zhes bya ba ni gang gi tshe mig la sogs pa yul la sogs pas chod pa la sogs pa nus pa med pas rang gi</text></item>
<item><p>171b.5</p><section></section><text>yul 'dzin pa la rung ba ma yin no/ /de ni ji skad du bshad pa'i dbang po las 'das pa nyid do/ /gzhan la yang zhes bya ba ni 'jig rten pha rol la sogs pa las so/ /'dir gzhan nyid ni yul la sogs pas bskal pa'i gzugs la sogs pa'i khyad par ro/ /'o na gang</text></item>
<item><p>171b.6</p><section></section><text>'di mi rtag pa la sogs pa'i rnam pas sam du mar kha dog la sogs pa 'dzin pa de ltar na zhes bya ba la sogs pa tshad ma kun las btus pa'i gzhung phyogs snga ma dang bcas pa bshad par bzhed pas/ gzhal bya nges na kha dog gi /mi rtag pa ni rtogs mi 'gyur/ /zhes bya ba</text></item>
<item><p>171b.7</p><section></section><text>smos te/ sgra mi rtag pa ces bya ba spyi dang rang gi mtshan nyid kyi rnam pa can gyi blo gcig nyid yin no zhes gzhan dag sems so/ /khyad par 'dzin pa'i phyir ro zhes bya ba ni/ rang gi mtshan nyid yin gyi sangs rgyas pa'i rjes su dpag pa ni rang gi mtshan nyid 'dzin pa ma yin no/ /du ma zhes bya</text></item>
<item><p>172a.1</p><section></section><text>ba de ni shes pa khyad par dag ni mthong ba gang zhes bya ba la sogs pas 'chad par byed do/ /'dir rjes su dpag par 'dod pa'i mtshan nyid de nyid ces bya ba ni spyi nyid mthong ba de nyid 'dir tshul gsum pa'i rtags smra ba'i gzhung la rjes su dpag pa yin par 'dod de/ spyi</text></item>
<item><p>172a.2</p><section></section><text>nyid bsgrub par bya ba la rtags kyi rjes su 'gro ba dang ldog pa yod pa'i phyir ro/ /dper na khyad par mthong ba'i tshad mas khyad par 'dzin pa lta bu'o zhes bya ba ni mngon sum gyis kyang khyad par 'dzin cing / khyad par mthong ba'i tshad mas kyang yin pa de bas na yul gcig la tshad ma du ma 'jug pa</text></item>
<item><p>172a.3</p><section></section><text>lta bu'o/ /de ltar na re zhig gzhal bya gnyis nyid yin pa'i phyir tshad ma gnyis yin no zhes rnam par gzhag pa gang yin pa de spangs nas gzhal bya mang ba nyid dam gzhal bya gcig la tshad ma du ma 'jug pa'i phyir tshad ma mang po nyid yin no zhes bya ba'i phyogs snga ma tshad ma kun las btus</text></item>
<item><p>172a.4</p><section></section><text>pa'i gzhung bshad pa yin no/ /yang na/ gsum gcig grangs ni bsal ba'am/ /gzhal bya gnyis ni mthong phyir ro/ /zhes bshad pa gang yin pa de sel bar byed pas na 'di phyogs snga ma yin no/ /de nyid ni 'o na zhes bya ba la sogs pa'i gzhung 'dis zhes bya ba la sogs pa smos so/ /kha</text></item>
<item><p>172a.5</p><section></section><text>dog spyi la sbyor phyir ro/ /zhes bya ba 'dis 'di skad du kha dog la sogs pa mi rtag go zhes ston par 'gyur ro/ /rnam par rtog pa 'dis ni kha dog la sogs pa'i rang gi mtshan nyid dang mi rtag pa'i spyi nyid sbyor ba ma yin gyi/ 'on kyang kha dog la sogs pa'i rgyun gyi mthar thug par 'jug pa can gyi</text></item>
<item><p>172a.6</p><section></section><text>skad cig ma mngon sum gyis bzung ba yin no/ /de nas rgyun chad pa na des dben pa gzhan dmigs pa'i mtshan nyid can gyi mi dmigs pa'i mngon sum skye bar 'gyur ro/ /de bas na ji skad du bshad pa'i mngon sum gnyis kyi stobs kyis skyed pa'i rnam par rtog pa'i rnam par shes pa kha dog la</text></item>
<item><p>172a.7</p><section></section><text>sogs pa'i spyi nyid kyi mi rtag pa'i spyi nyid la sbyor bzhin du skye ba yin te/ rnam par rtog pas rang gi mtshan nyid la 'dzin par mi nus pa nyid kyi phyir ro/ /de'i phyir kha dog gi mi rtag pa nyid rtogs pa'i yul du gyur pa 'di nyid spyi nyid yin gyi/ rang dang spyi'i mtshan nyid gcig ma yin pa de bas na</text></item>
<item><p>172b.1</p><section></section><text>gzhal bya gzhan yod pa ma yin no/ /mi rtag pa la sogs pa'i rnam par grub pa dag gis bsgrub phyir ro zhes bya ba ni mi rtag pa la sogs pa'i rnam par dngos po nges pa gang yin pa de rab tu bsgrub pa'i phyir ro/ /gal te gzhan la gzhan grub min/ /zhes bya ba ni gzhan rang gi mtshan nyid</text></item>
<item><p>172b.2</p><section></section><text>las gzhan pa'i mi rtag pa la sogs pa grub pa gang yin pa de grub par mi 'gyur ro zhes bya ba'i don to/ /de ni spyi zhes bya ba la sogs pas 'chad par byed do/ /rgyu brgyud pa gzhan nye bar yod pa zhes bya ba ni de'i bdag nyid dang de las byung ba'i 'brel pa'i rtags kyi shes pa la sogs pa'i mtshan nyid</text></item>
<item><p>172b.3</p><section></section><text>do/ /de'i rgyu dang rnam par nges pa'i rang bzhin me la sogs pa'o zhes bya ba la/ mi rtag pa nyid la sogs pa'i khyad par du nges pa ni rnam par nges pa'o/ /rgyu dang rnam par nges pa'i rang bzhin gang yin pa de la de skad ces bya'o/ /rgyu'i rang bzhin ni me yin la rnam par nges pa'i rang bzhin ni sgra mi</text></item>
<item><p>172b.4</p><section></section><text>rtag pa dang ldan pa'o/ /de ltar na gnyi ga'i skabs yongs su bzung ba yin no/ /de'i yul can gyi sems zhes bya ba ni de 'dra ba'i rtags kyi yul can gyi sems so/ /de yang ci 'dra ba zhig ce na du ba la sogs pa zhes bya ba smos so/ /spyi la sogs pa tsam du zhes bya bas ni rang bzhin dag</text></item>
<item><p>172b.5</p><section></section><text>pa bstan to/ /khyad par gzhan du sgro btags pa zhes bya ba ni khyad par la ltos pa yin no/ /de'i dngos po med par zhes bya ba ni rgyur gyur pa'i rang bzhin du gyur pa med par ro/ /mi 'byung ba zhes bya ba ni mi skye ba'o/ /tshogs pa'i khyad par las skye ba can zhes bya ba ni me long la sogs pa'i rgyu</text></item>
<item><p>172b.6</p><section></section><text>las skye ba can no/ /gi wang la sogs pas bskyed pa'i thig le la sogs pa ni mtshan ma la sogs pa'o/ /'gyur bar ni 'dod mod kyi dngos po gnas pa nyid kyi rnam pa la rjes su dpag pa'i rnam par rtog pa mngon par zhen pa yin par ji ltar shes par 'gyur zhe na/ de'i phyir yod pa'i</text></item>
<item><p>172b.7</p><section></section><text>rnam par zhen pa zhes bya ba la sogs pa smos so/ /rjes su dpag pa phyis 'jug pa'i tshad ma la ltos pa ma yin no zhes sngar bshad pa ma yin nam/ da phyis 'jug pa'i tshad ma la ltos par bshad pa de ltar na ji ltar phan tshun 'gal ba ma yin zhe na/ 'gal ba yod pa ma yin no/ /ji ltar rjes su</text></item>
<item><p>173a.1</p><section></section><text>dpag pa ni rang nyid las tshad ma yin mod kyi/ rnam pa 'dis kyang yod pa'i rnam par zhen pa bstan par nus pa de lta bu'i don du 'di nye bar bkod pa yin no/ /'o na gang gi tshe gags byed pa 'ga' zhig las dngos po dang phrad par mi 'gyur ba de'i tshe/ ji ltar na yod pa'i</text></item>
<item><p>173a.2</p><section></section><text>rnam par zhen pa'i shes pa yin zhe na/ de'i phyir gang gi tshe skyes bu mi 'jug pa na yang zhes bya ba la sogs pa smos so/ /ji lta bur gyur pa'i rgyu'i tshogs pa dang 'brel pa'i zhes bya ba ni ji skad du bshad pa'i rtags dang 'brel pa zhes bya ba'i don to/ /de lta bur gyur pa'i rtags dang 'brel</text></item>
<item><p>173a.3</p><section></section><text>pa la rnam pa gzhan du 'gyur ba yod pa ma yin no/ /de nyid kyi phyir rjes su dpag pa ni rang las tshad ma yin par bzhed do/ /gtan tshigs kyi rgyud pa 'di tsam la zhes bya ba ni rtags shes pa dang 'brel pa dran pa la sogs pa la'o/ /sdod pa dang ldan pa yin na zhes bya ba ni dus gzhan gyis chod pa dang</text></item>
<item><p>173a.4</p><section></section><text>ldan pa yin no/ /dngos po rjes su dpag par bya ba la skad cig ma nyid du 'jig pa srid pa'i phyir ro/ /gal te dngos po la rag lus pa'i rtags kyi stobs kyis rjes su dpag pa byung ba yin na/ 'o na ji ltar na rang gi snang ba don med pa la don du zhen pa'i mtshan nyid kyi 'khrul pa can</text></item>
<item><p>173a.5</p><section></section><text>yin zhe na/ de'i phyir de'i 'khrul pa yang zhes bya ba la sogs pa smos so/ /mngon sum gyi tshad ma'i phyis 'byung ba can du ba la sogs pa'i yul la rtog pa'i rjes su 'gro ba'i blos bzung nas rtags kyi blo rang gi mtshan nyid kyi snang bas stong ba nyid yin par bshad do/ /gal te rtags</text></item>
<item><p>173a.6</p><section></section><text>las skyes pa'i blo tshad ma yin pa zhes bya ba ni rtags las skyes pa rtags kyi yul can gang yin pa de yang / rtags las brgyud nas byung ba yin pa de ltar na rtags las skyes pa yin no/ /de ltar na blo gnyis kyang 'dra bar 'gyur ba yin no/ /rtags kyi yul can mngon sum gyi phyis 'byung ba</text></item>
<item><p>173a.7</p><section></section><text>can gang yin pa yang tshad mar tha snyad du byas pa yin te/ tshad ma'i rgyu nyid yin pa'i phyir ro/ /khyab byed ni rgyu dang rang bzhin gnyi ga yang yin te/ 'bras bu dang rang bzhin gyi rtags dag la khyab par byed pa nyid yin pa'i phyir ro/ /khyab par byed pa de yang rnam pa gnyis yin no/ /khyab par</text></item>
<item><p>173b.1</p><section></section><text>bya ba yang rnam pa gnyis yin te/ sems de rtags shes pa'i rgyu mtshan no/ /rgyu ni 'bras bu'i rtags la dmigs pa'i shes pa'i rgyu mtshan yin la/ rang bzhin ni rang bzhin gyi rtags la dmigs pa'i shes pa'i rgyu mtshan yin no/ /'gyur bar ni 'dod mod kyi/ de phyir dngos po'i rtogs</text></item>
<item><p>173b.2</p><section></section><text>bya yin/ /khyab bya rtags kyi khyab byed yin/ /zhes bya ba de skad brjod par bya ba'i sems smos pa zhig bya zhe na/ de'i phyir gang rtags kyi rgyu mtshan ni zhes bya ba la sogs pa smos te/ 'di skad du sems smos pa ma byas na de la dngos po la yod pa'i rgyu dang 'bras bu'i dngos po yin pa'i phyir 'bras</text></item>
<item><p>173b.3</p><section></section><text>bu'i gtan tshigs nyid bshad par 'gyur gyi rang bzhin gyi gtan tshigs ni ma yin no zhes bstan par 'gyur ro/ /gang la yang dngos su mi dmigs pa'i phyir ro zhes thos pa ma yin te zhes bya ba ni gang la 'gal ba gzhan bsgrubs nas dgag pa byed ces bya ba'i don to/ /des na tshad ma ldog pa</text></item>
<item><p>173b.4</p><section></section><text>khas len pa med na mi 'byung ba ni zhes bya ba la sogs pa la/ dmigs pa'i mtshan nyid kyir gyur pa'i zhes bya bar blta bar bya'o/ /de dang zhes bya ba ni dgag byar 'dod pa grang ba la sogs pa dang ngo / /bsgrub par bya ba'i don des zhes bya ba ni brjod ma thag pa'i dgag par byed pa'i rang bzhin dang 'gal</text></item>
<item><p>173b.5</p><section></section><text>ba'am/ de'i rgyu dang 'gal bas so/ /gzugs dang gong bu yod par brjod pa na zhes bya ba ni dper na 'di na grang ba'i reg pa med de/ gzugs yod pa'i phyir ram gong bu yod pa'i phyir ro zhes bya ba'i sbyor ba 'di la ma nges pa dang ma grub pa'i skyon gnyis kyi dogs pa bsu ba yin te/ de la gcig yod par</text></item>
<item><p>173b.6</p><section></section><text>brjod pa tsam gtan tshigs khyad par can ma yin pa la 'brel pa med pa'i phyir ma nges pa nyid yin no/ /ci ste gzugs dang gong bu yod par brjod pa 'gal ba med pa ci 'dra ba 'di na grang ba'i reg pa med de/ me yod pa'i phyir ro zhes bya ba yin pa de bas na ma grub pa nyid yin te/ me yod par brjod</text></item>
<item><p>173b.7</p><section></section><text>pa dang 'gal ba nyid kyi phyir ro/ /de la skyon dang po bsal ba'i phyir 'dir yang khyab par zhes bya ba la sogs pa smos pa la/ khyad par med pa'i phyir ro zhes bya ba ni 'gal ba sgrub par byed pa mi dmigs pa khas len par mi byad pas 'gal ba yod na yang rnam pa gzhan du nges pa mi nus pa nyid kyi phyir ro/ /</text></item>
<item><p>174a.1</p><section></section><text>yod na yang nges par ma byas pa ni med pa dang 'dra ba nyid kyi phyir ro/ /'gal ba dang 'gal ba med pa sgrub pa dag la khyad par med pa yin pa de ltar na gang las 'khrul par dogs/ gtan tshigs la khyad par yod na 'gyur ro zhes bya ba ni gal te 'gal ba nges par 'gyur na</text></item>
<item><p>174a.2</p><section></section><text>zhes bya ba'i don to/ /mi dmigs pa nyid las 'gal ba nges pa yang yin na/ ji skad du bshad pa'i rnam pas khyad par med pa'i phyir ro/ /ma grub pa'i skyon yang bsal ba'i phyir gang yang dgag pa'i phyir zhes bya ba la sogs pa smos so/ /khyad par med pa bstan par bya ba'i phyir/ gal te 'gal</text></item>
<item><p>174a.3</p><section></section><text>bas yin zhes bya ba ni gzhan gyi bsam pa'i dogs pa bsu ba yin no/ /ma grub pa nyid du khyad par med pa'i phyir zhes bya ba ni/ gang gi phyir ma grub pa nyid yin pa de'i phyir khyad par med pa yin no/ /rgyu ma gtugs pa can gyi zhes bya ba ni rgyu ma tshang ba med pa can yin pa de de nyid kyi phyir dmigs</text></item>
<item><p>174a.4</p><section></section><text>pa'i mtshan nyid kyir gyur pa nyid yin no/ /de lta bur gyur pa'i grang ba'i reg pa yod na mngon sum gyis yongs su gcod pa yin no zhes bya ba ni bsdus pa'i don to/ /me nye ba la sngar rgyu ma gtugs pa can nyid kyang khong du chud par bya'i de nyid na yod na rgyu rnams kyang ma tshang ba nyid yin no/ /de lta</text></item>
<item><p>174a.5</p><section></section><text>ma yin na me nye ba yod na yang rgyu ma tshang ba med pa can gyi grang ba'i reg pa dmigs par 'gyur ro/ /me dmigs na de las de la nye ba nyid ces bya ba la/ de las zhes bya ba ni grang ba dmigs pa las dus phyis med dmigs pa na/ de nye ba nyid yin te me nye ba nyid rgyu mtshan du byas nas grang ba ma mthong</text></item>
<item><p>174a.6</p><section></section><text>ba'i phyir na'o/ /de ni tshad nyid min zhes bya ba ni mdo yin no/ /mi dmigs pa yin no zhes bya ba ni de'i rnam par bshad pa yin te/ khyed kyis snang ba mthong ba med pa 'gal ba sgrub pa'i phyir bshad pa gang yin pa de nyid tshad ma nyid ma yin pa mi dmigs pa'i ming can gyi ming gi rnam grangs gzhan</text></item>
<item><p>174a.7</p><section></section><text>gyis bstan par 'gyur ro/ /de'i phyir rang sgras kyang brjod pa dper na mi dmigs pa zhes bya ba lta bu'o zhes bya ba 'di na du ba med de mi dmigs pa'i phyir dang / 'di na shing sha pa med de mi dmigs pa'i phyir ro zhes bya ba la sogs pa lta bu'o/ /mi dmigs pa'i sgra ni rang gi sgra nyid yin pa'i phyir ro/ /</text></item>
<item><p>174b.1</p><section></section><text>kyang gi sgra rim pa bzhin du sbyar ba las zhes bya ba ni/ kyang gi sgra rim par sbyar ba na don gzhan ston par byed par 'gyur ro/ /de ni med pa dang de'i tha snyad kyi ci rigs par sgrub byed yin no zhes bya ba ni/ rang bzhin mi dmigs pa ni med pa'i tha snyad sgrub par byed pa yin zhing khyab par byed pa mi</text></item>
<item><p>174b.2</p><section></section><text>dmigs pa la sogs pa ni med pa dang de'i tha snyad sgrub par byed pa yin no/ /des ni de dang 'gal don gyi/ /'bras bu brjod pa zhes bya ba ni dgag par bya ba'i rang bzhin de dang 'gal ba'i don gang yin pa de'i 'bras bu gang yin pa de brjod pa zhes bya ba'i don to/ /dper na 'di na grang ba'i</text></item>
<item><p>174b.3</p><section></section><text>reg pa zhes bya ba la sogs pa la/ grang ba dang 'gal ba ni me yin la de'i 'bras bu ni du ba yin no/ /mi dmigs pa/ kun la sbyor ba 'ba' zhig dag /tha dad don la tha dad med/ /ces bya ba de la re zhig sbyor ba tha dad pa'i rgyu ni 'bras bu mi dmigs pa la sogs pa zhes bya ba la sogs pa</text></item>
<item><p>174b.4</p><section></section><text>smos te/ sogs pa'i sgras ni rang bzhin 'gal ba la sogs pa gzung ngo / /de la rang bzhin 'gal ba la sogs pa la dngos su mi dmigs pa ston pa med do zhes bya ba de ni gsal ba nyid yin no/ /dgag pa'i sgo nas 'bras bu mi dmigs pa la sogs pa byed pa na gal te yang 'bras bu la</text></item>
<item><p>174b.5</p><section></section><text>sogs pa mi dmigs pa ston par byed pa de ltar na yang / dngos su dgag bya'i rang bzhin mi dmigs pa ston pa yod pa ma yin no/ /rgyu mi dmigs pa la sogs pa la ni rang gi sgras mi dmigs pa brjod pa'i phyir mi dmigs pa nyid du 'dod par 'gyur ro/ /rang bzhin 'gal ba dmigs pa</text></item>
<item><p>174b.6</p><section></section><text>la sogs pa la ji ltar yin zhe na/ mi dmigs pa 'phen par byed pa'i don bsgrub pa'i sgo nas zhes bya ba la sogs pa smos so/ /rgyu dang khyab par byed pa 'gal ba brjod pa yang go bar byed pa nyid yin pa'i phyir ro zhes bya ba la/ rgyu 'gal ba brjod pa ni dper na 'di na spu long zhes byed pa'i bye brag</text></item>
<item><p>174b.7</p><section></section><text>yod pa ma yin te gdung ba'i bye brag nye ba'i phyir ro zhes bya ba lta bu'o/ /khyab par byed pa 'gal ba brjod pa ni 'di na ba mo'i reg pa med de me yod pa'i phyir ro zhes bya ba lta bu'o/ /de bas na 'di ni rang bzhin 'gal ba la sogs pa sgrub pa'i sgo nas don gzhan dgag pa byed pa gang yin pa de dag dang</text></item>
<item><p>175a.1</p><section></section><text>'gal ba bstan pa yod na de brjod pa ni dgag pa bsgrub par bya ba la tshad ma nyid yin no/ /rang bzhin dang rgyu dang khyab par byed pa mi dmigs pas dgag pa sgrub pa gang yin pa de dag la/ gal te dmigs pa'i mtshan nyid kyir gyur pa dag mi dmigs par ston par</text></item>
<item><p>175a.2</p><section></section><text>'gyur ba de'i tshe/ rang gi sgras mi dmigs pa tshad ma nyid yin par brjod pa yin no zhes bshad do/ /gang gi tshe rang bzhin 'gal ba la sogs pa la 'gal ba ma bstan pa dang / rang bzhin mi dmigs pa la sogs pa la rang bzhin la sogs pa mi dmigs pa ma bshad pa'i tshe/ dgag</text></item>
<item><p>175a.3</p><section></section><text>pa la mi dmigs pa tshad ma nyid ma yin no zhes bstan pa'i phyir 'gal ba brjod pa med pa dang / de yang thabs bcas bsgrubs med par/ /zhes bya ba la sogs pa tshigs su bcad pa smos so/ /bsgrub par bya ba dgag la tshad/ /smra gang yin zhes bya ba la sogs pas 'chad par byed do/ /</text></item>
<item><p>175a.4</p><section></section><text>'gal ba gnyis kyis zhes bya ba ni lhan cig mi gnas pa'i mtshan nyid can dang / phan tshun spangs te gnas pa'i mtshan nyid can gyis so/ /'dis ni rang bzhin 'gal ba dmigs pa ltar bcos pa bstan to/ /des ni rang bzhin 'gal ba'i 'bras bu mi dmigs pa la sogs pa'i sbyor ba la</text></item>
<item><p>175a.5</p><section></section><text>yang rtogs par bya'o zhes bya ba la sogs pa'i sgras ni rgyu dang khyab par byed pa 'gal ba dmigs pa'i sbyor ba yongs su gzung ngo / /de dag kyang gang gi tshe 'gal ba'i don ston par mi byed pa de'i tshe/ gzugs brnyan nyid yin gyi yang dag pa'i tshad ma nyid ni ma yin no/ /de yang bsgribs med</text></item>
<item><p>175a.6</p><section></section><text>par zhes bya bar sbyar ro zhes bya ba la bsgribs med par zhes bya ba ni mdo yin no/ /de la 'gal ba ma brjod cing de yang bsgribs pa med pa zhes bya ba de ltar sbyar bar bya'o zhes bya ba'i don to/ /gang zhig rang bzhin mi dmigs pas med pa'i tha snyad bsgrub par bya ba'i don de bsgribs pa med pa</text></item>
<item><p>175a.7</p><section></section><text>zhes bya ba'i tha tshig go/ /bsgribs pa yang gang yin ci de dag dgag pa la bsgribs pa med pa zhes bya ba 'dis brjod ce na/ bsgribs med par zhes bya ba la sogs pa smos te/ bsgribs pa med par zhes bya ba'i dgag pa'i bsdu ba 'di la/ tshig gong ma bsgribs pa bstan par bya bas mi dmigs</text></item>
<item><p>175b.1</p><section></section><text>pa bstan pa yin no/ /gal te de nyid kyang ji ltar thob pa yin zhe na/ bsgribs pa'i don la mthong ba med pa'i phyir zhes bya ba la sogs pa smos so/ /nye bar btags nas zhes bya ba ni rgyu med pa la 'bras bu med pa nye bar btags pa'i phyir ro/ /de mi byed pa yin no zhes bya ba ni mi dmigs pa mi</text></item>
<item><p>175b.2</p><section></section><text>byed pa yin no/ /'jig rten pha rol yod pa ma yin te zhes bya ba ni ma 'ongs pa'i skye ba'o/ /snga na med pa zhes bya ba'i sgras ni chos dang chos ma yin pa brjod do/ /snga na med pa dang lha nyid dang mtho ris la sogs pa zhes bya ba ni zlas dbye ba'o/ /smra ba dang thams cad mkhyen pa nyid du zhes bya ba</text></item>
<item><p>175b.3</p><section></section><text>ni tshig dang thams cad mkhyen pa nyid la zhes bya ba'i don to/ /de ltar na snang ba'i dngos po zhes bya ba la sogs pa la/ de las gzhan dmigs pa'i rkyen yod na zhes bya ba ni/ mig dang gzugs dang snang ba la sogs pa 'jug par byed pa'i nus pa rnams yod na zhes bya ba'i don to/ /sgrub pa</text></item>
<item><p>175b.4</p><section></section><text>po'i mngon sum gyis 'dzin par rung ba nyid kyi phyir dgag par bya ba'i dngos po de dmigs pa'i mtshan nyid kyir gyur pa la sgrub pa po'i mngon sum bshad do/ /de ltar gal te yod na mngon sum du 'gyur zhing de las sgrub pa po'i mngon sum log na med pa'i tha snyad du 'jug par 'gyur te/ dmigs pa</text></item>
<item><p>175b.5</p><section></section><text>log pas nye bar mtshon pa'i bum pas dben pa'i sa phyogs la ldog pa'i sgras bstan to/ /sgrub pa po'i mngon sum de lta bu de'i khyad par ni ma rmongs par dran pa'i 'du byed 'das pa dang da ltar gyis zhes bya ba la/ mthong bas bsgos pa'i med pa'i tha snyad kyi dran pa'i sa bon ni dran pa'i 'du byed yin</text></item>
<item><p>175b.6</p><section></section><text>na/ de sgrub pa po'i mngon sum gang la rmongs pa med pa de la de skad ces bya'o/ /sngar mthong ba bum pas dben pa'i sa phyogs 'das pa dang grub pa dang bde ba gcig pa nyid kyi phyir nye bar btags nas 'das pa zhes bstan to/ /de bzhin du da ltar mthong ba da ltar gyi bum pas dben pa'i sa phyogs</text></item>
<item><p>175b.7</p><section></section><text>dang grub pa dang bde ba gcig pa can shes pa gcig dang 'dre ba can nyid kyis nye bar btags nas da ltar du bstan to/ /de lta ma yin na de la dang po dang tha mar med pa'i bum pa la sogs pa med pa'i tha snyad kyi yul ci ltar na 'das pa'am da ltar du 'gyur/ sgrub pa po'i mngon sum ma 'ongs pa zhes</text></item>
<item><p>176a.1</p><section></section><text>bstan pa ni de log na nges par mi nus pa nyid kyi phyir ro/ /de ltar na re zhig gang gi tshe yul gyi chos dmigs pa yin pa de'i tshe/ sgrub pa po'i mngon sum gyi sgras bum pa dmigs pa'i mtshan nyid kyir gyur pa brjod cing / log pa'i sgras des dben pa'i sa phyogs bshad</text></item>
<item><p>176a.2</p><section></section><text>pa yin no/ /gang gi tshe yul can gyi chos nyid dmigs pa yin pa de'i tshe/ sgrub pa po'i mngon sum snang ba'i yul can gyi shes pa nyid yin no/ /de log pa yang des dben pa'i sa phyogs la sogs pa'i shes pa yin te/ de med pa'i tha snyad la 'jug par 'gyur ro/ /'das pa dang da</text></item>
<item><p>176a.3</p><section></section><text>ltar yang ci 'dra bar gyur pa zhig ce na/ kho bos bum pas dben pa'i sa phyogs mthong ba de la bum pa med par gyur pa gang yin pa dang / da ltar snang ba gang yin pa de la bum pa yod pa ma yin pa zhes bya ba'o/ /skyes bu ci lta bur gyur pa med pa'i tha snyad la 'jug par 'gyur zhe na/ ma rmongs</text></item>
<item><p>176a.4</p><section></section><text>par dran pa'i 'du byed ces bya ba smos so/ /de ni de las grub pa yin no zhes bya ba ni mngon sum du 'dod pa'i yul mngon sum gyi tshad ma de las grub pa yin no/ /de yang gal te bzlog pa la gnod pa can gyi zhes bya ba la sogs pa la/ bsgrub par bya ba bzlog pa la gtan tshigs 'jug pa</text></item>
<item><p>176a.5</p><section></section><text>la gnod pa can gyi tshad ma gang yin pa de 'jug pa des sgrub par byed pa'i de'i bdag nyid kyi mtshan nyid can gyi 'brel pa rtags gang la yod pa de la de skad ces bya'o/ /de lta bur gyur pa'i rtags lkog tu gyur pa'i don gang la yod pa de ni de dang ldan pa yin no/ /des ni rang bzhin gyi rtags dang</text></item>
<item><p>176a.6</p><section></section><text>ldan pa nyid bshad do/ /'bras bu ldog pa'i sgo nas zhes bya ba ni 'bras bu mig la sogs pa'i rnam par shes pa gnas skabs 'ga' zhig tu mi skyed pa'i sgo nas so/ /de nyid ni dper na de las zhes bya ba la sogs pas gsal bar byed do/ /de'i 'bras bu nyid du 'dod pas zhes bya ba ni</text></item>
<item><p>176a.7</p><section></section><text>bdag gi 'bras bu nyid du'o/ /rigs pa dang ldan pa'i ldog pa med pas zhes bya ba ni/ 'di ltar rigs pa dang ldan pa'i ldog pa yin par 'gyur te/ gal te bum pa la sogs pa la blo la sogs pa yod cing bdag 'ba' zhig pa de'i tshe dbugs dbyung ba la sogs pa skye ba ma yin te/ bdag</text></item>
<item><p>176b.1</p><section></section><text>log pa'i phyir ro zhes bya ba'i rigs pa dang ldan pa'i ldog par 'gyur na/ 'on kyang blo la sogs pa la yod pa ma yin no/ /de med pa nyid kyi phyir de la dbugs dbyung ba la sogs pa log pa yin gyi bdag med pa nyid kyi phyir ma yin no/ /'gal ba med pa'i don de 'dra bas ldog pa sgrub</text></item>
<item><p>176b.2</p><section></section><text>par byed pa ma yin gyi zhes bya ba ni thams cad mkhyen pa nyid la sogs pa'i don dang / smra ba nyid la sogs pa 'gal ba med pa ni thams cad mkhyen pa nyid la sogs pa med pa sgrub par byed pa ma yin no zhes bya ba'i don to/ /skye ba 'jig pa dang ldan pa dag ni rtag pa las gzhan nyid du grub pa'i</text></item>
<item><p>176b.3</p><section></section><text>phyir ro zhes bya ba ni gal te gnas skabs gcig gis gnas skabs gzhan de dang des 'byung bar 'dod pa de'i tshe sngar gyi gnas skabs gzhan 'jig cing phyis 'byung ba ni skye ba yin no/ /skye ba dang 'jig pa dang ldan pa'i gnas skabs de dag ni rtag pa'i gnas skabs de las gzhan nyid yin par</text></item>
<item><p>176b.4</p><section></section><text>'dod par bya'o/ /de lta ma yin na rtag pa nyid nyams par 'gyur ro/ /gnas skabs kyi khyad par dag gzhan nyid yin pas gnas pa po ther zug tu gnas par 'gyur ba de ltar na gang las 'byung ba dang 'jig par rtog pa yin/ gzhan gyi 'byung ba dang 'jig pa dag gis gzhan gyi 'byung ba dang 'jig</text></item>
<item><p>176b.5</p><section></section><text>pa rtog par nus pa ma yin no/ /de nyid ni de lta ma yin na thal ches par 'gyur ro zhes bya ba la sogs pa smos so/ /de nyid ces 'dod par yang mi 'gyur ro zhes bya ba ni bden pa ma yin pas na ngo bo 'gal ba la gcig tu bden pa nyid mi rung ba'i phyir ro/ /de'i 'dod pas zhes bya ba ni smra ba po'i 'dod</text></item>
<item><p>176b.6</p><section></section><text>pas so/ /gzhan nyid du rtogs par mi 'gyur na zhes bya ba ni dngos po la 'dod pa'i dbang gis 'jug par mi 'gyur na'o/ /de ltar na phyogs dang mthun pa'i phyogs las gang yang rung ba nyid yin pa'i phyir sgra mi rtag pa ste bum pa bzhin no/ /mi rtag pa nyid du nye bar bstan pas de nyid kyi tshe smra ba</text></item>
<item><p>176b.7</p><section></section><text>po'i bsam pa'i dbang gis phyogs dang mthun pa'i phyogs las gang yang rung ba nyid yin pa'i phyir/ sgra rtag pa yin te nam mkha' bzhin no zhes rtag pa'i sgo nas kyang nye bar bstan nus pa yin no/ /'dis kyang rgyu dang khyab par byed pa mi dmigs pa 'dren mar bstan pa zhes bya ba ni rgyu la yang 'bras bu</text></item>
<item><p>177a.1</p><section></section><text>la khyab par byed pa nyid yin pa'i phyir khyab par byed pa'i sgras bstan pa yin no zhes bya ba'i don to/ /de bzlog pa la khyab par byed pa med na khyab par bya ba 'jug pa la gnod pa can gyi tshad ma gang yin pa de 'jug pas so/ /de tsam dang 'brel pas zhes bya ba ni khyab bya nyid tsam dang</text></item>
<item><p>177a.2</p><section></section><text>'brel pas so/ /gang la khyab par byed pa'i dngos por grub pa yod pa de la de skad ces bya'o/ /'bras bu'i yang yin no zhes bya ba na ldog pa rtogs par byed pa zhes bya ba'i skabs yin no/ /don gyis khyab par byed pa yang mi dmigs pa bstan pa yin no zhes bya ba ni/ /don gyis khyab par byed pa yang de'i</text></item>
<item><p>177a.3</p><section></section><text>rang bzhin yin pa'i phyir rang bzhin smos pas gzung bar byas pa yin no zhes bya ba'i don to/ /de la mngon sum nyid kyis mi rtag pa nyid kyi rang bzhin rtogs pa'i phyir zhes bya ba ni/ rgyun chad pa'i dus na skad cig ma tha ma mthong ba dang ldan pas des dben pa'i dngos po gzhan gyi yul can la dmigs pa</text></item>
<item><p>177a.4</p><section></section><text>na kha dog la sogs pa'i mi rtag pa nyid rtogs pa'i phyir ro/ /de bzhin du rjes su dpag pas nges pa las kyang dus phyis zhes bya ba ni rjes su dpag pas nges pa skad cig ma dang por 'byung ba'i ngang tshul can gang yin pa de las dus phyis te/ skad cig ma gnyis pa dag la nges pa gang yin pa de dag kyang</text></item>
<item><p>177a.5</p><section></section><text>bzung zin pa 'dzin pa'i phyir tshad ma nyid ma yin no zhes bya ba'i don to/ /de bas na dngos po 'jig pa'i rang bzhin can du gyur pa zhes bya ba la/ de bas na zhes bya ba ni mi rtag pa nyid don gzhan du gyur pa nyid kyi phyir ro/ /de lta bas na gzhan gyis 'jig par byed pa na bdag nyid mi g.yo ba'i rang bzhin can</text></item>
<item><p>177a.6</p><section></section><text>la'am g.yo ba'i rang bzhin can la byed par 'gyur grang na/ de la phyogs dang po ni bdag nyid g.yo ba med pa'i zhes bya ba la sogs pa smos so/ /gnyis pa yang ngo bo nyid kyis g.yo ba'i rang bzhin can yin na yang zhes bya ba smos so/ /'o na ji ltar na rang gi sde pa dag gis sdug bsngal nyid la sogs pa</text></item>
<item><p>177a.7</p><section></section><text>de nyid dang gzhan nyid du brjod par bya ba ma yin pa nyid du bstan zhe na/ de'i phyir gang yang de nyid dang zhes bya ba la sogs pa smos pa la/ sgra'i don de blo la bzhag nas zhes bya ba ni chos gang yin pa de sgra'i brjod par bya ba nyid du brtags pa ste/ rang gi mtshan nyid la gnas pa'i mi rtag pa nyid gang yin pa</text></item>
<item><p>177b.1</p><section></section><text>de yang de nyid du brjod par bya ba nyid yin no/ /de yang zhes bya ba ni sgra'i don to/ /de'i ngo bo dang dben pas zhes bya ba ni de'i ngo bo nyid dang dben pas te/ 'di ni gtan tshigs kyi gsum pa yin no/ /de nyid dam gzhan nyid du zhes bya ba ni de lta bur gyur pa'i mtshan nyid kyi gsum pa'o/ /de'i ngo bos ni de</text></item>
<item><p>177b.2</p><section></section><text>nyid du rnam par gzhag pa yin la/ des dben pa la ltos nas ni gzhan nyid du rnam par gzhag pa yin no/ /chos kyi sgra ni chos can las don gzhan ma yin pa ston pa'i phyir ro zhes bya ba la/ gal te chos can las chos gzhan yin par 'gyur ba de'i tshe bum pa las snam bu'i sgra bzhin du chos</text></item>
<item><p>177b.3</p><section></section><text>kyi sgra ni chos can las gzhan don gzhan du gyur pa nyid ston par 'gyur na de ltar yang ma yin no/ /gang gi phyir sgra'i brjod par bya ba de nyid dang gzhan nyid du brjod par bya ba ma yin pa nyid yin gyi rang gi mtshan nyid ni ma yin te/ ldog pa'i tha dad pa nyid kyi sgra tshogs pa nyid yin pa de'i phyir rang gi mtshan</text></item>
<item><p>177b.4</p><section></section><text>nyid kyi bdag nyid can gyi dngos po du ma can gyi ngo bo brjod bya ma yin no/ /dngos po du ma can zhes bya ba'i rnam par 'grel pa ni rang bzhin tha dad pa can gyi zhes bya ba yin te/ rang gi mtshan nyid ngo bo tha dad pa can nyid 'gal ba'i phyir ro/ /des na tha dad pa'i khyad par gcig gi sgo nas kyang sna</text></item>
<item><p>177b.5</p><section></section><text>tshogs pa'i bdag nyid du zhes bya ba la sogs pa la/ gal te ba lang la sogs pa khyad par dang ldan pa tha dad pa yin pa de lta na yang / khyad par gcig gi sgo nas kyang khyad par dang ldan pa 'di bzung ba na/ khyad par de la phan 'dogs par byed pa'i rang bzhin nyid du gzung bar bya'o/ /khyad par dang</text></item>
<item><p>177b.6</p><section></section><text>ldan pa phan 'dogs par byed pa de nyid kyang khyad par thams cad la ltos nas gcig nyid yin no/ /de bas na bdag nyid tha dad pa nyid kyi khyad par ma lus pa rnams la phan 'dogs par byed pa'i rang bzhin nyid du bzung ba nyid yin no/ /de lta bur gyur pa de mngon sum gyis bzung ba na khyad par dang ldan pa de'i</text></item>
<item><p>177b.7</p><section></section><text>nges par yongs su ma bcad pa'i rang bzhin can mi rung ba'i phyir ro/ /zlos gar mkhan gyi rtsed mo'i don du kha dog dang dbyibs mtshungs pa'i gong bu la sgong gi sgras bstan to/ /rgyu'i nus pa'i dngos po las gzhan ma yin te zhes bya ba la sogs pa la/ nus pa dang ldan pa des nus pa de la phan mi</text></item>
<item><p>178a.1</p><section></section><text>'dogs pa'i phyir nus pa dang ldan pa de'i nus pa de yin no zhes 'brel pa ma grub pa'i phyir/ phan gdags par bya ba dang phan 'dogs par byed pa dag la 'brel ba cung zad kyang yod pa ma yin no/ /nus pa rnams la nus pa dang ldan pa phan 'dogs par byed pa yin par zhes</text></item>
<item><p>178a.2</p><section></section><text>bya ba la sogs pa la/ nus pa tha dad pa gang gis sa bon la sogs pa myu gu la sogs pa skyed par byed na nus pa de dag la sa bon la sogs pa phan 'dogs par byed pa nyid du khas len par byed pa de'i tshe nus pa dang ldan pa gang gis nus pa la phan 'dogs par byed pa nus pa dang ldan pa las nus pa de</text></item>
<item><p>178a.3</p><section></section><text>las phan 'dogs par byed pa'i nus pa de myu gu la sogs pa 'grub par byed pa de'i nus pa dang 'dra bar tha dad pa yin no/ /nus pa rnams la phan 'dogs par byed pa'i nus pa yang tha dad pa yin na/ de dag dang lhan cig 'brel par mi 'gyur ro/ /de la yang phan 'dogs par byed pa rtogs par</text></item>
<item><p>178a.4</p><section></section><text>byed na/ nus pa gzhan tha dad par thal ba'i phyir thug pa med par 'gyur ro/ /de nyid ni ji srid ji srid tha dad pa dag nyid kyis zhes bya ba la sogs pa smos so/ /'bras bu la yang nus pa tha dad pa med pa nyid du zhes bya ba ni/ ji ltar nus pa la phan 'dogs par byed pa'i nus pa bdag nyid du gyur pa yin pa</text></item>
<item><p>178a.5</p><section></section><text>de ltar myu gu la sogs pa'i 'bras bu la yang nus pa gang yin pa de nus pa dang ldan pa las tha dad pa med pa nyid nus pa yin par 'gyur ro/ /de yul du gyur pa yin na/ 'bras bu la rmongs zhes bya ba ni 'bras bu la nus pa gang yin pa de yul du gyur pa ste bzung ba zhes bya ba'i don to/ /de nyid ni rgyu</text></item>
<item><p>178a.6</p><section></section><text>mthong ba na zhes bya ba la sogs pas 'chad par byed do/ /blo gros chen pos zhes bya ba ni dbang po las 'das pa'i don mthong ba'o/ /ji skad du brjod ces bya ba ni brda ji lta ba bzhin du'o/ /blo ni spobs pa'o/ /shes pa med pa na zhes bya ba ni shes pa 'gags pa na'o/ /rigs pa la sogs pa ni</text></item>
<item><p>178a.7</p><section></section><text>gsal byed la sogs pa'o/ /mtha' gnyis chod yod dang / 'brel pa brjod pa'i ngang tshul can zhes bya ba ni 'dir mtha' gnyis ni snga na med pa dang zhig nas med pa'o/ /de la chod par byed pa ni da ltar gyi dngos po yod pa yin te/ 'dis de nyid la chod par byed pa'i phyir ro/ /mtha' gnyis chod pa yod</text></item>
<item><p>178b.1</p><section></section><text>ba dang 'brel pa zhes bya ba ni zlas dbye ba'o/ /'brel pa yang nye ba'i phyir ji skad du bshad pa'i yod pa nyid kyi 'phrod pa 'du ba yin par bstan to/ /mi rtag pa nyid kyi sgra gang la de dag brjod pa'i ngang tshul yod pa de la de skad ces bya'o/ /snga na med pa dang zhig nas med pa dag gis da ltar rnam par ma chod</text></item>
<item><p>178b.2</p><section></section><text>pa'i yod pa gang yin pa'am/ de'i 'phrod pa 'du ba gang yin pa de ni mi rtag pa nyid kyi sgras brjod par bya ba yin no zhes bya ba'i don to/ /de nyid ni mtha' yang de yin la/ gnyis kyang yin pas na zhes bya ba la sogs pas 'chad par byed do/ /chod pa ni chod pa'o zhes bya ba'i don brjod pa</text></item>
<item><p>178b.3</p><section></section><text>tsam du byas kyi chod pa'i sgra 'di ni byed pa bsgrub pa yin no/ /de ltar na yod pa nyid dang gzhi mthun par bstan te/ da ltar dang 'brel pa can gyi chod pa yod pa nyid kyi mtshan nyid gang yin pa de ni mtha' gnyis kyi chod pa yin no zhes bya bar sbyar ro/ /da ltar dang 'brel ba can chod par byed</text></item>
<item><p>178b.4</p><section></section><text>pa des mtha' de dag la chod par byed pa'i phyir ro/ /yang na da ltar gyi mtha' gnyis gang yin pa de la chod pa zhes bya bar sbyar ro/ /sogs pa smos pas bdun pa la sogs pa'i rnam par dbye ba ni dngos po rnams la mi rtag pa nyid gnas pa dang / dngos po dag las mi rtag pa nyid tha dad</text></item>
<item><p>178b.5</p><section></section><text>pa yin no zhes bya ba la sogs pa'o/ /mtha' de ji ltar 'gyur zhes bya ba ni grub pa'i smra ba'i'o/ /gal te med pa'i phyir dngos po la drug pa la sogs pa mi rung ngo zhes bya bar sbyar ro/ /de yod pa nyid dam zhes bya ba ni dngos po yod pa nyid la sbyor ba na zhes bya ba 'di dang sbyar te/ dper na snga</text></item>
<item><p>178b.6</p><section></section><text>na med pa dang zhig nas med pa dag la chod par byed pa yod pa nyid lta bu'o/ /de dang 'brel pa'am zhes bya ba ni yod pa nyid 'phrod pa 'du ba la mtha' dag gi chod par byed pa ni yod pa nyid 'phrod pa 'du ba 'di yin no/ /gzhan la yang zhes bya ba ni yod pa nyid la brten pa'i dngos po la snga na med pa</text></item>
<item><p>178b.7</p><section></section><text>dang / zhig nas med pa de dag gi bar na gnas pa da ltar ba chod par byed pa yin no zhes bya ba la sogs pa'o/ /de ltar na mtha' de dag la drug pa la sogs pa sbyor ba mthong ba gang yin pa der mi 'gyur ro/ /dngos po bzhin du khyad par med pa'i phyir ro zhes bya ba ni ji ltar dngos po la dngos po med</text></item>
<item><p>179a.1</p><section></section><text>pa de tha dad pa'i rgyu nyid du yod pa ma yin pa de ltar dngos po med pa la yang dngos po tha dad pa'i rgyu nyid du yod pa ma yin te/ gnyi ga la yang med par khyad par med pa'i phyir de bas na mtha' gnyis kyi chod pa yod pa nyid yin no zhes bya ba mi 'gyur ro zhes bya bar dgongs so/ /</text></item>
<item><p>179a.2</p><section></section><text>yang snga na med pa dang zhig nas med pa dag la zhes bya ba ni yod pa'i mtshan nyid kyi bdun pa yin te/ snga na med pa dang zhig nas med pa dag sbyor ba byed pas na/ de dang ldan pa las yod pa nyid dang de dang 'brel pa las drug pa la sogs pa sbyor bar mi 'gyur te/ mtha' dag la yod pa nyid dam</text></item>
<item><p>179a.3</p><section></section><text>'phrod pa 'du ba khyad par med par gyur pa yin no/ /ci'i phyir zhe na/ dngos po bzhin du khyad par med pa'i phyir ro/ /ji ltar bum pa'i mi rtag pa nyid ces bya ba med pas tha dad pa ma byas pa de ltar yod pa nyid la sogs pa yang yin te/ med pa tha dad pa'i rgyu ma yin pa nyid du mtshungs pa nyid kyi</text></item>
<item><p>179a.4</p><section></section><text>phyir ro zhes bya ba'i don to/ /gdon mi za bar snga na med pa dang zhig nas med pa'i khyad par yod pa nyid la 'dod par bya'i/ de lta ma yin na ji ltar na nam mkha' la sogs pa'i yod pa nyid rnam par gcod par byas par 'gyur/ gzhan gyis khas blangs pa nyid kyi mtha' gnyis dag gis yod pa</text></item>
<item><p>179a.5</p><section></section><text>nyid du khyad par du byas pa sel bar byas nas/ da ni dngos po'i gnas thabs nyid bsal bar bzhed nas gzhan yang zhes bya ba la sogs pa smos so/ /dngos po la snga na med pa dag dang lhan cig ces bya ba la sogs pa la/ gzhan gyi thams cad du dngos po nyid ldog pa'i rgyu nyid yin</text></item>
<item><p>179a.6</p><section></section><text>par 'dod na dngos po'i snga na med pa dngos po dang 'brel par mi 'dod do/ /de ltar na dngos po ni snga na med pa yin no zhes bya ba de nyid du mi 'gyur ro/ /ci ste 'bras bu yod par smra ba nyid yin pa'i phyir dngos po'i snga na med pa 'dod pa de'i tshe/ dngos po'i snga na med pa 'di yin no zhes rnam pa</text></item>
<item><p>179a.7</p><section></section><text>'ga' zhig gis blo rnam par gzhag pa'i 'brel pa de ldog pa'i rgyu 'bras brjod pa gang gis bzlog par nus/ de skad du rnam par rtog pa'i yul ma yin pa gang yin pa de nyid sgra rnams kyi yang ma yin no zhes bya ba la sogs pa bshad zin to/ /rnam pa 'ga' zhig gis 'brel pa yod na yang snga na</text></item>
<item><p>179b.1</p><section></section><text>med pa dang zhig nas med pa nyid mi rtag pa yin par 'gyur na/ don gzhan kun du brtags pas ci zhig bya/ de byed pa yang yin pa de'i phyir bum pa'i snga na med pa khas blang par mi bya'o/ /de nyid bstan pa'i phyir/ de ltar na rigs pa de dngos po snga na med pa 'dod pa ma yin zhes bya ba smos so/ /</text></item>
<item><p>179b.2</p><section></section><text>de'i zhes bya ba'i don dam pa'i tha snyad rigs pa ma yin pa nyid la de dang lhan cig 'brel pa nyid kyis khyab pa ma yin la/ de 'di la med pa de ltar na khyab par byed pa mi dmigs pa'o/ /gang zhig snga na med pa yod pa ma yin pa de ni skye ba ma yin te zhes bya ba la sogs pa smos pa la/ skye ba snga na med</text></item>
<item><p>179b.3</p><section></section><text>pa nyid kyis khyab pa yin la/ de dang 'gal ba yang snga na med pa dang bral ba nyid yin pa de ltar na khyab par byed pa 'gal ba dmigs pa'o/ /yod pa nyid dang rang gi rgyu nyid ni/ yod nyid rang rgyu ste/ de dang lhan cig 'bras bu 'brel par byed pa'i phyir ro/ /de nyid ni khyed kyis ci 'dra ba'i zhes bya ba</text></item>
<item><p>179b.4</p><section></section><text>la sogs pas 'chad par byed do/ /de nyid kyi phyir 'brel pa yang ma yin no zhes bya ba ni rtag pa nyid kyi phyir ro/ /'phrod pa 'du ba yang gzhan gyis rtag pa nyid du 'dod do/ /gang med pa de byas pa yin na/ 'bras bur 'dod pa gang yin pa snga na med pa rgyus bskyed par bya ba yin na zhes bya ba'i</text></item>
<item><p>179b.5</p><section></section><text>don to/ /de nyid ni bdag nyid yod pa ma yin pa gang yin pa zhes bya ba la sogs pas rnam par 'grel par byed do/ /gang 'bras bu ma yin pa de ni mi rtag pa ma yin te zhes bya ba la sogs pa ni sbyor ba gnyis pa'o/ /mi rtag pa nyid la 'bras bu nyid kyis khyab pa yin la/ de dang 'gal ba yang</text></item>
<item><p>179b.6</p><section></section><text>'bras bu nyid ma yin pa de ltar na khyab par byed pa 'gal ba dmigs pa'o/ /sgra gang dag la tha dad pa med pa de ltar na/ tha dad med don mngon 'dod can/ /zhes bya ba ni thams cad la med par khyad par med pa yin na snga na med pa dang zhig nas med pa la sogs pa dag la don tha dad pa yod pa ma yin</text></item>
<item><p>179b.7</p><section></section><text>no/ /rgyas par zhes bya ba ni rnam par spros nas so/ /mthong ba gang yin pa de ni 'gags pa yin la zhes bya ba ni skad cig ma nyid yin pa'i phyir ro/ /khyad par la brten pa 'di tsam nyid kyis ni spyi nyams pa ma yin no zhes bya ba ni yul gyi khyad par dang 'brel pa yin na yang me ma yin par bcad pa'i</text></item>
<item><p>180a.1</p><section></section><text>spyi rtogs pa'i phyir ro/ /des skyed par byed pa'i zhes bya ba ni a ka ru'i du ba la sogs pa skyed par byed pa'o/ /de ltar na a ka ru'i du ba la sogs pa skyed par byed pa nyid kyi spyi nyid rtogs pa'i sgo nas mi shes par 'gyur ro/ /'di nyid kyis grub par 'gyur te zhes bya ba ni khyad</text></item>
<item><p>180a.2</p><section></section><text>par mthong ba'i shes pa'i yul gyi sgo nas so/ /mthong ba zhes bya ba 'di nyid kyi rnam par bshad pa 'di yin no zhes bya ba'i shes pa yul nyid yin pas na zhes bya ba la/ 'di yin no zhes bya ba'i shes pa gang yin pa de'i yul nyid du gnas so zhes bya ba'i don to/ /mthong ba'i yul can</text></item>
<item><p>180a.3</p><section></section><text>gyi mthong ba dran pa'i 'du byed ces bya ba la sogs pa la/ mthong bas bsgos pa'i dran pa'i sa bon ni mthong ba dran pa'i 'du byed do/ /de yang nyams su myong ba'i yul la dran pa skyed par byed pa'i phyir mthong ba'i yul can zhes brjod do/ /de'i yang skyon bshad zin to zhes bya ba ni rang bzhin tha dad</text></item>
<item><p>180a.4</p><section></section><text>pa yin na/ de nyid 'di yin no zhes bya ba'i shes pa 'khrul par 'gyur ro zhes so// //tshad ma rnam 'grel gyi 'grel bshad/ bam po lnga bcu rtsa gsum pa/ mngon sum cig shos la gcig phyir/ /zhes bya ba la sogs pa la/ mngon sum ni gang sngar mthong ba yin</text></item>
<item><p>180a.5</p><section></section><text>la/ cig shos ni gang phyis de nyid 'di yin no zhes khyad par mthong ba'i sgo nas gzung ba yin te/ gcig la grub pa gang yin pa de gnyi ga la yang yin zhes bya ba'i don to/ /tshul gsum med pa'i phyir ro zhes bya ba ni khyad par mthong ba la khyad par gyi sgo nas rjes su 'gro ba yod pa ma yin na/ </text></item>
<item><p>180a.6</p><section></section><text>rjes su 'gro ba med na yang gang las tshul gsum nyid yin/ yul la sogs pa mthong ba dang 'dris pa kun brjod pa la sogs pas zhes bya ba ni zlas dbye ba'o/ /yul la sogs pa de ni de'i ma 'khrul pa'i rtags kyang ma yin pa zhes bya ba ni dran pa yang ji skad du bshad pa'i yul la</text></item>
<item><p>180a.7</p><section></section><text>sogs pa'i sgo nas skye ba'i phyir de ni ngo shes pa nyid kyi rtags ma yin no/ /de bas na dran pa yang la lar gyi phyi rol la ltos nas skye ba'i phyir ro/ /de la yang na yul la sogs pa de ni de'i ma 'khrul pa'i rtags kyang ma yin pa zhes bya ba ni yul la sogs pa dran pa med par yang la lar</text></item>
<item><p>180b.1</p><section></section><text>mthun pa'i 'bad rtsol gyi ngo shes pa skye ba'i phyir ro/ /de bas na dran pa la yang phyi dang nang gi rgyu mtshan la ltos pa de yod pa de ltar na ngo shes pa la dran pa nyid 'gal ba yod pa ma yin no/ /de'i phyir gal te sngar bshad pa dran par 'gyur ro zhes bya ba la sogs pa 'khrul pa yin no/ /mtshan</text></item>
<item><p>180b.2</p><section></section><text>gzhi bstan to zhes bya ba ni mngon sum ni mtshon par bya ba'i gzhi nyid yin pa'i phyir ro/ /rtog pa dang bral ba can zhes bya ba'i mtshan nyid kyis mngon sum mtshon par bya ba yin pa'i phyir ro/ /de nyid kyi phyir rtog pa dang bral ba nyid bstan nas mngon sum nyid ston par byed pa yin te/ rtog pa dang</text></item>
<item><p>180b.3</p><section></section><text>bral ba'i shes pa ni mngon sum gyi ming can yin no zhes ming dang ming can gyi 'brel pa byed pa'i phyir ro/ /rtog pa las bral ba zhes bya ba ni bye ba dang bral ba dang / grol ba zhes bya bas lnga pa de'i skyes bu yin te/ bral zhing bye ba zhes bya ba'i don to/ /'di la rtog pa dang bral ba can zhes bya ba</text></item>
<item><p>180b.4</p><section></section><text>ni 'bru mang po pa'o/ /rtog pas bral ba zhes bya ba ni gsum pa'i bsdu ba'o/ /so so rang gis rig bya yin/ /zhes bya ba ni rig pa'i rjes su 'brangs nas rang gi gzhung las bstan to/ /shes pa gzhan gyis zhes bya ba ni gzhan gyi gzhung gis yin te/ gzhan ni gzhan gyis shes</text></item>
<item><p>180b.5</p><section></section><text>pa nyams su myong bar 'dod pa'i phyir ro/ /gang gi tshe sgra las rnam par rtog pa skye ba de'i tshe/ gang la ming gi rten yod pa zhes bya ba don gzhan ston pa yin no/ /gang gi tshe rnam par rtog pa las sgra skye ba de'i tshe/ ming gi rten zhes bya ba drug pa'i de'i skyes bu yin no/ /de lta bu'i rnam par 'gyur ba yang</text></item>
<item><p>180b.6</p><section></section><text>gang zhe na/ rnam par rtog pa brjod pa dang 'drer rung ba zhes bya ba la sogs pa smos te/ rnam par rtog pa'i spyi'i rnam pa can zhes bya ba ni bsdus pa'i don yin no/ /spyi'i rnam pa kho na brjod pa la 'drer rung ba snang ba yin gyi/ rang gi mtshan nyid kyi rnam pa ni ma yin no/ /des ni zhes bya ba ni de ma thag</text></item>
<item><p>180b.7</p><section></section><text>pa'i rnam par rtog pa'i mtshan nyid kyis so/ /mthong ba la zhes bya ba ni nyams su myong ba la ste gnyis su snang ba nyid yin na yang brjod pa dang 'drer rung ba snang ba med pa'i phyir ro/ /'dis med pa bsgrub par bya ba ma yin no zhes bya ba'i skabs yin no/ /gzhan du zhes bya ba ni tshad ma rnam par nges pa las/ </text></item>
<item><p>181a.1</p><section></section><text>de phyir de las khyad par can/ /dmigs pa de yang dmigs med yin/ /de phyir mi dmigs pa 'di ni/ /mngon sum nyid kyis grub pa yin/ /zhes bya ba la sogs pas dpyad zin to/ /mig gi blo nyid la nye bar btags nas mig ces brjod do/ /de nyid kyi phyir mig gi</text></item>
<item><p>181a.2</p><section></section><text>zhes bya ba de'i rnam par 'grel pa ni mig gi dbang po'i blo gang yin pas zhes bya ba yin no/ /yang na mig gis zhes bya ba de nyid ni byed pa'i gsum pa yin te/ mig gi dbang po'i blo gang yin pas zhes bya ba de khong nas phyung nas bshad pa yin no/ /mig byed par gyur pa'i sgo nas mig gi dbang po'i blo</text></item>
<item><p>181a.3</p><section></section><text>gang gis gzugs la lta ba de ni dbang po las skyes pa'i blo yin no zhes bya ba ni ngag gi don yin no/ /yang cung zad cig rnam par rtog pa/ kho bo'i rnam rtog de 'drar 'gyur/ /zhes bya ba la sogs pa la sems kyi gnas skabs 'das pa dran par byed pa na/ gnas skabs gang gis rnam par</text></item>
<item><p>181a.4</p><section></section><text>rtog pa skye ba de'i tshe kho bo'i rnam par rtog pa de 'dra bar 'gyur ro zhes bya ba de lta bu dran pa'i shes pas rig par 'gyur ro/ /de bas na rtog pa rang gis rig pa dang ji ltar rig pa bzhin du dran pa yin no zhes rtog par 'gyur te/ nyams su ma myong ba dran pa mi rung ba'i phyir ro/ /nyams su myong ba yang</text></item>
<item><p>181a.5</p><section></section><text>rang rig pas yin gyi/ shes pa gzhan gyis nyams su myong ba ni ma yin te/ thug pa med par thal ba'i phyir ro/ /gal te rnam par rtog pa bsdus pa'i gnas skabs na yang ngo / /dbang po'i shes pa rnam par rtog par 'gyur ba de la yang rig pa dang ji ltar rig pa bzhin du dran par 'gyur ro/ /</text></item>
<item><p>181a.6</p><section></section><text>de nyid ni de gal te dbang po'i shes pa de yin par 'gyur na zhes bya ba smos so/ /sngar yang zhes bya ba ni rnam par rtog pa bsdus pa'i gnas skabs na yang rig pa dang de'i nus pa las byung ba'i ngang tshul can gyi dran pas nges par 'gyur na'o/ /sngar bshad ces bya ba la sogs pas bzlog pa ston par</text></item>
<item><p>181a.7</p><section></section><text>byed do/ /sngar bshad gnas skabs kyi zhes bya ba'i rnam par 'grel pa ni/ rnam par rtog pa bsdus pas gnas skabs kyi zhes bya ba yin no/ /de'i ming de dang 'dres pa'i shes pas gzung bar 'gyur na zhes bya ba ni gang la sgra sbyor ba'i don de'i ming de dang 'dres pas yul du gyur pa 'dzin par 'dod</text></item>
<item><p>181b.1</p><section></section><text>pa'i shes pas gzung bar 'gyur na'o/ /don sgra ma sbyar ba can brjod pa dang 'dres pa gzung bar mi nus pa nyid kyi phyir ro/ /'di sbyor ba yin na zhes bya ba ni sgra'o/ /'gyur ba ni 'dod mod kyi spyi dngos por gyur pa ste yod pa de yang dbang po'i shes pas gzung bar bya ba yin na de la yang sgra dgod pa'i</text></item>
<item><p>181b.2</p><section></section><text>phyir dbang po'i shes pa brjod pa dang 'dres pa nyid du 'gyur ro/ /de ltar na rang gi mtshan nyid la sgra 'god pa ma yin pas na 'di grub pa la sgrub pa yin no zhe na/ de'i phyir spyi la sgra 'god pa khas len pas kyang zhes bya ba la sogs pa smos so/ /snga ma nyid kyi gzhung btsugs pa yin no zhes bya ba ni/ </text></item>
<item><p>181b.3</p><section></section><text>khyad par gcig la mthong ba ni/ /zhes bya ba la sogs pa'i'o/ /mthong ba'i rnam par shes pa la snang ba'i sgra'i don zhes bya ba ni nyams su myong ba'i rnam par shes pa la snang ba ste/ rang gi mtshan nyid kyi bdag nyid ces bya ba'i don to/ /de dag la sbyor ba ma yin no zhes bya ba ni mthong</text></item>
<item><p>181b.4</p><section></section><text>ba'i rnam par shes pa la snang ba'i sgra'i don la sbyor ba ma yin no zhes bya ba'i skabs yin no/ /so sor nges pa'i yul can nyid yin pas na zhes bya ba ni rang gi mtshan nyid kyi yul can nyid yin pas na'o/ /de dag la 'brel pa shes pa med pas 'dzin pa med pa'i phyir ro zhes bya ba ni dpyod pa'i</text></item>
<item><p>181b.5</p><section></section><text>bdag nyid can gyi shes pa la rang gi mtshan nyid mi snang ba'i phyir ro/ /'di'i zhes bya ba ni don gyi'o/ /rta'i sgra dang don dag ces bya ba la/ rta'i sgra dang don dag ces bya ba ni zlas dbye ba'o/ /don gsal bar snang ba can zhes bya ba ni gsal bar snang ba can no/ /rang gi mtshan nyid la brda med</text></item>
<item><p>181b.6</p><section></section><text>pa nyid bstan pa'i phyir/ de ltar na zhes bya ba la sogs pa nyid smos pa la/ mthong ba dang thos pa las 'das pa yin na yang zhes bya ba ni brjod par bya ba mthong ba las 'das pa dang / rjod par byed pa thos pa las 'das pa yin na zhes bya bar sbyar ro/ /gang gi tshe don gzhan zhig dmigs</text></item>
<item><p>181b.7</p><section></section><text>pa na/ de la rjod par byed pa'i sgra sbyor bar byed pa de'i tshe/ sgra dang don dag gi 'brel pa rtogs pa med par phyis bdag nyid rgyu mtshan 'ga' zhig gis nye bar mtshon nas sgra dang don 'das pa dag gi 'brel pa med pa yin na/ de la gang las rang gi mtshan nyid snang ba yin zhing gang gis na brda byed pa</text></item>
<item><p>182a.1</p><section></section><text>yin/ don nye ba la yang brda la byad pa'i tha snyad 'dogs pa pos sgra'i sbyor ba tha snyad kyi don du byas pa dmigs nas don de la sngar brdar ma byas pa can skyes bu rang nyid kyis dpyad nas brda byed pa'i phyir/ dpyod pa'i dus na yang rang gi mtshan nyid mthong ba yod pa ma yin na/ </text></item>
<item><p>182a.2</p><section></section><text>gang gis na de la brda byed par 'gyur/ dbang po bya ba med pa can gyi zhes bya ba ni rang gi yul la dbang po la sogs pa 'jug pa med pa can mun pa na gnas pas 'ga' zhig gis brda byed pa na rang nyid kyi yid kyis 'brel pa 'dzin pa'i phyir/ 'dis kyang rang gi mtshan nyid kyi yul la brda byed</text></item>
<item><p>182a.3</p><section></section><text>pa ma yin no/ /mthong bzhin du sgra shes par thal ba'i phyir ro zhes bya ba ni ji ltar mig gi rnam par shes pas 'dzin pa de ltar sgra las byung ba'i shes pas kyang 'dzin par 'gyur ro zhes bya ba'i tha tshig go/ /de ltar na long ba la sogs pa med par thal bar 'gyur ro zhes bya bar dgongs</text></item>
<item><p>182a.4</p><section></section><text>so/ /'gyur bar ni 'dod mod kyi gal te yang rnam par rtog pa'i rnam par shes pa mi gsal ba yin pa de lta na yang gsal bar snang ba dang 'brel pa'i rang gi mtshan nyid kho na de'i yul du 'gyur ro zhe na/ de'i phyir snang ba tha dad pa na yang zhes bya ba la sogs pa smos so/ /khyad par byed pa yin zhes</text></item>
<item><p>182a.5</p><section></section><text>bya ba ni tha dad pa rnam par 'jog par byed pa'o/ /gal te mthong ba dang mnyan pa las zhes bya ba la sogs pa la/ gang zhig 'das pa de ma thag pa yin pa de lta na yang brjod par bya ba dang rjod par byed pa mthong pa dang thos pa las 'das pa yin na yang / phyis 'ga' zhig las nye bar mtshon</text></item>
<item><p>182a.6</p><section></section><text>nas zhes bya ba la sogs pa de 'dis nye bar bkod pa yin no/ /gang gi tshe rtogs pa pos rtogs par bya ba la sogs pa la mdun na gnas pa'i dngos po bstan nas/ don 'di'i rtogs par byed pa 'di yin no zhes bya ba'i don to/ /gnyi ga la yang rang gi mtshan nyid ni brjod par bya ba dang rjod</text></item>
<item><p>182a.7</p><section></section><text>par byed pa'i ngo bo yin no zhes bya bar sbyar ro/ /de yang 'chad pa po dang nyan pa po'i rnam par shes pa'i yul yin te/ de dag gis kyang brjod par bya ba dang rjod par byed pa'i ngo bo yongs su gcod pa'i phyir ro/ /mig gi rnam par shes pa'i yul ni brjod par bya ba yin la/ rna ba'i rnam par</text></item>
<item><p>182b.1</p><section></section><text>shes pa'i yul ni rjod par byed pa'i ngo bo yin no/ /mig gi don snang ba la yang zhes bya ba la sogs pa la/ mig smos pa ni nye bar mtshon pa yin te/ de la rna ba la yang sgra'i rang bzhin snang ba'i phyir ro/ /de nyid kyi phyir mig gi dbang po dang rna ba'i dbang po zhes 'chad par byed do/ /de skad du</text></item>
<item><p>182b.2</p><section></section><text>gal te yang ji skad du bshad pa'i brda'i dus na/ mig dang rna ba'i rnam par shes pa dag gis brjod par bya ba dang rjod par byed pa'i rang gi mtshan nyid 'dzin pa de lta na yang de las phyis byung ba'i yid kyi rnam par shes pa brjod par bya ba dang rjod par byed pa'i phyir snang ba can skye ba gang yin pa de ni spyi'i rnam pa</text></item>
<item><p>182b.3</p><section></section><text>'dzin pa nyid kyis brdar byed pa yin gyi/ rang gi mtshan nyid kyi ni ma yin no/ /de nyid ni gzhan shes par byed pas zhes bya ba la sogs pas 'chad par byed do/ /dbang po bya ba med pa can zhes bya ba 'di'i bshad pa ni bstan par bya ba mig 'dzums pa can no zhes bya ba'o/ /bstan par bya ba zhes bya ba</text></item>
<item><p>182b.4</p><section></section><text>ni gang la don de brjod par bya ba'o/ /gzhan zhes bya ba ni nye ba na gnas pa'o/ /mthong ba bzhin du zhes bya ba ni dbang po'i shes pa bzhin du'o/ /mthong ba'i sgra ni de'i nye bar mtshon pa nyid yin pa'i phyir ro/ /sgra dang don sbyor bar byed pa'i phyir sbyor ba byed pa'o/ /snang ba gsal ba nyid kyi phyir</text></item>
<item><p>182b.5</p><section></section><text>mthong bar byed pa'o/ /'jug pa rgyun chad pa med pa nyid kyi phyir rgyun 'byung ba'o/ /de lta ma yin na zhes bya ba ni gal te shes pa gcig snang ba gsal ba rnam par rtog pa rgyun gyis 'byung ba mi 'dod pa de'i tshe mthong ba rnam par chad par 'gyur te/ rnam par rtog pa'i dus na mthong ba med pa'i phyir</text></item>
<item><p>182b.6</p><section></section><text>ro/ /rnam par rtog pa rnam par chad par 'gyur te zhes bya ba rtags rnam par bsgyur nas sbyar bar bya'o/ /mthong ba'i dus na rnam par rtog pa med pa'i phyir dang / cig car shes pa gnyis mi rung ba'i phyir ro zhes bsams pa'o/ /mthong ba dang rnam par rtog pa rnam par chad pa de nyid bsgrub pa'i</text></item>
<item><p>182b.7</p><section></section><text>phyir rnam par rtog pa yin pas na mthong ba ma yin pa'i phyir dang zhes bya ba la sogs pa smras te/ grub pa'i mtha' smra ba la gsal bar snang ba'i rnam par rtog pa mi 'dod pa de'i phyir rnam par rtog pa yin pas na ma mthong ba'i phyir ro/ /rnam par rtog pa'i dus na mthong ba rnam par chad pa de'i phyir</text></item>
<item><p>183a.1</p><section></section><text>mthong ba yin pas na rnam par rtog pa ma yin pa'i phyir/ mthong ba'i dus na rnam par rtog pa rnam par chad pa yin no/ /gal te mthong ba dang rnam par rtog pa'i rnam par shes pa cig car skye ba'i phyir skyon yod pa ma yin no zhe na/ de gnyis lhan cig mi 'jug pa'i phyir ro</text></item>
<item><p>183a.2</p><section></section><text>zhes bya ba smos pa la/ de gnyis zhes bya ba ni mthong ba dang rnam par rtog pa dag go/ /snang ba tha dad pas zhes bya ba ni rang bzhin tha dad pa'i rgyu ni snang ba tha dad pa yin pa'i gtan tshigs kyi rnam par rtog pa dang bcas pa dang / rnam par rtog pa med pa'i rang bzhin tha dad du zin kyang zhes bya</text></item>
<item><p>183a.3</p><section></section><text>bar sbyar ro/ /de ltar na sngon po dang ser po la sogs pa'i rnam pa gsal ba nyid ni rnam par rtog pa med pa'i shes pa yin la rtog pa dang rjes su 'brel pa ni brjod pa'i rnam par rtog pa rjes su 'brel pa mi gsal ba yin na/ shes pa gcig la sngon po la sogs pa'i snang ba dang sgra'i snang ba'i</text></item>
<item><p>183a.4</p><section></section><text>skabs yod pa ma yin te/ snang ba tha dad pa ni shes pa tha dad pa nyid kyi rgyu nyid yin pa'i phyir ro/ /de lta ma yin na mig dang rna ba'i rnam par shes pa dag kyang gcig tu 'gyur ro/ /de ma mthong bar zhes bya ba ni rnam par rtog pa dang bcas pa dang rnam par rtog pa med pa dag gi khyad par ro/ /</text></item>
<item><p>183a.5</p><section></section><text>gang gi tshe 'di yin pa zhes bya ba ni mthong ba'o/ /ba lang la sogs pa thag nye ba'i yul la mngon sum du 'jug pa na zhes bya ba la sogs pa la/ thag nye ba'i zhes pa ni mdun na gnas pa'i'o/ /yul la zhes bya ba ni ba lang la sogs pa shes pa skyed par rung ba ste/ mngon sum la sogs</text></item>
<item><p>183a.6</p><section></section><text>pa'i 'jug pa gang yin pa de ni gzhan gyi rnam par rtog pa nyid yin par 'dod do/ /mngon sum gyi 'jug pa de yod na ba lang la sogs pa mdun na snang ba las don gzhan gang yin pa de'i yul can de'i rigs ni tha dad pa'i rnam par rtog pa de mngon du phyogs par 'gyur ba na ste/ gang gi tshe ba lang</text></item>
<item><p>183a.7</p><section></section><text>la sogs pa thag nye ba na mthong ba na gzhan 'ga' zhig la rnam par rtog par byed do zhes bya ba'i don to/ /don 'di rjod par byed pa ma yin pa'i ngo bo dang rjes su 'brel pa'i rnam par rtog pa gzhan mngon du gyur pa yod na yang zhes bya ba la don 'di zhes bya ba ni ba lang la sogs pa snang bar gyur pa'o/ /ba lang</text></item>
<item><p>183b.1</p><section></section><text>la sogs pa snang bar gyur pa ldog pa'i sgo nas dngos po gzhan dpyod pa gang yin pa de'i yul can rjod par byed pa de nyid don de'i rjod par byed pa ma yin pa'i ngo bo zhes bshad de/ don gzhan du grags pa'i brjod pa yin pas na don gzhan brjod pa ma yin pa'i phyir ro/ /rjod par byed pa ma yin pa'i ngo bo de dang rjes su</text></item>
<item><p>183b.2</p><section></section><text>'brel cing rjes su bsgyur ba'i rnam par rtog pa gzhan gang yin pa de mngon du gyur pa yod na ste/ gang gi chos dngos po snang bar gyur pa'i rjod par byed pa bor nas/ rjod par byed pa gzhan gyis dngos po gzhan gcod par byed ces bya ba'i don to/ /gzhung 'dis ni rigs tha dad pa'i rnam</text></item>
<item><p>183b.3</p><section></section><text>par rtog pa mngon du phyogs par 'gyur ba zhes bya ba'i don 'di nyid gsal bar byed pa yin no/ /gzhan gyi yul gzhan la brten pa'i rnam par rtog pa mngon du gyur pa'i gnas skabs 'dir da ltar gyi yul 'dzin pa'i ngang tshul can ba lang la sogs pa thag nye ba la 'jug pa gang yin pa'i rnam</text></item>
<item><p>183b.4</p><section></section><text>par rtog pa'i rnam par shes pa gang yin pa de yang dngos po mthong bar khas len pa yin te/ rnam par rtog pa nyid mthong ba nyid yin par khas blangs pa'i phyir ro/ /mngon sum nyid du 'dod pa de/ ji ltar min gzhan gyi yang chod pa ma yin rnam pa gnyis ni cig car yod pa ma yin no/ /de bas</text></item>
<item><p>183b.5</p><section></section><text>na don gzhan la rten yod kyi rnam par rtog pa yod na mdun na gnas pa'i dngos po la mthong ba rnam par chad pa ma yin par mi 'gyur ro/ /de nyid ni chod na yang zhes bya ba la sogs pa smos so/ /des stong pa'i dus na zhes bya ba ni mthong bas stong pa na'o/ /de gnyis kyis zhes bya ba ni</text></item>
<item><p>183b.6</p><section></section><text>mthong ba dag gi'o/ /de'i mtshams sbyor ba'i bar chad byed pa'am zhes bya ba ni mthong ba de dag 'joms par byed pa'o/ /rgyun gyis mthong ba rgyun gyis 'byung ba rtogs par 'gyur ro zhes bsams pa'o/ /dbus na gnas pa'am mthong ba med pas mthong ba gnyis pa nye bar bcom pa nyid</text></item>
<item><p>183b.7</p><section></section><text>yin na/ lhan cig skye ba thob pa ma yin na gang las mthong ba dag gi mtshams sbyor ba yin zhe na/ de'i phyir mthong ba la gnod pa'i phyir zhes bya ba smos te/ mthong ba nyid skye ba la gags bya ba'i phyir nus pa yod pa ma yin no zhes bya ba'i don to/ /mgal me'i 'khor lo mthong bzhin no/ /</text></item>
<item><p>184a.1</p><section></section><text>zhes bya ba ni/ mgal dum rgyun mi 'chad par bskor ba ni mgal me'i 'khor lo yin no/ /mgal me'i 'khor lo'i cha la snga ma'i mthar gyis mig gi rnam par shes pa skye bar 'gyur zhing / de dag gi mtshams sbyor bar byed pa'i phyir/ phyis yid 'khor lo'i rnam</text></item>
<item><p>184a.2</p><section></section><text>par 'khrul pa yin no zhes gzhan dag sems so/ /de nyid ni dper na mgal me'i 'khor lo'i chas zhes bya ba la sogs pas ston par byed do/ /mtshams sbyor ba yang mthong ba las ma yin gyi zhes bya ba ni gal te mtshams sbyor ba mthong bas byas par 'gyur ba de'i tshe mthong bas yul</text></item>
<item><p>184a.3</p><section></section><text>gsal por yongs su gcod pa'i phyir/ ji ltar yongs su gcod pa bzhin du 'khor lo'i rnam pa'i mtshams sbyor ba yang gsal bar 'gyur ro/ /'di ltar mtshams sbyor ba mthong bas byas pa ma yin te/ de'i yul nye ba can nyid yin pas snga phyi'i mtshams sbyor ba'i nus pa nyid dang bral</text></item>
<item><p>184a.4</p><section></section><text>ba'i phyir ro/ /'on kyang dran pas mtshams sbyor ba yin no zhes bya ba'i skabs yin no/ /gal te de ltar yang 'gyur mod ce na/ 'di yang zhes bya ba la sogs pa smos te/ dran pa 'di yang yul du byas pa la mtshams sbyor bar byed pa yin te/ yul du ma byas pa la mtshams sbyor bar mi</text></item>
<item><p>184a.5</p><section></section><text>nus pa nyid kyi phyir ro/ /de lta ma yin na thal ches par 'gyur ro/ /gsal ba ni ma yin te zhes bya ba ni rnam par rtog pa'i snang ba gsal bar snang ba nyid 'gal ba'i phyir ro/ /mthong ba'i yul bzhin no zhes bya ba ni chos mi mthun pa nyid can gyi dpe yin no/ /des na mthong ba dang dran pa'i yul</text></item>
<item><p>184a.6</p><section></section><text>dag gi rgyu gsal ba dang mi gsal ba nyid kyis dran pa'i yul dang mthong ba'i yul la mtshams sbyor bar byed pa'i phyir/ 'khor los snang ba yongs su gsal bar 'gyur ba ma yin gyi/ 'on kyang rim gyis gsal ba dang mi gsal bar 'gyur ro/ /de nyid ni de dag gi rnam pa tha dad pa can</text></item>
<item><p>184a.7</p><section></section><text>nyid yin pa'i phyir ro zhes bya ba la de dag ni zhes bya ba ni mthong ba dang dran pa dag ni'o/ /gal te 'khor lo'i snang ba gnyi ga'i rnam pa can du 'gyur ro zhe na/ de bzhin du myur du mthong ba 'jug pa dang chu'i thigs pa 'thigs pa la sogs pa'i zhes bya ba smos te/ myur du mthong ba la 'jug pa dang chu'i thigs pa</text></item>
<item><p>184b.1</p><section></section><text>'thigs pa zhes bya ba la sogs pa ni zlas dbye ba'o/ /de ltar na ka ba la sogs pa rim pa bzhin du gnas pa dag la gang gi tshe/ mthong ba myur du 'jug pa na de la myur du 'jug pa nyid dang chu'i thigs pa rgyun mi 'chad par 'jug pa na yang myur du 'jug pa nyid yod pa de bas na sngon po la sogs pa gang</text></item>
<item><p>184b.2</p><section></section><text>yin pa de dag la gcig tu 'dzin pa'i zhen par 'gyur ro/ /gzhan yang zhes bya ba la sogs pa smos pa la/ dbang rnams zhes bya ba de ni mdo'i tshig yid la thug pa'i drug po rnams dang zhes bya ba 'di dang spel mar bshad pa yin no/ /yod na yang zhes bya ba de ni mdo'i tshig yin no/ /phyis kyi</text></item>
<item><p>184b.3</p><section></section><text>nye bar bkod nas yod na yang ste/ yod par gyur na'o zhes bya ba 'dis 'chad par 'gyur ro/ /spyod yul du gyur pa'i rang gi yul can rnams so zhes bya ba ni da ltar gyi yul can rnams so/ /da ltar gyi yul can de yang yid kyi dbang po la bya ba ma yin te/ yid kyi dbang po de ni da ltar gyi yul can</text></item>
<item><p>184b.4</p><section></section><text>nyid ma yin pa'i phyir ro/ /de ltar na rnam par rtog pa dang bcas pa'i yid ni dngos su yul gyi rang gi ngo bo 'dzin pa ma yin gyi 'on kyang dbang po'i rnam par shes pa'i rjes su 'brangs nas 'jug par 'gyur ro/ /dbang pos nyams su myong ba yang skad cig ma nyid yin pa'i phyir de nyid kyi tshe 'jig pa</text></item>
<item><p>184b.5</p><section></section><text>yin pa de bas na yid ni nyams su myong ba'i rtogs pa ma yin no/ /de'i phyir rtag tu da ltar gyi yul can nyid ma yin no/ /'o na ji ltar na yid la thug pa zhes brjod ce na skyon 'di yod pa ma yin te/ 'di ltar da ltar gyi yul can nyid du bstan pa'i phyir yid smos pa ma yin gyi/ 'on kyang ji ltar dbang</text></item>
<item><p>184b.6</p><section></section><text>po lnga da ltar gyi yul la 'jug pa de ltar yid kyang rang dang rjes su mthun pa'i yul la 'jug pa de bstan pa'i phyir yid la thug pa zhes smos so/ /da ltar gyi yul can nyid kyang dbang po lnga la ltos pa nyid yin no/ /gnas skabs gang la yang dbang po don thams cad cig car 'dus pa can yin zhe na/ </text></item>
<item><p>184b.7</p><section></section><text>de'i phyir de de ltar na zhes bya ba la sogs pa smos so/ /cung zhig sems par byed pa zhes bya ba 'dis ni/ yid kyang rang gi yul la 'jug par ston par byed do/ /rnam par shes pa lnga po rnams kyis chod na yang zhes bya ba ni rnam par shes pa cig car ma yin par smra ba'i rnam par shes pa drug rim</text></item>
<item><p>185a.1</p><section></section><text>bzhin du skye ba na rnam par shes pa re re la lnga po dag gis chod pa yin no/ /rnam par shes pa gzhan 'jug pa med na zhes bya ba ni mig la sogs pa'i rnam par shes pa 'dis rgyun mi 'chad par yi ge 'dzin pa zhes mi brjod do/ /yi ge'i shes pa de chod pa yin no/ /ming gi</text></item>
<item><p>185a.2</p><section></section><text>mthar thug pa'i yi ge zhes bya ba la yi ge gcig ni ming gi mthar thug pa'i yi ge yin la/ de tsam 'dzin par byed pa ni shes pa yin te/ yi ge so so'i shes pa tha dad pa nyid yin pa'i phyir ro/ /yi ge 'dzin pa'i bdag nyid can gcig tu 'dres par gyur pa ni zhes bya ba ni yi ge 'dzin pa'i</text></item>
<item><p>185a.3</p><section></section><text>bdag nyid can 'dres par gyur pa zhes bya ba'i don to/ /skad cig ma 'dzin pa la zhes bya ba ni shes pa'i skad cig 'dre phyir ro/ /sdod pa yod pa ma yin pas na zhes bya ba la sdod pa ni dus gzhan gyi gnas pa'o/ /gal te yi ge gcig 'dzin pa'i shes pa dus gzhan du gnas par 'gyur ba</text></item>
<item><p>185a.4</p><section></section><text>de'i tshe yi ge gzhan 'dzin pa'i shes pa dus gzhan gyis chod par 'gyur ro/ /bar med pa ni rnam par shes pa rigs mi mthun pas ma chod pa yin te rnam par shes pa drug gi nang nas zhes bya ba la sogs pa la/ mig la sogs pa'i rnam par shes pa dag gi nang nas gang gi tshe rnam par</text></item>
<item><p>185a.5</p><section></section><text>shes pa gcig rang gi yul la dus ji srid cig rgyun 'byung bas 'jug par 'gyur ba zhes bya ba'i don to/ /de ltar na gal te rnam par shes pa cig car skye bar mi 'dod na/ bar dang bcas pa dang / bar med pa snang ba tha dad par 'gyur na/ snang ba tha dad pa yang yod pa ma yin te/ dngos po gnyi</text></item>
<item><p>185a.6</p><section></section><text>ga'i yang bar med par snang ba mtshungs pa nyid kyi phyir ro/ /skra'i rtse mo la sogs pas bskyed pa la zhes bya ba ni yan lag shin tu phra bas kyang chod pa la/ chod pa dang ma chod pa'i snang ba tha dad par mthong ba yin no zhes bstan to/ /cig car rnam par shes pa 'jug par khas len pa zhes</text></item>
<item><p>185a.7</p><section></section><text>bya ba la sogs pas gzhan gyi rgol ba dogs pa bsu ba'o/ /yul gzhan gyi chod pa ni de la chags pa ste de dang bral ba'o/ /gtan tshigs de bas na don rnam par nges pa 'ga' zhig gi gnas skabs 'dzin par mi 'gyur te/ rtag tu don nye bar thams cad 'dzin par thob par 'gyur ro zhes bya</text></item>
<item><p>185b.1</p><section></section><text>ba'i don to/ /gal te rnam par shes pa cig car skye bar smra ba'i yid yul gcig la chags pa yin pa de lta na yang yul gzhan la rnam par shes pa gzhan yul gyi stobs kyis skye ba gang gis bzlog par nus/ gal te rim bzhin du smra ba la ji ltar na skyon 'dir mi 'gyur zhe na/ gang gi cig</text></item>
<item><p>185b.2</p><section></section><text>car zhes bya ba la sogs pa smras so/ /gal te yid rtog pa dang bcas pa yul gzhan la chags pa med pa de lta na yang dbang po'i shes pa rang gi yul la ci'i phyir 'jug par mi 'gyur zhe na/ de ltar rnam par rtog pa dang zhes bya ba la sogs pa smos te/ rnam par shes pa rnam par rtog pa</text></item>
<item><p>185b.3</p><section></section><text>yin na yang dbang po'i shes pa'i rgyu yin zhing / de yang yul gzhan la chags pas nus pa med pa'i phyir/ de ma thag pa'i rkyen dang bral bas na yul gzhan la yang shes pa gzhan skye ba ma yin no/ /de nyid kyi phyir rkyen ji lta ba bzhin gsungs so zhes bya ba ni/ lnga rnams rtsa</text></item>
<item><p>185b.4</p><section></section><text>ba'i rnam shes las/ /ji lta'i rkyen las 'byung ba ni/ /rnam shes lhan cig gam ma yin/ /chu las rlabs rnams ji bzhin no/ /zhes gsungs so/ /mgal me la sogs zhes bya ba ni las kyi drug pa yin te/ mgal me la sogs pa myur du 'jug pa la mig gi rjes su 'gro ba</text></item>
<item><p>185b.5</p><section></section><text>zhes bya ba'i don to/ /de nyid kyi phyir yul rung ba na gnas par byed pa der 'phen par byed pa zhes bya ba ni mgal me la sogs pas bskor bar bya ba yul rung ba na gnas pa la mig gis 'jug par byed pa'o/ /mngon sum rtog pa dang bral ba nyid du grub pa'i phyir/ tshad ma kun las btus</text></item>
<item><p>185b.6</p><section></section><text>pa'i 'grel bshad byed pas rab tu sbyar ba'i tshad ma rigs pa ma yin no zhes bstan par bya ba'i phyir/ la la ste srid pa'i bdag bo zhes bya ba la sogs pa smos so/ /dpe grub pa na rgyu mi dmigs pa go bar byed pa yin no zhes bya ba ni sgra'i don ni brda 'dzin pa sngon du song ba can nyid yin pa'i phyir/ </text></item>
<item><p>185b.7</p><section></section><text>sgra dang lhan cig sbyor ba'i 'dzin pa ni 'brel pa ma bzung bar sbyor bar 'dzin par mi 'gyur ro/ /spyir don de tsam bsgrub par bya ba la khyab pa yod pa'i phyir/ rgyu mi dmigs pa 'di go bar byed pa yin no zhes smra'o/ /de ltar na 'di la brda la ma byang ba'i yang sgra dang sbyar nas don 'dzin pa na shin tu thal</text></item>
<item><p>186a.1</p><section></section><text>ches pa ni bzlog pa la gnod pa can gyi tshad ma yin no/ /'dis byis pa'i shes pa rtog pa med pa nyid yin par bsgrub par nus pa ma yin te/ ma grub pa nyid kyi phyir dang byis pa la yang brda 'dzin par rung ba'i rnam par rtog pa yod pa'i phyir ro/ /de yang de ma thag nyid</text></item>
<item><p>186a.2</p><section></section><text>du ston par 'gyur ro/ /gang dang gang dbang po'i shes pa gang yin pa de ni rtog pa med pa yin te/ dper na byis pa'i dbang po'i shes pa lta bu'o/ /brda la byang ba 'di'i yang dbang po'i shes pa yin no zhes bya ba 'dis ni rtsa ba'i sgrub par byed pa'o/ /de las bzlog pa la gnod pa can gyi tshad ma</text></item>
<item><p>186a.3</p><section></section><text>ma bstan pa de ltar na ldog pa la the tshom za bar 'gyur ro/ /de nyid ni 'on kyang bsgrub pa dang dgag pa la zhes bya ba smos so/ /dpe sgrub pa'i phyir rgyu mi dmigs pa bstan pa gang yin pa de yang 'dir ma grub pa yin no/ /gzhan yang byis pas zhes bya ba la sogs pa smos pa la/ gtan</text></item>
<item><p>186a.4</p><section></section><text>tshigs kyi khyab pa yang zhes bya ba ni spyir bsgrub par bya ba dang / sgrub par byed pa dag gi khyab pa ni ma grub pa yin te/ byis pa dag la rnam par rtog pa'i shes pa yang med pa'i phyir ro/ /de ltar de dag kyang myong ba'i dus phyis 'byung ba can don gyi spyi'i rnam pa can gyi rnam par rtog pa skye ba nyid yin no/ /</text></item>
<item><p>186a.5</p><section></section><text>rnam par rtog pa ni rnam pa gnyis te/ don gyi spyi'i rnam pa dang rjes su 'brel pa dang / sgra'i rnam pa dang 'brel pa'o/ /brda la ma byang ba la yang dang po'i rnam par rtog pa nyid yod pa yin te/ rnam par rtog pa de la gnas par brda byed pa de bas na/ rnam par rtog pa de ni brda 'dzin par rung ba yin no/ /</text></item>
<item><p>186a.6</p><section></section><text>rnam par rtog pa brda 'dzin par rung ba yod pa na byis pas kyang sgra dang don gyi 'brel pa 'dzin pa ma yin no zhes bya ba'i gtan tshigs 'di ma grub bar 'gyur ro/ /de nyid bstan par bya ba'i phyir de ltar na byis pa zhes bya ba la sogs pas skabs 'byed par byed do/ /rnam par rtog pa'i shes pa dang mi ldan pa nyid</text></item>
<item><p>186a.7</p><section></section><text>ces bya ba ni rnam par rtog pa'i shes pa dang 'dre ba med pa nyid do/ /'o na brda rtogs pa'i thabs med pa ni rnam par rtog pa'i rgyur mi 'grub po zhes bya ba ni rtog pa med pa bsgrub par bya ba la gtan tshigs ma grub pa yin te/ brda rtogs pa'i thabs rnam par rtog pa'i rnam par shes pa ni byis pa la yang yod pa'i phyir</text></item>
<item><p>186b.1</p><section></section><text>ro/ /byis pa dag gis sgra dang don gyi 'brel pa ma bzung ba zhes bya ba gzhan gyi gtan tshigs su brjod pa ma yin nam/ brda'i thabs dang bral ba ni ma yin no zhe na/ skyon 'di yod pa ma yin te/ 'di ltar sgra dang don gyi 'brel pa mi 'dzin pa de ni de 'dzin pa'i thabs dang bral ba nyid kyi phyir ro/ /</text></item>
<item><p>186b.2</p><section></section><text>gang gi phyir byis pas 'brel pa ma bzung ba zhes bya ba 'dis ni thabs dang bral ba nyid bstan to/ /brda'i thabs su gyur pa'i rnam par dpyod pa'i rnam par shes pa dang yang bral ba'i phyir/ skyes bu shi ba'i mthar thug par rnam par rtog pa'i rnam par shes pa dang mi ldan pa nyid thob par 'gyur ro zhes</text></item>
<item><p>186b.3</p><section></section><text>thal ba bsgrubs pa de la gzhan gyis ma grub par brjod pa'i phyir/ gal te brda la ma byang ba'i yid ces bya ba la sogs pa smos so/ /'di skad du byis pa dag la yang brda'i thabs su gyur pa rnam par dpyod pa'i yid kho bo 'dod pa de bas na/ thams cad du brda med par thal ba med cing</text></item>
<item><p>186b.4</p><section></section><text>byis pa dag gi dbang po'i shes pa ngo bo nyid kyis dpyod pa dang bral ba nyid yin pa de'i phyir/ dpe bsgrub byas stong pa ma yin no zhes bstan par 'gyur ro/ /ji srid du dbang po'i shes pa dpyod par byed pa nyid la gnod pa can gyi tshad ma ma brjod pa de srid du dbang po'i shes pa thams cad dpyod</text></item>
<item><p>186b.5</p><section></section><text>par byed pa nyid yin par dogs pas 'dzin pa nyid yin no zhes bstan par bya ba'i phyir/ grub pa'i mtha' smra bas de'i tshe ji ltar de la yid brda la ma byang ba zhes bya ba la sogs pa smos so/ /bsgrub pa dang dgag pa dag la 'brel pa dang 'gal ba ma bsgrubs pa'i phyir ro zhes bya ba ni/ dbang po'i shes pa</text></item>
<item><p>186b.6</p><section></section><text>gang yin pa de ni rtog pa med pa yin no zhes sgrub pa ste/ bsgrub par bya ba de la 'brel pa ma bstan pa'i phyir dang / gang dbang po'i shes pa yin pa de ni rtog pa dang rjes su 'brel par 'gyur ba yin no zhes bya ba'i dgag pa bsgrub par bya ba de la 'gal ba ma bstan pa'i phyir ro/ /de las gzhan pa'i dpe nyid</text></item>
<item><p>186b.7</p><section></section><text>yin zhes bya ba ni brda la byang ba'i dbang po'i shes pa rtog pa med pa nyid bsgrub par bya ba la dpe nyid yin/ khyad par dang khyad par gyi gzhi la sogs pa 'dzin pa sngon du song ba can gyi sbyor ba'i rnam pa 'di dgag pa can la yod pa yin gyi/ rigs dang yon tan dang la sogs pa la ni ma yin no zhes bstan</text></item>
<item><p>187a.1</p><section></section><text>pa'i phyir gang gi tshe de lta yin pa zhes bya ba la sogs pa smos so/ /bdag nyid ji lta ba bzhin du snang bas zhes bya ba la sogs pa la/ dbyug par snang bas dbyug pa nye bar mtshon pa dang / lha sbyin du snang bas lha sbyin mtshon pa yin no/ /de dag gi 'brel ba la sogs pa</text></item>
<item><p>187a.2</p><section></section><text>zhes bya ba ni dbyug pa dang dbyug pa can gyi 'brel pa'o/ /sogs pa'i sgras ni 'jig rten pa'i gzhung lugs la sogs pa nye bar mtshon pa zhes bya bar sbyar ro/ /ba lang dkar po dang 'tshed pa po dang rwa can zhes bya ba la rigs dang yon tan dang / las dang rdzas kyi dbye bas sgra rnam pa bzhi la 'jug</text></item>
<item><p>187a.3</p><section></section><text>go zhes gzhan khas len pa'i phyir ro/ /de bas na rigs la sogs pa bzhi'i de ltar na 'di ni rigs yin la zhes bya ba la sogs pas dper byed do/ /rigs la sogs pa 'brel pa can dag de dang ldan pa las tha dad par mi 'dzin pa na de'i 'brel pa 'dzin pa yang thag ring du bsrings pa nyid yin no/ /</text></item>
<item><p>187a.4</p><section></section><text>de nyid ni 'brel pa can tha dad par rtogs pa med pa'i phyir ro zhes bya ba smos so/ /de yang zhes bya ba ni sgra'i rtog pa'o/ /ji skad du bshad pa'i rigs pas zhes bya ba ni rang gi mtshan nyid la sgra 'god pa ma yin no zhes bya ba la sogs pa'i bshad pa'i rim pas so/ /rang gi mtshan nyid kyi yul can ni dbang</text></item>
<item><p>187a.5</p><section></section><text>po'i shes pa yin zhing / de la sgra 'god pa med pa de bas na/ dbang po'i shes pa sgra la sbyor bas kyang rnam par rtog pa dang bcas pa ma yin te/ sgra sbyor ba yang khyad par dang khyad par gyi gzhi la sogs pa 'dzin pa'i sgo nas 'jug par 'gyur ro/ /byed pa 'di tsam gyis kyang dbang po'i shes pa byed par nus</text></item>
<item><p>187a.6</p><section></section><text>pa ma yin te/ yul nye ba'i stobs las skye ba yin pa'i phyir dang / dus gzhan la sdod pa med pa'i phyir ro/ /yang na ji skad du bshad pa'i rigs pas zhes bya ba ni khyad par dang khyad par gyi gzhi zhes bya ba la sogs pa bstan ma thag pa'i rigs pa khyad par la sogs pa 'dzin pa'i rim gyis 'dzin</text></item>
<item><p>187a.7</p><section></section><text>pa'o/ /gal te ci'i phyir dbang po'i shes pa 'jug pa ma yin zhe na/ byed pa 'di tsam gyis kyang zhes bya ba la sogs pa smos te/ phyogs 'di las kyang gi sgra ni ni'i don du blta bar bya'o/ /gzhan gyi rigs tha dad pa bsgrub par 'dod pas rjes su 'gro ba can gyi spyi med na zhes bya ba la sogs pa smras</text></item>
<item><p>187b.1</p><section></section><text>so/ /de yang sgra dang gsal bar snang / /sgra dang gsal ba zhes bya ba zlas dbye'o/ /gsal ba ni ba lang la sogs pa'o/ /de dag tu snang ba'i ngang tshul can nam shes pa gang la de dag gi snang ba yod pa de la de skad ces bya'o/ /sgra'i rnam pa dang ba lang la sogs pa gsal ba'i rnam pa de'i rjes</text></item>
<item><p>187b.2</p><section></section><text>su 'gro ba can gyi shes pa rnam par nges pa yin gyi sgra dang gsal ba las tha dad pa'i rigs kyi rnam pa ni ma yin no zhes bya ba'i don to/ /de nyid ni sems de la ba lang gi kha dog dang zhes bya ba la sogs pas 'chad par byed pa la/ kha dog dang dbyibs zhes bya ba 'dis ni gsal bar snang ba can nyid</text></item>
<item><p>187b.3</p><section></section><text>bshad do/ /ming zhes bya ba la sogs pa 'dis ni sgrar snang ba can bshad do/ /rang gi bdag nyid la yang zhes bya ba la sogs pa la/ shes pa'i bdag nyid yin na yang gzugs brnyan nyid du gnas pa snang ba ma yin no zhes bya ba'i don to/ /mig gi rnam par shes pas kyang mig gi yul</text></item>
<item><p>187b.4</p><section></section><text>gsal ba'i ngo bo las tha dad par zhes bya ba ni mig gi rnam par shes pa'i yul gsal ba'i ngo bo gang yin pa de las tha dad par zhes bya ba'i don to/ /kha dog dang dbyibs dang yi ge'i rnam pa'i ngo bo can gyi zhes bya ba ni kha dog dang dbyibs dang sgra'i rang bzhin can no/ /de las khyad par can gyi don</text></item>
<item><p>187b.5</p><section></section><text>'dzin pa ni des dben pa 'dzin pa'i 'bras bu yin la/ de 'di la med pa de ltar na rgyu mi dmigs pa'o/ /kha dog la sogs pa'i rnam pa de las tha dad pa gsal ba'i ngo bo dag gis zhes bya ba ni spyir 'dod pa kha dog dang dbyibs dang sgra'i rnam pa gsal bar snang ba las gsal ba'i ngo bo kha dog la</text></item>
<item><p>187b.6</p><section></section><text>sogs pa tha dad pa mig gi rnam par shes pas gzung bar bya ba gang yin pa de dag gis zhes bya ba'i don to/ /shes pa de nyid ni de las tha dad pa'i gsal ba'i ngo bor snang ba nyid yin no zhes bya bar dgongs so/ /'phrod pa 'du ba dbang po las 'das pa nyid yin pas na zhes bya ba ni gzhan gyi 'phrod pa</text></item>
<item><p>187b.7</p><section></section><text>'du ba ni rjes su dpag pa yin par 'dod do/ /chos can ma grub pa'i skyon bstan pa yin no zhes bya ba ni snal ma 'di la snam bu zhes bya ba de lta bu'i ngo bo can gyi blo chos can nyid du brjod pa ji skad du bshad pa'i rnam pas ma grub pa nyid kyi phyir ro/ /rmig pa zhes bya ba ni rmig pa'o/ /de bzhin du mthong</text></item>
<item><p>188a.1</p><section></section><text>ba'i zhes bya ba ni steng gi rwa 'brel pa mthong ba'i'o/ /de dag ni 'phrod pa 'du ba las ma yin no zhes bya ba ni gsal ba gzhan dang 'brel ba can gyi rwa chag pa dang gsal ba gzhan de dag ni'o/ /gal te ci'i phyir zhe na/ de la yan lag can zhes bya ba la sogs pa smos so/ /</text></item>
<item><p>188a.2</p><section></section><text>de 'khrul pa yin no zhes bya ba ni gzhan gyi blo gang yin pa ni gsal ba gzhan dang 'brel pa can gyi rwa la sbyor ba'i phyir ro/ /gzhan la yang zhes bya ba ni rang bzhin gyi rwa la yang ngo / /snam bu'i sgra rten zhes bya ba 'dis ni phan tshun 'brel pas khyad par can du 'byung ba'i snal ma nyid ni snam bu'i sgra'i</text></item>
<item><p>188a.3</p><section></section><text>rten yin gyi yan lag can gyi rdzas ni ma yin no zhes bstan par 'gyur ro/ /'jig rten ci'i phyir 'bras bu snam bu la rgyu sgro btags nas tha snyad 'jug par 'gyur zhe na/ de lta bur gyur pa zhes bya ba la sogs pa smos te/ sdud par byed pa'i tshig 'di nyid kyi rnam par 'grel pa ni de'i rnam pa</text></item>
<item><p>188a.4</p><section></section><text>yongs su gyur pa dag la zhes bya ba yin te/ snam bu'i tha snyad gdags su rung ba zhes bya ba'i don to/ /ba lang zhes lhag yan lag rnams/ /rnam chad dmigs su med phyir ro/ /ba lang la rwa zhes bya ba'i blo yin gyi/ 'phrod pa dang 'du ba las ma yin pa da ltar na rgyu gcig bstan to/ /</text></item>
<item><p>188a.5</p><section></section><text>da ni rgyu gzhan bstan pa'i phyir 'dir ba lang la rwa zhes bya ba smos so/ /rnam par chad pa mthong med nyid/ /ces bya ba ni sngar bshad pa'i rgyu dran par byed pa'o/ /de nyid kyi phyir 'grel pa byed pas mang du bshad zin to zhes bstan to/ /de ltar ni 'gyur mod kyi zhes bya ba la sogs pas gzhan gyi bsam</text></item>
<item><p>188a.6</p><section></section><text>pa'i dogs pa bsu bar byed do/ /don gzhan gyi zhes bya ba la sogs pa ni lan yin te/ don gzhan ni rten las gzhan 'jug pa'i rgyu mtshan yin te/ gang la don gzhan gyi rten yod pa de ni rten can yin la/ de lta bur gyur pa yang de yin la/ tha snyad kyang yin zhing de'i spyod yul zhes bya bar tshig</text></item>
<item><p>188a.7</p><section></section><text>rnam par sbyar ro/ /dngos po gang la shes pa 'khrul pa med pa de la de skad ces bya'o/ /shes pa gang dang gang khyad par gyi rjes su 'gro ba can zhes bya ba ni rdzas kyi khyad par la'o/ /spyi la sogs pa tha dad pa'i khyad par grub par 'gyur ro zhes bya ba ni/ ji skad du bshad pa'i gtan tshigs kyis spyi la</text></item>
<item><p>188b.1</p><section></section><text>sogs pa'i khyad par rdzas las tha dad pa'i khyad par grub par 'gyur ro/ /de ltar na ba lang dkar po dang rwa can zhes bya ba la sogs pa la yang rigs la sogs pa'i shes pa dbyug pa can gyi shes pa dang 'dra bar khyad par gyi rjes su 'gro ba can yin no/ /de la zhes bya ba la sogs pa ni grub pa'i</text></item>
<item><p>188b.2</p><section></section><text>mtha' smra ba yin no/ /dngos po las ni tha dad can/ /rigs la sogs la ni ste dngos po dag las tha dad pa can no/ /de ni dngos po las tha dad pa'i zhes bya ba la sogs pas 'chad par byed de/ de ni don gzhan du gyur pa'i dbyug pa yan gar ba las ma yin te zhes bya ba ni phan gdags</text></item>
<item><p>188b.3</p><section></section><text>par bya ba dang phan 'dogs par byed pa'i dngos pos stong pa'i dbyug pa tsam las so/ /de yi bdag po med par yang / /zhes bya ba la dbyug pa 'chang ba med pa la yang ngo / /kun rdzob pa las zhes bya ba la/ blo spyi'i rnam par snang ba can sgro 'dogs par byed pa ni kun rdzob yin la/ des sgro btags pa ni kun</text></item>
<item><p>188b.4</p><section></section><text>rdzob pa'o/ /de nyid kyi phyir rnam par rtog pa'i blos sgro btags pa'i phyir ro zhes bstan to/ /de skad du dbyug pa dang dbyug pa can phan tshun 'brel pa'i gnas skabs kyi khyad par de las don gzhan du 'gyur ba ma yin pa skye bar 'gyur zhing / de yang rang gi mtshan nyid yin pa'i phyir sgra'i tha snyad kyi rgyu ma yin te/ </text></item>
<item><p>188b.5</p><section></section><text>rang gi mtshan nyid la sgra mi 'god pa'i phyir ro/ /'on kyang de la gnas skabs gzhan du sgro 'dogs par byed pa'i rnam par rtog pa'i blo skye bar 'gyur la/ de la snang ba sgro btags pa'i ngo bo gang yin pa de'i rgyu can gyi sgra yin gyi dbyug pa'i rang gi mtshan nyid la brten pa ni ma yin no/ /de'i phyir dbyug pa can</text></item>
<item><p>188b.6</p><section></section><text>gyi tha snyad kyang phyi rol gyi dngos po tha dad pa'i rgyu can ma yin pa de bas na/ dpe bsgrub par bya bas stong pas na rigs la sogs pa tha dad pa sgrub par byed pa la rjes su dpag pa yod pa ma yin no zhes bstan par 'gyur ro/ /de nyid ni des ni dpe ma grub pas zhes bya ba la sogs pa smos so/ /dngos po khang</text></item>
<item><p>188b.7</p><section></section><text>bzangs phreng la sogs/ /sgra rnams kyang zhes bya ba la sogs pa la/ dngos po dang khang bzangs kyi phreng ba zhes bya ba ni zlas dbye ba'o/ /de dag rjod par byed pa'i sgra ni dngos po dang khang bzangs phreng ba la sogs pa'i sgra rnams so/ /sgra smos pa ni nye bar mtshon pa yin te/ shes pa yang de'i yul can du</text></item>
<item><p>189a.1</p><section></section><text>'dod pa nyid kyi phyir ro/ /rdzas dang / yon tan dang / las dang / spyi dang / khyad par dang / 'phrod pa 'du ba drug po la yang dngos po'i sgras bstan pa'i phyir/ dngos po'i sgra ni tshig gi don thams cad brjod pa'i ngang tshul can yin no/ /de yang rjes su 'gro ba can yin te/ </text></item>
<item><p>189a.2</p><section></section><text>tshig gi don so so la 'jug pa'i phyir ro/ /khyad par can yin no zhes bya ba ni khyad par can te/ khang bzangs kyi phreng ba zhes bya ba la sogs pa'i sgra khyad par 'ga' zhig la 'jug pa'i phyir ro/ /gal te yang khang bzangs yan lag can gyi rdzas ma yin pa de lta na yang de dngos po nyid yin te ldan pa'i</text></item>
<item><p>189a.3</p><section></section><text>rang bzhin nyid yin no zhe na/ de'i phyir ldan pa zhes bya ba la sogs pa smos so/ /yon tan yang ma yin te yon tan rnams la yon tan nyid med pa yin pa'i phyir ro zhes bya ba la/ khang bzangs ni gzhan gyi 'dod pas yon tan yin la/ gang las de la gzhan khang bzangs kyi phreng ba zhes bya ba'i</text></item>
<item><p>189a.4</p><section></section><text>yon tan yod par 'gyur ro/ /de sgra ni zhes bya ba ni khang bzangs kyi phreng ba'i sgra'o/ /sgra smos pa shes pa yang don gyis bzung ba yin te/ de med par sgra mi 'jug pa'i phyir ro/ /de nyid kyi phyir 'grel pa las khyad par gyi rjes su 'gro ba'i shes pa ston par byed do/ /'dir shes pa 'phrod pa 'du</text></item>
<item><p>189a.5</p><section></section><text>ba'i rgyu can yin no zhes bya ba yang log pa yin te/ 'phrod pa 'du ba ni 'di'i blo rgyu nyid yin pa'i phyir gang las rjes su 'gro ba can gyi rgyu nyid yin/ rgyu nyid yin na yang spyir kun du brtags pa log pa yin no/ /tshad ni yod pa ma yin no zhes bya ba la sogs pa la/ yon tan chen po dang chung ngu nyid la</text></item>
<item><p>189a.6</p><section></section><text>sogs pa ni tshad yin no/ /yon tan chen po nyid la sogs pa'i ngo bo tshad de ni khang bzangs kyi phreng ba la sogs pa dag la yod pa ma yin no zhes bya bar sbyar ro/ /khang bzangs kyi phreng ba la sogs pa'i sgras kyang gang brjod pa yin zhe na/ ldan pa'i mtshan nyid can gyi khang bzangs zhes bya ba la sogs pa</text></item>
<item><p>189a.7</p><section></section><text>smos so/ /tha dad pa'i khyad par med pa'i phyir ro zhes bya ba ni tha dad pa'i khyad par ni dngos po yin la/ de med pa'i tha snyad bar btags pa can yin no zhes gzhan dag sems so/ /khyed kyis kun du brtags pa'i nye bar 'dogs par byed pa gang yin pa de 'di la yod pa ma yin no zhes bstan pa'i phyir/ </text></item>
<item><p>189b.1</p><section></section><text>gzhan la rab tu grags pa'i dpe chos mi mthun pa nyid can gyi tshul gyis 'di ltar dper na zhes bya ba la sogs pa nye bar 'god par byed do/ /nags zhes bya ba 'di la grangs kyi mtshan nyid can gyi zhes bya ba ni nags zhes bya ba ni yan lag can khas mi 'dzin pa'i phyir ro/ /shing gi 'du ba dang ldan pa nyid kyi</text></item>
<item><p>189b.2</p><section></section><text>grangs la nags zhes bya'o zhes gzhan khas len to/ /de dag la ni rdzas la yod pa yin pa lta bu'o zhes bya ba ni me tog dag ste/ de nyid la de dag 'phrod pa 'du ba'i phyir ro/ /rdzas gcig la zhes bya ba ni shing la'o/ /dngos kyi yul can yang de dag yin la/ sgra dang shes pa yang yin pas na/ dngos</text></item>
<item><p>189b.3</p><section></section><text>kyi yul can gyi sgra dang shes pa'o/ /de bdag gis khyad par med pa'i shes pa gang yin pa de la de skad ces bya ste/ des gzung bar bya ba yin no/ /dngos su rnam par gzhag pa ni de tsam gyi rgyu can nyid yin pa'i phyir rang bzhin gyi gtan tshigs so/ /de 'dra ba ni rnam shes kyi/ /rgyu yin zhes bya ba</text></item>
<item><p>189b.4</p><section></section><text>'di'i rnam par 'grel pa ni rjes su 'gro ba can gyi zhes bya ba la sogs pa yin no/ /gang la zhes bya ba 'di'i bshad pa ni dngos po gang dag la zhes bya ba'o/ /des zhes bya ba ni sgrub pa pos so// //tshad ma rnam 'grel gyi 'grel bshad/ bam po lnga bcu rtsa bzhi pa/ de ltar shes pa</text></item>
<item><p>189b.5</p><section></section><text>yin na yang / /tha dad tha dad med rtogs phyir/ /zhes bya ba de tsam ni tshigs su bcad pa'i cha yin la/ de ni de ltar ni 'gyur mod kyi zhes bya ba la sogs pas phyogs snga ma nye bar bkod nas 'chad par byed do/ /ji ltar 'bras bu shes pa tha dad pa med pa de dag byed pa yin zhes bya ba ni gsal ba'i khyad</text></item>
<item><p>189b.6</p><section></section><text>par de dag gi 'bras bu dbang po'i shes pa de dag gal te gsal ba so so la tha dad pa yin na/ ji ltar gsal ba dag 'bras bu'i shes pa tha dad pa med pa byed pa yin zhe na'o/ /tha dad med rtogs phyir zhes bya ba ni rgyu mtshan gyi bdun pa'o/ /de nyid kyi phyir gcig tu rtogs pa'i rgyu mtshan du zhes bya bas rnam</text></item>
<item><p>189b.7</p><section></section><text>par 'grel par byed do/ /de tsam gyis ngag gi don yongs su mi rdzogs pa'i phyir don de dag gis zhes bya ba la sogs pa smos te/ tha dad pa yod na yang dngos po de dag gis ngo bo nyid kyi gcig rtogs pa skyer rung ba'i dbang po'i shes pa de dag skyed par byed ces bya ba'i don to/ /de nyid gsal bar bya ba'i phyir</text></item>
<item><p>190a.1</p><section></section><text>de dag ni zhes bya ba la sogs pa smos te/ de lta bur gyur pa'i gsal ba rnams kyi shes pa skyed pa de dag ni gang gis tha dad na yang rnam pa gcig rtogs pa skyed par byed do zhes bya ba ni bsdus pa'i don yin no/ /de yang shes pa tha dad pa med pa zhes bya ba ni rtogs par byed pa'i shes</text></item>
<item><p>190a.2</p><section></section><text>pa'o/ /de yang sngar zhes bya ba ni le'u dang por ro/ /de nyid dran par bya ba'i phyir 'grel pa byed pas gcig tu zhes bya ba la sogs pas ston par byed do/ /de'i 'bras bu rnams mthong ba zhes bya ba ni gsal ba'i 'bras bu rnams so/ /gcig tu rtogs pa'i rgyu yi phyir/ /blo ni tha dad med pa yin/ /</text></item>
<item><p>190a.3</p><section></section><text>blo gcig rgyu yi dngos po yis/ /gsal ba rnams kyang tha mi dad/ /ces bya ba der bstan zin pa nyid kyi phyir ro/ /de 'bras can min bral/ rjes 'gro zhes bya ba ni gcig rtogs pa la sogs pa'i 'bras bu can no/ /de'i 'bras bu can ma yin pa ni de 'bras can min te/ gang gis de lta bur</text></item>
<item><p>190a.4</p><section></section><text>gyur pa'i rtog pa nyams su myong ba'i rnam par shes pa'i sgo nas skyed pa ma yin no/ /de dag dang bral ba ni gzhan sel ba ste/ rnam pa gcig rtogs pa'i rgyu gsal ba de 'dra ba dag la de rjes su 'gro ba yod pa yin te/ thams cad ni de'i 'bras bu can ma yin pa las log pa'i phyir ro/ /de ldog pa'i</text></item>
<item><p>190a.5</p><section></section><text>bdag nyid du gyur pa'i phyir dngos po rnams phan tshun tha dad pa gang yin pa de'i bdag nyid du gyur pa yin te/ ldog pa dang de dang ldan pa ni tha dad pa med pa'i phyir ro/ /de dang 'di 'gal lo zhes bya ba ni de ltar rang gi mtshan nyid kyi yul can nyid du khas blangs pa'i phyir ro/ /skyon de yod po ma yin te</text></item>
<item><p>190a.6</p><section></section><text>zhes bya ba la sogs pas lan 'debs par byed de/ sgras rang gi mtshan nyid bstan pa'i phyir mnyan pa dngos po la gnas pa rnam par gcod pa la reg pa yin no zhes ma bstan te/ sgra las rang gi mtshan nyid kyi rnam pa can gyi shes pa mi skye ba'i phyir ro/ /skye na yang 'on long la sogs pa med</text></item>
<item><p>190a.7</p><section></section><text>par thal ba bshad zin to/ /de ni phyi rol nus pa rnam gcod la/ /reg pa med na yang zhes bya ba smos te/ phyi rol gyi rang gi mtshan nyid kyi de dang de'i 'bras bu can ma yin pa la so sor nges pa'i nus pa gang yin pa des rnam par gcad pa rang gi mtshan nyid kyi bdag nyid du gyur pa gang yin pa de phyi</text></item>
<item><p>190b.1</p><section></section><text>rol gyi nus pa rnam par gcod pa'o/ /de la nges pa ni reg pa ste/ khams ni don sna tshogs pa can nyid yin pa'i phyir ro/ /de med na yang ste/ sgras rang gi mtshan nyid la reg pa med na yang zhes bya ba'i don to/ /de ni phyi rol gyi dngos po zhes bya ba la sogs pas 'chad par byed do/ /de sgra</text></item>
<item><p>190b.2</p><section></section><text>ni zhes bya ba 'di'i rnam par 'grel pa ni/ dngos po rnam par gcod pa brjod pa'i ngang tshul can gyi mnyan pa zhes bya ba yin no/ /rnam par rtog pa'i gzugs brnyan dag /ces bya ba ni rnam par rtog pa rnams gzung ba'i rnam par dag pa 'brel cing sbyor bar byed pa yin te/ rnam par rtog pa'i</text></item>
<item><p>190b.3</p><section></section><text>gzugs brnyan brjod par bya ba de dag la rjod par byad pa nyid du nye bar 'dre ba zhes bya ba'i don to/ /ji ltar rnam par rtog pa'i gzugs brnyan rnams dngos po la gnas pa can nyid yin zhe na/ rang gi mtshan nyid dang zhes bya ba la sogs pa smos so/ /ngo bo nyid kyis 'khrul pas zhes bya bas ni</text></item>
<item><p>190b.4</p><section></section><text>snang ba dang rnam par brtag par bya ba dag gcig tu byas nas 'jug pa ni 'khrul pa nyid yin no/ /rnam pa 'dis rnam par rtog pa'i gzugs brnyan dngos po la gnas pa can yin pa ni blo ste/ mnyan pa ji ltar na dngos po'i ldog pa ston par byed pa yin zhes brjod ce na/ de'i phyir blos snang ba dang rnam par</text></item>
<item><p>190b.5</p><section></section><text>brtag par bya ba'i don dag la tha dad pa med par zhen pa zhes bya ba la sogs pa smos te/ blos snang ba dang rnam par brtag pa dag zhen pa'i gtan tshigs kyi phyir/ rnam pa 'dis mnyan pa des dngos po ldog pa can la skyes bu 'jug par byed pa de'i phyir dngos po ldog pa ston par byed pa zhes brjod do/ /'di</text></item>
<item><p>190b.6</p><section></section><text>skad du sgras snang ba dang brtag par bya ba gcig tu byas nas/ dngos po la 'jug par byed pa de lta bur gyur pa'i blo gang yin pa skyed par byed do zhes bstan par 'gyur ro/ /rnam par rtog pa la gnas pa don gyi gzugs brnyan phyi rol nyid du snang ba rang gi mtshan nyid bzhin du don gzhan las ldog pa de bas</text></item>
<item><p>190b.7</p><section></section><text>na de nyid dngos po ma yin nam/ gal te de sgras brjod par bya ba ma yin na don gyi phyi rol gyi dngos po sgra'i brjod par bya bar khas blangs par 'gyur ba'am/ rnam par rtog pa'i gzugs brnyan rjod par byed pa dang spyi dngos por gyur pa rjod par byed pas phyi rol sgra'i brjod par bya bar 'dod pa la khyad par ci zhig</text></item>
<item><p>191a.1</p><section></section><text>yod/ 'on kyang ming la rtsod pa yin no zhes bya ba'i rgol ba de'i dogs pa bsu nas/ de ltar na zhes bya ba la sogs pa smos so/ /'di skad du rnam par rtog pa'i gzugs brnyan ni rnam par rtog pa'i rang gi ngo bo las tha dad pa med pa nyid kyi phyir rnam par rtog pa'i rang gi ngo bo</text></item>
<item><p>191a.2</p><section></section><text>bzhin du nang na gnas pa nyid yin no/ /'di'i phyi rol du 'dzin pa dang don gzhan las ldog pa gang yin pa de ni 'khrul pas byas pa yin no/ /'khrul pa'i dbang gis kyang dngos po rnam par gzhag pa ma yin no zhes bstan par 'gyur ro/ /de nyid kyi phyir ldog pa bzhin du zhes bya ba la sogs pa smos</text></item>
<item><p>191a.3</p><section></section><text>te/ ldog pa bzhin du snang gi ldog pa nyid ni ma yin no/ /don gyi bya ba byed pa'i ngang tshul can gyi dngos po ma yin no zhes bya ba'i rnam par rtog pa'i snang ba don gyi rnam pas phyi rol gyi don gyi bya ba cung zad kyang bsgrubs pa med do/ /don dam par de gzhan las ldog pa ma yin te zhes bya ba ni de'i phyi rol</text></item>
<item><p>191a.4</p><section></section><text>na med pa nyid kyi phyir gzhan las ldog pa nyid yod pa ma yin no/ /yod na yang ldog pa nyid dam ldog pa nyid ma yin par 'gyur ro/ /de sgra'i brjod par bya ba ni ma yin no zhes bya ba ni/ gzugs brnyan te de'i phyi rol na med pa nyid kyi phyir ro/ /gzhan gyis kun du brtags pa'i spyi dang 'dra ba brjod par</text></item>
<item><p>191a.5</p><section></section><text>bya ba nyid du yod pa ma yin no zhes bya bar dgongs so/ /yang na gal te rnam par rtog pa'i snang ba'i don gyi rnam pa brjod par bya ba phyi rol na yod pa ma yin mod kyi/ de shes pa nyid kyi dngos po nyid yin la/ de yang sgras brjod par bya ba ni ma yin pa de bas na/ sgras brjod par bya ba dngos po nyid du 'gyur</text></item>
<item><p>191a.6</p><section></section><text>ro zhe na/ de'i phyir de sgra'i brjod par bya ba ni ma yin no zhes bya ba smos te/ gzugs brnyan de ni shes pa las tha dad pa med pa nyid kyi rang gi mtshan nyid kyi bdag nyid ni sgra'i brjod par bya ba ni ma yin te/ rang gi mtshan nyid la sgra mi 'god pa'i phyir ro/ /gal te rnam par rtog pa'i snang ba'i rnam</text></item>
<item><p>191a.7</p><section></section><text>pa phyi rol na med pa nyid kyi phyir ri bong gi rwa dang 'dra bar brjod par bya ba ma yin par ma zad kyi/ nang yang ma yin te rang gi mtshan nyid yin pa'i phyir ro/ /de nyid kyis phyi rol gyi gsal ba rnams sgra'i brjod par bya ba yin pa thag ring du gsal ba yin no/ /spyi dngos por gyur pa ni mi 'dod do/ /'o na sgra'i</text></item>
<item><p>191b.1</p><section></section><text>brjod par bya ba ci yin zhe na/ don dam par cung zad kyang med do zhes brjod do/ /'o na ji ltar na sgra las byung ba'i tha snyad gzhon nu'i bar la rab tu grags pa dang / ci ltar dngos po ldog pa ston par byed pa mnyan pa yin no zhes bstan zhe na/ brjod pa sgra las byung ba'i tha snyad ni 'khrul pa'i dbang</text></item>
<item><p>191b.2</p><section></section><text>gis yin pa de ltar na brda ci lta ba bzhin du sgra las rnam par rtog pa'i blo skye bar gyur pa de kho na nyid du na don gyis stong pa yin na yang ngo bo nyid kyis 'khrul pas rang gi cha la phyi rol gyi don dang gcig tu byas nas 'jug pa na sgras don brjod pa yin no zhes bya ba'i zhen pa 'dis nyan pa po rnams slu bar</text></item>
<item><p>191b.3</p><section></section><text>byed pa dang / de'i bsam pa'i dbang gis brjod par bya ba dang rjod par byed par rnam par gzhag go/ /blo de yang de'i ngo bo nyid du zhen pas skyes bu de las gzhan pa las ldog pa'i don la 'jug par byed do/ /de bas na cha de tsam gyis gzhan sel ba'i mnyan pa ni rjod par byed pa yin no zhes brjod</text></item>
<item><p>191b.4</p><section></section><text>do/ /de nyid kyi phyis bstan par bzhed nas/ de lta na yang don gyi rnam pa 'dzin pa zhes bya ba la sogs pas re zhig rang gi sde pa la brgal zhing brtag pa byed pa yin te/ gang dag rnam par rtog pa la snang ba'i ngang tshul can gyi rnam pa dngos su sgra'i brjod par bya ba yin no zhes de ltar zhugs pa'o/ /</text></item>
<item><p>191b.5</p><section></section><text>don gyi rnam pa zhes 'dzin pa ni/ /don gyi rnam pa 'dzin pa ste/ /rnam par rtog pa'i rnam par shes pa la snang ba'i gzugs brnyan no/ /don gyi zhes bya ba ni phyi rol gyi rang gi mtshan nyid kyi'o/ /gang gi tshe de las gzhan pa las ldog pa zhes bya ba ni dngos po la gnas pa'i gzhan sel ba'i rang gi mtshan</text></item>
<item><p>191b.6</p><section></section><text>nyid kyi bdag nyid can no/ /sgras don cha ni ci brjod ces bya ba ni don gyi cha'o/ /de'i bsgrub par bya ba'i sgrub par byed par gyur pa ma yin pa'i dngos po las ldog pa'i sgo nas 'jug par bya ba la zhes bya ba ni don byed pa don du gnyer bas rgyu 'dod pa gang yin pa de'i bsgrub par bya ba ni don du gnyer bas</text></item>
<item><p>191b.7</p><section></section><text>'bras bu 'dod pa gang yin pa de'o/ /'bras bu de'i sgrub par byed pa ni de sgrub par byed pa'o/ /de'i bsgrub par bya ba'i sgrub par byed pa nyid thob pa ni de'i bsgrub par bya ba'i sgrub par byed par gyur pa'o/ /de las bzlog pa ni de'i bsgrub par bya ba'i sgrub par byed par gyur pa ma yin pa'o/ /de las bzlog</text></item>
<item><p>192a.1</p><section></section><text>pa'i sgo nas de'i bsgrub par bya ba'i sgrub par byed par gyur pa'i dngos po la 'jug par bya ba la'o/ /de zhes bya ba ni de las gzhan pa las rnam par gcod pa de ma brjod na/ don byed par nus pa nyid ma brjod par 'gyur ro/ /de bas na don byed pa don du gnyer bas sgra brjod</text></item>
<item><p>192a.2</p><section></section><text>pa don med pa can yin pa de'i phyir gdon mi za bar bya ba yin no/ /ci ste rnam par rtog pa'i snang ba de yang gsal ba rnams la so sor gnas pa yin la/ de brjod pa na dngos po'i cha kho na brjod par 'gyur ro snyam du sems na/ de'i phyir rnam pa de yang rnam par rtog pa'i yul zhes bya ba la sogs</text></item>
<item><p>192a.3</p><section></section><text>pa smos pa la/ rnam par rtog pa la gsal bar snang ba yin gyi zhes bya ba ni/ gsal ba'i cha'i rjes su byed pa'i snang ba gang yin pa de ni rnam par rtog pa la rnam par gnas pa yin te/ de de'i bdag nyid can yin pa'i phyir ro/ /don la min te don ni phyi rol na gnas pa nyid kyi phyir dang</text></item>
<item><p>192a.4</p><section></section><text>snang ba ni nang na gnas pa yin pa'i phyir ro/ /sgra'i don yod pa nyid du khas len pa na'o zhes bya ba ni don dam par sgra'i don khas len par byed pa'i rang gi sde pa gang yin pa de la 'di thal ba yin no zhes bya ba'i don to/ /gal te 'o na don gyi gzugs brnyan rjes su 'gro ba can de nyid sgras don yin par</text></item>
<item><p>192a.5</p><section></section><text>'gyur ro zhe na/ don gyi gzugs brnyan zhes bya ba la sogs pa smos so/ /gal te 'o na dngos po brjod par bya bar khas len na sgra'i don mi rung na khyed cag ci ltar sgra'i don rnam par 'jog pa yin zhe na/ de yi ngo bo sgro 'dogs rtogs/ /zhes bya ba la sogs pa smos pa la/ rnam par rtog pa'i gzugs</text></item>
<item><p>192a.6</p><section></section><text>brnyan gyi ngo bo de la rang gi mtshan nyid du sgro btags nas de rtogs pa ni khong du chad pa'o/ /des snang ba dang rnam par rtog par bya ba'i don gcig tu byed pas 'jug pa na gzhan las ldog pa'i don rtogs shing thob pa'i phyir ro/ /de ni yang gal te zhes bya ba la sogs pas 'chad par byed do/ /nye bar</text></item>
<item><p>192a.7</p><section></section><text>'dogs pa'i phyir zhes bya ba ni sgra'i don dngos ni ji ltar yang 'thad pa ma yin no/ /don gyi cha la 'di rjes su 'gro zhes bya ba'i rnam par 'grel pa ni dngos po dag la de las gzhan pa rnam par bcad nas zhes bya ba yin te/ de la 'jug par gyur pa na de rjes su 'gro bar 'gyur ro/ /gal te tha snyad</text></item>
<item><p>192b.1</p><section></section><text>'khrul pa yin na don dang 'bral pa ji ltar yin de'i phyir don dang 'brel pa yod na yang gzhan gyi don gyi rjes su dpag pa rjes su dpag pa nyid du nye bar 'dogs par yang mi 'gyur ro/ /'khrul par mtshungs pa nyid yin na mi rtag pa la sogs pa'i sgra ji ltar na rtag pa la sogs pa'i sgra dag las khyad par du 'gyur</text></item>
<item><p>192b.2</p><section></section><text>zhe na/ de'i phyir don dang 'brel pa yang zhes bya ba la sogs pa smos pa la rag las pas zhes bya ba ni brgyud pas de lta bur gyur pa'i dngos po mthong ba'i sgo nas 'ongs pa'i phyir ro/ /bstan zin pa ni le'u dang por ro/ /rang gi mtshan nyid la brda med pas rnam par rtog pa'i gzugs brnyan de nyid la brdar byed</text></item>
<item><p>192b.3</p><section></section><text>pas de'i phyir/ ji ltar brdar btags pa bzhin du tha snyad kyi dus na yang rnam par rtog pa'i gzugs brnyan nyid rnam par rtog pa ma yin nam/ 'khrul pas snang ba dang rnam par brtag par bya ba gcig tu byed pas phyi rol la yang ma yin no zhe na/ de'i phyir gang gi phyir tha snyad 'dogs pa po tha snyad kyi dus su</text></item>
<item><p>192b.4</p><section></section><text>zhes bya ba la sogs pa smos so/ /'di skad du brda'i dus na yang snang ba dang rnam par brtag par bya ba dag la yang gcig nyid du zhen pas rnam par rtog pa'i gzugs brnyan la yang brda byed pa na/ 'khrul pas phyi rol rtogs par 'gyur ro/ /de bas na ji ltar brdar btags pa bzhin du zhen pa tha snyad</text></item>
<item><p>192b.5</p><section></section><text>kyi dus na yang zhen pa skye bar 'gyur ro zhes bstan par 'gyur ro/ /brjod par bya ba'i don rnam par bcad par gyur pa las zhes bya ba la shing ma yin pa gzhan las rnam par bcad pa na shing la sogs pa gang yin pa sgra'i brjod par bya ba yin pa de'i phyir/ shing la sogs pa ma yin pa gzhan la sgra ma</text></item>
<item><p>192b.6</p><section></section><text>mthong ba'i rgyu yis sgra la dngos po rtogs pa'i phyir te/ gang la med pa de rnam par bcad nas dngos po ston par byed ces bya ba'i don to/ /skyes bu'i zhen pa'i dbang gis de skad du brjod kyi sgra las dngos po rtogs pa ni ma yin no/ /'dis ni ldog pa bshad do/ /la lar de mthong la ltos phyir/ /</text></item>
<item><p>192b.7</p><section></section><text>zhes bya ba 'dis ni rjes su 'gro ba pa bstan to/ /de ltar gyi shing la sogs pa zhes bya ba la da ltar smos pa ni don nye ba nyid yod pa nyid du bstan par nus pa nyid kyi phyir ro/ /phyogs gcig smos pas rjes su 'gro ba gtso bo ma yin pa bstan te/ ldog pa'i sgo nyid kyi don rtogs pa'i phyir ro/ /gang phyogs</text></item>
<item><p>193a.1</p><section></section><text>gcig la yang de las ldog pa la zhes bya ba ni shing ma yin pa la sogs pa las ldog pa zhes bya ba'i don to/ /de las rnam par gcod pa'i don de zhes bya ba ni shing ma yin pa la sogs pa rnam par bcad pa ni shing la sogs pa'i'o/ /gzhan rnam par gcod par byed pa ston pa 'dis ni</text></item>
<item><p>193a.2</p><section></section><text>sgra 'bras bu dang bcas par bstan to/ /de lta ma yin na sgra sbyor ba 'bras bu med par 'gyur ro/ /de lta ma yin na de ni dngos po la mi rung ngo zhes bya ba la sogs pa la brjod par bya ba'i don las rigs mi mthun pa ma mthong ba la ltos pa nyid kyi phyir zhes bya ba khong nas dbyung ngo / /shing la sogs pa'i</text></item>
<item><p>193a.3</p><section></section><text>don rnam par gcod par gyur pa phyogs gcig po la lar mthong ba la ltos pa nyid kyi phyir ro/ /'dis ni rjes su 'gro ba dang ldog pa snga ma nyid rjes su bstan to/ /'grel pa byas pa las zhes bya ba ni brdar byas pa las so/ /'brel pa'i rgyu mtshan du gyur pa des zhes bya ba ni/ rigs la sogs</text></item>
<item><p>193a.4</p><section></section><text>pa 'brel pa'i rgyu mtshan du gyur pas/ gang kho na las don gang la mnyan par 'gyur zhes bya bar sbyar te/ rigs la sogs pas nye bar mtshon pa'i rdzas de nyid brjod par bya ba yin no zhes de skad du brjod pa'i drang srong la bya'i bu la sogs pa rdzas tshig gi don can gyi gzhung spong ba'i sgo nas bshad do/ /</text></item>
<item><p>193a.5</p><section></section><text>rigs la sogs pa de dag la gang kho na las mnyan par 'gyur zhes sbyar te/ rigs la sogs pa nye bar mtshon pa'i rdzas de nyid brjod par bya ba yin no zhes de skad du/ drang srong rta'i bu rigs tshig gi don can gyi gzhung spong ba'i sgo nas 'di bstan to/ /de dang 'brel pa dag la zhes bya ba ni rigs la</text></item>
<item><p>193a.6</p><section></section><text>sogs pa'i 'brel pa dag la ste/ sgras 'brel pa brjod pa yin no zhes de skad du ston pa gang yin pa de dag bsal ba'i sgo nas bstan to/ /rigs la sogs pa'i rnam par rtog pa zhes bya ba ni rigs la sogs pa'i rnam par rtog pa dang 'brel pa'i rnam par rtog pa gnyis dang / sgra'i rnam par rtog pa</text></item>
<item><p>193a.7</p><section></section><text>dang bcas pa ste rnam par rtog pa rnam pa gsum mo/ /sngar bshad pa'i rgyu nyid kyis zhes bya ba ni/ khyad par dang ni khyad par gzhi/ /'brel dang 'jig rten gzhung lugs ni/ /zhes bya ba la sogs pa bstan pas so/ /mthong ba sre byed bdag nyid can/ /zhes bya ba ni brda'i dus na sgra dmigs pa gang</text></item>
<item><p>193b.1</p><section></section><text>yin pa de sbyor ba ni mthong ba sre bar byed pa'o/ /'dzin pa gang la de'i bdag nyid de/ rang bzhin yod pa de la de skad ces bya'o/ /de nyid ni mthong ba sbyor bar byed pa'i rang bzhin can no zhes bya ba la sogs pas 'chad par byed do/ /rtogs pa yang gang zhe na/ sngon nyams su myong ba rjod par byed pa zhes bya ba</text></item>
<item><p>193b.2</p><section></section><text>la sogs pa smos so/ /der zhen pas zhes bya ba ni 'das pa'i don du zhen pa ste/ don gang la sgra brdar btags pa de nyid da ltar gyi don 'di yin no zhes de ltar mngon par zhen pas zhes bya ba'i don to/ /de'i byed pa la de'i yul gyi byed pa'i nus pas khyab pa yin pa la de dang 'gal ba yang nus pa</text></item>
<item><p>193b.3</p><section></section><text>med pa gang yin pa de ltar na khyab par byed pa 'gal ba dmigs pa'o/ /rnam par rtog pa des zhes bya ba ni gnas skabs de las 'das pa la sogs pa'i don rtogs pa gang yin pa des so/ /don de zhes bya ba ni de ltar gyi don mig gis gzung bar bya ba gang yin pa'o/ /mthong ba'i rang bzhin yod</text></item>
<item><p>193b.4</p><section></section><text>na yang de zhes bya ba ni rnam par rtog pa gnyis pa'o/ /de brda zhes bya ba la brda ni sgra nyid brjod pa yin no/ /de nyid kyi phyir sang bar gyur pa'i don gyi ming 'dzin pas zhes bya bas 'chad par byed do/ brjod pa med pa can gyi don ni mig gis gsal bar 'dzin to zhes bya ba'i don to/ /de'i tshe des na</text></item>
<item><p>193b.5</p><section></section><text>sgra'i don gyi yul can nyid yin pa zhes bya ba ni gang gi tshe dbang po'i yul la yang sgra 'jug pa de'i tshe dbang po'i don yang sgra'i don yin te/ dbang po las skyes pa gang la yul de yod pa de dag ni sgra'i don gyi yul can yin la/ de'i dngos po ni de nyid de des so/ /gal te dbang po'i don rang gi</text></item>
<item><p>193b.6</p><section></section><text>mtshan nyid la sgra 'jug pa de tsam gyis phyi rol gyi don nye ba la ltos pa dbang po las skyes pa'i shes pa ji ltar 'dod pa'i dbang gis 'jug par 'gyur/ sgra'i don gyi yul can yin na yang spyi'i yul can gyi rnam par rtog pa'i shes pa gang yin pa de 'dod pa'i dbang gis 'jug par 'gyur gyi rang gi</text></item>
<item><p>193b.7</p><section></section><text>mtshan nyid kyi yul can gyi dbang po'i shes pa 'dod pa'i dbang gis 'jug pa mi rigs pa ma yin nam/ 'di skad du gal te rang gi mtshan nyid kyang sgra'i don yin pa de'i tshe de las gzhan pa'i sgra'i don bzhin du sgra'i shes pa la snang bar 'gyur zhing sgra'i shes pa la mi snang ba gang yin pa de ni sgra'i don ma</text></item>
<item><p>194a.1</p><section></section><text>yin no/ /sgra ni 'dod pa tsam gyi rgyu can nyid yin pa'i phyir shes pa de yang sgra bzhin du 'dod pa'i rgyu can du 'gyur ro/ /de lta bur gyur pa'i shes pa la sgra'i don nyid du dbang po'i don snang bar gyur pa na yang rnam par rtog pa'i gzugs brnyan bzhin du 'dod pa tsam gyi rgyu</text></item>
<item><p>194a.2</p><section></section><text>can du 'gyur ro/ /de lta bur gyur pa'i sgra don la 'jug par gyur pa na 'dod pa tsam gyi rgyu can du 'gyur ro snyam sems so/ /'das pa la sogs pa zhes bya ba ni sgra dang don 'das su zin kyang bdag nyid kyis dpyad nas brda byed par 'gyur ro zhes sngar ji skad bshad pa lta bu'o/ /sogs pa'i sgras</text></item>
<item><p>194a.3</p><section></section><text>ni don 'das pa dang chod pa bzung ngo / /sgra 'god pa yang spyod yul gyi dngos po 'das pa dang zhig pa zhes bya ba la sogs pa la/ spyod yul gyi dngos po 'das pa dang zhig pa la sogs pa zhes pa ni zlas dbye ba'o/ /chod pa dang phra ba nyid kyi spyod yul gyi dngos po las 'das pa'o/ /sogs pa'i</text></item>
<item><p>194a.4</p><section></section><text>sgras ni ma skyes pa nyid bzung ngo / /rnam pa 'dis ni dbang bo'i yul las 'das pa yin na ste/ dbang pos 'dzin par rung ba nyid dang bral ba yin na zhes bya ba'i don to/ /de la so sor nges pa nyid la de 'das pa nyid yod na mi 'gyur bas khyab pa yin pa de dang 'gal ba yang 'gyur ba yin pa de ltar na khyab</text></item>
<item><p>194a.5</p><section></section><text>par byed pa 'gal ba dmigs pa'o/ /gzugs la sogs pa 'dzin pa'i ngang tshul can gyi blo mthong ba ci zhig yin/ de'i yul can gyi rnam par rtog pa med pa'i phyir mthong ba nyid ma yin te/ mngon sum thams cad ni gzhan gyi rtog pa dang bcas par 'dod do/ /blo rtog pa med pa ni de ltar na zhes</text></item>
<item><p>194a.6</p><section></section><text>bya ba la sogs pas ston par byed do/ /de bzhin du zhes bya ba ni phyi rol gyi don bzhin du'o/ /de 'jug pa zhes bya ba ni rnam par rtog pa'i shes pa'o/ /gzugs bzhin du gzugs mthong ba la zhes bya ba la sogs pa la/ ji ltar gzugs dang gzugs zhes de lta bu'i rnam par rtog pa 'jug pa de</text></item>
<item><p>194a.7</p><section></section><text>bzhin du gzugs mthong ba la yod pa ma yin no zhes bya ba'i don to/ /de ltar na mthong ba la nyams su myong ba la ma grub pa zhes bya ba ni gal te gzugs mthong ba'i dus na mthong na yang nyams su myong bar mi 'dod pa de'i tshe mthong ba ste mthong ba'i yul la nyams su myong ba ma grub pas so/ /nga'i gzugs mthong</text></item>
<item><p>194b.1</p><section></section><text>ba ni de nyid yin zhing / nga'i gzugs mthong ba ni de nyid yin no zhes bya ba ni yul gyi khyad par gyis gzugs mthong ba du ma nyid yin par bstan pa'i phyir lan gnyis brjod do/ /yang na nga'i gzugs mthong ba ni de lta bu'i don gyi rnam pas nye bar bsgyur ba de nyid yin zhing nga'i gzugs mthong ba ni nang gi dga'</text></item>
<item><p>194b.2</p><section></section><text>ba la sogs pa dang ldan pa 'di yin no/ /'di skad du bshad pa 'di yang yul mthong ba'i yul can gyi shes pa dran pa nyid yin no/ /gzhan dag ni rtog pa dang bcas pa'i shes pa mngon sum nyid yin par 'dod pa de bas na de'i ngo bor khyod nyid 'dod pa'i mngon sum rtog pa dang bcas pa nyid 'jug</text></item>
<item><p>194b.3</p><section></section><text>par mi 'gyur na zhes bya ba smos te/ gal te khyod nyid kyi gzhung gis gzugs mthong ba la nyams su myong ba ma yin na rtog pa dang bcas pa'i mngon sum yang 'jug par mi 'gyur na rnam par rtog pa de yang snang ste de ni rig par bya ba nyid yin pa'i phyir ro/ /rgyu de bas na de nyams su myong ba yod</text></item>
<item><p>194b.4</p><section></section><text>pa zhes bya ba la sogs pa smos so/ /de bas na zhes bya ba la sogs pa la/ ji skad bshad pa'i skyon yod pa'i phyir zhes bya ba ni gzugs 'dzin pa'i dus na blo'i yul can gyi rnam par rtog pa med na blo mi 'dzin par thal ba'i phyir ro/ /de bas na blo'i yul can gyi nyams su myong ba rtog pa med</text></item>
<item><p>194b.5</p><section></section><text>par 'gyur ro/ /gal te de'i gnas skabs na blo mngon sum nyid ma yin no zhe na/ de mngon sum nyid ma yin no zhes bya ba la sogs pa smos te/ gzugs 'dzin pa'i dus na gzugs mthong ba'i yul can gyi rnam par rtog pa yod pa'i phyir ro/ /gal te shes pa nyams su myong ba yang rtogs</text></item>
<item><p>194b.6</p><section></section><text>pa dang bcas pa nyid yin par 'gyur ro zhe na/ rnam par rtog pa yang zhes bya ba la sogs pa smos so/ /de nyid kyis myong yin na ni/ /zhes bya ba la sogs pa smos pa la/ gzugs gzugs zhes bya ba 'dzin pa na gzugs kyi blo rnam par rtog pa dang rjes su 'brel pa'i myong ba nyid yod pa nyid yin na/ </text></item>
<item><p>194b.7</p><section></section><text>de yang shes pa gnyis pa'i bsgrub par bya ba ma yin no/ /'on kyang rnam par rtog pa dang rjes su 'brel pa nyams su myong bas gzugs mngon sum du byed pa'i blo gang yin pa de nyid rang gi bdag nyid kyang rtog pa dang rjes su 'brel pa nyid du nges pa nyid rtog par byed do/ /gzugs kyi blo gang gis zhes bya</text></item>
<item><p>195a.1</p><section></section><text>ba la sogs pas de rnam par 'grel par byed do/ /rnam par rtog pa de nyid mthong ba nyams su myong ba zhes bya ba ni gzugs mthong ngo gzugs mthong ngo zhes bya ba'i rnam par rtog pa nyid mthong ba nyams su myong ba yin no zhes bya ba mi 'thad do/ /lkog tu gyur pa nyid dang</text></item>
<item><p>195a.2</p><section></section><text>'das pa med pa nyid do zhes bya ba ni ci rigs par sbyar bar bya ste/ lkog tu gyur pa ni gzhan gyi rgyud la gnas pa'i ngang tshul can gyi blo yin la/ /'das pa ni rang gi rgyud la gnas pa'i ngang tshul can med pa nyid du'o/ /rnam pa gzhan du bdag nyid so so rang gis rig pas nyams su myong ba can gyi blo</text></item>
<item><p>195a.3</p><section></section><text>zhes bya ba ni so so rang gis rig pa ste/ rang rig pas nyams su myong ba gang la yod pa de la de skad ces bya'o/ /mngon sum rtog pa med pa yang rang rig pa ma yin par smra ba zhes bya ba ni rang gi sde pa bye brag tu smra ba mngon sum rtog pa med pa yang rang rig par mi 'dod de/ shes pa shes</text></item>
<item><p>195a.4</p><section></section><text>pa gzhan gyis nyams su myong bar khas len pa'i phyir ro/ /'das pa'i gzugs la sogs pa mthong ba zhes bya ba ni gang gi tshe da ltar gyi gzugs mthong ba de'i tshe re zhig de mngon sum ma yin te/ gzhan gyi la gzugs dang shes pa la cig car rnam par rtog pa gnyis med pa'i phyir</text></item>
<item><p>195a.5</p><section></section><text>ro/ /rang rig pa ni rang gi sde pa khas mi len pa'i phyir ro/ /shes pa la shes pa cig car 'byung ba'i ngang tshul can gyi tshor ba med pa'i phyir ro/ /gang gi tshe phyis 'byung ba ste 'dzin par byed pa de shes pa'i shes pa skye bar 'gyur ba de'i tshe/ gzugs la sogs pa'i mthong ba 'das pa yin no/ /</text></item>
<item><p>195a.6</p><section></section><text>chos can shes pa la rjes su dpag par bya ba la/ de yod pa'i rtags thams cad kyi rten ma grub par 'gyur te/ chos can shes pa nyid ma grub pa'i phyir ro/ /chos can dang 'brel pa ni phyogs kyi chos nyid do/ /gzugs la sogs pa thag nye ba'i rjes su byed pa'i ngang tshul can zhes bya ba ni</text></item>
<item><p>195a.7</p><section></section><text>da ltar gzugs la sogs pa'i gzugs brnyan gyi rjes su 'gro bas so/ /de ltar na don 'gags par 'gyur bas rang gi rnam pa can gyi shes pa skyed par byed pa de'i phyir shes pa de la gzugs la sogs pa thag nye ba'i rjes su byed pa'i ngang tshul can zhes bstan to/ /gang gi tshe myur du</text></item>
<item><p>195b.1</p><section></section><text>mthong ba mang po zhes bya ba ni gang gi tshe dbang po'i shes pa nyid rgyun du skye ba na zhes bya ba'i don to/ /rang yul can rnam shes nyams myong zhes bya ba ni blo'i yul can no/ /de'i tshe de ltar yul 'dzin pa yin na yang zhes bya ba ni yul nyams su myong ba ni rang nyams su myong ba dang rjes su mthun pa nyid</text></item>
<item><p>195b.2</p><section></section><text>yin pa'i phyir ro/ /de gal te rtog pa dang bral ba rig pa yin pa de bas na yul nyams su myong ba yang de ltar grub pa yin no/ /sgra'i yul gang yin pa de ni rtog pa yin no zhes bya bar dgongs so/ /rtog pa rang gi mtshan nyid kyi yul can yin na ni snang ba gsal ba can du 'gyur na</text></item>
<item><p>195b.3</p><section></section><text>gsal bar snang ba can yin na ni rtog pa nyid yin par mi rigs so/ /rnam par rtog pa dang bcas pa dang rjes su 'brel pa la gsal bar snang ba can nyid 'gal bar snang ba'i phyir ro/ /de bas na rnam par rtog pa mi gsal bar snang ba can spyi nyid la dmigs pa yin no/ /de ltar ma yin na rgyu</text></item>
<item><p>195b.4</p><section></section><text>med pa can nyid yin na zhes bya ba ni spyi 'dra ba las kyang de 'dra bar 'byung na rgyu'i chos kyi rjes su mi byed pa'i phyir 'bras bu rgyu med pa can nyid yin par 'gyur ro/ /dngos po la yang brda byed pa ma yin pa zhes bya ba ni tha snyad kyi dus na dngos po nye bar mi gnas pa'i phyir dang / sgra las byung ba'i</text></item>
<item><p>195b.5</p><section></section><text>shes pa la snang ba med pa'i phyir de la brda byed pa ma yin no/ /de la zhes bya ba ni dngos po la'o/ /tha snyad kyi dus na sgra dang don sbyor ba'i brda dran pa ni rgyu yin pa de 'di la med pa de ltar na rgyu mi dmigs pa la de'i tshe nus par 'gyur zhes bya ba la sogs pa la/ brda dran pa la ltos pa yod na</text></item>
<item><p>195b.6</p><section></section><text>gzugs thag nye bar kyang re zhig dbang po'i shes pa skyed pa ma yin gyi/ 'on kyang dang por dran pa nyid skyed par byed do/ /de bas na don de ni dngos su dran pa'i rgyur 'gyur gyi shes pa'i ni ma yin no/ /dran pa las dbang po'i shes pa 'gyur bas gdon mi za bar bskyed par bya ba ma yin zhes bya ba'i</text></item>
<item><p>195b.7</p><section></section><text>dgongs pa 'di ni gang gi tshe dbang po'i shes pa dran pa'i rgyu can nyid yin pa de'i tshe don thag nye ba'i dbang gis bskyed pa can ma yin no/ /de bas na rnam par rtog pa tsam sngon du song ba'i shes pa 'dod pas 'jug pa dang ldog pa yod pa'i phyir gdon mi za bar bskyed par bya ba ma yin no zhes bya ba'o/ /ci'i</text></item>
<item><p>196a.1</p><section></section><text>phyir zhe na/ tha dad med phyir ro zhes bya ba ni gzhan gyis skad cig ma nyid ma yin par khas blangs pa la brten nas bstan to/ /khyad par brdar btags med 'dzin na/ /zhes bya de ni mdo yin la/ /skad cig ma nyid dang skad cig ma ma yin pa'i phyogs dag gi skabs nyid yin pa'i</text></item>
<item><p>196a.2</p><section></section><text>phyir phyogs gnyi ga la sbyar nas 'chad par byed do/ /re zhig skad cig ma ma yin pa'i phyogs ni rtag pa'i phyogs la yang zhes bya ba la sogs pas sbyor bar byed do/ /yang na zhes bya ba la sogs pas kyang skad cig ma'i phyogs la skad cig ma snga phyi'i khyad par nyid kyi rnam pa gnyi ga sbyor bar byed do/ /</text></item>
<item><p>196a.3</p><section></section><text>de la khyad par gyi ngo bo ma bzung ba la brda yod pa ma yin no zhes bya ba ni 'di ltar dbang po'i shes pas skad cig ma gnyis pa 'dzin pa yin no zhes bshad pa de'i phyir skad cig ma dang po ma bzung ba la brda yod pa ma yin no/ /don bzung ba la 'di'i 'di rjod par byed pa yin no zhes bya ba'i brda 'thad pa</text></item>
<item><p>196a.4</p><section></section><text>yin no/ /khyad par gyi ngo bo zhes bya ba ni brda med pa'i rgyu gnyis pa yin te/ rang gi mtshan nyid la brda byed pa mi rung ba'i phyir ro/ /de yang rigs pa ma yin no zhes bya ba ni brdar ma byas pa'i don sngon gyi brda la dmigs pa'i dran pas 'dzin pa ma yin no/ /don gyi sgra ni yul brjod pa dang</text></item>
<item><p>196a.5</p><section></section><text>dgos pa brjod pa yin te/ de phyogs kyi bye brag gis 'chad par byed pa la/ don can gang zhes bya ba ni spyi'i yul can no/ /phyogs gnyis pa zhes bya ba ni skad cig mar smra ba'i phyogs dang po la ste/ skad cig ma'i phyogs la skad cig ma dang po gang yin pa de dran pa skyed par byed par 'dod pa</text></item>
<item><p>196a.6</p><section></section><text>zhes bya ba la sogs pas gang 'chad pa'i de nyid skad cig ma ma yin pa'i phyogs la ltos nas gnyis par bshad do/ /phyogs de la dran pa yul med pa can yin te/ 'di ltar skad cig ma dang po'i yul can de khyad par gyi ngo bo ma bzung ba de la brda med pa'i phyir brdar ma byas pa la dran pa'i yul nyid</text></item>
<item><p>196a.7</p><section></section><text>med pa'i phyir ro/ /de'i yul skad cig ma gnyis pa yang ma yin te/ de ni rgyu ma yin pa nyid kyi phyir dang brdar ma byas pa nyid kyi phyir ro/ /gsum pa la zhes bya ba ni skad cig mar smra ba'i phyogs gnyis pa ste/ yang na phyis 'byung ba'i skad cig ma gang yin pa zhes bya ba la sogs pas bshad pa gang yin</text></item>
<item><p>196b.1</p><section></section><text>pa la'o/ /rtag pa'i phyogs la ltos nas de nyid gsum pa yin no/ /gang gis dgos pa yin zhes bya ba de la 'bras bu med pa can te/ 'di ltar phyis 'byung ba'i skad cig ma shes pas 'dzin par 'dod na/ des dran pa bskyed pa ma yin pa de bas na de dran pa'i yul ma yin pa de ltar na de la dran</text></item>
<item><p>196b.2</p><section></section><text>pa 'bras bu med pa can yin no/ /de yang de ma thag tu bshad zin to/ /gnyis ka yang ma yin no zhes bya ba ni yul yang ma yin zhing dgos pa yang ma yin no zhes bya ba'i don to/ /phyogs gsum pa'i skyon gang yin pa de nyid dang po'i phyogs la yang skyon du brjod par bya ba yin te/ don rtogs pa</text></item>
<item><p>196b.3</p><section></section><text>nyid kyi phyir tha dad par ma brjod do/ /khyad par yang 'dzin pa yin no zhes bya ba ni 'di ltar rang gi mtshan nyid kyi rnam pa can gyi dbang po'i shes pa rnam par nges par 'gyur ro/ /mngon sum rtog dang bral ba can/ /mngon sum nyid kyis 'grub par 'gyur/ /zhes bya ba la sogs pa nas/ </text></item>
<item><p>196b.4</p><section></section><text>de phyir mig dang gzugs dag la/ /brten nas mig blo skye bar 'gyur/ /zhes bya ba'i mthar thug pa'i rnam 'grel gyi gzhung gis tshad ma kun las btus pa'i gzhung ji tsam bshad pa de bshad pa yin no/ /mngon sum rtog dang bral ba can/ /zhes bya ba skabs su byas nas zhes bya ba</text></item>
<item><p>196b.5</p><section></section><text>la sogs pa la/ mngon sum rtog dang bral ba can/ /ming dang rigs sogs sbyor bar byed/ /kha cig na re sgra ni don dang 'brel pa'i rgyu mtshan can yin no zhes zer ro/ /gzhan dag ni don gyis stong pa'i sgra dag gis khyad par can gyi don brjod pa yin no zhes zer ro/ /gang la rtog</text></item>
<item><p>196b.6</p><section></section><text>pa de dag med pa de ni mngon sum yin no zhes bya ba gzhung 'di tsam bshad pa yin no/ /de ltar na rtog pa rnam pa gsum ston par mdzad pa na/ rigs la sogs pa'i rtog pa rnam pa gsum ston par byed pa'i gzhung don gyis bshad pa yin no/ /de nyid kyi phyir don gyis bshad pa yin no zhes</text></item>
<item><p>196b.7</p><section></section><text>bya ba smos so/ /'on te ci'i phyir/ gnyi ga la rag las pas skye ba la zhes bya ba la sogs pas da bshad par bya ba'i gzhung 'chad par byed do/ /dbang po'i shes pa de'i go bar byed pa dbang po'i sgo nas tha snyad du byed pa yin nam/ 'on te yul gyi sgo nas yin zhes de ltar dbang po'i shes pa ston</text></item>
<item><p>197a.1</p><section></section><text>par byed pa'i skabs su go bar byed pa nyid de ni dbang po'i sgra las yod pa yin no/ /de ltar na dbang po'i rnam par shes pa zhes brjod pa na the tshom med par dbang po'i shes pa nyid shes par 'gyur ro/ /de skad du bstan pa na shes par 'dod pa'i don rtogs par 'gyur ro/ /de bas</text></item>
<item><p>197a.2</p><section></section><text>na mngon sum zhes bya ba'i tha snyad rigs pa yin gyi yul gyi shes pa zhes ni ma yin no/ /de ltar brjod pa na nges par dbang po'i shes pa rtogs par 'gyur ro/ /yid kyi rnam par shes pa yang yul gyi rnam par shes pa nyid yin pa'i phyir de ni yul la brten pa yin no zhes tha snyad du bya ba ma yin no/ /</text></item>
<item><p>197a.3</p><section></section><text>slob dpon phyogs kyi glang pos go bar byed pa nyid 'chad par mdzad pa na/ thun mong min pa'i rgyu nyid phyir/ /dbang po la de'i tha snyad byas/ /zhes bstan to/ /thun mong ma yin pa'i rgyu nyid yin pas na dbang po'i sgra la dbang po'i shes pa rtogs pa la go bar byed pa nyid du bstan to/ /de ltar na</text></item>
<item><p>197a.4</p><section></section><text>yul ni yid kyi rnam par shes pa dang rgyud gzhan gyi rnam par shes pa thun mong gi rgyu yin zhes bshad pa gang yin pas yul go bar byed pa nyid ma yin no/ /de'i chos kyang nges sbyor byed/ /ces bya ba ni go bar byed pa de'i rang bzhin du gyur pas chos nges par sbyor bar rigs so zhes bya ba'i don to/ /</text></item>
<item><p>197a.5</p><section></section><text>go bar byed pa khyab par byed pas sgra nges par sbyor bar 'os pa la zhes bya ba la sogs pas de 'chad par byed pa la/ sgra'i nges par sbyor bar 'os pa ni sgra nges par sbyor bar rigs pa ste/ brjod par bya ba dang rjod par byed pa nyid du nges par sbyor bar rigs pa nyid yin no/ /de la go bar byed pa khyab par byed</text></item>
<item><p>197a.6</p><section></section><text>pas khyab pa yin no/ /de ltar na rtog pa sngon du gtong ba can sgra sbyor ba gang yin pa de ni go bar byed pa nyid du gyur pa la yin te/ sgra sbyor ba ni brjod par 'dod pa'i don ston par byed pa'i yan lag nyid yin pa'i phyir ro/ /de yang go bar byed pa nyid du nus pa yin gyi cig shos kyis ni ma yin te/ </text></item>
<item><p>197a.7</p><section></section><text>go bar byed pa ma yin pa nges par sbyor na rtog pa sngon du gtong pa nyid nyams par 'gyur ro/ /de bas na gal te go bar byed pa ma yin par 'gyur na/ rtog pa sngon du gtong ba sgra nges par sbyor ba de nyid byed par mi 'gyur ro/ /de'i phyir bzlog na gnod pa can gyi tshad ma yod pa'i phyir rtog pa sngon du</text></item>
<item><p>197b.1</p><section></section><text>gtong ba can sgra nges par sbyor bar 'os pa tsam dang rjes su 'brel pa can gyi go bar byed pa nyid de'i khyab par byed pa yin par 'gyur ro/ /'dis ni sbyor ba'i don 'thad par byed pa yin no zhes bya ba la/ 'dir sbyor ba ni rnam pa gnyis te sgrub pa dang dgag pa'i sgo nas so/ /de la re zhig sgrub pa ni gang</text></item>
<item><p>197b.2</p><section></section><text>zhig tha snyad gang la rtog pa sngon du gtong ba can sgra 'god pa de ni de la go bar byed pa kho nar 'gyur te/ dper na rnga'i sgra dang nas kyi myu gu'i tha snyad la rnga dang nas kyi sgra zhes nges par sbyor ba lta bu'o/ /dbang po'i shes pa'i tha snyad 'di la yang rtog pa sngon du gtong ba can sgra nges par sbyor ro zhes bya ba ni rang</text></item>
<item><p>197b.3</p><section></section><text>bzhin gyi gtan tshigs so/ /go bar byed pa nyid kyang dbang po'i tha snyad kho na yin par gnas so/ /dgag pa'i sgo nas kyang gang zhig go bar byed pa nyid kyi mi 'gyur ba de ni de la nges par sbyar bar 'os pa ma yin te/ dper na rnga'i sgra dang nas kyi myu gu'i tha snyad la go rims bzhin du dbyug pa'i</text></item>
<item><p>197b.4</p><section></section><text>sgra dang sa la sogs pa'i sgra mi 'gyur ba lta bu'o/ /dbang po'i rnam par shes pa ston par byed pa'i skabs la yang yul gyi sgra'i tha snyad la go bar byed par 'gyur ba ma yin no zhes bya ba ni khyab par byed pa mi dmigs pa'o/ /de la gang gi phyir 'di ltar de'i chos kyang nges sbyor byed pa go bar byed pas khyab pa</text></item>
<item><p>197b.5</p><section></section><text>zhes bya ba nas brtsams te/ rang bzhin rtags ni nges par sbyor/ /zhes bya ba'i bar gyi gzhung 'dis sgrub pa sgrub par byed pa'i sbyor ba bshad do/ /go bar byed pa'i/ rang bzhin rtags ni nges par sbyor/ /zhes bya ba ni bsgrub par bya ba go bar byed pa nyid kyi rang bzhin zhes bya ba'i rtags sbyar bar bya'o zhes bya</text></item>
<item><p>197b.6</p><section></section><text>ba'i don to/ /rang bzhin zhes bya ba'i rtags nges par sbyar ba de ldog par 'gyur ro zhes bya ba la sogs pas dgag pa la gtan tshigs mi dmigs pa bstan to/ /de nyid kyi phyir de de ltar na go bar byed pa'i tha snyad kyi bshad pa yin gyi skabs su bab pa'i don rtogs par byed pa ma yin pa gzhan gyis ni</text></item>
<item><p>197b.7</p><section></section><text>ma yin no zhes bya ba la sogs pas sgrub pa dang dgag pa'i sgrub par byed pa rnam pa gnyis kyi sbyor ba'i sgrub par byed pa'i 'bras bu rnam pa gnyis ston par byed do/ /tshad ma kun las btus pa las ni sgrub pa'i sgo nas rang gi sgras sbyor ba bshad de/ thun mong ma yin pa'i sgo nas kyang tha snyad 'dogs pa mthong ste/ </text></item>
<item><p>198a.1</p><section></section><text>dper na rnga bo che'i sgra dang nas kyi myu gu lta bu'o zhes bstan to/ /de la yang don ni 'di yin te/ rtog pa sngon du gtong ba can dag brjod par 'dod pa'i don ston pa la tha snyad mthong ba gang yin pa de ni go bar byed pa thun mong ma yin pa nyid kyi sgo nas zhes bya ba'i don to/ /de'i phyir</text></item>
<item><p>198a.2</p><section></section><text>go bar byed pa nyid bsgrub par bya ba yin no/ /dgag pa'i sgo nas sbyor ba yang don gyis bstan to/ /de ltar na de la thun mong ma yin pa'i sgo nas kyang zhes bya ba'i kyang gi sgra ni nges par bzung ba yin no/ /thun mong ma yin pa kho na'i sgo nas yin gyi/ thun mong gi sgo nas ma yin no zhes bya ba'i</text></item>
<item><p>198a.3</p><section></section><text>nges par bzung ba'i 'bras bus go bar byed pa ma yin pa nges par sbyar bar 'os pa gsal ba yin no/ /'o na ci ltar na rnam par shes pa lnga'i zhes bya ba la sogs pas tshad ma kun las btus pa'i gzhung nye bar bkod pa de 'brel pa byed pas bstsags pa zhes bya ba la sogs pas 'chad par</text></item>
<item><p>198a.4</p><section></section><text>byed do/ /gzhung 'di yang gal te mngon sum rtog pa dang bral ba yin na/ ci ltar na mig la sogs pa'i rnam par shes pa lnga bsags pa la dmigs pa yin zhes bya ba'i skabs 'dis bstan to/ /rdul phra rab 'dus pa ni bsags pa yin la/ de yang tshogs ba can thams cad kyi</text></item>
<item><p>198a.5</p><section></section><text>spyi'i ngo bo yin zhing de la dmigs pa nyid kyi phyir dbang po'i rnam par shes pa ni rtog pa dang bcas pa nyid yin no zhes gzhan dag sems so/ /gal te de gcig tu rnam par shes pa ma yin na de ji ltar rung zhes bya ba 'di yang tshad ma kun las btus pa'i gzhung yin no/ /bsags pa de</text></item>
<item><p>198a.6</p><section></section><text>gal te gcig tu rnam par rtog pa ma yin na 'o na ji ltar na rnam par shes pa lnga'i dmigs pa bsags pa yin zhes bya ba 'di dang sbyar ro/ /skye mched kyi rang gi mtshan nyid de la rang gi mtshan nyid kyi yul can de dag rnam par shes pa'i tshogs lnga la 'dod kyi rdzas kyi mtshan nyid la ni ma yin no zhes bshad pa gang yin</text></item>
<item><p>198a.7</p><section></section><text>pa gzhan 'di yang tshad ma kun las btus pa'i phyogs snga ma'i gzhung yin te rtog pa dang bral ba dang 'gal ba nyid kyis so/ /slob dpon dbyig gnyen gyis kyang zhes bya ba la sogs pas spel mar bshad pa yin no/ /'ga' zhig gi tshe sngon po dang ser po la sogs pa'i nang nas sngon po la sogs</text></item>
<item><p>198b.1</p><section></section><text>pa so sor nges pa gcig gis mig gi rnam par shes pa la sogs pa skyed par 'gyur zhing / 'ga' zhig gi tshe sngon po dang ser po la sogs pa'i tshogs pas zhes bya ba chos mngon pa'i bstan bcos su rnam par gzhag pa byas pa na/ gal te gzugs dang sgra la sogs pa'i tshogs pa rnam par shes</text></item>
<item><p>198b.2</p><section></section><text>pa'i tshogs lnga dmigs na yang ji ltar na de dag rang gi mtshan nyid kyi yul can nyid la gnod par mi 'gyur zhes brgal ba'o/ /de la slob dpon dbyig gnyen gyis 'di ltar de dag ni skye mched kyi rang gi mtshan nyid la rang gi mtshan nyid kyi yul can nyid du 'dod kyi rdzas kyi mtshan nyid la ni ma</text></item>
<item><p>198b.3</p><section></section><text>yin pas nyes pa 'di med do zhes bshad pa yin no/ /sngon po dang ser po dang dmar po la sogs pa thams cad so so'am bsdus pa bdag nyid ji lta ba bzhin du rnam par shes pa skyed par byed pa'i sgo'i don ni skye mched yin no/ /de dag ni rang gi mtshan nyid ni skye mched gzhan las bzlog pa</text></item>
<item><p>198b.4</p><section></section><text>yin no/ /gzugs dang sgra la sogs pa'i rab tu dbye ba rigs mthun pa dag gi ni bdag nyid ji lta ba bzhin du dbang po'i rnam par shes pa skyed par byed pa'i ngo bo yin no/ /de thun mong ma yin pa yin na yang skye mched gzhan las bzlog nas rigs mthun pa thams cad la bye brag med par rang</text></item>
<item><p>198b.5</p><section></section><text>gi mtshan nyid ces brjod do/ /rdzas kyi rang gi mtshan nyid la ni ma yin no zhes bya ba la gzugs dang sgra la sogs pa'i rab tu dbye ba dag la ngo bo so so ni rdzas kyi rang gi mtshan nyid yin zhing de la ni de dag rang gi mtshan nyid kyi yul can ma yin te/ gzugs la sogs pa'i dbye ba re re la nges pa'i sgo nas</text></item>
<item><p>198b.6</p><section></section><text>de dag rang gi mtshan nyid kyi yul can ni ma yin no/ /'on kyang rigs mthun pa rnams la khyad par med par rang gi mtshan nyid du 'dzin pa'i phyir ro zhes bya ba ni bsdus pa'i don yin no/ /rgol ba ni mig gis gzung bar bya ba nyid la sogs pa'i spyi'i ngo bo la skye mched kyi rang gi mtshan nyid kyi sgras bshad pa</text></item>
<item><p>198b.7</p><section></section><text>yin no snyam du sems so/ /bsags pa dag ni zhes bya ba la sogs pa'i tshigs su bcad pas/ mdo mdzad pas phyogs snga ma'i bsam pa ston par mdzad do/ /rnam par shes pa skyed par byed pa'i nus pa'i rang bzhin skyed pa'i rkyen nye ba'i phyir zhes bya ba ni rnam par shes pa skyed par byed pa rdul phra rab kyi</text></item>
<item><p>199a.1</p><section></section><text>rang bzhin skyed pa gang yin pa de'i rkyen te/ lhan cig byed pa gang yin pa de nye ba'i phyir zhes bya ba'i don to/ /de dag phan tshun nye bar 'gro ba la sogs pa la brten pa can zhes bya ba la sogs pa'i sgras ni mchod pa dang yul rung ba na gnas pa zhes bya ba la sogs pa bzung</text></item>
<item><p>199a.2</p><section></section><text>ngo / /rgyud snga ma yongs su gyur pa gang la phan tshun nye bar 'gro ba la sogs pa brten pa yod pa de la de skad ces bya'o/ /rgyud snga ma yongs su gyur pa yang nye bar len pa'i skad cig ma snga ma skad cig ma phyi ma'i nus pa skyed par byed pa'i nus pa skyed pa yin no/ /de 'dra ba ni zhes bya ba ni yul mchod pa</text></item>
<item><p>199a.3</p><section></section><text>na gnas pa rdul phra rab gzhan dang bral ba ste/ shes pa de ni rdul phra rab mang pos bskyed par bya ba yin no zhes bya ba ni bsdus pa'i don to/ /de la thams cad kyis kyang 'dir de la don du mas skyed phyir/ rang don la spyi spyod yul can zhes bya ba'i tshad ma kun las btus pa'i gzhung 'di bshad pa</text></item>
<item><p>199a.4</p><section></section><text>yin no// //tshad ma rnam 'grel gyi 'grel bshad/ bam po lnga bcu rtsa lnga pa/ spyir de dag thams cad ni zhes bya ba la sogs pas gzhung rjod par byed pa ste/ rnam par shes pa gang la spyir ji ltar thag nye ba'i rdul phra rab du ma'i spyod yul yod pa de ni spyi'i spyod yul can zhes bya ba ni</text></item>
<item><p>199a.5</p><section></section><text>go bar byed pa nyid yin pa'i phyir gzhi tha dad pa'i 'bru mang po pa'o/ /yang na de ni tshig ston pa tsam yin pas na gzhi mthun pa'i 'bru mang po pa nyid yin no/ /tshad ma kun las btus pa las spyi'i sgra brjod pa ni rdul phra rab du ma rang gi mtshan nyid bstan pa'i phyir te gang la skyi ste rdul phra rab du ma'i spyod yul yod pa zhes</text></item>
<item><p>199a.6</p><section></section><text>bya bar tshig rnam par sbyar ro/ /rdzas kyi rang gi mtshan nyid ni ma yin no zhes bya ba'i tshig 'dis rang gi mtshan nyid kyi yul can nyid yin pa spangs pa na spyi'i yul can nyid yin par khas blangs par gyur pa ma yin nam/ de bas na/ de la don du ma bskyed phyir/ /rang don la spyi'i spyod yul can/ /spyi</text></item>
<item><p>199a.7</p><section></section><text>'dzin pa'i phyir yang ma yin no zhes bya ba'i bshad pa de 'gal lo zhe na/ de'i phyir rdzas kyi rang gi mtshan nyid kyis ni ma yin no zhes bya ba 'dis kyang zhes bya ba la sogs pa smos so/ /yul rnam par chad pa na gnas pa rnams rdzas gzhan gcig rtsom pa med pa'i phyir zhes bya ba ni ldan pa lhan cig byed pa yul</text></item>
<item><p>199b.1</p><section></section><text>rnam par 'chad pa'i gnas skabs na med pa'i phyir 'bras bu rdzas rtsom pa yod pa ma yin no/ /go rims med par zhen pa phyin ci log yin no zhes bya ba ni go rims med pa kho na phyi ci log yin no zhes bya bar sbyar ro/ /sngar bsal zin to zhes bya ba ni cig car rnam par shes pa skye ba sgrub par byed</text></item>
<item><p>199b.2</p><section></section><text>pa'i skabs su/ 'dir don kun dang cig car ni/ /'dus can dbang rnams yod na yang / /zhes bya ba la sogs pas bsal zin pa nyid kyi phyir ro/ /dus mtshungs can blo thams cad kyi/ /thams cad skad cig ma nyid du khas len pa'i phyir ro/ /gzhan myur du 'jug pa can yin no zhes bya</text></item>
<item><p>199b.3</p><section></section><text>ba ni blo gzhan myur du 'jug pa can ma yin no zhes bya ba'i skabs dang sbyar ro/ /'di ni rim min thal 'gyur ba'am/ /zhes bya ba ni don gcig 'dzin par zhen pa'o/ /phye ma leb khra ni zhes bya ba la sogs pa ni rma bya la sogs pa'o/ /tshon sna tshogs kyis bsgyur ba yang de yin la ras dang</text></item>
<item><p>199b.4</p><section></section><text>dar la sogs pa'i khyad par dag gi snal ma'i rigs sna tshogs pa las zhes bya ba ni khyad par gyi bsdu ba'o/ /de dag gis bsgrubs shing bskyed pa'i ras dang stan gang yin pa de dag dang por byas pa gang la yod pa de la de skad ces bya'o/ /snal ma rigs sna tshogs pa las bsgrubs pa smos pa ni</text></item>
<item><p>199b.5</p><section></section><text>rigs mi mthun pa'i 'bras bu'i rdzas mi rtsom pas yan lag can gyi rdzas med par bstan pa'i don to/ /yan lag can med na yang yan lag can de la brten pa'i gzugs gcig kyang yod pa ma yin no/ /de la yang yan lag gi gzugs kyi rigs du ma snang ba yin no zhes gzhan gyis kyang khas</text></item>
<item><p>199b.6</p><section></section><text>blang bar bya'o/ /gzugs gzhan la mi dmigs pa'i blos zhes bya ba la yongs su gcad par bya ba'i gzugs las gzhan pa'i gzugs ni gzugs gzhan no/ /de la mi dmigs pa ste yongs su gcad par bya ba'i gzugs gcig la dmigs pa'i rnam par rtog pa'i blos zhes bya ba'i don to/ /de</text></item>
<item><p>199b.7</p><section></section><text>dag la zhes bya ba ni sngon po dang ser po la'o/ /de rig pa zhes bya ba ni rnam par phye nas 'dzin pa'o/ /sngon po dang ser po la sogs pa'i khyad par blos rnam par phye nas 'dzin pa med pa ni gcig nyid la khyad par byed pa yin la de dang 'gal ba yang de ltar rnam par phye nas 'dzin pa yin pa de ltar na khyab par byed</text></item>
<item><p>200a.1</p><section></section><text>pa 'gal ba dmigs pa'o/ /'dis gtan tshigs ma grub par smra'o zhes bya ba ni rma bya la sogs pa'i gzugs kyang sngon po la sogs pa tha dad pa'i sgo nas blos rnam par phye nas gzung bar bya'o zhes bya ba ma grub pa nyid kyi phyir ro/ /de la yan lag can gyi gzugs rnam par</text></item>
<item><p>200a.2</p><section></section><text>phye nas mi 'dzin cing / yan lag gi gzugs gzung ba gang yin pa de ni du ma nyid du 'dod pa de phyogs su byed pa na grub pa la sgrub pa yin no zhes sems so/ /rigs tha dad pa'i rdzas kyi bsgrub pa sems dang mi ldan pa ni bcos ma'i phye ma leb de gang la yan lag can gyi rdzas gcig yod pa ma</text></item>
<item><p>200a.3</p><section></section><text>yin no/ /don rnams dus mtshungs can nyid du/ /zhes bya ba la sogs pa la don gyi rnam pa dang dus ni don gyi rnam pa dang dus so/ /blo gang la de dag mtshungs pa yod pa de la de skad ces bya'o/ /de'i dngos po ni de nyid do/ /des na don gyi rnam pa mtshungs pa can ni sngon po dang ser po la</text></item>
<item><p>200a.4</p><section></section><text>sogs pa tha dad par snang ba nyid kyi phyir ro/ /dus mtshungs pa can ni gnyi ga la yang go rims med par 'dzin pa so sor rig pa'i phyir ro/ /bcos ma'i phye ma leb pa zhes bya ba la sogs pas de nyid 'chad par byed do/ /gnyi ga yang zhes bya ba ni bcos ma dang bcos ma ma yin pa dag la'o/ /</text></item>
<item><p>200a.5</p><section></section><text>sngon po la sogs pa'i ngo bo sna tshogs pa can ma yin pa zhes bya ba ni phye ma leb khra bo la sogs pa'i ngo bo sna tshogs pa can ma yin gyi 'on kyang gal te yan lag can gyi gzugs sna tshogs pa gcig yin no zhes bya ba ni ngag gi don yin no/ /blo sna tshogs min zhes bya ba ni gzhan gyi gzhung gi de la yul med</text></item>
<item><p>200a.6</p><section></section><text>pa'i phyir ro/ /de ltar na de'i yul yan lag can gyi rdzas yin nam/ yan lag can 'du ba dang ldan pa gzugs sna tshogs pa can gcig gam/ yan lag gi gzugs so so'am ma lus pa yin no zhes bya ba'i rtog par 'gyur grang na/ re zhig dang po'i rnam par rtog pa ni ma yin te/ de la yan</text></item>
<item><p>200a.7</p><section></section><text>lag can gyi rdzas med pa'i phyir ro/ /de ni rigs mi mthun pa can de dag ni zhes bya ba la sogs pa smos so/ /de med pa'i phyir zhes bya ba la sogs pas rnam pa gnyis pa med par bstan te/ yan lag can gyi gzugs ni yan lag can gyi ngo bo ste gang de la 'du ba dang ldan pa'o/ /yan lag can</text></item>
<item><p>200b.1</p><section></section><text>gyi ngo bo yang yin la gcig kyang yin zhes bya ba ni las 'dzin pa'o/ /yang sna tshogs pa'i sgra dang las 'dzin pa nyid bya'o/ /de nas mi rtsom pa'i sgra dang drug pa'i bsdu ba bya'o 'di snyam du dgongs te/ gal te yan lag can gyi rdzas kyi yan lag gcig rtsom par 'gyur ba de bas na/ de'i rten can</text></item>
<item><p>200b.2</p><section></section><text>yan lag can gyi ngo bo yan lag gi yon tan gyis kyang rtsom par 'gyur te/ rten med pa can gyi yon tan brtsam par mi nus pa nyid kyi phyir ro/ /sngon po la sogs pa'i don gang yin pa de dag kyang zhes bya ba la sogs pas rnam par rtog pa gsum pa 'gog par byed do/ /cig car don du ma 'dzin par</text></item>
<item><p>200b.3</p><section></section><text>khas mi len pa'i phyir rnam par rtog pa bzhi pa yod pa nyid ma yin no/ /de lta na de zhes bya ba ni ldan pa'o/ /'di ltar phye ma leb la yan lag can gyi ngo bo khra bo yod pa ma yin no zhes bya ba ni sngon po la sogs pa'i yan lag tu gtogs pa yongs su snang bar gyur pa ma yin pa yan lag can gyi ngo bo mi dmigs pa'i</text></item>
<item><p>200b.4</p><section></section><text>phyir ro zhes bya bar dgongs so/ /yang na don 'di khyod kyis kun du brtags pa'i yan lag can gyi ngo bo sna tshogs pa gang yin pa de yod pa ma yin te/ gcig dang sna tshogs pa nyid 'gal ba'i phyir ro/ /gal te gnyi ga'i yang ngo bo tha dad pa nye bar btags pa'i rgyu yin no zhes bya ba ni phye ma leb khra</text></item>
<item><p>200b.5</p><section></section><text>bo'i yan lag can gyi ngo bo gang yin pa dang stan khra bo la sogs pa'i yan lag gi ngo bo tha dad pa gang yin pa de dag gnyi ga'i yang gzugs sna tshogs pa gang yin pa de ni ldan pa la nye bar 'dogs pa'i rgyu yin no zhe na ma yin te zhes bya ba la sogs pa ni lan yin te/ phye ma leb khra bo'i gzugs la sna</text></item>
<item><p>200b.6</p><section></section><text>tshogs pa nyid med pa'i phyir ro zhes bya ba ni/ khyod kyis yan lag can gyi ngo bo gcig nyid du kun du brtags pa gang yin pa de la sna tshogs pa nyid med pa'i phyir ro/ /ri mo la sogs pa la yang sna tshogs pa'i ngo bo med pa'i phyir ro zhes bya ba ni de ltar de la re zhig yan lag can med pa'i phyir yan lag</text></item>
<item><p>200b.7</p><section></section><text>can gyi ngo bo sna tshogs pa gzhan mi 'dod do/ /'on kyang de la yan lag gi gzugs kho na snang bar 'gyur ro/ /de dag so so la yang sna tshogs pa nyid yod pa ma yin zhing / sna tshogs pa dag ni sna tshogs pa nyid nye bar btags pa la yan lag ma yin te/ cig car du ma 'dzin par khas mi</text></item>
<item><p>201a.1</p><section></section><text>len pa'i phyir ro/ /gal te sna tshogs par snang ba can gyi blo la snang ba de'i tshe nye bar 'dogs pa'i rgyur 'gyur ro/ /don gcig la 'phrod pa 'du ba'i phyir nye bar btags par 'gyur na zhes bya ba ni rdzas gang la gzugs nye bar btags pa'i rgyu 'du ba dang ldan pa de nyid la</text></item>
<item><p>201a.2</p><section></section><text>ldan pa yang 'du ba dang ldan pa yin no/ /spyi'i spyod yul can gyi rnam par shes pa zhes bya ba yang grub 'gyur zhes bya ba'i skabs dang sbyar ro/ /re zhig blo de gcig nyid la/ /ji ltar du ma snang bar 'gyur/ /zhes bya ba ni 'di snyam du sems te/ grub pa'i mtha' smra ba khyod kyang blo rnam pa dang bcas pa</text></item>
<item><p>201a.3</p><section></section><text>nyid 'dod do/ /de lta na sna tshogs pa'i rnam pa de blo'i bdag nyid du gyur pa yin pa de lta na blo sna tshogs pas snang ba can khas blangs pa yin no/ /de'i phyir ma nges pa yin no zhes bya ba ni gang zhig sna tshogs pa yin pa de ni gcig gi rang bzhin ma yin te zhes bya ba'i gtan tshigs ma nges pa yin te/ blo</text></item>
<item><p>201a.4</p><section></section><text>gcig gi rang bzhin nyid yin na yang sna tshogs par snang ba nyid kyi phyir ro/ /ji lta ji ltar don bsam pa/ /zhes bya ba ni phyi rol gyi sngon po dang ser po la sogs pa'o/ /don smos pa ni rnam par shes pa las tha dad pa 'gog par byed pa yin gyi rnam par shes pa gzhan gyi dbang gi bdag nyid ni ma yin no/ /</text></item>
<item><p>201a.5</p><section></section><text>de yang 'og nas ston par 'gyur ro/ /ji lta ji ltar zhes bya ba ni gcig dang du ma nyid kyis so/ /rang bzhin 'ga' zhig la zhes bya ba ni phyi rol la ma yin zhing rnam par shes pa'i bdag nyid la yang ma yin te/ chags par snang ba'i rnam par mi gnas so zhes bya ba'i don to/ /ji ltar rnam par mi gnas</text></item>
<item><p>201a.6</p><section></section><text>pa de ltar de ma thag nyid du ston par 'gyur ro/ /chos rnams bdag med pa zhes bya ba la sogs pa la/ thams cad med pa ni chos rnams bdag med pa nyid ma yin te kun nas nyon mongs pa dang rnam par byang ba'i phyogs med par thal ba'i phyir dang / sngar ji skad du bshad pa bzhin du kun rdzob rigs pa nyid</text></item>
<item><p>201a.7</p><section></section><text>kyi phyir ro/ /'on kyang kun du brtags pa'i gzung ba dang 'dzin pa'i ngo bos dben pa rang rig pa tsam de yang bstan bcos mdzad pa rang nyid kyis 'og nas rgyas par gsal bar mdzad par 'gyur ro/ /don dam par blo sna tshogs pa des dngos po yang sna tshogs par 'grub par 'gyur ro zhes bya ba la sogs pa la/ </text></item>
<item><p>201b.1</p><section></section><text>ji ltar dang por don dam par blo gcig sna tshogs pa'i rnam pa can de lta bur gyur pa'i don nyid kyis skyed par 'gyur ro/ /de nas 'dzin par byed pa'i blo de'i rnam par 'jog par byed pa'i phyi rol gyi dngos po yang 'grub par 'gyur ro/ /de bzhin du ste/ sna tshogs pa'i rnam pa can gyi blo gcig bzhin du</text></item>
<item><p>201b.2</p><section></section><text>bden par 'gyur ro zhe na/ de'i blo la yang mi 'gyur ro zhes bya ba ni blo gcig la yang sna tshogs pa nyid de ni mi 'gyur te/ blo gcig dang tha dad pa med pa de yang mi 'gyur ro zhes bya ba'i don to/ /gcig dang zhes bya ba la sogs pas de 'chad par byed do/ /de ltar na de sna tshogs par snang ba nyid</text></item>
<item><p>201b.3</p><section></section><text>du 'dod pas gzhan gcig nyid yin par 'dod do/ /de bas na gcig nyid yin na ngo bo sna tshogs pa ma yin pa yang zhes bya ba rang bzhin sna tshogs pa ma yin na yang ste/ ngo bo sna tshogs pa nyid yin na gcig nyid 'gal ba'i phyir ro/ /'on kyang 'khrul ba'i dbang gis sna tshogs pa'i rnam pa nyid du</text></item>
<item><p>201b.4</p><section></section><text>snang bar 'gyur ro/ /gcig dang du ma dag gi gnas pa'i zhes bya ba la sogs pa la/ sna tshogs pa nyid dang gcig pa nyid du gnas pa ste/ rnam par gzhag pa gang yin pa de'i rten don dam par rnam pa tha dad pa dang tha dad pa med pa ma gtogs par rnam par gzhag pa gzhan 'ga' zhig kyang yang</text></item>
<item><p>201b.5</p><section></section><text>yod pa ma yin no zhes bya ba'i don to/ /de la don dam par rnam pa tha dad pa sna tshogs pa nyid du gnas pa'i rten yin zhing gcig nyid du gnas pa'i yang don dam par rnam pa tha dad pa med pa yin no/ /de la gal te blo la don dam pa'i rnam pa tha dad pa 'dod na/ 'o na ni gcig nyid ma yin pa'am/ gcig</text></item>
<item><p>201b.6</p><section></section><text>nyid yin na don dam par rnam pa tha dad pa yod pa ma yin no/ /de ltar mi 'dod na ril gcig tu 'gyur ro zhes bstan pa'i phyir/ de la gal te don dam par blo zhes bya ba la sogs pa smos so/ /de ltar na cig car skye ba la sogs pa'i skyon yod do zhes bya ba ni thams cad kyi rang bzhin gcig nyid yin na</text></item>
<item><p>201b.7</p><section></section><text>gcig gi skye ba gang yin pa de nyid thams cad kyi yin par 'gyur ro/ /sogs pa'i sgras ni cig car dgag pa dang thams cad thams cad la nye bar sbyor bar 'gyur ro/ /de'i phyir gcig nyid yin na rnam pa du ma can ma yin no zhes bya ba ni blo gcig yin na rnam pa du ma can du mi 'gyur gyi 'on kyang blo ni gnyis</text></item>
<item><p>202a.1</p><section></section><text>kyi ngo bos dben pa rang rig pa tsam gyi bdag nyid can kho na yin no zhes bya bar dgongs so/ /gal te phyi rol gyi dngos po sna tshogs pa med cing / blo sna tshogs pa'i rnam pa can gcig med na 'o na ji ltar yul dang dus nges pa can gyi phyi rol gyi gzugs nyid du snang</text></item>
<item><p>202a.2</p><section></section><text>ba yin zhes de skad du 'dogs pa la/ 'on kyang gal te 'di bdag don 'dod na zhes bya ba la sogs pa smos te/ sgrub pa po 'khrul pa'i ngo bor don du mngon par zhen pa las don zhes brjod kyi de dag don nyid ni ma yin te/ kun du brtags pa'i rang bzhin ni gtan nas med pa nyid yod pa'i</text></item>
<item><p>202a.3</p><section></section><text>phyir ro/ /'dod pa de yang gang yin zhe na/ de'i ngo bo can ma yin par 'gyur ba dag kyang de'i ngo bo'i sgo nas gsal ba zhes bya ba smos pa la/ de'i ngo bo can ma yin pa zhes bya ba ni phyi rol gyi ngo bo can ma yin par gyur pa dag kyang ngo / /de'i ngo bo'i sgo nas kyang de'i phyi rol gyi ngo bo'i sgo nas gsal</text></item>
<item><p>202a.4</p><section></section><text>zhing snang ba'o/ /de dang de'i don dam par gnas pa de kho na nyid yin na zhes bya ba ni de'i ngo bo can ma yin par snang ba de don dam par te dngos su gnas pa yin te/ sgrub par byed pa'i tshad ma yod pa'i phyir ro/ /de nyid kyi phyir de kho na nyid phyin ci ma log pa ma yin te/ 'dir phyi rol gyi don du rtogs pa ni</text></item>
<item><p>202a.5</p><section></section><text>tshad mas gnod pa nyid kyi phyir de kho na nyid ma yin no zhes bya bar dgongs so/ /gang gi tshe phyi rol gyi don mthong ba ni 'khrul pa nyid yin par rigs kyi ma 'khrul pa ni ma yin te/ rigs pa de la mi ston mod kyi/ kho bo tshad mas gnod pa'i log pa'i rnam par rtog pas ni ston pa 'gog par byed pa yin</text></item>
<item><p>202a.6</p><section></section><text>no/ /de bas na rab rib kyis 'khrul pa'i mig can la skra shad dang sbrang ma la sogs pa med pa snang ba bzhin du ma rig pa'i rab rib kyis khyab pa'i mig can la phyi rol gyi don 'di med na yang snang ngo zhes de skad du bstan pa rigs pa nyid yin pa'i phyir bstan bcos mdzad pa de ltar 'gyur ro zhes bya bar dgongs</text></item>
<item><p>202a.7</p><section></section><text>so/ /de la don dam par gnas pa de kho na nyid yin no zhes bya ba la/ de'i ngo bo can ma yin pa dag kyang de'i ngo bo can du snang ba tshad ma'i stobs las 'ongs pa gang yin pa de nyid 'khrul pa nyid ma yin gyi 'on kyang don dam par te/ dngos su phyi rol gyi ngo bor gnas pa de kho na nyid phyin ci ma log pa yin pa</text></item>
<item><p>202b.1</p><section></section><text>de ltar na phyin ci log tu rtog pa 'dis de la bdag gis rigs pas 'ongs pa'i don 'gog pas ci zhig bya/ de bas na ji ltar rigs pa nyid du yang dag pa ma yin pa ston par 'gyur ba zhes bya bar dgongs so zhes bya ba rnam pa gzhan yin no/ /de bdag nyid ces bya ba 'di'i rnam par 'grel pa ni</text></item>
<item><p>202b.2</p><section></section><text>rags pa'i rnam pa de lta bu zhes bya ba yin no/ /tshogs pa la yang de'i ngo bo gcig yod pa ma yin na zhes bya ba ni rags pa'i ngo bo'o/ /rdul phra rab gzhan dang 'dres na yang rdul phra rab rnams kyi rdul phra rab kyi ngo bo nyams pa ma yin te/ tshogs pa na yang de dag rdul phra rab kyi ngo bo nyid yin na</text></item>
<item><p>202b.3</p><section></section><text>rags pa'i rnam pa can gyi shes pa'i rdul phra rab yul ma yin pa de ltar na 'khrul pa med pa'i sems kyis nges par mi nus te/ rnam pa gzhan rtogs pas rnam pa gzhan 'dzin pa mi srid pa'i phyir ro/ /de lta ma yin na thal ches par 'gyur ro/ /mi mkhas pa gang dag rags pa'i rnam pa</text></item>
<item><p>202b.4</p><section></section><text>phyi dang nang du 'gyur ba ma yin zhing de rnam par shes pa'i yul ma yin te/ rdul phra rab shin tu nye bar gnas pa yul ma chad par gnas pa rdul phra rab gzhan gyis bskor ba mngon sum gyi yul yin no/ /rdul phra rab de dag kyang phan tshun 'dres pa ma yin te/ 'dres pa ni gnyi ga ltar</text></item>
<item><p>202b.5</p><section></section><text>yang mi rung ba'i phyir ro/ /phyogs gcig gis 'du na ni cha can du 'gyur la/ bdag nyid thams cad kyi yin na ni gong bu rdul phran tsam nyid du 'gyur ro/ /de bas na shin tu 'dab nye bar gnas pa rigs mi mthun pas chod pa rdul phra rab bar dang bcas pa kho na yin no/ /gang yang shin tu brtan</text></item>
<item><p>202b.6</p><section></section><text>por 'dus pa rags pa'i rnam par snang ba gang yin pa de 'khrul pa yin te/ bar chad phra bas chod par mi nus pa nyid kyi phyir ro des de skad du brjod pa'i rgol ba ni rmongs pa'i blo can yin te/ rang gi tshig nyid kyis rang gi tshig la bi Tam pa ya ti co 'dri bar byed de 'khrul par byed do/ /gal te rdul phra</text></item>
<item><p>202b.7</p><section></section><text>rab 'dzin par byed pa nyid du 'dod pa'i shes pa la rags pa'i rnam pa snang ba gang yin pa de 'khrul pa yin na/ ci ltar de'i rnam pa can gyi shes pa'i rdul phra rab yul yin/ gzhan gyi rnam pa can gyi shes pa'i rnam pa gzhan yul ma yin te/ thal ches pa'i phyir ro zhes bshad zin to/ /rdul phra rab kyi</text></item>
<item><p>203a.1</p><section></section><text>rnam pa can gyi shes pa ni tshu rol ma mthong ba 'ga' zhig gis kyang yang dag par rig pa ma yin no/ /de bas na rdul phra rab mngon sum gyi yul ma yin zhing rjes su dpag pa'i yul yang ma yin te/ de la 'bras bu rnam par shes pa ldog pa'i rtags las brtag par bya</text></item>
<item><p>203a.2</p><section></section><text>ba yin no/ /gzhan dag de yang nang gi bag chags kyi byas pa yin par smra ba de ltar na de yang de'i rtags ma yin no/ /'gyur bar ni 'dod mod kyi mngon sum du 'dod pa'i rags ba'i rnam pa ni gcig dang du mas dpyad mi bzod pa'i phyir don dam par med pa nyid yin pa ni bla ste/ rdul phra rab kyi ngo bo 'di</text></item>
<item><p>203a.3</p><section></section><text>ji skad du bshad pa'i rnam pas shin tu lkog tu gyur pa gang yin pa de ni re zhig spong bar mi nus shing de la gnod pa can gyi tshad ma 'jug pa ma yin te/ de ni cha med pa nyid kyis gcig gi rang bzhin yin pa'i phyir ro/ /gal te de la sgrub par byed pa yang med do snyam na/ de nyid kyi phyir the tshom za bar 'gyur</text></item>
<item><p>203a.4</p><section></section><text>ro/ /de ltar na yang the tshom med par thams cad du chos rnams bdag med par ma bstan par 'gyur ro zhe na/ 'dir brjod par bya ste/ de skad du smra ba des kyang gdon mi za bar rdul phra rab lus can nyid du 'dod par bya ste/ lus can ma yin pa ni rdul phra rab nyid du mi rung ba'i phyir ro/ /de lta ma yin na</text></item>
<item><p>203a.5</p><section></section><text>sems dang sems las byung ba dag la yang rdul phra rab nyid du ci'i phyir rtog par mi byed/ lus can yin na ni gdon mi za bar phyogs dang cha tha dad par 'gyur te/ phyogs dang cha tha dad pa dang bral ba yang rnam par shes pa bzhin du lus can nyid du mi rung ba'i phyir ro/ /phyogs dang cha tha dad pa nyid yin na</text></item>
<item><p>203a.6</p><section></section><text>yang cha dang bcas pa nyid yin no/ /de'i phyir gcig dang du mas dpyad mi bzod pa nyid kyi phyir rags pa bzhin du rdul phra rab la yang gnod par 'gyur ro/ /'di yang slob dpon dbyig gnyen la sogs pa mthu che ba rnams kyis zil gyis mnan pa de'i phyir phyi rol gyi don yod pa ma yin no/ /nang gi</text></item>
<item><p>203a.7</p><section></section><text>yongs gcod ces bya ba la sogs pas re zhig ngo bo nyid rnam par phye nas ston par byed do/ /cha 'di gang las gzhan zhes bya ba ni nang du snang ba'i 'dzin pa'i rnam pa las gzhan ni sngon po dang ser po la sogs pa'o/ /byis pa smos pa ni 'khrul pa dag kho na la de ltar snang ba'i phyir ro/ /byang chub sems</text></item>
<item><p>203b.1</p><section></section><text>dpa' chos rnams bdag med par mkhyen pas ni gnyis kyis dben pa rang rig pa tsam kho na mkhyen to/ /nang dang phyi rol du snang ba'i rnam pa 'dis kyang phyi rol gyi don yod pa dang med kyang rung ste/ blo ngo bo gnyis pa can nyid yin no/ /de ltar na phyi rol gyi don yod na yang shes pa rnam pa dang bcas pa khas blang</text></item>
<item><p>203b.2</p><section></section><text>bar bya ste/ rnam pa med pas 'dzin pa mi srid pa'i phyir ro/ /phyi rol gyi don med na yang shes pa nyid de'i rnam par skye ba de ltar na gsal ba kho nar ngo bo nyid gnyis pa can yin no/ /'on kyang ngo bo nyid gnyis pa can gyi shes pa de yang bden pa ma yin par 'khrul pa'i dbang gis rnam par gzhag pa yin te/ </text></item>
<item><p>203b.3</p><section></section><text>ji ltar mngon par zhen pa bzhin du tha snyad la dngos por rnam par gzhag pa'i phyir ro/ /de ltar ma yin na ji ltar na blo gcig la ngo bo gnyis bden par 'gyur/ de nyid bstan pa'i phyir blo gcig la zhes bya ba la sogs pa smos so/ /phyi rol gyi don yod na yang blo ngo bo gnyis pa can yin gyi zhes bshad pa</text></item>
<item><p>203b.4</p><section></section><text>gang yin pa de bsgrub pa'i phyir ro/ /rnam pa med par smra ba'i phyi rol gyi don la mngon par zhen pa la ci ste gang zhes bya ba la sogs pa smos pa la/ 'di'i shes pa 'di yin no zhes bya ba ni gzung bar 'dod pas sngon po dang ser po 'di'i shes pa 'di yin no zhes bya bar ro/ /de yang nang du 'dus pa na gzhan</text></item>
<item><p>203b.5</p><section></section><text>'dra ba cig yod pa ma yin pa zhes bya ba la/ snang ba'i rnam pa ste ji skad du bshad pa'i rnam pas nang du 'dus pa ste shes pa'i bdag nyid du gnas pa na'o/ /gzhan ni de las gzhan pa'o/ /'dra bar byed pa ni shes pa la gzugs brnyan 'jog par byed pa ste/ gzugs dang gzugs brnyan 'dra ba 'jog</text></item>
<item><p>203b.6</p><section></section><text>pa dang 'jog par byed pa gnyis yang dag par myong ba med ba'i phyir ro/ /de la 'di ltar 'gyur te gal te shes pa gcig la rnam pa gnyis de kho na nyid du 'gal ba yin na/ 'o na rnam pa de dag las gang yang rung ba bden par 'gyur ro zhe na/ de'i phyir shes pa bdag nyid gcig pa zhes bya ba la sogs pa smos</text></item>
<item><p>203b.7</p><section></section><text>so/ /'o na gal te gzung ba dang 'dzin pa gnyis kyang yod pa ma yin na shes pa gang yin pa de'i de kho na nyid du 'gyur ba gzhan ci zhig lus gzung ba dang 'dzin pa'i rnam pa ma gtogs pa'i ngo bo gzhan ni tshu rol mthong ba rnams kyis yang dag par myong ba med do/ /yang dag par myong na yang de kho na nyid mthong ba</text></item>
<item><p>204a.1</p><section></section><text>nyid du 'gyur ro/ /de ltar na lus can dag 'bad rtsol med par grol bar 'gyur ro/ /de ni rjes su dpag pa las kyang nges pa ma yin no/ /'di ltar re zhig rang bzhin gyi rtags las skyes pa'i rjes su dpag pa ni de la srid pa ma yin te/ de'i rang bzhin nyid bsgrub par bya ba'i phyir</text></item>
<item><p>204a.2</p><section></section><text>ro/ /'bras bu'i rtags las skyes pa yang ma yin te/ ngo bo gnyis su med pa dang rgyu dang 'bras bu'i dngos bo sgrub par byed pa'i mngon sum dang mi dmigs pa ma grub pa'i phyir ro/ /'bras bu ldog pa'i mtshan nyid can gyi rgyu dang 'bras bu grub pa yang yod pa ma yin te/ 'bras bu nyid ma grub pa'i</text></item>
<item><p>204a.3</p><section></section><text>phyir ro/ /de ltar na rnal 'byor spyod pa'i gnyis su med pa de kho na 'bras bur 'gyur ba zhig na de yang tshad mas grub pa ma yin no/ /gnyis su snang ba gang yin pa de ni ri bong gi rwa dang 'dra ba nyid kyi phyir 'bras bu ma yin no zhe na/ 'dir brjod par bya ste rmongs pas gnyis mi shes pa dag gis 'di brjod pa</text></item>
<item><p>204a.4</p><section></section><text>yin te/ 'di ltar 'dzin pa'i sgras nang rtogs pa'i ngo bo dga' ba dang mi dga' ba la sogs pa'i rnam pa du mar 'byung ba can rang rig par mi brjod na/ gang gis na de yang med par 'gyur/ 'on kyang de rnam par shes pa las phyi rol bzhin du sngon po la sogs par snang ba gang yin pa de gcig dang du mas</text></item>
<item><p>204a.5</p><section></section><text>dpyad mi bzod pa nyid kyi phyir de kho na nyid ma yin no/ /de bas na re zhig don dam par rnam par shes pa'i gzung ba tha dad pa yod pa ma yin te/ de med pa'i phyir de la ltos nas rab tu brtags pa'i rtogs pa'i ngo bo'i gzung ba 'di'i 'dzin pa'i ngo bo 'di yin no zhes bya ba'i 'dzin pa de yod pa ma yin no zhes brjod</text></item>
<item><p>204a.6</p><section></section><text>de/ byed pa po dang las phan tshun ltos pas rab tu brtags pa nyid yin pa'i phyir ro/ /de nyid kyi phyir phan tshun ltos nas de dag rnam par gzhag pa'i phyir ro zhes bshad pa yin no/ /rtogs pa'i ngo bo rang rig pa tsam yang 'dzin pa'i sgras brjod pa ma yin no/ /rtogs pa'i ngo bo ni phan tshun ltos nas rab tu</text></item>
<item><p>204a.7</p><section></section><text>brtags pa ma yin te/ rang gi rgyu nyid las de de ltar skyes pa nyid kyi phyir ro/ /rtogs pa'i ngo bo de nyid rang rig pa tsam du gnas so/ /ji skad du bshad pa'i gzung ba dang 'dzin pa dang bral ba nyid kyi phyir gnyis med pa zhes brjod do/ /de skad du yang / sngo dang ser sogs rnam shes las/ /phyi rol</text></item>
<item><p>204b.1</p><section></section><text>bzhin du snang 'gyur ba/ /de bden ma yin de phyir phyi/ /de nyid du ni med ces bya/ /de ltos byed pa po'i ngo bo/ /rig par 'dod pa gang yin pa/ /de yang de nyid min de'i phyir/ /myong ba gnyis med ces nges 'gyur/ /zhes bshad do/ /rtogs pa'i ngo bo yang rang rig pa'i mngon sum gyis grub pa na</text></item>
<item><p>204b.2</p><section></section><text>thams cad kyis de kho na nyid mthong ba'i thal ba med do/ /'di ltar rtogs pa'i ngo bo de la cha med pa nyid kyi phyir gzung du zin kyang 'khrul pa'i sa bon dang rjes su 'brel pa'i phyir/ ji ltar rtogs pa bzhin du gnyis med pa'i nges pa skye bar mi 'gyur ro/ /de bas na gnyis med pa'i ngo bo bzung du zin</text></item>
<item><p>204b.3</p><section></section><text>kyang ma bzung ba dang 'dra ba yin no/ /'di tsam gyis rtogs pa'i ngo bo yang spyir chos can tsam du ma grub pa ma yin no/ /de ltar na chos can rtogs pa'i khyad par ni gnyis dang gnyis med pa'i ngo bo nyid yin la/ bye brag gi ngo bor nges pa med pa'i phyir/ chos can tsam yang nges pa med pa yin no zhes</text></item>
<item><p>204b.4</p><section></section><text>sems dang bcas pas brjod par nus pa ma yin no/ /de ltar na sgra la sogs pa la yang spyir chos can grub pa la skad cig ma dang / skad cig ma ma yin pa'i khyad par gyi sgo nas brtsad pa na phyis rjes su dpag pa 'jug par 'gyur ro/ /rjes su dpag pa las sngar skad cig ma la sogs pa'i ngo bo'i khyad</text></item>
<item><p>204b.5</p><section></section><text>par ma grub ba nyid kyi phyir chos can tsam yang ma grub pa yin no zhes brjod par mi nus na/ gang las gzhi ma grub pa'i gtan tshigs su 'gyur/ rjes su dpag pa thams cad la yang spyir chos can grub par 'dod par bya'o/ /de ltar yin na rtsod pa'i gzhir gyur pa'i chos kyang / gang gi tshe chos</text></item>
<item><p>204b.6</p><section></section><text>can nges pa'i dus nyid na nges par 'gyur ba de'i tshe tshul gsum pa'i rtags don du gnyer ba don med par 'gyur ro/ /de'i phyir 'dir yang spyir dga' ba la sogs pa dang ldan pa'i chos can rtogs pa mngon sum gyis rab tu grub mod kyi 'khrul pa yod pa'i phyir gnyis med pa'i ngo bo ma nges na yang de sgrub par byed</text></item>
<item><p>204b.7</p><section></section><text>pa'i phyir rjes su dpag pa 'jug par 'gyur ro/ /sbyor ba yang gang zhig gang gi ngo bo la gnod pa de ni de'i ngo bos dben pa yin te/ dper na grang ba'i ngo bo la gnod pa dro ba grang ba'i rang bzhin gyis dben pa yin pa lta bu'o/ /rtogs pa'i ngo bo yang ji skad du bshad pa'i rnam pas gnyis kyi ngo bo nyid la gnod pa</text></item>
<item><p>205a.1</p><section></section><text>yin no zhes bya ba ni khyab par byed pa 'gal ba dmigs pa'o/ /de bas na rang rig pa nyid tsam ji skad du bshad pa'i gnyis kyis dben pa'i chos rnams bdag med pa yin gyi dngos po thams cad kyis ni ma yin no zhes bya bar gnas so/ /'phags pa shes rab kyi pha rol tu phyin pa</text></item>
<item><p>205a.2</p><section></section><text>la sogs pa de dang der chos rnams gcig dang du ma'i ngo bo 'gog par ston pa dang / de bzhin du skye ba la sogs pa 'gog par byed pa gang yin pa de yang kun du brtags pa'i ngo bo nyid bzung nas yin gyi gzhan gyi dbang gi ngo bo gnyis med pa ni ma yin no/ /de ltar na gnyis su snang ba'i rnam par shes pa</text></item>
<item><p>205a.3</p><section></section><text>kho nas skye ba la sogs pa'i bye brag byed kyi rang rig pa tsam gyis ni ma yin no/ /gnyis su snang ba yang brdzun pa nyid yin pa'i phyir des rnam par gzhag pa'i ngo bo yang brdzun pa nyid yin no/ /de nyid rgyas par bstan pa'i phyir de ni bslad pa nyid yin na yang zhes bya ba la sogs pa smos so/ /gzugs dang</text></item>
<item><p>205a.4</p><section></section><text>tshor ba la sogs pa yul dang yul can gyi rnam pa'i rten gyi sgo nas zhes bya ba ni gzugs yul gyi rnam par gzhag cing / tshor ba la sogs pa yul can gyi rnam par ro/ /gang gis dmigs pa zhes bya ba ni sgro btags pa'i byed pa po'i ngo bos so/ /gang dmigs pas zhes bya ba ni phyi rol bzhin du</text></item>
<item><p>205a.5</p><section></section><text>snang bar 'gyur ba bzung ba'o/ /de'i tshe skye ba la sogs pa dmigs pa'i rten can ma yin pa zhes bya ba la gang gi tshe gzung ba dang 'dzin pa'i rnam par 'khrul pa yin pa de'i tshe de lta bur gyur pa'i skye ba la sogs pa dmigs pa'i rten can med do zhes bya ba'i don to/ /'dis ni brtags pa nyid med par bstan to/ /</text></item>
<item><p>205a.6</p><section></section><text>rnam par shes par byed pas na rnam par shes pa zhes bya ba la sogs pas 'dzin pa nyid du sgro btags pa'i mtshan nyid bstan to/ /gzugs la sogs pa cung zad yul du gyur pa zhes bya ba la gzhig cing gzhom du rung bas na gzugs so/ /mnyan par bya ba yin pas na sgra'o/ /'dis ni gzung ba nyid du</text></item>
<item><p>205a.7</p><section></section><text>sgro btags pa'i mtshan nyid bstan to/ /gzung ba dang 'dzin pa'i rnam pa las zhes bya ba ni gzung ba dang 'dzin pa'i rnam pa las bzlog pa ste/ gzung ba dang 'dzin pa'i 'brel pas dben pa'i mtshan nyid yod pa ma yin no/ /gzung ba'am 'dzin pa dang 'brel pas mtshon par bya ba rnam par gzhag pa yin pas na/ </text></item>
<item><p>205b.1</p><section></section><text>mtshan nyid yin te rnam pa gzhan du gzhag par mi nus pa nyid kyi phyir ro/ /de bas na mtshan nyid de rang bzhin gyis stong pa'i phyir zhes bya ba ni shes pa gzhan gyis mtshon par bya ba rnam par gzhag par bya ba'i ngo bo gang yin pa de ni mtshan nyid de/ de lta bur gyur pa'i rang bzhin des stong pa'i phyir zhes bya ba'i don to/ /</text></item>
<item><p>205b.2</p><section></section><text>de rang rig pa'i ngo bos ni ma yin te/ shes pa gzhan gyis mtshon par mi nus pa'i phyir ro/ /mched par byed pas na zhes bya bas ni sems dang sems las byung ba rnams kyi skye ba mched par byed pa zhes bya ba'i don to/ /nyon mongs pa can ma yin pa'i mi shes pa ni gzung ba dang 'dzin par mngon par zhen</text></item>
<item><p>205b.3</p><section></section><text>pa'o/ /ci'i phyir yul nges pa la sogs pa'i sgo nas 'jug par 'gyur zhe na zhes bya ba ni phyi rol gyi don la ltos pa med pa yin na yul dang dus la sogs pa thams cad du rnam par rig pa thob po snyam du sems so/ /sems dang sems las byung ba dang mtshungs pa'i ngo bo can nyid yin pa'i phyir ro zhes</text></item>
<item><p>205b.4</p><section></section><text>bya ba ni phyis 'byung ba'i ngang tshul can gyi sems dang sems las byung ba rnams rigs mthun pa ni sems dang sems las byung ba dang mtshungs pa ste/ rang gi rgyud la rag las pa sems dang sems las byung ba'i skad cig ma snga ma'o/ /sa bon gang la de'i ngo bo nyid yod pa de la de skad ces bya'o/ /de</text></item>
<item><p>205b.5</p><section></section><text>skad du sa bon zhes bya ba gzhan cung zad kyang yod pa ma yin gyi 'on kyang rtogs pa'i ngo bo khyad par can snga ma snga ma nyid yin pa de bas na rang rig pa nyid yin pa'i phyir/ 'di 'di zhes bstan par mi nus so zhes bshad par 'gyur ro/ /gal te bstan par mi nus pa'i rang bzhin zhes bya ba la sogs pa la/ 'di</text></item>
<item><p>205b.6</p><section></section><text>'di zhes bstan par mi nus so zhes smra bas de dpyad par mi nus pa'i rang bzhin nyid yin par khas blangs pa yin te/ dpyad par nus pa'i rang bzhin nyid yin na ni ji ltar ston par mi 'gyur/ bstan par mi nus pa'i rang bzhin de ji ltar yod pa ma yin/ yod pa rnam par gzhag pa yang bstan pa sngon du song</text></item>
<item><p>205b.7</p><section></section><text>ba can nyid yin pa'i phyir ro zhes bsams pa'o/ /gal te de med par 'gyur ba zhes bya ba ni grub pa'i mtha' smra ba'i'o/ /'di skad du ston par 'gyur te bde ba la sogs pa so so rang gis rig pa ni 'di nyid du bstan par nus pa can nam tha snyad du 'os pa ma yin te/ de ni de tsam du med pa ma yin no/ /</text></item>
<item><p>206a.1</p><section></section><text>'khrul pa'i sa bon yang rnam par shes pa nyid sngon du song ba can yin la de med na rtogs pa yang med par 'gyur ro/ /de bas na rang rig pa tsam yang med pa'i phyir dang phyi rol yang shin tu med pa'i phyir dang 'di thams cad ni ri bong gi rwa dang 'dra bar 'gyur ro/ /gang gi tshe de lta yin pa</text></item>
<item><p>206a.2</p><section></section><text>de'i tshe med par khyad par med pa'i phyir ji ltar rmi lam na dmigs pa'i skyes bu rnams kyi rmi lam na gang 'ga' zhig skye ba dang 'chi bar dmigs pa dang / de bzhin du gzhan dag gis dman pa dang khyad par can gyi gnas skabs thob par dmigs pa gang yin pa de dag ni rmi lam na dmigs pa'o/ /</text></item>
<item><p>206a.3</p><section></section><text>rmi lam na ste rmi lam gyi gnas skabs na ji srid du skyes bu mthong ba po de ma sad pa de srid du de la de ltar skye ba dang 'chi ba la sogs pa dmigs pa de ltar skyes bu mthong ba po sad pa na yang / de dag gi rmi lam na dmigs pa'i skye ba dang 'chi ba la sogs pa'i tha snyad thams cad 'jug par 'gyur ro/ /skyes</text></item>
<item><p>206a.4</p><section></section><text>bu mthong ba po bzhin te/ skyes bu rmi lam mthong ba po de'i ji ltar sad pa'i gnas skabs na skye ba dang 'chi ba la sogs pa'i tha snyad 'jug pa de ltar rmi lam gyi skyes bu mthong ba po rnams kyang sad pa'i gnas skabs na yang 'gyur ro zhes bya ba'i don to/ /med pa 'di dag la zhes bya ba ni rmi lam na dmigs</text></item>
<item><p>206a.5</p><section></section><text>pa dang skyes bu mthong ba po dag gi la'o/ /mngon par 'dod pa'i skyes bu bzhin nam zhes bya ba ni/ gang skye ba dang 'chi ba la sogs par 'dod pa'o/ /'di yang ma yin te zhes bya ba ni mngon par 'dod pa'i skyes bu'o/ /'gyur bar ni 'dod mod kyi shes bya nang gi yin par smra ba la yang brgal ba 'di</text></item>
<item><p>206a.6</p><section></section><text>mtshungs pa yin te/ 'di ltar de'i sngon po dang ser po la sogs pa phyi dang nang na yod pa ma yin no/ /de skad du/ de'i phyir don dam shes pa la/ /rags snang ma yin zhes bya ba la sogs pas bshad pa yin no/ /phyi dang nang na med pa nyid kyi phyir ri bong gi rwa dang 'dra ba yin no/ /de la med pa nyid du</text></item>
<item><p>206a.7</p><section></section><text>mtshungs pa yin na ci'i phyir sngon po dang ser po la sogs pa yul dang dus nges pa can skye ba dang 'jig pa dang gnas pa rnam par phye ba'i ngo bo gsal bar snang bar 'gyur gyi ri bong gi rwa la sogs pa ni ma yin no zhe na/ brgal ba 'di mtshungs pa ma yin te/ 'di ltar phyin ci log tu snang ba can gyi 'khrul pa'i</text></item>
<item><p>206b.1</p><section></section><text>sa bon sems dang sems las byung ba dang mtshungs pa'i ngo bo don dam par yod pa yin te/ de yang nus pa so sor nges pa can yin no/ /nus pa so sor nges pa de las kyang phyin ci log gi 'khrul pa skye ba don dam par rang rig pa tsam gyi bdag nyid can yin na yang / nang gi bslad pa'i dbang gis sngon po dang</text></item>
<item><p>206b.2</p><section></section><text>ser po la sogs pa med du zin kyang phyi rol na gnas pa bzhin du skye ba dang 'jig pa la sogs pa dang ldan pa bzhin du ston gyi sngon po dang ser po la sogs pa la phyi rol gyi skye ba dang 'jig pa dang ldan pa ma yin no/ /de la sngon po la sogs pa yang de lta bur gyur pa ston par byed kyi ri bong gi rwa la sogs pa ni ma</text></item>
<item><p>206b.3</p><section></section><text>yin te/ 'khrul pa ni de lta bu'i rang bzhin can nyid yin pa'i phyir ro/ /de lta bur gyur pa'i rang bzhin nyid ni de lta bur gyur pa'i sa bon las skye ba'i phyir ro/ /med pa ston par byed pa'i 'khrul pa ni ji ltar 'ga' zhig med pa de ston par byed kyi thams cad ni ma yin te/ dper na rab rib la sogs pas</text></item>
<item><p>206b.4</p><section></section><text>bskyed pa'i 'khrul pa lta bu'o zhes bya ba de ni rab tu grags pa yin no/ /'di ni gang la 'khrul pa med cing 'khrul pa'i yul yang med do zhes thams cad med par smra ba la yod pa ma yin no/ /re zhig gzhan shes bya nang gi yin par smra ba kha cig gis de ltar khas blangs pa yin no/ /rnal 'byor spyod pa</text></item>
<item><p>206b.5</p><section></section><text>gzhan dag ni sngon po dang ser po la sogs pa thams cad med pa ma yin te/ dga' ba la sogs pa bzhin du gsal bar nyams su myong ba nyid kyi phyir ro/ /'on kyang sngon po la sogs pa phyi rol gyi ngo bo nyid du yod pa ma yin zhing / shes pa 'dzin par 'dod pa gcig gi yang cha gnyis par gyur pa</text></item>
<item><p>206b.6</p><section></section><text>yod pa ma yin no/ /dgongs pa 'dis ni shes pa la rags pa'i rnam par snang ba zhes bya ba bshad pa yin no/ /de nyid kyi phyir shes pa la zhes bya ba'i 'dun pas 'dzin pa'i cha so sor bstan te/ ji ltar nang gi bde ba la sogs pa rang nyid rtogs pa'i rang bzhin ni 'dzin pa gzhan gyi char gyur pa ni ma yin</text></item>
<item><p>206b.7</p><section></section><text>te/ nyams su myong ba tsam gyi bdag nyid can nyid yin pa'i phyir ro/ /kun du brtags pa'i gzung ba dang 'dzin pa'i rnam pa dang bral ba nyid kyis gnyis med pa yin no/ /de bzhin du sngon po la sogs pa yang rang nyid rtogs pa'i bdag nyid can yin gyi gzhan gyi char gyur pa ni ma yin te/ bde ba la</text></item>
<item><p>207a.1</p><section></section><text>sogs pa bzhin du rang rig pa'i bdag nyid can nyid yin pa'i phyir ro/ /ji skad du bshad pa'i rnam pas gnyis dang bral ba nyid kyi phyir gnyis su med pa'o/ /de skad du yang slob dpon chos kyi grags pas sngon po'i nyams su myong ba la sngon po nyams su myong ba zhes mi brjod do/ /</text></item>
<item><p>207a.2</p><section></section><text>'o na ci yin zhe na/ sngon po kho na nyams su myong ba sngon po nyams su myong ba yin no zhes bya ba dang / shes las tha dad ma yin na/ /ji ltar don gzhan 'brang bar 'gyur/ /gal te spyi ni shes ngo bo'i/ /don nyid yin par thal bar 'gyur/ /de ltar 'dod phyir skyon yod min/ /zhes bya ba dang / cig</text></item>
<item><p>207a.3</p><section></section><text>car dmigs pa nges pa'i phyir/ /sngon po de blo tha dad med/ /ces bya ba la sogs pa gsungs pa yin no/ /tha dad pa dgag pa tsam de bsgrub par bya ba yin gyi tha dad pa med do zhes pa ni ma yin te/ de yang bshad na bstan bcos mdzad pa mi mkhas par ston par 'gyur ro/ /sngon po la sogs</text></item>
<item><p>207a.4</p><section></section><text>pa de dag kyang ri bong gi rwa dang 'dra ba yin na de'i tha dad pa bgag pa ci zhig bya/ yod pa nyid ma yin no zhes brjod par bya'o/ /ji ltar na shin tu dmigs pa gcig dmigs pa yin zhe na/ slob dpon phyogs kyi glang pos kyang / /nang gi shes bya'i ngo bo ni/ /phyi rol ltar snang gang yin de/ /don yin</text></item>
<item><p>207a.5</p><section></section><text>rnam shes ngo bo'i phyir/ /zhes gsungs so/ /de bas na bde ba la sogs pa bzhin du sngon po la sogs pa yang rang dbang nyid du rtogs pa'i ngo bo yin no/ /gal te 'o na du ma cig car shes pa thob par 'gyur ro zhes 'dod pa nyid kyi phyir skyon 'di yod pa ma yin no/ /'o na ji ltar na sems can rnam par</text></item>
<item><p>207a.6</p><section></section><text>shes pa'i rgyud gcig pa can yin zhe na/ rnam par smin pa'i rnam par shes pa la dgongs nas gsungs pa'i phyir 'gal ba med do/ /gal te 'o na shes pa gcig ces bya ba ci yin zhe na/ 'di ltar rnam par phye ba byas na yang shes pa gzhan nyams su myong ba ma yin pa de ni gcig yin no/ /de la shes pa</text></item>
<item><p>207a.7</p><section></section><text>gzhan yod do zhes brjod par mi nus te/ shes pa nyams su myong ba med pa la yod pa nyid mi rung ba'i phyir dang / shes pa ni nyams su myong ba'i ngo bo nyid med pa'i phyir ro/ /go rims 'di phyi rol la yod pa ni ma yin te/ phyi rol nyams su myong ba med pa la yod yod pa nyid khas len pa'i phyir ro/ /gal te 'o na</text></item>
<item><p>207b.1</p><section></section><text>bde ba la sogs pa bzhin du sngon po la sogs pa yang shes pa'i ngo bo yin na/ ci'i phyir phyi rol bzhin du snang zhe na/ 'di ni 'khrul pa'i bdag nyid can yin no/ /de ni 'di nyid rig can min/ /zhes bya ba la sogs pa la de kho na nyid gnyis su med pa nyid ngo bo rig pa ma yin zhing / mngon sum du byas</text></item>
<item><p>207b.2</p><section></section><text>pa ma yin pa de la de skad ces bya'o/ /gang dag gis zhes bya ba ni 'dri ba'o/ /gzung ba dang 'dzin par zhen pa yang dag par chad pa mchog mthong ste/ khyad par du 'phags pa nyid yin pa'i phyir ro/ /de'i mtshan nyid dang bral ba nyid kyi phyir gzung ba dang 'dzin par mngon par zhen pa ma spangs pa so so'i</text></item>
<item><p>207b.3</p><section></section><text>skye bo gang dag la mchog mthong ba med pa de la de skad ces bya'o/ /de nyid ni sangs rgyas las gzhan pa zhes bya ba la sogs pas 'chad par byed de/ thams cad smos pas ni nyan thos dang rang sangs rgyas dag gi yang de rnam pa thams cad du spyod yul ma yin no zhes bstan to/ /sangs rgyas bcom ldan</text></item>
<item><p>207b.4</p><section></section><text>'das kyis zhes bya ba la sogs pa la sangs rgyas bcom ldan 'das kyis phyin ci log gi rnam par phye ba mnga' ba de la de skad ces bya'o/ /de skad du gang gi phyir sangs rgyas las gzhan pa bslad pa'i gnas skabs can yin pa de'i phyir/ mang po dag gi mthong ba'i ngor mdzad nas/ sangs rgyas bcom</text></item>
<item><p>207b.5</p><section></section><text>ldan 'das kyis ji ltar mthong ba bzhin du rnam par gzhag pa mdzad kyi/ kho na nyid du ni ma yin no zhes bstan par 'gyur ro/ /de ltar 'khrul pas mthong ba'i ngor mdzad nas bstan pa mdzad pa yin no zhes bstan pa'i phyir zhen pa mi mnga' ba'i rgyu bstan par 'gyur ro/ /'di gnyis kyis dben pa'i mtshan</text></item>
<item><p>207b.6</p><section></section><text>nyid can yin pa'i phyir ro zhes bya ba ni gang gi phyir gnyis kyis dben pa de kho na nyid yin pa'i phyir/ gnyis kyis dben pa'i shes pa'i bdag nyid nyams su myong ba de kho na nyid mthong ba yin no/ /de bas na gnyis kyis dben pa'i shes pa nyid skyes ba'i dus na de kho na nyid mthong bar 'gyur ro/ /ji ltar snang ba las</text></item>
<item><p>207b.7</p><section></section><text>bzlog pa la 'dzin par zhes bya ba ni bdag la sogs par 'dzin par ro/ /de ltar rnam par gzhag pa yang zhes bya ba ni phyi dang nang gi bdag nyid can gyi skye mched rnam par phye nas rnam par gzhag go/ /ril bor 'dzin pa la sogs pa bzlog pa'i zhes bya ba ni gzugs la sogs pa du ma nyid du bstan pa na/ de la</text></item>
<item><p>208a.1</p><section></section><text>gcig dang rtag pa nyid la sogs par 'dzin pa ldog par 'gyur ro/ /gzugs sna tshogs pa dang blo sna tshogs pa dag kyang skyon mtshungs pa yin na yang ste/ blo gcig tu 'gyur zhing sna tshogs pa dang / de bzhin gzugs gcig tu 'gyur zhing sna tshogs pa yin zhing sngar bshad pa'i</text></item>
<item><p>208a.2</p><section></section><text>rnam pas skyon mtshungs pa yin na'o/ /de thams cad kyis ni cig car snang bar gyur pa sngon po las shes pa'i bdag nyid can cig car dmigs pa'i sgo nas phan tshun tha dad pa sgrub par byed do/ /bstan bcos mdzad pa ni de nyid bsgrub par bzhed pa ma yin no/ /de ltar na phan tshun dben pa'i ngo bo sngon</text></item>
<item><p>208a.3</p><section></section><text>bo dang ser po la sogs pa dmigs pa gcig tu 'gyur mod kyi 'on kyang khas blangs nas kyang 'dir rnam pa 'ga' zhig gis gcig nyid du khas blangs par nus pa nyid yin gyi phyi'i ni ma yin te/ rnam pa thams cad du 'gal ba'i phyir ro zhes bstan pa'i phyir 'di la nye bar bkod pa yin no/ /</text></item>
<item><p>208a.4</p><section></section><text>tshad ma rnam 'grel gyi 'grel bshad/ bam po lnga bcu rtsa drug pa/ shes pa'i bye brag yin te nyams su myong ba'i bdag nyid du gyur pa zhes bya ba la/ bdag nyid du gyur pa yang de'i bdag nyid du gyur pa ma yin pa las/ bdag nyid gcod par byed pa ma yin no zhes khyad par brjod pa yin no/ /</text></item>
<item><p>208a.5</p><section></section><text>gcig mi snang bas kyang gzhan yang mi snang ba'i phyir ro zhes bya ba ni cig car dmigs par gyur pa rnam par shes pa'i bdag nyid can sngon po la sogs pa'i nang nas gcig mi snang ba na yang gzhan mi snang ba'i phyir ro/ /gcig bsgribs pa na yang phyi ma snang ba nyid ma yin nam zhe na/ de ni yod pa ma</text></item>
<item><p>208a.6</p><section></section><text>yin te/ 'di ltar de'i tshe shes pa gzhan nyid skyes pa yin gyi snga ma'i cha bsgribs pa ni ma yin te shes pa lus can ma yin pa'i cha sgrib par mi nus pa nyid kyi phyir ro/ /go rims 'di ni phyi rol nyid la 'gyur te/ yul tha dad pa na gnas pa de la yul gcig gis bsgribs pa srid pa'i phyir ro/ /'gyur</text></item>
<item><p>208a.7</p><section></section><text>bar ni 'dod na shes pa sna tshogs su snang ba yang rnam par rtog pa dang 'brel pa'i shes pa gzhan gyis rnam par phye nas 'dzin par byed pa nyid yin no/ /de bas na gcig mi snang bas kyang gzhan yang mi snang ba'i phyir ro zhes bya ba ma grub pa yin no zhe na/ de'i phyir 'di ltar gang gi tshe zhes bya ba la sogs pa smos</text></item>
<item><p>208b.1</p><section></section><text>so/ /shes pa gzhan gyis zhes bya ba ni rnam par rtog pa de dang rjes su 'brel pas so/ /shes pa de tshol bar byed pa ma yin te zhes bya ba ni rnam par rtog pa'i gzugs brnyan gzhan nyid la der sgro 'dogs pa'i phyir te/ dbang po'i shes pa sna tshogs pa bdag gir mi byed ces bya ba'i don to/ /de</text></item>
<item><p>208b.2</p><section></section><text>ni de'i ngo bo nyid ma yin pa'i phyir zhes bya ba ni shes pa phyi mas 'di ni sngon po yin no zhes gzung ba nyid du rnam par phye ba gang yin pa de'i ngo bo can ni dbang po'i shes pa ma yin na zhes bya ba'i don to/ /rnam par phye ba de ni shes pa phyi ma gzung ba'i cha nyid du 'gyur gyi snga ma ni ma yin te/ rang rig pa tsam gyi</text></item>
<item><p>208b.3</p><section></section><text>ngo bo nyid yin pa'i phyir ro/ /de nyid kyi phyir don la 'jug par 'gyur zhes bya ba la sogs pa smos te/ don nyid la de'i shes pa 'jug par byed par 'gyur ro zhes bya ba ni rang gi cha nyid la 'jug par 'gyur ro zhes bya ba'i don to/ /chod pa zhes bya ba ni bsgribs pa'o/ /de yang phyi rol gyi don</text></item>
<item><p>208b.4</p><section></section><text>khas blangs nas gdon mi za bar de ltar khas blangs pa yin pa'i phyir brjod pa yin gyi dngos po'i stobs kyis ni ma yin te/ phyi rol de kho na nyid du ma grub pa'i phyir ro/ /de ltar gcig gi ngo bor 'gyur/ /zhes bya ba la sogs pa la/ sems sna tshogs su snang ba gang yin pa de nyams su</text></item>
<item><p>208b.5</p><section></section><text>myong ba'i ngo bo rnam par shes pa'i bdag nyid du gyur pa ji skad du bshad pa'i rnam pa gcig tu 'gyur gyi phyi rol sna tshogs su snang ba gang yin pa de ni ma yin no zhes bya ba'i don to/ /blo sna tshogs pa'i rnam pa 'dzin pa bzhin du rnam par mi 'byed pa ma yin na yang rma bya la sogs pa zhes bya ba ni/ rma bya la</text></item>
<item><p>208b.6</p><section></section><text>sogs pa'i ngo bo gang yin pa de 'dzin pa gang yin pa de ni rnam par 'byed par mi 'gyur ro zhes bya ba'i don to/ /blo sna tshogs pa'i rnam par 'dzin pa bzhin du zhes bya ba chos mi mthun pa nyid can gyi dpe yin no/ /'o na de'i 'dzin pa ji lta bur gyur pa zhig ce na/ sna tshogs pa der zhes bya ba la sogs pa smos</text></item>
<item><p>208b.7</p><section></section><text>te/ rma bya la sogs pa la brten pa'i sna tshogs pa der 'dzin pa ste/ rnam par phye ba dang ldan pa nyid 'dzin pa zhes bya ba'i don to/ /de la zhes bya ba la sogs pas rnam par phye nas 'dzin pa nyid ston to/ /phyi rol gyi ras dang zhes bya ba ni gzhan gyi yin no/ /'dis ni 'di skad du gal te yan lag gi</text></item>
<item><p>209a.1</p><section></section><text>ngo bo la ltos nas gang sna tshogs pa rnam par phye bar nus pa can de ni zhes bya ba 'di brjod pa de'i tshe/ grub pa la sgrub pa'am/ ci ste yan lag can gyi ngo bo la ltos pa de'i tshe/ /gtan tshigs khyad par dang bcas pa ma grub pa yin no zhes smra'o/ /gal te de ltar zhes bya ba la</text></item>
<item><p>209a.2</p><section></section><text>sogs pa ni grub pa'i mtha' smra ba yin no/ /sna tshogs pa'i ngo bor snang ba ma tshang ba med pa can nyid du 'gyur ro zhes bya ba ni yan lag gi gzugs chod pa na yang yan lag can gyi ngo bo ma tshang ba med pa nyid kyi phyir zhes bya bar dgongs so/ /gzhan gyis zhes bya ba la sogs pas ni gsal byed la</text></item>
<item><p>209a.3</p><section></section><text>sogs pa'i gzhung 'god par byed do/ /'di la yang zhes bya ba la sogs pa ni lan yin no/ /so so tha dad pa la zhes bya ba ni tshogs pa'i gnas skabs ma yin pa la ste/ so sor nus pa med ces bya ba'i don to/ /gal te so sor skyes phul byung / /zhes bya ba ni mdo yin no/ /de la so so'i sgra zlos</text></item>
<item><p>209a.4</p><section></section><text>pa'i don yin par bstan pa'i phyir yang so so so sor zhes smos so/ /de'i don ni re re zhes bya ba yin te/ so so so sor skyes phul byung / /zhes bya ba 'di dang sbyar ro/ /'di skad du ma tshogs pa'i gnas na so so nus pa med pa yin zhing tshogs par gyur pa na nus pa skye ste/ rdul phra rab rnams skad cig ma yin pa'i</text></item>
<item><p>209a.5</p><section></section><text>phyir ro zhes bstan par 'gyur ro/ /de dag gi phul du byung ba yang gang las yin zhe na/ phan tshun nye bar 'gro ba'i rkyen las zhes bya ba smos te/ nye bar len pa snga ma snga ma rdul phra rab phan tshun mngon du phyogs pas 'gro ba ni nye bar 'gro ba'o/ /sogs pa'i sgras ni yul rung ba na gnas pa dang ma chod pa'i</text></item>
<item><p>209a.6</p><section></section><text>rkyen de nyid bzung ste/ rdul phra rab gzhan gyis ma chod pa'i yul la gnas pa rang gi nye bar len pa de las zhes bya ba'i don to/ /gzhan dang gzhan las zhes bya ba ni lhan cig byed pa las khyad par de yin no zhes de skad du ston par byed do/ /rnam par 'jog par nus pa'i rgyu nyid ni yul yin no zhes bya ba la/ </text></item>
<item><p>209a.7</p><section></section><text>rdul phra rab kyi rnam pa can gyi shes pa nyid dmigs pa ma yin nam/ ji ltar na rdul phra rab rang gi rnam par 'jog par nus par 'gyur zhe na/ 'di ltar sngon po la sogs pa ni rdul phra rab kyi rnam pa yin gyi zlum po la sogs pa ni ma yin te/ rdul phra rab ma grub pa nyid kyi phyir ro/ /sngon po la sogs pa'i rnam</text></item>
<item><p>209b.1</p><section></section><text>pa yang shes pa yin pa de ltar na rdul phra rab yul nyid du 'gyur ro zhes dgongs so/ /du ma cig car 'dzin pa med do zhes bshad pa ma yin nam zhe na/ de'i phyir du ma cig car bzung ba ma yin zhes bshad pa zhes bya ba la sogs pa smos so/ /gang gi tshe yan lag khyad par du gyur pa gcig nyid kyis zhes</text></item>
<item><p>209b.2</p><section></section><text>bya ba ni gang gi tshe yan lag gcig gis khyad par du byas pa'i yan lag can yan lag rdzogs pa yang 'dzin par 'gyur ro zhes bya ba'i don to/ /khyad par du ma'i 'brel ba cig car zhes bya ba ni khyad par du ma yan lag can gyi 'brel ba gang yin pa de'i nges pa cig car byed par mi nus pa nyid kyi phyir ro/ /</text></item>
<item><p>209b.3</p><section></section><text>de ltar na khyad par phan tshun bye brag tu gyur pa ma yin pa de lta bu dag ni cig car 'dzin pa gzhan gyis mi 'dod do/ /de nyid ni de ltar na yan lag de dag ces bya ba la sogs pa smos so/ /'gyur bar ni 'dod mod kyi phan tshun yan lag rnams khyad par med pa nyid yin na yang / yan lag can gcig la khyad</text></item>
<item><p>209b.4</p><section></section><text>par nyid khas len pa'i phyir 'dzin par 'gyur ro zhe na/ de phyir yan lag can yang zhes bya ba la sogs pa smos te/ de ltar na gang gi tshe yan lag khyad par du gyur pa gcig nyid kyis shes par 'gyur ba zhes bya ba 'di'i skabs yin no/ /yan lag rnams la yon tan la sogs pa rdzas zhes bya ba ni yan</text></item>
<item><p>209b.5</p><section></section><text>lag rnams la yan lag dang 'brel ba can gyi yon tan dang las la sogs pa 'du ba dang ldan pa'o/ /yan lag can gyi rdzas kyang yan lag re re la yin te/ 'phrod pa 'du ba khas len pa'i phyir ro/ /gang 'ga' zhig gis 'ga' zhig 'dzin par 'gyur te zhes bya ba ni rna ba la sogs pa 'du ba dang ldan pa'i</text></item>
<item><p>209b.6</p><section></section><text>yon tan gyi yan lag can du gtogs pa'i las kyang 'dzin par 'gyur gyi las kyi yon tan yang yin no/ /brgyud bas 'brel pa rtogs pa na/ /zhes bya ba ni 'di ltar yan lag can gyi las yan lag can la 'du ba dang ldan pa yin la/ yan lag can yang yan lag rnams la yin pa de ltar na brgyud</text></item>
<item><p>209b.7</p><section></section><text>pas yan lag can la gnas pa'i las kyang 'du ba dang ldan pa'i 'phrod pa 'du ba las yan lag la 'brel pa yin no/ /gang gi tshe rwa'i 'di nyid ces bya ba ni ba lang nyid do/ /cig car du ma 'dzin pa'i phyogs kyi skyon gzhan ni gang gi tshe cig car zhes bya ba la sogs pa smos so/ /cig car du ma</text></item>
<item><p>210a.1</p><section></section><text>mi 'dzin pa'i phyogs la snam bu la sogs par cig car 'dzin par gzhan mi 'dod pa nyid ma yin nam/ gzhan dang gzhan mthong ba'i yang bum pa la sogs pa'i dngos po cig car zhes bya ba de ci'i phyir brjod ce na/ 'di skad du rang las bum pa la sogs pa'i tha snyad pa gzhan mi</text></item>
<item><p>210a.2</p><section></section><text>'dod pa de bas na don gyis gcig nyid du 'gyur ba'i phyir cig car 'dzin par 'gyur ro zhes dgongs so/ /yang na cig car blo gcig 'gyur/ /zhes bya ba 'di dang sbyar ro/ /cig car smos pa ni ma lus pa mtshon pa'i don yin te rdzas thams cad la blo gcig tu 'gyur ro zhes bya ba'i don to/ /khyad</text></item>
<item><p>210a.3</p><section></section><text>par dang khyad par gyi gzhi dag kyang 'dzin par mi 'dod pa gang yin pa de la skyon 'di yod pa ma yin no/ /yon tan dang spyi la sogs pa rdzas tha dad pa'i 'phrod pa 'du ba can yang yin pa zhes bya ba ni gang la rdzas tha dad pa'i 'phrod pa 'du ba yod pa de la de skad ces bya'o/ /de ltar na gzhan la yon tan</text></item>
<item><p>210a.4</p><section></section><text>chen po 'du ba dang ldan pa dang gzhan dag la chung ba yin no/ /de lta bzhin du rdzas gzhan la ba lang gi spyi nyid dang gzhan la rta nyid la sogs pa yin no/ /sgra la sogs pa ngo bo nyid gcig tu 'dod pa'i zhes bya ba ni sgra la sogs pa yon tan gsum yongs su gyur pa nyid yin na yang bkod pa gcig tu</text></item>
<item><p>210a.5</p><section></section><text>gnas pa'i ngang tshul can nyid yin pa'i phyir grangs can gcig nyid du 'dod do/ /sna tshogs snang ba zhes bya ba'i tshig de ni mdo yin no/ /chos can gcig la yang zhes bya ba la sogs pas 'chad par byed do/ /des ni spyi dngos por yod pa bkag pa yin no zhes bya ba ni spyod yul nyid du yod pa yin na phyi</text></item>
<item><p>210a.6</p><section></section><text>rol gyi don nye bar mi ltos pa nyid yin par smra bas/ spyi dngos po nyid ma yin par bstan par 'gyur ro/ /de ni spyi khas blangs nas/ gal te'ang dkar po nyid la sogs/ /zhes bya ba smos so/ /'di gnyis snang ba tha dad pa yin zhing zhes bya ba ni go rims bzhin du mi gsal ba dang gsal bar snang ba</text></item>
<item><p>210a.7</p><section></section><text>can nyid yin pa'i phyir ro/ /de'i rang bzhin nyid la de las tha dad pa med pa'i ngo bo can gyi shes par gzung bar bya ba nyid kyis khyab pa yin la/ de dang 'gal ba yang tha dad pa'i ngo bo can gyi shes pas gzung bar bya ba nyid yin pa de ltar na khyab par byed pa 'gal ba dmigs pa'o/ /gzhan gyi yid nyid</text></item>
<item><p>210b.1</p><section></section><text>yin pa zhes bya ba ni yid kyi blo ni yid kyi rten yin no/ /rnam pa 'ga' zhig gi rjes su byed pa'i phyir zhes bya ba la/ 'di ltar sngon po la sogs pa'i sgra las shes pa mi gsal ba skye ba na yang sngon po la sogs pa nyams su myong ba dang 'dra ba'i rjes su byed pa can skye bar 'gyur ro/ /gzhan ni sgra las 'byung ba</text></item>
<item><p>210b.2</p><section></section><text>yin te zhes bya ba ni ngo bo mi gsal ba'o/ /gal te sgra las byung ba dang dbang po'i shes pa dag gis zhes bya ba ni gzhan gyi yin te/ rwa la sogs pa dang ldan pa'i don gang yin pa de ba lang zhes bya ba de ltar sgra las byung ba'i shes pas rtogs pa po gang yin pas de lta bur gyur pa'i bstan pa las gang</text></item>
<item><p>210b.3</p><section></section><text>gi tshe rtogs pa de nyid sgra las byung ba'i rtog pa bsal ba'i bye brag mthong ba dang ldan pa skyes bu de'i mig gis mthong bar 'gyur ro/ /mthong ba las ni bzlog pa yin/ /mthong ba'i rang bzhin las ngo shes pa tha dad par byas pa yin te/ rnam par rtog pa'i rnam par shes pa'i bdag nyid nyid du sngar bstan</text></item>
<item><p>210b.4</p><section></section><text>zin to zhes bya ba'i don to/ /mthong bas de ltar shes par 'gyur/ /zhes bya ba ni don thos pa dang mthong bas zhes bya ba de ltar gang las shes par gyur/ ma yin pa kho na ste/ sgras rang gi mtshan nyid la reg pa med pa'i phyir ro/ /ci sgras don de zhes bya ba ni dbang po'i yul gyi don yin te/ ston par mi 'gyur</text></item>
<item><p>210b.5</p><section></section><text>ro zhes bya ba'i don to/ /sgras bsten par gyur pa'i don zhes bya ba ni ci dbang bo'i yul du gyur pa ngo shes pa'i rjes su byed par 'gyur ram zhes bya bar sbyar ro/ /rjes su byed par mi 'gyur ro zhes bya ba'i don te/ don yod pa sgra nyid kyis ma bstan pa nyid kyi phyir ro/ /rjes su 'gro ba can gyi rnam par rtog pa</text></item>
<item><p>210b.6</p><section></section><text>rjod pa'i spyi yul yin par khas blangs nas de dbang po'i yul nyid yin pa bkag nas/ de ni de nyid bsal ba'i phyir rjes su 'gro ba can gyi rnam par rtog pa 'di la yang zhes bya ba la sogs pa smos so/ /yul de dang de shes par 'gyur ro zhes bya ba'i skabs dang sbyar te/ sgra dang dri la sogs pa'i yul de dang</text></item>
<item><p>210b.7</p><section></section><text>de nyams su myong bar 'gyur ro zhes bya ba'i don to/ /dbang po'i shes pa'i yul gyi don dang dus mtshungs par 'byung ba can nam zhes bya ba ni rang nyid 'dzin par byed pa'i shes pa dang dus mtshungs par 'byung ba can no/ /de ni bye brag tu smra ba'i gzhung gi rjes 'brangs nas brjod do/ /dus sngar 'byung ba'i</text></item>
<item><p>211a.1</p><section></section><text>ngang tshul can yin par zhes bya ba ni/ mig la sogs pa'i rnam par shes pa las dus sngar 'byung ba'i ngang tshul can yin par ro/ /de ni mdo sde'i gzhung gi rjes su 'brangs nas brjod pa yin te/ de dag ni 'di skad du sngar mig dang gzugs dang phyis mig gi rnam par shes pa yin no zhes</text></item>
<item><p>211a.2</p><section></section><text>khas len to/ /rnam pa gnyi ga yang bskal pa yin pa'i phyir zhes bya ba ni/ re zhig gang gi tshe mig la sogs pa'i rnam par shes pa las sngar gzugs la sogs pa yin zhing skad cig ma yin pa de'i tshe skad cig ma dang por gzugs la sogs pa dang gnyis par mig la sogs pa'i rnam par shes pa dang gsum</text></item>
<item><p>211a.3</p><section></section><text>pa la yid kyi rnam par shes pa yin pa de ltar na skad cig ma gnyis pa 'das pa nyid kyi phyir dbang po'i yul gyi don bskal pa yin no/ /bye brag tu smra ba'i phyogs la skad cig ma dang po la mig dang gzugs dang / mig gi rnam par shes pa nyid yin la/ gnyis pa la yid kyi rnam par shes pa yin pa de</text></item>
<item><p>211a.4</p><section></section><text>ltar na yang skad cig ma gcig 'das pa nyid yin pa'i phyir dbang po'i yul bskal pa yin no/ /bye brag tu smra ba'i phyogs la dbang po'i yul 'gags par gyur ba rang gi rnam pa can gyi yid kyi rnam par shes pa bskyed nas 'gag par 'gyur ba de bas na shes pa la rnam par 'jog par nus pa'i rgyu nyid</text></item>
<item><p>211a.5</p><section></section><text>kyis yul nyid rigs pa ma yin nam zhe na de ni bden te/ 'on kyang bye brag tu smra ba de ni de ltar mi 'dod do/ /khas len na yang mig gi rnam par shes pa la sogs pa'i yul yang de ltar 'gyur na phyed rgas pa'i tshul du 'dis thob pa ma yin no/ /bya ba sgrub par byed pa la khyad par du byed pa nyid kyis khyab pa yin</text></item>
<item><p>211a.6</p><section></section><text>la de dang 'gal ba yang khyad par du mi byed pa yin pa de ltar na khyab par byed pa 'gal ba dmigs pa'o/ /brtan pa'i dngos po de las zhes bya ba ni skad cig ma yin pa las so/ /de yang res 'ga' ba yin pa zhes bya ba ni lhan cig byed pa'i rgyu'o/ /gang la 'bras bu ma yin te/ bya bar mi nus pa'i khyad</text></item>
<item><p>211a.7</p><section></section><text>par phul du byung ba'i nus pa'i mtshan nyid de la de skad ces bya'o/ /de nyid kyi phyir phul du byung bar byar med pa'o zhes bshad do/ /des ni zhes bya ba ni de ma thag pa'i rkyen gyi tshig gis so/ /de'i zhes bya ba ni dbang po'i shes pa'i dmigs pa'i rkyen nyid yin pa bsal lo/ /de'i rkyen gyis kyang zhes bya</text></item>
<item><p>211b.1</p><section></section><text>ba ni dbang po'i rnam par shes pa de ma thag pa'i rkyen gyis so/ /dbang po'i rnam par shes pa'i yul las yul gzhan nyid ces bya ba ni dbang po'i don gyi de ma thag tu 'byung ba'i ngang tshul can gyi gzugs la sogs pa'o/ /de ltar 'dir yang 'di'i don rtogs pa'i don ni dbang po'i shes pa yin no zhes bya</text></item>
<item><p>211b.2</p><section></section><text>ba ni gzugs la sogs pa'i skad cig ma gnyis pa'i yul can gyi yid de'i rten ni dbang po'i shes pa yin no/ /de yang long ba la sogs pa la yod pa ma yin pa de'i phyir rgyu ma tshang ba las long ba la sogs pa la de 'dra ba'i yid skye ba med do/ /de bas na de dag gis gzugs la sogs pa mthong bar</text></item>
<item><p>211b.3</p><section></section><text>thal ba'i skyon yod pa ma yin no zhes bya ba ni bsdus pa'i don yin no/ /gal te dbang po nyid sems kyi zhes bya ba la sogs pa'i tshigs su bcad pa ni phyogs snga ma'o/ /dbang po'i shes pa'i ngo bo gang la zhes bya ba la sogs pas 'chad par byed do/ /dbang po dang don gyi skad cig ma dang po dus</text></item>
<item><p>211b.4</p><section></section><text>mtshungs pa can nyid yin pa'i phyir skad cig ma dang po la dbang po'i rnam par shes pa dang / skad cig ma gnyis pa la yid kyi rnam par shes pa'i yul don gyi skad cig ma dang / de nas yid kyi rnam par shes pa'i yul dbang po'i rnam par shes pa mtshungs pa de ma thag pa'i rkyen du gyur pa dang byed pa'i dus</text></item>
<item><p>211b.5</p><section></section><text>mtshungs pa med pa can no/ /dus mtshungs pa med pa nyid bstan pa'i phyir rang shes dus can zhes bya ba smos te/ rang shes ni yid kyi rnam par shes pa'o/ /de ni dus kyi skad cig ma gnyis pa'o/ /gang la der 'byung ba yod pa de la de skad ces bya ste/ skad cig ma gnyis pa la byung ba'i ngang tshul can zhes bya</text></item>
<item><p>211b.6</p><section></section><text>ba'i don to/ /'di ni dbang po'i rnam par shes pa'i dus na yod pa ma yin te zhes bya ba ni yid kyi rnam par shes pa'i yul gyi don to/ /'gag pa nyid kyi phyir ro zhes bya ba ni yid kyi rnam par shes pa'i yul gyi dus na dbang po'i rnam par shes pa zhig pa nyid kyi phyir ro zhes bya ba'i don to/ /'di ltar dbang po'i</text></item>
<item><p>211b.7</p><section></section><text>rnam par shes pa dang don ni rgyu yin pa'i phyir sngar yod pa yin la zhes bya ba ni/ yid kyi rnam par shes pa'i rgyu nyid yin pa'i phyir/ dbang po'i rnam par shes pa dang / yid kyi rnam par shes pa'i yul don de dbang po'i rnam par shes pa dang don de dag ni yid kyi rnam par shes pa las sngar yod pa yin no/ /de skad</text></item>
<item><p>212a.1</p><section></section><text>du skad cig ma dang po la mig dang gzugs dang / gnyis pa la mig gi rnam par shes pa dang yid kyi rnam par shes pa'i yul don yin pa de bas na dbang po'i rnam par shes pa dang yid kyi rnam par shes pa'i yul ni dus mtshungs pa nyid kyi phyir lhan cig byed pa nyid du rigs pa yin no zhes</text></item>
<item><p>212a.2</p><section></section><text>bstan par 'gyur ro/ /de lta ma yin na rgyur mi 'gyur zhing zhes bya ba ni gal te yid kyi rnam par shes pa'i yul don yid kyi rnam par shes pa nyid dang dus mtshungs par 'gyur ba de'i tshe rgyur mi 'gyur ro/ /de'i phyir de yul yang ma yin no zhes bya ba ni rgyu nyid ma yin pa'i phyir/ de yul du yang mi 'gyur ro zhes</text></item>
<item><p>212a.3</p><section></section><text>bya ba'i don to/ /ji ltar dus mtshungs pa rgyu nyid du mi 'thad pa de ltar bstan pa'i phyir de ltar na 'di la zhes bya ba la sogs pa smos so/ /'bras bu yang de dang mtshungs par zhes bya ba ni rgyu de dang cig car zhes bya ba'i don to/ /de'i rnam par skyes pa nyid don gzung bar bya ba nyid yin no zhes bstan par bya</text></item>
<item><p>212a.4</p><section></section><text>ba'i phyir gzhan yang zhes bya ba la sogs pa smos so/ /de med pa'am bde ba la sogs pa zhes bya ba ni de dag tha dad pa nyid ma yin pa'i phyir gcig 'gags pa na gnyi ga yang 'gags pa'i phyir ro/ /don dang lhan cig 'jug pa na/ /don bcas dang ni 'jug pa ste/ /don dang bcas pa'i dbang po rung</text></item>
<item><p>212a.5</p><section></section><text>ba nyid yod na zhes bya ba'i don to/ /'dus byas pa la sogs pa nges par byed pa yin pa'i phyir zhes bya ba ni shes pa las skyes pa dang shes pa'i rgyu ste bdag gi yon tan 'dus byas pa'o/ /sogs pa smos pas ni 'bad rtsol dang chos yin pa la sogs pa bzung ngo / /phan tshun bde ba la sogs</text></item>
<item><p>212a.6</p><section></section><text>pa de dag rang bzhin tha dad pa gang yin pa de tha dad par mi 'gyur ro zhes bya ba la/ phan tshun zhes bya ba ni nye bar mtshon pa tsam yin te/ sems las kyang khyad par du mi 'gyur ro snyam du sems so/ /rang bzhin gang gis tshogs pa des sems dang sems las byung ba gcig skyed par byed pa de nyid</text></item>
<item><p>212a.7</p><section></section><text>kyis sems gzhan dag kyang yin no/ /gang gi phyir dngos po la cig car rang bzhin gnyis yod pa ma yin pa gang gis cig car rang bzhin gcig gis skyed par 'gyur zhing gzhan gzhan gyis yin/ de bas na rgyu tha dad pa las 'bras bu rnams tha dad pa yin no/ /gal te rgyu tha dad pa med na yang</text></item>
<item><p>212b.1</p><section></section><text>'bras bu tha dad par 'gyur na rgyu med pa can du thal bar 'gyur ro/ /ji ltar bde ba dang sdug bsngal gyi ngo bo'am sems dang sems las byung ba tha dad par 'dod pa de ltar rtogs pa dang rtogs pa ma yin pas byas pa yang tha dad par 'dod par 'gyur ro zhe na/ nang gi rgyu'i khyad par gyis zhes bya ba ni dbang po dang yul</text></item>
<item><p>212b.2</p><section></section><text>dang yid la byed pa'i bdag nyid du gyur pa nyid las phul du byung ba'i phyir ro zhes bya ba'i don to/ /'di skad du bdag phul du byung ba gang gis tshogs pas bde ba'i bdag nyid can gyi rtogs pa skyed pa de las phul du byung ba gzhan gyis skad cig ma gzhan du rnam par gnas pas sdug bsngal gyi bdag nyid skyed pa</text></item>
<item><p>212b.3</p><section></section><text>de ltar rtogs pa gzhan yin te/ skad cig ma re rer rang bzhin tha dad par gnas pa nyid kyi phyir ro/ /skad cig ma re re la tha dad pa yin na yang rtogs pa skyed pa'i thun mong gi nus pa las ma 'das par 'jug pas 'bras bu tha dad pa yang skyed par byed pa na rtogs pa'i ngo bo nyid skyed par byed kyi rtogs pa'i ngo bo ma</text></item>
<item><p>212b.4</p><section></section><text>yin pa dag ni ma yin te/ dper na sA lu'i sa bon zhing la sogs pa'i khyad par gyis phul du byung ba dang ldan pas phul du byung ba dang bcas pa'i myu gu skyed par byed pa na yang sA lu'i myu gu nyid skyed par byed kyi nas kyi myu gu ni ma yin te/ nus pa mtshungs pa las ma 'das par 'jug pa'i phyir ro zhes bstan par</text></item>
<item><p>212b.5</p><section></section><text>'gyur ro/ /de nyid ston par byed pa ni dper na zhes bya ba la sogs pas dpe 'god par byed pa yin no/ /gal te dus tha dad pa can gyi bde ba la sogs pa la 'di lan yin pa ni bla ste/ 'on kyang dus gcig la gnas pa'i ngang tshul can gyi sems dang sems las byung ba gang yin pa de dag ci ltar phan tshun</text></item>
<item><p>212b.6</p><section></section><text>tha dad pa yin zhe na 'di yang brjod bar bya ste/ tshogs pa de nyid ni nang gi khyad par gyis byas pa nyid yin pa'i phyir ro/ /de ltar na tshogs pa rang bzhin tha dad pa skyed par byed pa nges pa'i bdag nyid kyis khyad par dang ldan pa de las rtogs pa tha dad pa skyed par 'gyur ba de ltar na 'gal ba ci zhig yod/ rgyu 'bras bu du ma las</text></item>
<item><p>212b.7</p><section></section><text>so sor nges pa'i rang bzhin can 'bras bu so so la tha dad pa'i rang bzhin du 'gyur ba yin no/ /'di ltar rgyu rang gi rang bzhin 'pho ba nas 'bras bu skyed pa ma yin no/ /gal te rgyu'i rang bzhin dor ba 'bras bur 'gyur ba de'i tshe ci ltar na rang bzhin gcig gis du ma skyed par 'gyur zhes bya ba'i brgal ba der 'gyur/ </text></item>
<item><p>213a.1</p><section></section><text>rang bzhin gcig 'bras bu gcig la 'phos pa gang yin pa de'i rang bzhin gcig po ci ltar 'bras bu gzhan las 'pho bar 'gyur/ 'pho ba nyid yin na 'bras bu rang bzhin gcig pa can du 'gyur ro/ /gang gi tshe rgyu 'bras bu gcig kyang skyed par gyur na de skyed bar byed pa'i rang bzhin nye</text></item>
<item><p>213a.2</p><section></section><text>ba tsam gyis skyed par byed pa yin pa de'i tshe 'bras bu du ma skyed par byed pa'i nges pa'i rang bzhin nye ba tsam gyis 'bras bu du ma skyed par 'gyur ba gang gis bzlog par 'gyur/ rgyu'i rang bzhin tha dad pa dang tha dad pa med pa dag gi 'bras bu'i tha dad pa dang tha dad pa med pa gang yin pa 'di nyid tha dad pa dang tha dad pa med</text></item>
<item><p>213a.3</p><section></section><text>pa skyed par byed pa'i nges pa'i rang bzhin las 'bras bu tha dad pa dang tha dad pa med pa'i rang bzhin skye bar 'gyur ro/ /gal te tha dad pa skyed par byed pa'i nges pa'i rang bzhin las tha dad pa med pa'i skye ba de'i tshe rgyu med par 'gyur ro/ /gal te rang bzhin gcig ci ltar du ma skyed par byed pa yin zhe na/ de ni 'di lta bur</text></item>
<item><p>213a.4</p><section></section><text>gyur pa'i rang bzhin can yin pa'i phyir ro/ /de lta ma yin na gcig kyang ci ltar skye bar 'gyur 'dir yang ci ltar na rang bzhin 'phos nas rgyu 'bras bu skyed par byed pa ma yin zhes bshad zin to/ /gal te 'o na rtogs pa dang rtogs pa ma yin ba'i rang bzhin ci'i phyir tshogs pas skyed pa ma yin zhe na/ ma yin te de ni</text></item>
<item><p>213a.5</p><section></section><text>rtogs pa skyed par nges pa'i rang bzhin nyid yin pa'i phyir ro/ /gal te de lta bur gyur pa'i rang bzhin nyid gang las yin zhe na rang gi rgyu las yin no/ /de'i yang rang gi rgyu gzhan las yin pa de ltar na rgyu'i brgyud pa thog ma med pa can yin no/ /de bas na rtogs pa skyed par byed pa'i nges pa yod na rtogs pa tha dad</text></item>
<item><p>213a.6</p><section></section><text>par skyed pa'i rang bzhin gyi mtshan nyid gzhan gyi khyad par dang ldan pas rtogs pa tha dad pa nyid skye bar byed kyi/ rtogs pa dang rtogs pa ma yin pa'i rang bzhin ma yin pa de ltar na nges pa nyid yin no/ /zhar la 'ongs pas chog go/ /blo dang ni/ bde sogs de nyid skyed yin na/ /zhes bya ba la blo dang bde ba la sogs</text></item>
<item><p>213a.7</p><section></section><text>pa zhes bya ba ni zlas dbye ba'o/ /rim gyis 'dzin zhes bya ba ni bde ba la sogs pa dang lhan cig skyes pa'i blos gzugs mngon sum du byed pa de las dus phyis yid kyi shes pas bde ba la sogs pa yongs su gcod par byed pa de ltar na rim gyis 'dzin pa zhes bya ba 'dis rim gyis 'dzin zhes bya ba'i mdo'i tshig</text></item>
<item><p>213b.1</p><section></section><text>bshad pa yin no/ /rgyu ma yin pa nyid kyi phyir bde ba la sogs pa dang lhan cig skyes pa'i rnam par shes pa'i yul ma yin no zhes bshad pa gang yin pa de ma yin te/ 'di ltar lhan cig 'byung ba'i rgyu nyid kyis rnam par shes pa skyed pa la bde ba la sogs ba nus pa nyid yin no/ /de bas na yul nyid du yang</text></item>
<item><p>213b.2</p><section></section><text>'gyur ba ma yin pa de'i phyir ldog pa las kyang zhes bya ba smos te/ de med na nges par med pa ni ldog pa yin no/ /yul 'dzin pa med par zhes bya ba la sogs pa la gal te sngo sogs bzhin/ dbang po'i rnam par shes pa skyed pa la bde ba la sogs pa nus pa nyid du 'gyur ba de'i tshe ji ltar bde ba la sogs</text></item>
<item><p>213b.3</p><section></section><text>pa myong ba med pa la sngon po la sogs pa 'ba' zhig gnas skabs 'ga' zhig tu myong bar 'gyur ba de bzhin du dbang po dang yul las skyes pa'i bde ba la sogs pa 'ba' zhig kyang rnam par shes pas myong bar 'gyur ro/ /de ltar na sngon po la sogs pa las bde ba la sogs pa'i nus pa tha dad par rtogs</text></item>
<item><p>213b.4</p><section></section><text>par 'gyur ro/ /nus pa tha dad pa nges pa na yang yul dang lhan cig pa'i nus pa rtog par byed pa na yang 'gal ba med do/ /sngon po dang ser po la sogs pa so so la yang nus pa dmigs pa'i phyir tshogs pa la yang nus pa 'gal bar mi 'gyur ro/ /de nyid ni sngon po la sogs pa re re la zhes bya ba la</text></item>
<item><p>213b.5</p><section></section><text>sogs pa smos so/ /gal te bde ba la sogs pa 'ba' zhig myong ba khas blangs pa nyid yin no zhe na/ de ltar na yang khas blangs pa zhes bya ba la sogs pa smos so/ /rtogs pa med par zhes bya ba ni gzung ba med par ro/ /de ltar na yang 'di las bde ba la sogs pa zhes bya ba ni don 'di las bde ba la</text></item>
<item><p>213b.6</p><section></section><text>sogs pa 'di'o/ /dbang po'i don rtogs pa'i dus na zhes bya ba la sogs pa la/ gal te dbang pos bde ba la sogs pa rtogs par mi 'gyur na dbang po'i don rtogs pa'i dus na bde ba la sogs pa rtogs par mi 'gyur ro zhes bya bar dgongs so/ /de yang zhes bya ba ni bde ba la sogs pa'o/ /bdag dang</text></item>
<item><p>213b.7</p><section></section><text>yid ldan pa las 'byung ba'i ngang tshul can gyi yid kyi rnam par shes pas zhes bya ba'i don to/ /dbang po'i yul nyid las skyes pa'i zhes bya ba ni phyi rol gyi gzugs la sogs pa'i stobs kyis skyed pa dbang po'i rnam par shes pa dang dus mtshungs par 'byung ba'i ngang tshul can no/ /de ltar na yul la dmigs</text></item>
<item><p>214a.1</p><section></section><text>pa yang bdag dang yul dang dbang po'i phrad pa las byung ba'i ngang tshul can gyi shes pa med par zhes bya ba ni dbang po'i rnam par shes pa med par zhes bya ba'i tha tshig go/ /shes pa de yang zhes bya ba ni dbang po'i rnam par shes pa'o/ /yid gnyis pa ni yod pa ma yin na zhes bya ba ni</text></item>
<item><p>214a.2</p><section></section><text>dbang po'i rnam par shes pa dang dus mtshungs pa dag dang yid ldan pa las 'byung ba'i ngang tshul can gyi rnam par shes pa gnyis cig car 'byung ba khas mi len pa'i phyir ro/ /dus phyis 'byung ba'i ngang tshul can gyi shes pa yod pa'i dus na zhes bya ba ni bde ba la sogs pa 'dzin par 'dod pa'i rnam par shes</text></item>
<item><p>214a.3</p><section></section><text>pa yod pa'i dus na'o/ /bde ba la sogs pa yod pa ma yin te dbang po'i rnam par shes pa dang lhan cig 'gags pa'i phyir ro/ /de dag las gcig ni zhes bya ba la de dag las zhes bya ba ni nges par gzung ba'i drug pa'o/ /gcig ni don 'dzin pa'i dbang po'i blos so/ /gzhan ni bde ba la sogs pa</text></item>
<item><p>214a.4</p><section></section><text>myong ba yin no zhe na zhes bya ba ni yid kyi blos so/ /gang zhig gang dang rigs mthun pa de ni de'i nye bar len pa yin na zhes bya ba de yang 'jig rten pha rol sgrub pa'i skabs su bstan zin to/ /de myong phyir na don yang dag par myong ba yin no zhes bya ba ni bde ba la sogs pa'i bdag nyid du gyur pa'i don dang 'dra ba myong</text></item>
<item><p>214a.5</p><section></section><text>ba'i phyir ro/ /'dis ni bde ba la sogs pa de kho na nyid du nyams su myong ba'i bdag nyid yin no zhes bya ba de bstan to/ /de ni phyi rol du gyur pa'i don dag la yod pa ma yin no zhes bya ba ni nyams su myong ba'i bdag nyid ni nyams su myong ba dag las tha dad pa'i don dag la yod pa ma yin no/ /de myong ba la yang</text></item>
<item><p>214a.6</p><section></section><text>zhes bya ba ni don gzhan du gyur pa myong bar khas len pa na myong ba'i mtshan nyid 'thad pa ma yin no/ /gal te ci'i phyir zhe na/ nyams su myong ba ni rang rig pa'i ngo bo nyid yin pa'i phyir ro zhes bya ba smos te/ rang rig pa'i bdag nyid ma gtogs par nyams su myong ba'i bdag nyid gzhan ni brjod par mi nus te/ </text></item>
<item><p>214a.7</p><section></section><text>de rtogs pa'i bdag nyid can nyid yin pa'i phyir dang / rtog pa yang rang rig pa'i ngo bo nyid yin pa'i phyir ro/ /gzhan myong ba yin na ni bdag myong bar mi 'gyur ro/ /gzhan myong ba nyid ni bdag myong ba ma yin te/ rang dang gzhan tha dad pa'i bdag nyid can nyid yin pa'i phyir ro/ /de nyid ni rang dang gzhan</text></item>
<item><p>214b.1</p><section></section><text>gyi bdag nyid rig pa 'gal ba'i phyir ro zhes bya ba smos te/ shes pa la rang rig pa dang gzhan rig pa'i khyad par gyis ngo bo gnyis yod pa ma yin te/ shes pa ni gcig gi bdag nyid can nyid yin pa'i phyir ro/ /de la gzhan myong bar khas len na rang rig pa'i ngo bor mi 'gyur zhing de khas len par byed na gzhan myong</text></item>
<item><p>214b.2</p><section></section><text>ba yod pa ma yin no/ /gal te 'on kyang shes pa gzhan rig pa'i bdag nyid can nyid du yod pa yin no zhe na/ rang rig pa yang gdon mi za bar zhes bya ba la sogs pa smos so/ /gzhan nyams su myong ba nyid ni ma grub pa'i phyir ro zhes bya ba ni mngon sum ma yin pa'i dmigs pa can gyi don mthong ba mi srid pa'i phyir ro</text></item>
<item><p>214b.3</p><section></section><text>zhes bya bar dgongs so/ /'gyur bar ni 'dod mod kyi bde ba la sogs pa gzung ba dang 'dzin pa'i rnam pa dag gis shes pa bzhin du tha dad par snang bar 'dod do/ /de bas na gcig pa tha dad par snang ba'i gzung ba nyid gnas pa'i phyir ma nges pa yin no zhe na/ bde ba la sogs pa yang yul dang zhes bya ba la sogs</text></item>
<item><p>214b.4</p><section></section><text>pa smos pa la/ yul gyi rnam pa ni gzung ba'i rnam pa'o/ /rab tu dga' ba'i rnam pa ni 'dzin pa'i rnam pa'o/ /kho bo cag gis rnam pa de dag ni don dam pa yin no zhes bya ba la gnyis med par bsgrub pa de yang rgyas par bstan pa yin no/ /'dod pa ni mngon par 'dod pa'o/ /mi 'dod pa ni rgyab kyis phyogs</text></item>
<item><p>214b.5</p><section></section><text>pa'o/ /btang snyoms su gnas pa ni bar mar gnas pa'o/ /'dod pa dang mi 'dod pa'i bye brag dang btang snyoms su gnas pa zhes bya ba ni zlas dbye ba'o/ /de dag nyid ni sems can rnams kyi rang bzhin yin la/ goms pa gang la rang bzhin de nyid kyi mtshan nyid yod pa de la de skad ces bya'o/ /der snang ba can</text></item>
<item><p>214b.6</p><section></section><text>ma yin te zhes bya ba ni phyi rol khyad par can ma yin par snang ba can du mi 'gyur ro zhes bya ba'i tha tshig go/ /phyi rol nyid dang de las khyad par med par snang ba can nyid la phyi rol khyad par med na sgom pa khyad par can yin na yang khyad par can nyid ma yin pas khyab pa yin la/ de dang 'gal ba yang khyad par can nyid yin pa</text></item>
<item><p>214b.7</p><section></section><text>de ltar na khyab par byed pa 'gal ba dmigs pa'o/ /'di la yon tan nyid med pa'i phyir ro zhes bya ba ni skyes bu de'i sems kyi ngo bo bde ba la sogs pa'i yon tan ma yin no/ /rgyu dang 'bras bu zhes bya ba ni yul gyi stobs las yul gyi rnam pa can du 'jug pa'i bdag nyid du gyur pa'i blor 'gyur ro/ /de bas na blo</text></item>
<item><p>215a.1</p><section></section><text>ni 'bras bu yin la yul ni rgyu yin no/ /de ni skyes bu la yang yod pa yin pa zhes bya ba ni yul gyi rnam par 'byung ba'o/ /de ltar na blo la gnas pa'i yul gyi rnam pa skyes bu la 'jog par byed do/ /de bas na de ni za ba po nyid yin pa de nyid kyi phyir skyes bus blo nges par byas pa'i don shes par</text></item>
<item><p>215a.2</p><section></section><text>'gyur ro zhes bstan to/ /de bas na skyes bu yang blo dang 'dra bar yul yul rnams kyi 'bras bu yin zhing de dag las kyang rigs mi mthun pa yin pa de ltar na ma nges pa yin no/ /gal te de rang bzhin min la/ nyams su myong ba zhes bya ba ni bde ba la sogs pa ma yin pa'i rang bzhin can gyi sems nyid do/ /</text></item>
<item><p>215a.3</p><section></section><text>yul dang sems dag gi bar na yul gyi rnam pa can gyi don sems ma yin pa ni blo yin te de'i 'di ni blo gnas so/ /de zhes bya ba ni bde ba la sogs pa'o/ /bde ba la sogs pa'i zhes bya ba la sogs pas de 'chad par byed do/ /blo dang sems dag la yang tha dad pa yod pa ma yin no zhe na/ mngon sum</text></item>
<item><p>215a.4</p><section></section><text>dran pa'i rnam pa can zhes bya ba la sogs pa smos pa la/ mngon sum dran pa'i rnam pa can zhes bya ba ni mngon sum gyi rnam pa can dang dran pa'i rnam pa can zhes bya ba'i don to/ /gsal bar snang ba'i ngang tshul can ni mngon sum gyi rnam pa yin la/ rnam par rtog pa dang rjes su 'brel pa ni dran pa'i rnam</text></item>
<item><p>215a.5</p><section></section><text>par rtog pa yin te/ rnam par rtog pa'i shes pa thams cad ni dran pa'i ngo bo yin pa'i phyir ro/ /dga' ba dang mi dga' ba la sogs pa'i rnam pa can gyi zhes bya ba 'dis ni mngon sum gyi rnam pa can bshad do/ /dran pa'i rnam pa can te zhes bya ba myong ba myong bar 'gyur ro zhes bya bar sbyar ro/ /'dis ni dran pa'i rnam</text></item>
<item><p>215a.6</p><section></section><text>pa zhes bya ba de bshad pa yin no/ /ji ltar bde ba la sogs pa myong ba zhes bya ba la sogs pas dran pa'i rnam pa can dang mngon sum gyi rnam pa can ngo bo nyid kyis myong ba 'jug pa bsdus nas gnyis nyid du ston par byed do/ /yid bde ba la sogs pa'i mtshan nyid ces bya ba ni mngon sum gyi rnam pa can gyi mjug</text></item>
<item><p>215a.7</p><section></section><text>sdud pa yin no/ /bde ba kho na la yid bde ba'i sgras bstan te/ bde ba lus kyi rnam par shes pas rnam par gzhag pa nyid kyis rtogs pa med pa'i mngon sum gyi rnam pa can nyid yod pa'i phyir ro/ /lcags gong dang ni me bzhin no zhes bya ba ni zlas dbye ba'o/ /lcags shin tu 'bar ba'i gzugs la nag po</text></item>
<item><p>215b.1</p><section></section><text>yod pa nyid yin no/ /ma nges pa yin par smra'o zhes bya ba ni me las tha dad pa dmigs pa'i lcags gong gi ngo bo yang yod pa nyid du khas len pa'i phyir ro/ /gal te de ltar yin pa zhes bya ba ni grub pa'i mtha' smra ba'i'o/ /lcags gong la yang me dang 'brel ba las mdog nag po zhig nas gzugs gzhan du</text></item>
<item><p>215b.2</p><section></section><text>snang bar 'gyur ba na/ de la mdog nag po yang med cing yod na yang 'dres pa'i phyir ma dmigs pa yin no zhes dgongs so/ /cig car sems las byung ba mang po zhes bya ba ni/ tshor dang sems pa 'du shes dang / /'dun dang reg dang blo gros dran/ /zhes bya ba la sogs pa cig car skye bar khas len</text></item>
<item><p>215b.3</p><section></section><text>pa'i phyir ro/ /nyi mas zhes bya ba ni 'od zer stong ldan gyis so/ /rkyen ji lta ba bzhin du zhes bya ba ni sems las byung ba gang gi rkyen yul la sogs pa'i mtshan nyid 'dod pa dang mi 'dod pa'o/ /ston ka'i mar ngo'i mtshan phyed kyi/ /zhes bya ba ni ston ka'i mtshan gyi cha phyi ma zhes bya ba'i don to/ /de'i</text></item>
<item><p>215b.4</p><section></section><text>tshe skar ma'i khyad par gsal bar rtogs par 'gyur ro/ /du ma nyid du snang bar 'gyur ro zhes bya ba ni 'di ltar sems mngon par 'du byed pa'i dus na sems pas rig pa yin no/ /'ga' zhig gi tshe dmigs pa brtan por 'dzin pa'i mtshan nyid can ni mos pa yin no/ /de bzhin du gzhan dag la yang rig pa</text></item>
<item><p>215b.5</p><section></section><text>ci rigs par brjod par bya'o/ /gcig tshe zhes bya ba 'di'i rnam par 'grel pa ni zil gyis gnon pa'i dus na zhes bya ba yin te/ de bas na gcig tshe gsal bas bsgribs pa yang zil gyis gnon pa'i dus na/ bde ba la sogs pa'i tha dad rnam gzhag grub pa yin zhes dang zhes bya ba 'chad par 'gyur ba dang</text></item>
<item><p>215b.6</p><section></section><text>sbyar ro/ /sogs pa smos pas ni myur du bskor ba dang / 'chi ltas la sogs pa bzung ngo zhes bya ba la/ 'di ltar 'khor lo bzhin du lus myur du bskor ba las dngos po g.yo ba med pa yang g.yo ba bzhin du gsal bar dmigs par 'gyur ba'ang 'chi ba'i dus na lus dang sems kyi gnas skabs 'ga'</text></item>
<item><p>215b.7</p><section></section><text>zhig 'chi ltas kyi ming can dngos po yang dag pa ma yin pa mthong bar 'gyur ro/ /de dang rjes su mthun par sgrub pa la zhes bya ba ni rnam par gsal ba dang rjes su mthun pa'i rtsom pa dang / dga' ba dang mi dga' ba'i mtshan nyid la'o/ /brda'i rten can ni rnam par rtog pa yin la zhes bya ba ni brda la ma byang ba'i rnam</text></item>
<item><p>216a.1</p><section></section><text>par rtog pa ni brda'i rten can yin no/ /de ltar spyi'i rnam pa can gyi rnam par rtog pa la gnas pa brda byed pa yin no/ /brda'i dus phyis 'byung ba'i ngang tshul can gyi rnam par rtog pa brda la byang ba dag gi ni 'di la brda'i rten yod bas na brda'i rten can no/ /don gnyis po de yang</text></item>
<item><p>216a.2</p><section></section><text>bzlas pas yin par blta bar bya'o/ /rmi lam na yang dran pa dran/ /de ni de 'dra'i don ldan min/ /rmi lam gyi gnas skabs na yang dran pa'i shes pa byung ba gang yin pa de sad pas dran par 'gyur ro/ /dran pa de yang rmi lam gyi gnas skabs na gsal bar snang ba'i shes pa skye ba don dang ldan par</text></item>
<item><p>216a.3</p><section></section><text>dran pa ji 'dra ba de 'dra ba'i don dang ldan pa dran par mi 'gyur te/ gsal bar snang ba dran pa med/ /ces bya ba'i tha tshig go/ /rmi lam na yang zhes bya ba la sogs pas de 'chad par byed de/ rmi lam na dmigs pa yang de yin la/ gsal bar snang ba'i shes pa yang yin pas na zhes bya ba ni khyad par</text></item>
<item><p>216a.4</p><section></section><text>gyi bsdu ba'o/ /de dang mtshungs par snang ba dran pa gang la yod pa de la de skad ces bya'o/ /yang dag pa ma yin pa'i don goms pa las skyes pa zhes bya ba ni rus gong gi rnam pa la sogs pa bsgoms pa las skyes pa mi gtsang ba zhes bya ba'o/ /thams cad ces bya ba la sogs pa la goms pa las byung</text></item>
<item><p>216a.5</p><section></section><text>ba zad par sa la sogs pa'i ming can no/ /de nyid ni de kho na nyid yid la byed pa ma yin ba'i phyir/ khyed cag gi grub pa la sogs pa'i mtha' las gsal bar snang ba ma yin pa dang / rnam par rtog pa dang bcas pa nyid du bstan pa yin no zhes gzhan gyi dogs pa yin no/ /gang la 'bras bu de yod par</text></item>
<item><p>216a.6</p><section></section><text>zhes bya ba ni/ sgom pa gzhan gyi tshig can nyid du bstan pa yin no/ /'khrul dang kun rdzob shes pa dang / /rjes dpag rjes su dpag las byung / /zhes bya ba la sogs pa tshad ma kun las btus pa las bshad pa'i mngon sum ltar snang ba de ni/ mngon sum ltar snang ba zhes bya ba la sogs pas 'chad par</text></item>
<item><p>216a.7</p><section></section><text>byed do/ /de bzhin du mang po rnam par gcod pa'i 'bras bu can la brten nas zhes bya ba la/ mang po ni du ma nyid do/ /de rnam par gcod pa'i 'bras bu de nyid gcig ces bya ba'i sgra gang la yod pa de la de skad ces bya'o/ /gcig tu mngon par zhen pa can/ /zhes bya ba rnam par rtog pa 'jug par 'gyur ro zhes bya</text></item>
<item><p>216b.1</p><section></section><text>ba'i skabs dang sbyar ro/ /de lta bur gyur pa ma yin par rnam par gcod pa la brdar byas pa la zhes bya ba ni steng du skye ba'i chos can ma yin pa rnam par gcod ba la brdar byas pa'o/ /yod pa nyid du ston par byed pa'i rnam par rtog pa 'gyur ro zhes bya bar sbyar ro/ /de ltar rab tu phye ba las brda'i</text></item>
<item><p>216b.2</p><section></section><text>rten can zhes bya ba la sogs pas ni 'di skad du sgra'i rnam par rtog pa ma gtogs par rnam par rtog pa'i shes pa gzhan gsum ni yod pa ma yin gyi/ 'on kyang sgra'i rtog pa nyid rnam pa 'ga' zhig gis phye ba na rnam pa gsum du rnam par gzhag pa yin no zhes bstan to/ /chu ma yin pa rnam par</text></item>
<item><p>216b.3</p><section></section><text>gcad na chu la brdar byas pa la brten nas zhes bya ba ni brda'i rten can gyi rdzas gang la chu la sogs pa'i brda byas pa nyid la bum pa la sogs pa'i rtog pa bzhin du de rtogs par 'gyur zhing / smig rgyu la sogs pa 'byung ba 'dus pa gzhan la yang 'gyur ro/ /de nyid kyi phyir yang dag pa ma yin pa'i</text></item>
<item><p>216b.4</p><section></section><text>chu la brten nas 'byung ba 'dus pa de la zhes bya ba la sogs pa smos pa la brda la brten nas zhes bya ba ni/ bden pa'i chu la chu'i sgra'i brda gang yin pa de la brten nas so/ /'byung ba 'dus pa de la zhes bya ba ni chu'i brda'i rten ma yin pa smig rgyu la sogs pa la'o/ /de ltar na sngon nyams su myong ba'i</text></item>
<item><p>216b.5</p><section></section><text>chu dran pa sngon du song ba can de la 'khrul pa 'jug par 'gyur ro/ /gzhan dag ni 'di skad du 'chad de/ 'di la chu'i sgra'i brdar byed pas na bden pa'i chu'i brda'o/ /de dang mtshungs pa ni 'byung ba 'dus pa yin pa de ltar na de la brten pas bzung nas so/ /brda la brten pa de las chu la sogs pa dang chos</text></item>
<item><p>216b.6</p><section></section><text>mthun pa'i phyir ro zhes bya ba ni de dag gi don yin no/ /tshul gsum pa'i rtags shes pa ni rjes su dpag pa dang rtags can gyi shes pa la ni rjes su dpag pa la 'byung ba zhes bshad do/ /lkog tu gyur pa'i don sngar mthong ba la zhes bya ba ni 'brel pa 'dzin pa'i dus na don mthong ba'i sgo nas gcig tu sgro</text></item>
<item><p>216b.7</p><section></section><text>'dogs pa la 'jug pa'i phyir de skad du tha snyad gdags so/ /rjes su dpag pa'i shes pa dang de'i 'bras bu shes pa'o/ /ci'i phyir sgra'i rtags pa kho na rnam pa gsum du rnam par phye zhe na/ de'i phyir de la/ dbang skyes min pa bsgrub don du/ /zhes bya ba la sogs pa smos pa la/ snga ma gnyis po las</text></item>
<item><p>217a.1</p><section></section><text>zhes bya ba ni brda la brten pa'i rnam par rtog pa'i shes pa dang don gzhan du sgro 'dogs pa'i rnam par rtog pa'i shes pa'o/ /de nyid rnam par gcod pa'i phyir/ /zhes bya ba ni smig rgyu'i shes pa rnam par gcod pa'i phyir ro/ /mngon sum gyi mtshan nyid kyi khyad par 'khrul pa med pa can zhes brjod do zhes</text></item>
<item><p>217a.2</p><section></section><text>bya ba ni dbang po dang don phrad pa las byung ba'i shes pa las mngon sum bstan du med pa 'khrul pa med pa can rtogs pa'i bdag nyid yin no zhes bya bar ro/ /'o na lkog tu gyur pa'i don la rtog pa'i shes pa rjes su dpag pa la sogs pa gsum ci'i phyir bshad ce na/ de'i phyir rjes su dpag pa la zhes bya ba la</text></item>
<item><p>217a.3</p><section></section><text>sogs pa smos so/ /nyid ni rim pa gzhan du sbyar ba'o zhes bya ba ni sgrub phyir zhes pa'i mdo'i cha de las drangs la/ snga ma gnyis nyid ces bya ba 'dir blta bar bya'o zhes bya ba'i don to/ /dran pa la sogs pa zhes bya ba'i 'grel pa ni ngo bo ste/ dran pa la sogs pa'i bdag nyid do/ /sogs pa'i sgras ni mngon</text></item>
<item><p>217a.4</p><section></section><text>par 'dod pa la sogs pa'i ngo bo gzung ngo / /brda dran pa'i bum pa la sogs pa'i shes pa rgyu mtshan yin par zhes bya ba ni bum pa la sogs pa'i shes pa'i rgyu mtshan zhes bya bar tshig rnam par sbyar ro/ /mngon sum dang 'gal ba ni mngon sum ma yin pa nyid yin la/ des khyab pa ni sngon nyams su myong ba'i dran</text></item>
<item><p>217a.5</p><section></section><text>pa'i stobs kyis 'byung ba yin ba de ltar na 'gal bas khyab pa dmigs pa'o/ /dmigs kyis bkar ba yin par rig par bya ba'am zhes bya ba ni/ mngon sum rtog pa dang bral ba zhes bya ba spyir btang ba 'di la dmigs kyis bkar ba de byas shing yul de yongs su spangs pas spyir btang ba 'jug pas rtogs pa</text></item>
<item><p>217a.6</p><section></section><text>dang bral zhing 'khrul pa med pa'i shes pa ni mngon sum mo zhes don gyis bstan par 'gyur ro/ /dgongs pa 'di nyid kyis mtshan nyid lhag ma yin par rig par bya'o zhes bstan to/ /dbang po las skyes pa ma yin gyi 'on kyang yid kho na yin no zhes bya ba ni rnam par rtog pa yin no zhes bya ba'i tha tshig go/ /de ltar</text></item>
<item><p>217a.7</p><section></section><text>na rtog pa dang bral ba smos pa nyid kyis zla ba gnyis pa la sogs pa'i shes pa gsal ba nyid kyi phyir dmigs kyis bkar ba'i tshig ni cir yang mi rung ngo / /ci snang ba gang la shes pa zhes bya ba ni gzugs la sogs pa la'o/ /de dag ni de la skabs su bab pa yin no/ /gang gis na dbang po la brten pa brjod pas</text></item>
<item><p>217b.1</p><section></section><text>'gal bar 'gyur zhes bya ba ni tshad ma kun las btus par zla ba gnyis pa la sogs pa'i shes pa dbang po nyid la brten pa brjod pa ste/ dbang po la brten pa nyid du brjod pas 'dir yid nyid du dam bcas pa dang 'gal ba yin// //tshad ma rnam 'grel gyi 'grel bshad/ bam po lnga bcu rtsa</text></item>
<item><p>217b.2</p><section></section><text>bdun pa/ de lta ma yin na 'dir bzhi pa ni dmigs kyis bkar zhes bya ba la 'di la log par rtogs pa rigs pa ma yin no zhes bya ba ni gal te zla ba gnyis pa la sogs pa'i shes pa yid nyid yin na yang rtog pa med pa nyid du 'dod pa de'i tshe mngon sum rtog pa dang bral ba can zhes bya ba'i mtshan nyid 'di tsam</text></item>
<item><p>217b.3</p><section></section><text>gyis zla ba gnyis pa la sogs pa'i shes pa ma bkag pa'i phyir/ 'dir bzhi pa ni dmigs kyis bkar zhes bya ba'i tshig de gzhan gyis kyang khas blang bar bya ba yin pa de ltar na gang las log par rtogs pa yin/ de nyid kyi phyir/ 'khrul dang kun rdzob shes pa dang / /rjes dpag rjes su dpag las</text></item>
<item><p>217b.4</p><section></section><text>byung / /zhes bya ba la sogs pa la zhes bya bas rnam par bcad nas zhes bya ba ni dran 'byung brjod pa las 'byung zhes bya ba dang / mngon sum ltar snang rab rib bcas/ /zhes bya ba'i sgra 'dis so/ /bya ba dang ni sgrub byed ces bya ba la/ bya ba zhes bya ba nyid dang / sgrub par byed pa zhes bya ba nyid ces bya ba'i don to/ /</text></item>
<item><p>217b.5</p><section></section><text>las kun gyis ni zhes bya ba 'di'i 'grel pa ni bya ba thams cad kyis zhes bya ba yin te/ mdo'i las kyi sgra bya ba'i tshig tu brjod par bya'o zhes ston to/ /tha snyad la brten pa'i sgo nas zhes bya ba ni don 'di'i rtogs pa 'di yin no zhes yul so so'i rnam par gzhag pa gang yin pa de la brten pa'i sgo nas yin gyi/ </text></item>
<item><p>217b.6</p><section></section><text>bskyed par bya ba dang skyed par byed pa'i dngos pos ma yin te mi rung ba'i phyir ro/ /de'i bya ba ni de nyid yin no zhes bya ba ni/ ci ltar bya ba de sgrub bar byed pa de nyid yin te/ gang las chod pa med par grub par 'gyur ba de ltar sgrub par byed pa de nyid kyi yang bya ba de nyid yin te de nyid las rnam par gzhag pa thob pa yin</text></item>
<item><p>217b.7</p><section></section><text>no/ /yul rnam par gzhag pa'i rten gzhan la ltos par 'gyur ba zhes bya ba ni don dang 'dra ba la ltos par 'gyur ba'o/ /des byas pa'i shes pa tha dad pa ni zhes bya ba ni/ dbang po la rtogs pas byas pa'i shes pa tha dad pa'i rtog pa'i mtshan nyid gang yin pa de ni sngon po dang ser po la sogs pa dag dang</text></item>
<item><p>218a.1</p><section></section><text>thun mong nyid yin pa'i phyir ro/ /ji ltar mthong ba'i shes pa dang / dbang bo dang don phrad pa dang / khyad par shes pa dag gzhan gyi tshad ma nyid du 'dod pa de bsal ba'i phyir/ gang gi phyir de ltar na gzhal bya'i ngo bo nyid bor nas zhes bya ba la sogs pa smos so/ /shes pa gnyis</text></item>
<item><p>218a.2</p><section></section><text>po de dag ces bya ba ni khyad par dang khyad par gyi gzhi shes pa dag ste/ khyad par dang khyad par gyi gzhir gyur pa'i dngos po dmigs pa can nyid kyis de dag tha dad pa'i yul can nyid yin pa'i phyir ro/ /dus snga phyir 'byung ba'i shes pa yul gcig pa can zhes bya ba la sogs pas dus sngar byung ba'i ngang</text></item>
<item><p>218a.3</p><section></section><text>tshul can ni tshad ma nyid la/ dus phyis 'byung ba'i ngang tshul can ni tshad ma'i 'bras bu yin no/ /'di ltar phrad pa'i rnam pa 'ga' zhig la 'jug pa ma yin na zhes bya ba ni dngos po cha med pa ni/ bdag nyid thams cad nye ba yin/ /zhes bya bar dgongs so/ /shes pa la skyes pa'i shes pa'i rgyu zhes</text></item>
<item><p>218a.4</p><section></section><text>bya ba ni shes pa snga ma las skyes pa ni phyi ma'i rgyu yin no zhes bya ba'i tha tshig go/ /dngos po la rten par byed ba zhes bya ba ni bya ba dang byed pa'i rnam par gzhag pa'o/ /shes pa de dang de la brten nas zhes bya ba ni sgro 'dogs par byed pa'i shes pa de dang de la brten pa zhes bya ba'i tha tshig go/ /de ltar</text></item>
<item><p>218a.5</p><section></section><text>na sta re'i rdzas steng 'og tu rgyun mi 'chad par 'byung ba dmigs na/ steng 'og tu rgyu ba'i bya ba'i khyad bar la byed pa ni sgro 'dogs par byed pa'i shes pa skye bar 'gyur ro/ /da ltar sta re dang 'brel pas shing la sogs pa yul tha dad par dmigs nas bcad pa la sogs pa'i bya bar sgro 'dogs pa'i shes pa skye</text></item>
<item><p>218a.6</p><section></section><text>bar 'gyur ro/ /de'i dbang gis bya ba dang byed par rnam par gzhag pa yin no/ /don gzhan du gyur pa'i bya ba ni yod pa ma yin no zhes bya ba ni gcad par bya ba dang gcod par byed pa'i rdzas las tha dad par te/ de dmigs pa'i mtshan nyid kyir gyur pa las mi dmigs pa'i phyir ro/ /de med pa'i phyir te don</text></item>
<item><p>218a.7</p><section></section><text>gzhan du gyur ba'i bya ba med pa'i phyir ro/ /gang las byed pa yin zhes bya ba ni ma yin te byed pa por rnam par gzhag pa ni bya ba'i rgyu can yin pa'i phyir ro/ /de ltar na re zhig phyi rol gyi don khas blangs nas de rtogs pa ni 'bras bu yin la/ don dang 'dra ba ni tshad ma yin la phyi rol ni gzhal bya yin no zhes bshad do/ /</text></item>
<item><p>218b.1</p><section></section><text>da ni phyi rol gyi don 'gog pa sngon du song ba can yin gyi/ rang rig pa ni 'bras bu yin/ /zhes bya ba la sogs pa'i gzhung 'chad par bzhed nas/ rnam par shes pa nyid ces bya ba la sogs pa smos so/ /gzhal bya nyams su myong ba ma gtogs par nyams su myong ba yod pa ma yin par zhes bya ba la sogs</text></item>
<item><p>218b.2</p><section></section><text>pa ni phyi rol gyi don yod par smra ba'i'o/ /de nyid 'dir ni dpyad par bya/ /zhes bya ba la sogs pa ni bstan bcos mdzad pa'i'o/ /don dam par tha snyad 'di med pa'i phyir zhes bya ba ni nyams su myong bar bya ba ni 'di yin zhing 'di'i nyams su myong ba ni 'di yin zhes de lta bu'i tshul gyi tha snyad do/ /mtshan nyid</text></item>
<item><p>218b.3</p><section></section><text>ni yod pa can dang ldog pa can du 'gyur grang na zhes bya ba ni mtshan gzhi ma lus pa la khyab pa'i phyir yod pa can dang mngon par 'dod pa ma yin pa la 'jug pa med pa'i phyir ldog pa can te khyab pa med pa dang shin tu khyab ches pa dang bral ba zhes bya ba'i don to/ /du ma nyid kyi phyir dang rdul phran nyid kyi phyir ro</text></item>
<item><p>218b.4</p><section></section><text>zhes bya ba ni gang gi phyir du ma nyid yin pa de'i phyir 'dra ba byed pa ma yin te/ rdul phra rab du ma'i rnam pa ni snang ba med pa'i phyir ro/ /rdul phran nyid yin pa'i phyir 'dra ba byed pa ma yin te/ rdul phra rab tu gtogs pa'i phra ba'i rnam pa ni shes pa la snang ba med pa'i phyir ro/ /de'i tshe don mtshungs can gyis zhes</text></item>
<item><p>218b.5</p><section></section><text>bya ba la sogs pa la yul mtshungs pa can zhes bya ba'i don to/ /de skad du gang gi tshe yul sngon po la nyams su myong ba'i rnam par shes pa skye ba mtshungs pa de ma thag pa'i rkyen 'dis sngon po nyams su myong ba de nyid la dran pa'i shes pa skyed pa'i dran pa de ni sngon po nyams su myong ba dang yul mtshungs pa can nyid</text></item>
<item><p>218b.6</p><section></section><text>yod pa'i phyir 'dra ba dang de las mtshungs pa yod pa yin te/ mtshungs pa de ma thag pa'i rkyen nyams su myong bas skyed pa nyid kyi phyir ro/ /de bas na phyi rol gyi sngon po la sogs pa dmigs pa'i dran pa yang nyams su myong ba'i shes pa snga ma yul gyi ngo bo thob par 'gyur ro zhes bstan par 'gyur ro/ /rnam pa</text></item>
<item><p>218b.7</p><section></section><text>thams cad kyi rjes su byed pa ma yin pa ni 'di ltar nyams su myong ba'i shes pa ni gsal bar snang ba yin la dran pa ni mi gsal ba yin na mtshungs pa de ma thag pa'i rkyen du gyur pa de ma thag pa'i shes pa la de ltar yod pa ma yin no/ /'di mthong zhes bya ba ni bstan ma thag pa'i dran pa ni phyi rol gyi don la zhen pas</text></item>
<item><p>219a.1</p><section></section><text>'jug pa'i phyir ro/ /de la brten nas 'byung ba zhes bya ba ni phyi rol gyi don la brten nas so/ /zhen pa de 'dra ba zhes bya ba ni mthong ngo zhes bya ba la sogs pa'o/ /de'i yul gyi mtshan nyid brten pa yin zhes bya ba ni mthong ba dang thos pa de dag yul gyi mtshan nyid brten pa ste/ </text></item>
<item><p>219a.2</p><section></section><text>rnam par 'jog par byed pa de ltar na de yul gyi mtshan nyid brten pa'o/ /gcig la gcig rten yin pa bstan to zhes bya ba ni 'di mthong ngo / /'di thos so zhes zhen pa la brten nas mthong ba dang thos pa dag yul dang 'brel pa grub pa yin te/ de la brten nas kyang 'di mthong ngo / /'di thos so zhes</text></item>
<item><p>219a.3</p><section></section><text>zhen pa yin no/ /de yi sngo sogs ngo bo yi/ /rang bzhin de nyams myong de yang / /zhes bya ba ni bde ba la sogs pa dang ldan par sngon po la sogs pa'i rang bzhin nyid nyams su myong ba skye bar 'gyur ro/ /de bas na sngon po la sogs pa'i rang bzhin nyid nyams su myong ba yin gyi sngon po'i nyams su</text></item>
<item><p>219a.4</p><section></section><text>myong ba ni sngon po'i nyams su myong ba ma yin no/ /'on kyang mthong ba'i dbang gis rnam par gzhag pa yin no zhes bya ba ni 'khrul pa'i dbang gis so/ /don nyams su myong ba yang de ltar rigs pa yin te zhes bya ba ni grub pa'i mtha' smra bas gsungs pa yin te/ shes pa'i bdag nyid nyams su</text></item>
<item><p>219a.5</p><section></section><text>myong ba na yang don nyams su myong ba yang nyams su myong ba'i bdag nyid rigs pa yin no zhes bya ba'i tha tshig go/ /blo ni rnam pa tha dad pa la ltos pa med pa nyid kyi phyir ro zhes bya ba ni phyi rol gyi don du smra ba yin te/ blo ni nyams su myong ba de don gyi rnam pa la ltos pa med pa yin te/ rang gi nye bar len pa</text></item>
<item><p>219a.6</p><section></section><text>la rag las pa nyid yin pa'i phyir ro/ /de la ltos pa med pa nyid yin na zhes bya ba ni don la ltos pa nyid yin no/ /de la zhes bya ba ni nyams su myong ba la'o/ /gal te blo ni de rnam can/ /zhes bya ba la sogs pa ni grub pa'i mtha' smra ba'i'o/ /gang la rnam pa'i khyad par yod pa de ni rnam pa'i khyad</text></item>
<item><p>219a.7</p><section></section><text>par can no/ /de nyid ni sngon po la sogs pa'i rnam pa dang ldan pa zhes bya bas rnam par 'grel par byed do/ /rnam pa des zhes bya ba ni sngon po la sogs pa'i rnam pa des so/ /snga ma bzhin du zhes bya ba ni ci ltar tshad ma'i rnam par gzhag pa bshad pa yin te/ thams cad la nyams su myong ba'i bdag</text></item>
<item><p>219b.1</p><section></section><text>nyid du khyad par med pa'i don dang 'dra ba med par las so so'i rnam par dbye bar mi 'gyur ro/ /ji ltar myong bar bya ba'i rnam pa las bzlog pa zhes bya ba ni shes pa'i rnam pa nyid rtag tu myong ba'i phyir ro zhes bya bar dgongs so/ /'di la don khyad par du byed pas na khyad par ro/ /shes pa nyid khyad par yin pas na</text></item>
<item><p>219b.2</p><section></section><text>mthong ba'i khyad par ro/ /shes pa la gzhag pa'i don rtag tu rtogs pa'i phyir de skad du bstan te/ tha dad pa med par dmigs pa'i phyir ro zhes bya ba'i don to zhes bya ba ni gtan tshigs kyi don gsal bar byed pa yin te/ gcig tu dmigs pa'i phyir zhes bya ba'i don to/ /shes pa la nyams su myong</text></item>
<item><p>219b.3</p><section></section><text>ba gnyis yod pa ma yin na/ gang gis na bdag dang sngon po la sogs pa dmigs pa yin/ 'on kyang rang la dmigs pa kho na sngon po la sogs pa yin zhing / sngon po la sogs pa nyid kyang shes pa la dmigs pa yin te/ sngon po la sogs pa'i nyams su myong ba ma gtogs par gzhan mig la</text></item>
<item><p>219b.4</p><section></section><text>sogs pa'i rnam par shes pa yod pa ma yin no/ /de'i phyir tha dad par snang ba nyid yin na yang zhes bya ba ni ji ltar 'khrul pa bzhin du zhen pa la brten nas de skad du brjod do/ /de kho na nyid du ni bde ba la sogs pa myong ba nyid sngon po la sogs pa'i myong ba yang gnyis su med pa nyid yin no zhes rgyas</text></item>
<item><p>219b.5</p><section></section><text>par bstan zin to/ /gcig nyid du dmigs pa'i phyir zhes bya ba ni tha dad pa med par dmigs pa'i phyir ro zhes bya ba'i don to/ /de bas na rang gi sems las byung ba dang rgyud gzhan gyi sems dang sems las byung ba dag gi sgo nas 'khrul par brjod pa gang yin pa de dag ni gtan tshigs kyi don mi shes pa</text></item>
<item><p>219b.6</p><section></section><text>yin no zhes gsal bar rtogs par 'gyur ro/ /sems dang sems las byung ba dag la gcig tu dmigs pa yod pa ma yin te/ thams cad so sor tha dad par bdag nyid nyams su myong ba'i bdag nyid can yin pa'i phyir ro/ /gcig nyid du dmigs pa'i gtan tshigs la 'gal bar brjod pa yang</text></item>
<item><p>219b.7</p><section></section><text>ring du gsal ba yin no/ /cig car dmigs pa'i phyir zhes bya ba'i gtan tshigs kyi don la 'gal bar dogs par 'gyur te/ cig car ba la sna tshogs pa nyid 'khrul pa med pa'i phyir ro/ /'di la nges pa nyid kyang yod pa ma yin te bzlog na gnod pa can gyi mi srid pa'i phyir ro/ /'di ltar shes pa gcig la</text></item>
<item><p>220a.1</p><section></section><text>bdag nyams su myong ba dang gzhan nyams su myong ba mi rung ngo zhes bstan zin to/ /gcig la rang bzhin gnyis 'gal ba'i phyir ro/ /gtan tshigs ma grub pa yang 'di nyid kyis bsal ba yin no/ /kho bo cag gis don 'di yang gzhan du rgyas par dpyad zin pas re zhig gzhag go/ /</text></item>
<item><p>220a.2</p><section></section><text>zla ba gnyis pa bzhin no zhes bya ba ni/ dper na 'khrul pas zla ba gnyis par shes pas gcig tu dmigs pas de las tha dad pa med pa de dang 'dra'o zhes bya ba'i don to/ /dkar po snang ba'i ngang tshul can gyi shes pa dang 'bras bur gyur pa zhes bya bar tshig rnam par sbyar ro/ /'ga' zhig rnam par shes pa ni/ /</text></item>
<item><p>220a.3</p><section></section><text>zhes bya ba ni 'jug pa'i rnam par shes pa las gang yang rung ba'o/ /nang gi bag chags zhes bya ba ni kun gzhi rnam par shes pa la gnas pa'i nus pa'o/ /rab tu sad par byed pa ni khyad par can gyi rnam par shes pa bskyed par bya ba la nus pa thogs pa med pa skyed par byed pa'o/ /des na shes pa gang gi</text></item>
<item><p>220a.4</p><section></section><text>zhes bya ba ni sngon po la sogs pa'i shes pa skye bar 'dod pa'i lhan cig byed par gyur pa'i shes pa gang yin pa rab tu sad par byed pa 'byung bar 'gyur ba zhes bya ba 'di dang sbyar ro/ /skad cig ma re re'i nus pa'i rang bzhin gzhan dang gzhan gyis te/ skad cig ma khyad par can phyi ma phyi ma gzhan skyed par byed pas</text></item>
<item><p>220a.5</p><section></section><text>so/ /yongs su gyur pa zhes bya ba ni 'bras bu skyed pa'i mtshan nyid do/ /nye bar 'gro ba ni kun gzhi zhes bya ba'i rnam par shes pa'i bdag nyid du byed pa na'o/ /de'i phyir shes pa gcig la ma rig pas bslad pa'i phyir tshul gnyis yod ces bya ba la sogs pa la/ tshul gnyis bzhin du snang ba'i phyir</text></item>
<item><p>220a.6</p><section></section><text>tshul gnyis yod ces brjod de/ ji ltar 'khrul pa bzhin du rnam par gzhag pa'i phyir ro/ /shes pa de tshul gnyis pa nyid ni ma yin te gnyis med pa nyid yin pa'i phyir ro/ /gang gi tshe grub pa de'i dngos zhes bya ba la sogs pa ni phyi rol gyi don khas blangs nas de skad du brjod do/ /rnam par rig pa de'i</text></item>
<item><p>220a.7</p><section></section><text>de ltar myong ba yin/ 'dod pa dang mi 'dod pa'i sgo nas yul nyams su myong ba zhes bya ba ni rnam par rig pa nyid yul nyams su myong ba yin no/ /'on kyang yul rtags par bya ba bzhin du sgro btags nas de la nyams su myong ba zhes tha snyad du byas pa yin no/ /de dang des phyi rol gyi don la phyi rol gyi gzhal</text></item>
<item><p>220b.1</p><section></section><text>byar rtogs pa ni 'bras bu yin gyi re zhig rang rig pa ni ma yin no zhes bshad do/ /phyi rol gyi don yod pa la 'bras bu'i rnam par rtog pa gnyis pa bshad pa yin no zhes bya ba ni shes bya nang gi yin par smra ba'i 'bras bu'i rnam par rtog pa la ltos nas gnyis pa zhes bstan te/ gang gi tshe grub pa</text></item>
<item><p>220b.2</p><section></section><text>de'i dngos zhes bya ba la sogs pa'i gzhung 'dis/ byed dang bcas par rtogs nyid phyir/ /tshad ma'i 'bras bu nyid 'gyur ba'i/ /zhes bya ba la sogs pa tshad ma kun las btus pa'i mngon sum gyi le'u'i gzhung du ji lta bur gyur pa'i 'bras bu mngon par bzhed pa de bshad pa yin par blta bar</text></item>
<item><p>220b.3</p><section></section><text>bya'i rang rig pa'i 'bras bu ni ma yin no/ /de bas na 'og nas tshad ma kun las btus pa'i gzhung la phyi rol gyi don rtogs pa 'bras bu rnam par gzhag pa de 'dra ba yod pa ma yin no/ /tshad ma kun las btus pa'i gzhung gang yin pa 'di la gang gi tshe phyi rol gyi don gzhal bya yin pa de'i tshe/ </text></item>
<item><p>220b.4</p><section></section><text>yul snang ba 'di'i tshad ma yin zhes bya ba la sogs pa ni phyi rol gyi don yod par smra ba la yang rang rig pa 'bras bu yin par rigs so zhes 'bras bu'i rnam par rtog pa gsum pa ston par byed pa yin no/ /de yang 'og nas 'chad par 'gyur ro/ /phyi rol gyi don med pa la/ /rang rig pa ni 'bras bu yin/ /</text></item>
<item><p>220b.5</p><section></section><text>zhes brjod nas/ don nges pa ni de dngos yin/ /zhes bshad do/ /de'i 'brel pa ni gang gi tshe yul dang bcas pa'i shes pa don yin pa de'i tshe rang rig pa dang rjes su mthun pa de'i don rtogs pa 'dod pa dang mi 'dod pa zhes bya ba yin no/ /de nyid ni/ gang tshe yul bcas shes pa yi/ /zhes bya ba la</text></item>
<item><p>220b.6</p><section></section><text>sogs pa smos te/ yul dang bcas par zhes bya ba la sogs pas 'chad par byed do/ /rnam par rig pa tsam nyid kyi 'bras bu'i rtog pa 'di bshad do zhes bya ba ni/ rang rig pa ni 'bras bu yin/ /zhes bya ba ni 'dis rang rig pa tsam gyi 'bras bu'i rnam par rtog pa gang yin pa de don nges pa ni de dngos</text></item>
<item><p>220b.7</p><section></section><text>yin zhes bya ba la sogs pa'i gzhung gis bshad cing rtogs pa bsgrubs zhes bya ba'i don to/ /rnam par rig pa tsam nyid kyi sngar bshad pa'i 'bras bu'i rnam par rtog pa las 'di 'bras bu'i rnam par rtog pa gzhan yin no zhes blta bar mi bya ste/ de nyid 'dis bstan pa'i phyir ro/ /de ltar na re zhig tshad</text></item>
<item><p>221a.1</p><section></section><text>ma kun las btus par 'bras bu'i rnam par rtog pa gnyis bshad pa la/ phyi rol gyi don khas blangs nas phyi rol gyi don myong ba 'bras bu yin zhing don med pa la rang rig pa 'bras bu yin no/ /da ni phyi rol gyi don la rang rig pa 'bras bu yin no zhes bstan pa'i phyir/ phyi rol</text></item>
<item><p>221a.2</p><section></section><text>don dag yod na yang / /zhes bya ba la sogs pa smos so/ /gcig la blo rnam pa du ma can du 'gyur bas na don yang rnam pa du ma can thob par 'gyur te zhes bya ba ni don gyi dbang gis blo rnam par gzhag pa na rtogs pa tha dad pa'i sgo nas blo la rnam pa ji srid snang ba de dag thams cad don la brten par</text></item>
<item><p>221a.3</p><section></section><text>thal bar 'gyur ro/ /de ltar na don yang rnam pa du ma can du 'gyur ro/ /'di ni lan nyid ma yin te/ /zhes bya ba la sogs pa ni grub pa'i mtha'i smra ba'i yin no/ /lus dang sems kyi 'gyur ba dbang po'i rnam par shes pa 'khrul pa'i rgyu 'chi ba ston par byed pa ni 'chi ltas yin no/ /mtshams</text></item>
<item><p>221a.4</p><section></section><text>sbyor ba med pa yang gang yin zhe na/ rnam pa gzhan nyid du'o zhes bya ba smos so/ /srog chags kyi khyad par zhes bya ba ni dud 'gro'i bye brag ste/ rdzas gcig la rgyab kyis phyogs pa srid pa'i phyir ro/ /gal te de ni dbang po la gnod pa byas pa la yin no zhe na zhes bya ba ni 'di skad du srog chags kyi</text></item>
<item><p>221a.5</p><section></section><text>khyad par rdzas 'ga' zhig la rgyab kyis phyogs pa gang yin pa de dngos po de la sngar dbang po la gnod pa byas pas rgyab kyis phyogs pa de bas na de mthong ba las de'i dran pa sad pas yid kyi shes pa rgyab kyis phyogs pa dang 'brel pa skye bar 'gyur gyi/ dbang po'i shes pa 'gyur ba ni ma yin no zhes smra'o/ /</text></item>
<item><p>221a.6</p><section></section><text>gal te de phyi rol gyi don la myong ba 'bras bu yin zhing don dang 'dra ba nyid tshad ma yin pa de'i tshe/ tshad ma dang tshad ma'i 'bras bu dag ni yul tha dad par 'gyur te/ myong ba'i bdag nyid yul nyid yin pa'i phyir dang / don dang 'dra ba'i don yul nyid yin pa'i phyir ro zhe na/ de'i phyir don dam par 'di</text></item>
<item><p>221a.7</p><section></section><text>rang rig yin yang zhes bya ba la sogs pa smos pa la/ 'on kyang cha 'di tsam gyis zhes bya ba ni gang gi phyir don nges pa ni rang gi rig pa'i bdag nyid yin pa de'i phyir cha 'di tsam gyis te/ don rnam par gzhag pa'i mtshan nyid kyi rgyu nyid kyis so/ /nye bar btags nas zhes bya ba ni don rnam par gzhag pa'i rgyu</text></item>
<item><p>221b.1</p><section></section><text>yin pa'i phyir don dang 'dra ba zhes nye bar btags pa yin no/ /tshad ma kun las btus pa gang gi tshe phyi rol gyi don gzhal bya yin te zhes bya ba la sogs pa 'dis ni 'bras bu'i rnam par rtog pa gsum pa bshad pa yin no/ /des ni 'di skad du gang gi tshe phyi rol gyi don ni gzhal bya yin pa de'i tshe/ </text></item>
<item><p>221b.2</p><section></section><text>yul snang ba 'di'i tshad ma yin/ /zhes bya ba de lta bur gyur pa'i tshad ma kun las btus pa'i gzhung gang yin pa'i gzhung de las 'di tha dad par rig par bya ste/ gang gi tshe phyi rol gyi don ni gzhal bya yin no zhes bya ba la/ ni'i sgra ni yang gi sgra'i don yin no/ /rang rig pa'i 'bras bu yin no zhes</text></item>
<item><p>221b.3</p><section></section><text>bya bar sbyar ro/ /de'i tshe sgra khong nas dbyung bar bya ba yin no/ /des na ngag gi don ni gang gi tshe phyi rol gyi don yang gzhal bya yin pa de'i tshe rang rig pa 'bras bu yin no zhes bya ba 'di yin no/ /de bas na 'di 'bras bu'i rnam par rtog pa gsum par 'gyur ro/ /ji ltar phyi rol gyi don la rang</text></item>
<item><p>221b.4</p><section></section><text>rig pa 'bras bu nyid du khas len pa de ltar 'dzin pa'i rnam pa tshad mar khas blang bar bya'o/ /shes bya nang gi yin par smra ba'i phyogs kyi dogs pa bsal bar bya ba'i phyir/ yul snang 'di yi tshad ma yin/ /zhes bya ba'i gzhung 'di yin no/ /phyi rol gyi don du smra ba rang rig pa 'bras bu yin pa la</text></item>
<item><p>221b.5</p><section></section><text>brten pa na yul du snang ba nyid shes pa 'di'i tshad ma nyid yin gyi 'dzin pa'i rnam pa ni ma yin no/ /ji ltar de las gzhan pa'i rkyen nye ba na zhes bya ba ni gzugs dang snang ba la sogs pa nye ba na'o/ /de med na zhes bya ba ni dbang po med na'o/ /de ltar re zhig don yang rgyu yin no zhes bya ba ni da ltar dbang po</text></item>
<item><p>221b.6</p><section></section><text>dang yid la byed pa nye ba na yang sngon po la sogs pa stong pa'i sa phyogs la shes pa skye bar mi 'gyur ro/ /sngar ji skad bshad pa bzhin du nang gi bag chags kyis byas pa la yang 'dir 'bras bu ldog pa brjod par nus mod kyi/ 'on kyang khas blangs nas de bstan pa yin no/ /ji ltar 'dzin pa'i rnam pa</text></item>
<item><p>221b.7</p><section></section><text>tshad ma nyid yin par 'dod pa 'chad par 'gyur ba zhes bya ba la/ de dag tshad ma'i 'bras bu yang / /'dzin pa'i rnam pa myong ba yin/ /zhes bya ba 'di la 'dzin pa'i rnam pa ni tshad ma yin no/ /snang ba can gang de gzhal bya/ /zhes bya ba la sogs pa'i skabs dang sbyor bar byed pa zhes bya ba la/ tshad</text></item>
<item><p>222a.1</p><section></section><text>ma kun las btus pa la snang ba can zhes bya ba la sogs pa bshad par bya ba'i gzhung gi skabs gang yin pa de dang sbyor bar byed ces bya ba'i don to/ /gal te sngags la sogs pa yi/ /zhes bya ba la sogs pa la/ lag pa la sogs pa'i rang bzhin du 'byung ba'o/ /gang gi</text></item>
<item><p>222a.2</p><section></section><text>phyir de ltar yin pa de'i phyir don dam par yod pa min yang gzung ba dang 'dzin pa rig pa zhes bya ba ni don dam par shes pa'i bdag nyid gcig yod pa ma yin na zhes bya ba'i don to/ /dpag bya dpog pa'i 'bras gnas pa/ /zhes bya ba la gal te yod pa ma yin pa de lta na yang 'di gzhal bya dang 'jal byed</text></item>
<item><p>222a.3</p><section></section><text>la sogs pa'i rnam par gzhag pa byas pa yin no zhes bya ba'i don to/ /de ltar na yod pa'i khyad par nye bar mtshon par byed pa zhes bya ba ni dngos po gang la yod pa ste/ de kho na nyid du 'dod pa'i khyad par gyi bye brag nye bar mtshon par byed pa'i rtags dngos po gang la yod pa de la de skad ces bya'o/ /dper na</text></item>
<item><p>222a.4</p><section></section><text>bde ba dang sdug bsngal la sogs pa lta bu'o zhes bya ba ni de'i khyad par ni yod pa nyid kyi phyir ro/ /de ltar na rnam par shes pa gcig la yang gal te dpag par bya ba la sogs pa'i khyad par yod par 'gyur na/ bde ba la sogs pa'i blo bzhin du du ma nyid du rjes su dpag par bya ba yin no/ /gal</text></item>
<item><p>222a.5</p><section></section><text>te shes pa yod pa'i khyad par gyi rnam pa dang ldan pa yin na yang gcig nyid du 'dod pa de ltar bde ba la sogs pa la yang gcig nyid du 'gyur ro/ /de yang mi 'dod do de ni bde ba la sogs pa gzhan la zhes bya ba la sogs pa smos so/ /gcig nyid yin par yang rigs pa ma yin te zhes bya ba ni blo</text></item>
<item><p>222a.6</p><section></section><text>gnyis su med pa'i ngo bo la gcig nyid rigs pa ma yin te/ ji ltar blos yongs su gcad pa de ltar ngo bo des de gcig yin par mi rung ngo zhes de skad du ston par 'gyur ro/ /ngo bo gcig mthong ba med pa'i rgyu'i phyir ro zhes bya ba la 'khrul pa'i phyir zhes bya ba khong nas dbyung ngo / /'dzin pa'i rnam pa de</text></item>
<item><p>222a.7</p><section></section><text>ni de'i bdag nyid kyi phyir yongs su gcod pa'i rang bzhin nyid yin pa'i phyir te rang nyid rtogs pa'i rang bzhin yin pa'i phyir ro zhes bya ba'i don to/ /rgyu de'i phyir bdag rig ste/ 'dzin pa'i rnam pa de rnam par gzhag pa yin no zhes bya bar khong nas dbyung ngo / /rnam pa 'dis ni rang rig pa 'bras bur gyur pa de</text></item>
<item><p>222b.1</p><section></section><text>rnam par 'jog par byed pa ni 'dzin pa'i rnam pa yin no zhes bya ba'i don to/ /de nyid ni nyams su myong ba'i bdag nyid de gsal ba yin no zhes bya ba la sogs pas 'chad par byed do/ /de'i bdag yul can dpog pa la/ /zhes bya ba la sogs pas 'dis bsdus pa'i don ni shes bya nang gi yin pa'i phyogs</text></item>
<item><p>222b.2</p><section></section><text>la/ gzhal bya 'jal byed 'bras gnas pa/ /zhes bshad pa gang yin pa phyi rol gyi don du smra ba la yang 'dod chags la sogs pa rang rig pa'i mngon sum sngar bshad pa la sbyar bar bya ste/ rang rig pa'i mngon sum la shes bya nang gi yin par smra ba/ gzhal bya dang 'jal byed dang 'bras bu</text></item>
<item><p>222b.3</p><section></section><text>bzhag pa mtshungs pa yin no zhes bya ba 'di yin no/ /de nyid ni de la 'dir rnam par rig pa tsam gyis zhes bya ba la sogs pas 'chad par byed do/ /'ga' zhig 'ga' zhig gi tshe 'gal ba yin no snyam du sems pa'i zhes bya ba ni/ slob dpon phyogs kyi glang pos 'dod chags la sogs pa rang</text></item>
<item><p>222b.4</p><section></section><text>rig pa yin no zhes gsungs pas bya ba'i mtshan nyid can gyi rang rig pa 'bras bu'i bdag nyid can la tshad ma nyid du bshad do lo'o/ /da ni 'dzin pa'i rnam pa zhes bya ba rung ba nyid tshad ma nyid du bshad pa de ltar 'gal ba yin no snyam du sems te/ don la phyin ci log tu sgro 'dogs pa'i phyir ro/ /rang</text></item>
<item><p>222b.5</p><section></section><text>rig pa zhes bshad pa gang yin pa de yang zhes bya ba ni slob dpon gyis 'dod chags la sogs pa'i rang rig pa ni 'bras bu yin no zhes bshad pa gang yin pa'o/ /byed pa byed pa por byas nas/ /zhes bya ba ni 'dzin pa'i rnam pa'i mtshan nyid kyi rung ba nyid gang gis rang nyid kyi bdag nyid kyi ngo bo nyams su myong ba</text></item>
<item><p>222b.6</p><section></section><text>de rang rig pa yin pa'i phyir yin gyi myong ba'i sgra dngos po sgrub pa ma yin no/ /yul dag yul nyid yin 'dod de/ /zhes bya ba ni gzhan dbang po la sogs pa rnam par shes pa'i rgyu nyid du mtshungs pa na yang sngon po la sogs pa yul nyid yin par 'dod kyi dbang po la sogs pa ni ma yin no zhes bya ba'i don</text></item>
<item><p>222b.7</p><section></section><text>to/ /'das ma thag pa'i rnam pas blo tshul gnyis nyid du grub pa yin no zhes bya ba ni yul dag yul nyid du rnam par gzhag pas so/ /rnam pa med pa can gyi rnam par shes pa la yul so sor nges pa'i rnam par gzhag pa nyid mi 'gyur ro/ /de bas na yul gyi rnam pa can gyi shes pa dang de las nyams su myong</text></item>
<item><p>223a.1</p><section></section><text>ba'i rnam pa yin pa de ltar na tshul gnyis pa nyid grub pa yin no/ /de'i yul du snang ba'i zhes bya ba la sogs pa la de'i tshe zhes bya ba ni phyi rol gyi yul gyi rnam pa 'di yin gyi shes pa'i ni ma yin no zhes bya ba'i the tshom yod pa ma yin te/ de'i tshe yul 'gags pa nyid kyi phyir ro/ /gal te</text></item>
<item><p>223a.2</p><section></section><text>rnam par rtog pa'i rnam par shes pa dang dus mtshungs par 'byung ba'i ngang tshul can gyi rnam pa ni 'das pa'i yul gyi yin par 'gyur ro zhe na/ de ltar yul gyi rnam par snang ba de ni zhes bya ba la sogs pa smos te/ shes pa dang dus mtshungs pa nyid kyis da ltar nyid du snang ba ni'o/ /don ldan pa yin zhing</text></item>
<item><p>223a.3</p><section></section><text>shes pa la yang don gyi rnam pa'i dogs pa dang bral ba nyid ma yin no zhes bya ba ni ji ltar mig la sogs pa'i shes pa don dang ldan pa la sngon po la sogs pa'i rnam pa 'di nyid phyi rol gyi don yin gyi rnam par shes pa ma yin no zhes de ltar dogs pa de bzhin du/ 'das pa la dmigs pa'i rnam par rtog</text></item>
<item><p>223a.4</p><section></section><text>pa'i shes pa 'di la yang don gyi rnam pa'i dogs pa dang bral ba nyid ma yin te/ phyi rol na yod pa'i rigs de'i rnam pa can yin pa'i phyir ro/ /de ldan min zhes bya ba ni sngon po'i rnam pa dang ldan pa ma yin no/ /bya ba 'di la zhes bya ba ni rnam par rtog pa'i rnam par shes pa'i bya ba la'o/ /don gyi</text></item>
<item><p>223a.5</p><section></section><text>nus pa zhes bya ba ni phyi rol gyi yul gyi nus pa'o/ /'das pa la dmigs pa'i shes pa'i yul gyi zhes bya ba la sogs pa ni gzhan gyi yin te/ dran pa'i shes pa yul gyi rnam pa can tshul gnyis pa yin pa ni bla ste zhes bya ba'i don to/ /nyams su myong ba ste mig gi rnam par shes pa la sogs pa</text></item>
<item><p>223a.6</p><section></section><text>yul gyi rnam pa can yin no zhes bya ba de gang las yin/ de rnam pa med par 'gyur ba yin pa de ltar na yang yul can gyi shes pa thams cad tshul gnyis par ma grub pa yin no snyam du sems so/ /'di ltar zhes bya ba la sogs pas lan 'debs par byed de/ don gyi rnam pa gang las yin/ /zhes</text></item>
<item><p>223a.7</p><section></section><text>bya ba ni dran pa gang yin pa 'di'i yul mi gsal ba'i rnam pa de gang las yin/ yang gi sgra ni rim pa gzhan du sbyar ba yin te zhes bya ba ni don gyi rnam pa de yang med na zhes bya ba 'dir yang gi rnam pa gang yin pa de gsal ba'i rnam pas dben pa'i phyir yang zhes bya ba la sbyar bar bya bar rig par bya'o/ /des</text></item>
<item><p>223b.1</p><section></section><text>na ngag gi don ni gsal ba'i rnam pas dben pa'i phyir dang don med pa'i phyir yang zhes bya ba 'di yin no/ /don gyi rnam pa yod pa ma yin no zhes bya ba ni don gyi rnam pa'o/ /'dir bsdus pa'i don ni ji ltar mig la sogs pa'i yul gyi don gyi phyi rol gyi ngo bo gcig gis rtogs pa'i dus na gzhan gyis</text></item>
<item><p>223b.2</p><section></section><text>kyang 'dzin pa de bzhin du yid kyi rnam par shes pa'i yul yang gal te phyi rol gyi ngo bo yin pa de'i tshe skyes bu gcig gis rtogs pa'i dus na skyes bu yul mtshungs pa na gnas pa gzhan gyis kyang gzhan las thos pa med par yang bzung bar 'gyur na bzung ba yang ma yin te rtogs pa med pa'i phyir ro/ /</text></item>
<item><p>223b.3</p><section></section><text>de ltar na de ni phyi rol gyi nyid yin par rtogs par bya'o zhes bya ba 'di yin no/ /de nyid ni de la chod pa med pa'i phyir ro zhes bya ba smos so/ /brjod kyang rtogs par mi 'gyur ro zhes bya ba ni bstan bcos mdzad pas gsungs pa yin no/ /mig kyang chod pa yin pa'i phyir ro zhes bya ba ni gzhan gyi lus kyi nang na</text></item>
<item><p>223b.4</p><section></section><text>gnas pa'i dngos po 'dzin pa la mig gi dbang po rnam par chod pa yin pa'i phyir ro/ /bdag dang 'brel pa'i phyir 'dzin pa ma yin no zhes bya ba ni lan nyid ma yin no zhes bya ba ni brjod kyang rtogs par mi 'gyur ro zhes bya ba'i gzhung gis lan nyid ma yin par bstan pa'i phyir ro/ /skyes bu thams cad ces bya ba</text></item>
<item><p>223b.5</p><section></section><text>la sogs pa'i gzhan gyi bsam pa'i dogs pa bsu ba yin no/ /so so rang gis zhes bya ba ni so so rang gis yang dag par myong ba dang / skyes bu so so tha dad pa dang thun mong ma yin pa zhes bya ba'i don to/ /de'i phyir bdag dang 'brel pa'i don sgras bstan par bya ba skyes bus rig pa yin pa zhes bya ba ni</text></item>
<item><p>223b.6</p><section></section><text>gang gi tshe yid kyi yul gyi don 'chad pa pos mngon par dpyad nas gzhan la tshig gis ston par byed pa de'i tshe 'chad pa pos dpyad pa'i don nyan pa pos rtogs par 'gyur mod kyi/ 'on kyang bdag dang 'brel pa'i don rig pa yin no zhes bya ba'i don to/ /de bas na brjod kyang rtogs par mi 'gyur ro</text></item>
<item><p>223b.7</p><section></section><text>zhes bya ba la sogs pa bshad pa gang yin pa de grub pa la sgrub pa yin te/ 'chad pa pos dpyad pa'i don la nyan pa pos 'dzin pa med pa'i phyir ro zhes bya bar bsams pa'o/ /gal te da lta yin pa zhes bya ba ni gal te yid kyi rnam par shes pa'i yul don tha dad pa nyid du 'chad pa po dang nyan pa pos rtogs pa</text></item>
<item><p>224a.1</p><section></section><text>yin pa'o/ /bdag nyid ji ltar 'brel pa zhes bya ba ni bdag nyid so so tha dad pa zhes bya ba'i don to/ /gang la de'i rang bzhin yod pa ma yin pa zhes bya ba ni thun mong ma yin pa la thun mong gi rang bzhin yod pa ma yin no/ /der snang can ni ma yin pa/ /zhes bya ba ni yid kyi yul gyi</text></item>
<item><p>224a.2</p><section></section><text>rnam pa thun mong ma yin pa de dang bral ba ste/ rnam pa gcig pa can zhes bya ba'i tha tshig go/ /'gyur bar ni 'dod mod kyi yid kyi yul gyi shes pa'i rnam pa nyid phyi rol gyi ma yin pa gang yin pa de'i yang shes pa'i rnam pa thun mong ma yin pa nyid yin pa'i phyir/ ji skad du bshad pa'i 'chad pa po dang</text></item>
<item><p>224a.3</p><section></section><text>nyan pa po dag gi sems mtshams sbyor bar byed pa ma yin no zhe na/ de la shes pa'i rnam par smra ba dag la ni zhes bya ba la sogs pa smos so/ /tha snyad 'di thams cad ni blos bslad pa can gyi yin pa zhes bya ba ni rang snang ba med na yang rab rib can gnyis kyis zla ba gnyis mthong ba bzhin du 'khrul</text></item>
<item><p>224a.4</p><section></section><text>pas gcig tu zhen pa yin no zhes bya ba'i don to/ /yang gi sgras ni phyi rol gyi don la mngon par zhen pa la gal te yid kyi rnam par shes pas gzung bar bya ba don tha dad par gyur pa de'i tshe ji ltar skyes bu 'ga' zhig gis dran pa na de'i rnam pa rtogs par 'gyur ro/ /de'i rnam pa rtogs par 'gyur ba de ltar</text></item>
<item><p>224a.5</p><section></section><text>tha dad pa'i rnam pa de gzhan gyis kyang rtogs par 'gyur ro zhes sngar bshad pa de yang shes pa'i rnam par smra ba la skyon yod pa ma yin no zhes bstan par bya ba'i phyir bdag nyid ji lta ba bzhin gyi rnam par shes pa las tha dad pa med par zhes bya ba la sogs pa smos so/ /de yang nyams su myong zhes bya ba la</text></item>
<item><p>224a.6</p><section></section><text>sogs pas tshigs su bcad pa nye bar bkod nas tshigs su bcad pa 'ba' zhig bshad pa ma byas par re zhig /yul shes de yi shes pa yi/ /bye brag las ni tshul gnyis nyid/ /ces bya ba la sogs pa tshad ma kun las btus pa'i gzhung 'grel pa byed pa rang nyid yul shes pa ni gzugs la</text></item>
<item><p>224a.7</p><section></section><text>sogs pa 'dzin pa ste/ mig la sogs pa'i rnam par shes pa'o zhes bya ba la sogs pas 'chad par byed do/ /yul shes pa dang de shes pa dag gi bye brag ces 'grel pa byed pa kha cig gi zlas dbye ba'i snying po can gyi de'i skyes bu'i drug pa yin par rtogs so/ /de yang rigs pa ma yin te gang gi phyir</text></item>
<item><p>224b.1</p><section></section><text>rnam pa med pa yin na yang rnam par rtog pa dang rtog pa med pa rang gi mtshan nyid tha dad pa'i sgo nas yul shes pa dang de shes pa dag gi bye brag gzhan gyis de'i tshe brjod par nus pa de'i phyir bsdu ba gzhan bstan pa'i phyir yul shes pa la de'i shes pa ni yul shes pa de'i shes pa ste/ yul shes pa la</text></item>
<item><p>224b.2</p><section></section><text>de'i shes pa zhes bya ba ni sbyor ba'i bye brag las bdun pa zhes bya ba'i bsdu ba yin par bstan to/ /yul gyi shes pa dmigs par gyur pa'i rnam pa des yul gyi rnam par bsgyur ba nyams su myong ba'i shes pa 'di yin no zhes bya ba de lta bu'i mtshan nyid kyis 'jug pa phyis 'byung ba rtog pa dang bcas pa'i shes pa ni yul shes</text></item>
<item><p>224b.3</p><section></section><text>pa de'i shes pa zhes brjod do/ /de ltar bsdu ba la brten nas de'i sgra smos pa 'bras bu dang ldan par 'gyur ba ste/ yul gyi shes pa phyis 'byung ba'i shes pas bzung ba na/ yul gyi rnam pa dang rjes su 'brel pa yul gyi shes pa 'di yin no zhes bya ba'i rnam pa 'dis 'dzin par byed do zhes don de bshad pa'i phyir</text></item>
<item><p>224b.4</p><section></section><text>ro/ /de ltar na nga'i sngon po shes pa dang ser po shes pa 'byung ba yin no zhes yul gyi rnam pa dang rjes su 'brel pa'i yul gyi shes pa gang yin pa de 'dzin par byed pa'i shes pas gzung bar 'gyur ro/ /de nyid gsal bar bya ba'i phyir yul gyi rnam pa shes pa rtogs pa zhes bya ba smos te/ yul gyi rnam pa nyams</text></item>
<item><p>224b.5</p><section></section><text>su myong ba'i shes pa ni 'di yin no zhes bya ba'i rnam pa 'dis rig pa zhes bya ba'i don to/ /de nyid bye brag yin te zhes bya ba ni yul gyi shes pa ste shes pa nyid bye brag yin no zhes bya bas ni las 'dzin pa bstan to/ /yul gyi shes pa yul gyi rnam pa dang rjes su 'brel pa nyid du rang 'dzin par byed pa'i shes pas</text></item>
<item><p>224b.6</p><section></section><text>'dzin pa gang yin pa de nyid bye brag yin te/ yul shes pa'i shes pa bzung ba'i rnam pa nyid du yul gyi shes pa bye brag tu byed pa'i phyir ro/ /de nyid ni nyams su myong ba'i rnam pa'i khyad par las zhes bya ba'i don to zhes smos te/ yul gyi rnam pa nyams su myong ba'i shes pa yin no zhes bya ba'i rnam pa 'dis</text></item>
<item><p>224b.7</p><section></section><text>shes pa'i shes pa 'jug pa yul shes pa'i nyams su myong ba'i rnam pa 'dzin par byed pa zhes bya ba de las khyad par du gyur pa yin te/ sngon po la sogs pa'i rnam pa bzung ba nyid kyi sgo nas yul gyi shes pa rnam par 'jog pa'i phyir ro/ /de bas na ji srid du yul gyi rnam pa nyid du yul gyi shes pa rang 'dzin par byed pa na/ </text></item>
<item><p>225a.1</p><section></section><text>yul gyi rnam pa can gyi yul shes pa yin pa'i phyir tshul gnyis pa yin no zhes bshad pa de srid du/ yul shes de yi shes pa yi/ /bye brag las ni tshul gnyis nyid/ /ces bya ba yin no/ /de bas na gtan tshigs kyi don phyis gsal bar byed par 'gyur ro/ /ci'i phyir yul gyi ngo</text></item>
<item><p>225a.2</p><section></section><text>bo sgrub pas shes pa de tshul gnyis nyid du bsgrub par bya ba yin gyi 'dzin pa'i rnam pa yang sgrub pa ma yin zhe na/ de'i phyir de la 'dir blo ni/ /zhes bya ba la sogs pa smos te/ 'ga' zhig blo ni nyams su myong ba'i rnam pa mi 'dod de/ rtogs pa'i ngo bo nyid du khas mi len na blo nyid du mi 'gyur ro/ /de nyid kyi</text></item>
<item><p>225a.3</p><section></section><text>phyir zhes bya ba ni tshad ma kun las btus pa mdzad pa ston par byed do/ /don gyi rnam pa nyid kyis rang nyid rtogs pa'i ngo bo rtogs par 'gyur bar snang ba de ltar na don du rang snang ba yin no/ /de ltar na don gyi rnam pa nyid bya ba nyid yin pas na bsgrub par bya ba bshad par 'gyur ro/ /don du snang ba dang rang snang ba zhes</text></item>
<item><p>225a.4</p><section></section><text>bya ba ni bsdus pa'i don yin no/ /don du rang snang ba zhes bya ba ni dam bcas pa gsungs pa yin no zhes bya ba 'di dang sbyar ro/ /sgrub par byed pa'i 'bras bu ston par byed ces bya ba'i don to/ /sbyor ba'i dus na dam bca' ba sbyor ba yod pa ma yin no/ /yul shes pa'i shes pa gang yin pa de zhes bya</text></item>
<item><p>225a.5</p><section></section><text>ba ni zhes bya ba kun las btus pa'i gzhung yin no/ /'di'i bshad pa ni yul gyi rnam pa 'dzin pa'i ngang tshul can gyi rtogs pa'o zhes bya ba yin te/ yul gyi rnam pa nyams su myong ba'i shes pa zhes bya ba'i rnam pa 'dis 'dzin pa'i ngang tshul gang la yod pa de la de skad ces bya'o/ /de ni yul dang rjes su mthun pa'i shes pa snang ba</text></item>
<item><p>225a.6</p><section></section><text>can zhes bya ba ni/ yul dang rjes su mthun pa ste/ yul gyi rnam pas nye bar bsgyur ba nyams su myong ba'i shes pa shes pa gang la snang ba ste/ gzung ba'i rnam pa yod pa de la de skad ces bstan to/ /de'i bshad pa ni yul gyi rnam pa can gyi rnam par shes pa la dmigs pa nyid kyi phyir ro zhes bya ba ni gtan tshigs</text></item>
<item><p>225a.7</p><section></section><text>kyi don yin no zhes bya ba yin te/ yul gyi rnam pa nyams su myong ba'i shes pa la dmigs pa gang la yod pa de la de skad ces bya'o/ /de'i dngos po yin pa de'i phyir ro/ /gtan tshigs kyi don dngos ston par byed pas na gtan tshigs kyi don to/ /gtan tshigs kyi don ni dngos su 'di 'dra ba yin par rig par</text></item>
<item><p>225b.1</p><section></section><text>bya ste/ rang 'dzin par byed pa'i shes pas yul gyi rnam pa nye bar bsgyur bas gzung ba nyid kyi phyir yul gyi shes pa bzung ba'i rnam pa dang rjes su 'brel pa yin no/ /sbyor ba ni 'chad par 'gyur ro/ /rang snang ba zhes bya ba ni kun las btus pa'i gzhung yin no/ /rang nyid rtogs pa'i ngo bor snang ba yin pa de ltar</text></item>
<item><p>225b.2</p><section></section><text>na rang snang ba'o/ /de nyid ni yul gyi rnam pa can gyi rnam par shes pa snang bar gyur pa ste zhes bya ba la sogs pas 'chad par byed do/ /'dis kyang shes pa'i shes pa yang gzung ba'i rnam pas bsgyur ba nyid yin par gtsor bstan to/ /de lta ma yin na gal te yul gyi ngo bo kho na shes par 'gyur ba yin gyi</text></item>
<item><p>225b.3</p><section></section><text>rang gi ngo bo ma yin pa zhes bya ba'i kun las btus pa'i gzhung 'di ni tshul gnyis las bzlog par bya ba'i phyir ro/ /de lta ma yin na gal te yul gyi ngo bo kho na 'ba' zhig yul gyi shes par 'gyur ba yin gyi/ rang gi ngo bo ma yin pa'am/ nyams su myong ba'i zhes bya ba la sogs pas spel nas 'chad pa</text></item>
<item><p>225b.4</p><section></section><text>yin no/ /yul gyi ngo bo kho na shes par 'gyur ba yin gyi zhes bya ba de ni tshul gnyis las bzlog pa tsam rab tu bstan pa'i phyir smos pa yin gyi 'ga' zhig kyang yul gyi ngo bo nyid shes pa yin par mi 'dod do/ /yul gyi ngo bo nyid 'ba' zhig yin na rtogs pa'i ngo bor gyur pa yul bzhin du shes pa ma yin pa'i</text></item>
<item><p>225b.5</p><section></section><text>rang bzhin du thal ba'i phyir ro/ /rang gi ngo bo zhes bya ba ni brtsad pa'i gzhir gyur pa nyid kyis nye bar bkod pa yin no/ /de ltar ni shes pa rnam pa med pa yin no zhes dpyod pa pa la sogs pas rtogs so/ /de'i tshe shes pa'i shes pa yang ste/ yul shes pa'i shes pa yang yul shes pa'i shes pa dang bye brag med</text></item>
<item><p>225b.6</p><section></section><text>par 'gyur te zhes bya ba ni mi 'dod pa ston pa yin no/ /de yang yul gyi shes pa ni nyams su myong ba'i bdag nyid yin gyi yul gyi rnam pa can ni ma yin no zhes bya ba de khas len pa la blta bar bya'o/ /bye brag med par 'gyur te zhes bya ba 'di'i bshad pa ni khyad par med na zhes bya ba yin no/ /yul gyi shes pa</text></item>
<item><p>225b.7</p><section></section><text>dmigs par gyur pas 'dzin par 'dod pa'i shes pa yul gyi rnam pa can gyi rnam par shes par snang ba dang bye brag med par 'gyur ro zhes bya ba'i don to/ /gal te nyams su myong ba'i rnam pa can 'ba' zhig yul shes pa yin pa de'i tshe rang 'dzin par byed pa'i shes pa yang yul shes pa 'di nyams su myong pa'i</text></item>
<item><p>226a.1</p><section></section><text>rnam pa can yin no zhes bya ba de tsam gyi sgo nas skye bar 'gyur gyi/ yul gyi rnam pa 'di nyams su myong ba'i shes pa yin no zhes bya ba'i rnam pa 'dis ni ma yin no zhes bya ba ni bsdus pa'i don yin no/ /dmigs pas bdag la med pa'i rnam pa rang 'dzin par byed pa 'khrul pa med pa la</text></item>
<item><p>226a.2</p><section></section><text>'jog par byed pa ma yin no/ /de nyid gsal bar bya ba'i phyir yul nyams su myong ba'i rnam pa'i yul can gyis skyed par mi 'gyur ro zhes bya ba ni sngon po la sogs pa'i yul nyams su myong ba zhes bya ba de lta bu'i rnam par shes pa'i shes pa gang la yod pa ni yul nyams su myong ba'i rnam pa'i yul can gyis</text></item>
<item><p>226a.3</p><section></section><text>skyed par mi 'gyur te/ yul gyi shes pas skyed par mi 'gyur ro zhes bya ba'i tha tshig go/ /yul gyi shes pa ni de'i yul yin no/ /de bas na zhes bya ba la sogs pas 'grel pa byed pa nyid kyis skyon sdud par byed do/ yul gyi shes pas shes pa yul nyams su myong ba'i rnam par bskyed par bya ba ma yin pa</text></item>
<item><p>226a.4</p><section></section><text>'ba' zhig tu ma zad kyi yul gyi shes pa de yang yul gyi rnam pa dang bral ba nyid yin na yul sngon po la sogs pa nyams su myong ba nyid 'grub par mi 'gyur te don dang 'dra ba med par yul nyams su myong bar mi 'gyur ro/ /'di ltar yul shes pa ni zhes bya ba la sogs pas de nyid gsal bar byed do/ /de</text></item>
<item><p>226a.5</p><section></section><text>shes pa ste zhes bya ba ni yul shes pa 'dzin par byed pa'i shes pa'o/ /yul gyi rnam pa shes pa 'dzin pa'i ngang tshul can du zhes bya ba ni yul gyi rnam pa nyams su myong ba'i shes pa zhes bya ba 'dzin pa'i ngang tshul gang la yod pa de la de skad ces bya'o/ /de ltar na dmigs pa dang rjes su mthun pa'i</text></item>
<item><p>226a.6</p><section></section><text>shes pa skye bar 'gyur ro/ /de lta ma yin na zhes bya ba ni yul gyi shes pa yul gyi rnam pa dang bral ba nyid yin par 'dod na shes pa'i shes pas yul gyi rnam pa nyid kyis yul gyi rnam pa can du yul gyi shes pa 'dzin par mi 'gyur te/ skad kyi dbyings ni don du ma can nyid yin pa'i phyir ro/ /yul gyi rnam pa</text></item>
<item><p>226a.7</p><section></section><text>ma yin pa'i gzung ba la yul gyi rnam pa nyid du 'dzin pa rigs pa ma yin no/ /yang na yul gyi rnam pa nyid kyis yul gyi shes pa bye brag tu mi 'gyur ba ste/ gzung ba'i rnam pa las tha dad pa'i gzung ba'i rnam pas yul gyi shes pa khyad par du gyur pa ma yin no zhes bya ba'i don to/ /sngon po la sogs</text></item>
<item><p>226b.1</p><section></section><text>pa nyams su myong ba'i ngo bo nyid de de yul gyi shes par mi 'gyur te don dang 'dra ba med pa'i phyir ro/ /des ni sngar bshad pa'i don rjes su bstan pa yin no/ /thal ba bzlog pa bstan pa'i phyir 'dzin pa dang 'gyur ba yang yin te/ de ji skad du bshad pa'i rang bzhin can yin pa zhes bya ba ni thal ba bzlog pa yin no/ /</text></item>
<item><p>226b.2</p><section></section><text>yul gyi rnam pa shes pa nyid du shes pa'i shes pa 'dzin par byed pa dang / nyams su myong ba'i shes par 'gyur ba de ni ji skad du bshad pa'i rang bzhin yang yin pa de ltar na yul gyi shes pa de ni sngon po la sogs pa'i nyams su myong ba'i rang bzhin du 'gyur ro/ /de'i phyir de la yang ste nyams su myong ba'i shes</text></item>
<item><p>226b.3</p><section></section><text>pa la yul gyi rnam pa yod pa yin no/ /cha gnyis dmigs pa can gyi zhes bya ba ni shes pa'i shes pa yul gyi rnam pas bsgyur ba nyams su myong ba 'di yin no zhes 'jug pa na yul gyi shes pa'i gzung ba'i cha dang 'dzin pa'i cha la dmigs pa yin gyi 'dzin pa'i cha 'ba' zhig la ni ma yin no/ /'di ni byed pa</text></item>
<item><p>226b.4</p><section></section><text>po'i gsum pa yin no/ /rnam pa gcig las khyad par can/ /zhes bya ba ni de lta bur gyur pa'i mtshan nyid kyi gsum pa yin no/ /nyams su myong ba'i rnam pa gcig las khyad par du gyur pa ni yul gyi rnam pa yin te zhes bya ba ni re zhig yul shes pa'i nyams su myong ba'i rnam pa gcig yin par 'dod pa de</text></item>
<item><p>226b.5</p><section></section><text>bzung nas de las gzhan pa'i gzung ba'i rnam pa'i mtshan nyid kyi rnam pa dang rjes su 'brel pa yin te/ sngon po la sogs pa'i nyams su myong ba 'di yin no zhes de ltar yongs su gcod pa'i phyir ro// //tshad ma rnam 'grel gyi 'grel bshad/ bam po lnga bcu rtsa brgyad pa/ de la 'dir nyams su</text></item>
<item><p>226b.6</p><section></section><text>myong ba'i shes pa ni nye bar mtshon pa tsam yin te zhes bya ba ni tshigs su bcad pa'i nyams su myong ba'i shes pa gang yin pa smos pa'o/ /dpyod pa'i shes pa yang zhes bya ba ni rnam par rtog pa'i shes pa yang ngo / /de'i shes pas zhes bya ba ni dpyod pa'i shes pa 'dzin par byed pa'i shes pas so/ /ji ltar</text></item>
<item><p>226b.7</p><section></section><text>bsams pa'i don gyi rnam pa nyams su myong ba dang 'dra ba zhes bya ba ni ji ltar bsams pa'i don gyi rnam pa nyams su myong ba dpyod pa'i shes pa nyid rtogs pa'i ngo bo nyid yin pa'i phyir nyams su myong ba zhes brjod do/ /'dra ba ni ji ltar bsams pa'i don gyi rnam pa nyams su myong ba zhes bya ba'i mtshan nyid du snang ba</text></item>
<item><p>227a.1</p><section></section><text>zhes bya ba'i don to/ /de ltar na dpyod pa'i shes pa 'dzin pa'i shes pa dpyod pa'i shes pa yul du gyur pa dang 'dra bar 'gyur bas na 'dra bar 'gyur ro/ /gzhan dag ni rang gi ngo bo zhes 'don par byed de/ de la yang bsams pa'i don gyi rnam pa nyams su myong ba'i rang gi ngo bor skyes</text></item>
<item><p>227a.2</p><section></section><text>pa de nyid la de'i rang gi ngo bo yin par blta bar bya'o/ /rang gi yul can gyi zhes bya ba ni dpyod pa'i shes pa'i yul can gyi'o/ /de bas na dpyod pa'i shes pa 'dzin pa'i shes pa yang dpyad pa'i rnam pa dang rjes su 'brel pa nyid kyis bye brag tu gyur pa de ltar na dpyod pa'i shes pa yang yul gyi rnam pa can yin</text></item>
<item><p>227a.3</p><section></section><text>no/ /shes pa 'di 'dra ba'i don dang ldan par 'gyur ro zhes bya ba la don dang ldan pa zhes bya ba 'dis gzung ba'i rnam pa ston par byed do/ /shes pa zhes bya ba 'dis ni 'dzin pa'i rnam pa ston par byed do/ /de ltar na nga'i bsam pa 'di 'dra bar gyur to zhes bya ba ni don gyi rnam pa 'di 'dra ba ste/ 'dis ni gzung ba'i</text></item>
<item><p>227a.4</p><section></section><text>rnam pa brjod do/ /bsam pa zhes bya ba ni 'dzin pa'i rnam pa brjod do/ /gang gi phyir 'di ltar yul gyi rnam pa can yul gyi shes pa de'i shes pas dmigs par 'gyur ba zhes bya ba la/ de'i shes pas yul gyi shes pa 'dzin par byed pas dmigs shing 'dzin par 'gyur ro/ /gang zhe na/ yul gyi shes pa</text></item>
<item><p>227a.5</p><section></section><text>dmigs par 'dod pa'o/ /ci lta bur gyur pa zhig ce na/ yul gyi rnam pa can te/ sngon po la sogs pa'i rnam pas nye bar bsgyur ba'o/ /de'i phyir de yul gyi rnam pa can yin no zhes bya ba ni yul gyi shes pa'o/ /de'i rnam pa can la dmigs pa zhes bya ba la sogs pas 'bras bu'i gtan tshigs nyid sgrub par</text></item>
<item><p>227a.6</p><section></section><text>byed do/ /de ltar na de'i rnam pa can la dmigs pa'i phyir zhes bya ba 'di ni gtan tshigs kyi don yin no/ /de'i rnam pa can la dmigs pa zhes bya ba'i rnam par gzhag pa 'di ni rtags su gyur ba don de'i rnam pa can gyi rgyu mtshan can nyid yin te/ don la yod pa'i rnam pas de rnam par gzhag pa nyid yin pa'i phyir ro/ /</text></item>
<item><p>227a.7</p><section></section><text>de nyid ni don de'i rnam pa can gyi rgyu can nyid yin pa'i phyir ro zhes smos te/ don gyi rnam pa rgyur gyur pa bsgrub par bya ba de la ji skad du bshad pa'i phyogs kyi chos 'di ni 'bras bu'i gtan tshigs su 'gyur ro/ /gzhan gyi tshe ni rang bzhin gyi gtan tshigs so zhes bya ba ni gal te ji skad du bshad pa'i rgyu dang 'bras bu nyid du</text></item>
<item><p>227b.1</p><section></section><text>mi 'dod pa de'i tshe rang bzhin gyi gtan tshigs nyid yin te/ de'i rnam pa can gyi shes pas dmigs pa ltar na de'i rnam pa can nyid du rnam par gzhag pa ni de tsam gyi rgyu can nyid yin pa'i phyir ro/ /ci'i phyir de ltar yang 'gyur ba yin zhe na zhes bya ba la sogs pas 'dri ba 'god pas bzlog na gnod pa</text></item>
<item><p>227b.2</p><section></section><text>can gyi tshad ma bstan pas gtan tshigs kyi khyab pa nyid sgrub par byed do/ /de'i tshe de mi 'dod par 'gyur ro zhes bstan pa'i phyir/ shes pa'i phyi ma phyi ma zhes bya ba la sogs pa ni tshad ma kun las btus pa mdzad pas bstan pa yin no/ /shes pa phyi ma phyi ma zhes bya ba la sogs pa ni thal ba'i gzhung</text></item>
<item><p>227b.3</p><section></section><text>yin te/ gal te yul gyi rnam pa dang bral ba 'di yul gyi shes pa yin par 'gyur ba 'di'i tshe/ shes pa'i shes pa yul shes pas bye brag tu gyur pa ma yin no zhes bya ba'i skyon 'di 'ba' zhig tu 'gyur bar ma zad kyi/ 'on kyang skyon gzhan 'di yang yod pa yin te/ shes pa phyi ma phyi ma skyes par gyur</text></item>
<item><p>227b.4</p><section></section><text>pa yul snga ma bskal par snang ba can du mi 'gyur zhing thob par mi 'gyur ro zhes bya ba'i don to/ /de nyid ni phyi ma phyi ma ste/ nyams su myong ba'i shes pa la de'i shes pa la sogs pa phyi ma skye bar mi 'gyur ro/ /ci ltar na zhes bya ba la sogs pas gsal bar byed do/ /phyi ma phyi ma ste zhes bya ba ni bshad par</text></item>
<item><p>227b.5</p><section></section><text>bya ba'i gzhung nye bar 'god pa'o/ /'di'i bshad pa ni nyams su myong ba'i shes pa la de'i shes pa zhes bya ba la sogs pa yin no/ /nyams su myong ba'i shes pa la de'i shes pa zhes bdun pa'i bsdu ba yin gyi 'di zlas dbye ba ni ma yin te/ nyams su myong ba'i shes pa ni phyi ma nyid du brjod par 'dod pa ma yin</text></item>
<item><p>227b.6</p><section></section><text>pa'i phyir ro/ /shes pa'i shes pa phyi ma yin no/ /shes pa snga ma'i yul zhes bya ba ni shes pa dang po 'byung ba'i yul sngon po la sogs pa ni/ shes pa phyi ma la ltos nas bskal pa la'o/ /phyi ma phyi ma 'dzin par mi 'gyur ro zhes bya ba ni bskal pa'i yul la cha'i rjes su 'brang ba can du mi 'gyur zhes bya ba'i don</text></item>
<item><p>227b.7</p><section></section><text>to/ /bskal pa'i yul la de 'dzin par 'dod pa ma yin te/ de dag ni de ma thag pa'i shes pa'i yul nyid yin pa'i phyir ro/ /de'i yul nyid ma yin pa'i phyir ro zhes bya ba'i kun las btus pa'i gzhung de'i bshad pa ni don snga ma de ni shes pa phyi ma phyi ma'i yul ma yin pa'i phyir ro zhes bya ba yin no/ /de bas na</text></item>
<item><p>228a.1</p><section></section><text>phyi rol gyi yul gyi stobs kyis shes pa'i shes pa la bskal pa'i yul snang ba ma yin no zhes bya bar dgongs so/ /'di ltar zhes bya ba la sogs pa ni thal ba bzlog pa ston par byed pa yin no/ /de bas na yul gyi rnam pa can gyi yul shes pa yin par 'dod par bya'o/ /gang la dmigs</text></item>
<item><p>228a.2</p><section></section><text>par byed pa'i shes pa dag la snga ma bskal pa'i yul snang ba yin no zhes bya bar dgongs so/ /yul gyi shes pa las byung ba'i yul gyi rnam pa'i stobs nyid kyis shes pa'i shes pa bskal pa'i yul du snang bar rig pa yin gyi gzhan du ni ma yin no/ /rnam pa re res lhag pa zhes bya ba ni de ma thag pa nyid gsal</text></item>
<item><p>228a.3</p><section></section><text>bar byed do/ /thal ba bzlog pa bstan to zhes bya ba ni 'di ltar yul snga ma zhes bya ba las brtsams nas bzlog pa ston pa yin no/ /bum pa nyams su myong ba'i shes pa'i shes pas zhes bya ba ni bum pa'i rnam pa nyams su myong ba'i shes pa gang yin pa de dmigs par byed pas zhes bya ba'i tha tshig go/ /</text></item>
<item><p>228a.4</p><section></section><text>bum pa nyams su myong ba'i shes pa zhes brjod pas shes pa dang pos bum pa'i rnam pa gcig gzung ba yin no zhes bya ba la sogs pa bstan to/ /bum pa'i rnam pa can gyi shes pa yin no zhes rtogs par 'gyur ro zhes bya ba ni/ bum pa'i rnam pa can gyi zhes rtogs par 'gyur zhing shes pa yin no zhes</text></item>
<item><p>228a.5</p><section></section><text>rtogs par 'gyur ro/ /de bas na shes pa dang po'i gzung ba dang 'dzin pa'i rnam pa gang yin pa de dag shes pa gnyis pa'i gzung ba'i rnam pa yin par 'dod pa de ltar na dang po'i shes pa las shes pa gnyis pa rnam pa gcig gis lhag pa yin no/ /de shes pa'i shes pas bum pa nyams su myong ba de'i shes</text></item>
<item><p>228a.6</p><section></section><text>pa gang yin pa de'i shes pa ste gsum pas so/ /bum pa'i shes pa'i shes pa yin no zhes bya ba ni bum pa'i shes pa gang yin pa de'i shes par gyur pa yin no/ /de bas na bum pa'i rnam pa dang bum pa'i rnam pa shes pa'i rnam pa dang / bum pa'i shes pa shes pa'i rnam pa ste/ gsum po de dag ni shes pa</text></item>
<item><p>228a.7</p><section></section><text>gsum pa'i gzung bar 'gyur ro/ /de nyid ni bum pa'i rnam pa dang bcas par bum pa'i shes pa'i shes pa rtogs par 'gyur ro zhes bya ba smos so/ /de bzhin du gzhan dag la yang zhes bya ba ni shes pa bzhi pa la sogs pa la yang rnam pa re res lhag pa nyid yin par rig par bya'o zhes bya ba'i tha tshig go/ /de</text></item>
<item><p>228b.1</p><section></section><text>bas na rnam pa gang dang gang gis shes pa phyi ma phyi ma'i shes pa snga ma snga ma 'dzin par byed pa'i rnam pa des de dang ldan pa yin no zhes bya ba 'di ni nges pa yin no/ /de lta ma yin na de lta bu'i ngo bo ma yin pa'i shes pa skye bar 'gyur/ de ltar na bzlog na gnod pa can gyi tshad ma mthong ba'i phyir khyab pa grub pa</text></item>
<item><p>228b.2</p><section></section><text>yin no/ /bsams pa 'di nyid kyi mdo mdzad pas gtan tshigs kyi khyab pa bstan to zhes bya ba khong nas dbyung ngo / /shes pa gnyis pa de ni yul shes pa 'dzin pa'i shes pa ni'o/ /don gyi ngo bos zhes bya ba ni gzung ba nyid kyis so/ /de ltar na yul shes pa la yod pa'i gzung ba dang 'dzin pa'i rnam</text></item>
<item><p>228b.3</p><section></section><text>pa gnyis dag kyang shes pa 'dzin pa'i shes pa'i gzung ba'i rnam par 'gyur te/ de la de dag gzung ba nyid du snang ba'i phyir ro/ /de'i sgo nas 'ongs pa zhes bya ba ni dmigs par gyur pa yul shes pa'i sgo nas 'ongs pa'o/ /yul du snang ba dang rang snang ba'i mtshan nyid can dag ni zhes bya ba na gzung pa dang 'dzin</text></item>
<item><p>228b.4</p><section></section><text>pa'i rnam pa'i mtshan nyid can dag go/ /yul nyid du ste gzung ba nyid du'o/ /don gyi ngo bos zhes bya ba 'di'i 'grel pa yin no/ /gsum pas so zhes bya ba ni shes pa'i shes pa 'dzin pa'i ngang tshul can gyi shes pa'o/ /de ltar na yul gyi rnam pa can gyi shes par snang ba 'di shes pa gsum par yul shes pa 'dzin</text></item>
<item><p>228b.5</p><section></section><text>pa'i ngang tshul can gyi shes pa gzung bar bya ba yongs su gcod par 'gyur ro/ /de la yul gyi rnam pa can gyi shes par snang ba zhes bya ba 'dis ni 'dzin pa'i rnam pa dang rjes su 'brel pa yongs su gcod par 'gyur ro/ /shes pa zhes bya ba 'dis ni rang snang ba nyid yin no/ /gal te yul gyi rnam pa can zhes bya ba la</text></item>
<item><p>228b.6</p><section></section><text>sogs pas gzhan gyi bsam pa'i dogs pa bsu ba yin no/ /skyes bu don des rnam pa dang ldan par sre bar byed pa yin no zhe na zhes bya ba ni don rgyur gyur pa'i rnam pa des rnam pa dang ldan par sre bar byed pa yin te/ shes pa rnam pa med pa yin na yang rnam pa dang ldan par 'dzin par byed ces bya ba'i don to/ /sgron ma</text></item>
<item><p>228b.7</p><section></section><text>yid byed ces bya ba ni snang ba dang mtshungs pa de ma thag pa'i rkyen der te dran par 'gyur ro zhes bya ba'i tha tshig go/ /ji ltar zhes bya ba la sogs pas de nyid 'chad par byed do/ /yul la nye bar sbyong ba la reg pa med par zhes bya ba ni yul la nye bar sbyor ba rnam par shes pa la rang gi rnam pa 'jog pa de la reg pa med</text></item>
<item><p>229a.1</p><section></section><text>par te/ rnam pa 'jog par byed pa med pa'i shes pas zhes bya ba'i tha tshig go/ /de ltar na shes pa rnam pa med pa nyid yin na/ yul yang rnam pa 'jog par byed par mi 'gyur ro/ /de lta yin na yang yul dang snang ba la sogs pa rgyu nyid ma yin no zhes bya bar dgongs so/ /nyams su</text></item>
<item><p>229a.2</p><section></section><text>myong bar nges pa'i rnam par shes pa la rgyu'i ngo bo gang la yod pa de ni nyams su myong ba'i rnam par shes pa'i rgyu'i ngo bor gyur pa can no/ /don gyi rnam par zhen pa can gyi shes pa la zhes bya ba ni/ don gyi rnam pa med pa phyis 'byung ba'i shes pas zhen cing sgro 'dogs pa shes pa gang la yod pa de la de skad ces</text></item>
<item><p>229a.3</p><section></section><text>bya'o/ /yang na don gyi rnam par zhen pa 'khrul pas sbyar ba zhes bya bar tshig rnam par sbyar ro/ /dang po nyams su myong ba'i shes pa ni mig la sogs pa'i yul la'o/ /yul dang nyams su myong ba'i rnam pa dag gnyis med dngos yin na zhes bya ba ni gzung ba dang 'dzin pa dag ces bya ba'i don to/ /gal</text></item>
<item><p>229a.4</p><section></section><text>te de nyams su myong ba'i ngo bo nyid 'ba' zhig tu 'gyur na zhes bya ba'i tha tshig go/ /'dzin par byed pa zhes bya ba ni nyams su myong ba dang po 'dzin par byed ba'o/ /nyams su myong ba'i bdag nyid kyi ngo bo gcig tu gnas par 'gyur ba ste/ rang snang ba nyid du 'gyur ro zhes bya ba'i tha tshig go/ /de ltar na dang po'i shes</text></item>
<item><p>229a.5</p><section></section><text>pa rnam pa med pa yin na de bzhin du phyis kyi yang yin na phyis rgas pa'i tshul thob pa ma yin no zhes dgongs so/ /yul dang rjes su mthun pa'i shes pa'i snang ba ma yin no zhes bya ba ni yul dang rjes su mthun pa'i nyams su myong ba'i shes pa gang yin pa der snang bar mi 'gyur te/ nyams su myong ba la yod pa'i shes</text></item>
<item><p>229a.6</p><section></section><text>pa la yod pa'i gzung ba dang 'dzin pa gang yin pa de dag ni de la gzung ba'i rnam pa nyid du snang ba ma yin no zhes bya ba'i tha tshig go/ /rnam par 'byed pa ma yin zhes bya ba 'di'i rnam par 'grel pa ni/ yul gyi rnam pa can gyi shes pa la snang ba can tha dad par 'dzin pa ma yin te zhes bya ba yin no/ /yul gyi rnam pa can</text></item>
<item><p>229a.7</p><section></section><text>nyams su myong ba'i shes pa zhes bya ba de ltar snang ba gang la yod pa de la de skad ces bya'o/ /tha dad par zhes bya ba ni 'dzin pa'i rnam pa las tha dad par ro/ /'di ni 'dzin pa'i rnam pa nyid 'ba' zhig 'dzin pa de tsam 'dzin pa'i mtshan nyid can nyid yin pa'i phyir ro zhes bya ba'i don to/ /de nyid ni rang nyid snang ba'i</text></item>
<item><p>229b.1</p><section></section><text>ngo bo gcig pa can nyid yin pa'i phyir ro zhes bya ba smos so/ /don gyi rnam pa 'dzin pa zhes bya ba ni don gyi rnam pa yongs su gcod pa ste/ blo gnyis pa ni don gyi rnam pa yongs su gcod pa dang ldan pa yin no zhes bya ba'i tha tshig go/ /yang na don gyi rnam pa'i 'dzin pa ni don gyi rnam par 'dzin pa ste/ nyams su</text></item>
<item><p>229b.2</p><section></section><text>myong ba'i shes pa yin no/ /de nyid ni 'brel zhing ldan pa ste gzung ba'i rnam pa yin te/ 'brel zhing yang dag par sbyor bar byed pa'i phyir ro/ /blo gang la de yod pa de la de skad ces bya'o/ /yul gyi rnam pas bsgyur ba'i nyams su myong ba'i shes pa shes pa'i shes pa la gzung ba'i rnam pa nyid du snang bar</text></item>
<item><p>229b.3</p><section></section><text>'gyur ro/ /dus phyis 'byung ba can gyi shes pa la sogs pa dang ni ma yin no zhes bya ba ni shes pa'i shes pa 'dzin pa'i ngang tshul can shes pa gsum pa la sogs pa'i zhes bya ba'i tha tshig go/ /rang dang 'brel pa can de dang sbyor bar byed kyi zhes bya ba ni don rgyur gyur pa dang ngo / /yul dang shes pa'i</text></item>
<item><p>229b.4</p><section></section><text>rnam pa yang zhes bya ba ni yul gyi rnam pa dang shes pa'i rnam pa dag ces bya ba'i tha tshig go/ /sbyor ba yang zhes bya ba la sogs pa la gcig tu nges par dmigs pa'i phyir zhes bya ba'i gtan tshigs 'di ni don ci 'dra ba ji ltar ma grub pa dang 'gal ba dang ma nges pa nyid la sogs par mi 'gyur ba de ltar kho bo cag</text></item>
<item><p>229b.5</p><section></section><text>gis sngar bstan pa de ltar na yang ma bshad do/ /bstan bcos mdzad pas kyang rab tu byed pa gzhan du khyab pa bstan pas na/ de ni khyab pa yang tshad ma rnam par nges pa las zhes bya ba smos so/ /don du snang ba can gyi blo med pa'i phyir zhes bya ba ni sngon po la sogs pas stong pa'i sa phyogs su zhes bya bar</text></item>
<item><p>229b.6</p><section></section><text>dgongs so/ /mngon par 'dod pa'i don snang ba can mig la sogs pa'i rnam par shes pa gang yin pa de'i skye ba gang yin pa de'i bag chags yongs su smin pa ste/ 'bras bu skye ba la nus pa yod pa'o/ /thams cad la drug pa'i bsdu ba bya'o/ /yongs su smin pa de nyid snying po ste/ nang gi sa bon yid la</text></item>
<item><p>229b.7</p><section></section><text>byed pa gang la yod pa de la de skad ces bya'o/ /de nas yid la byed pa'i sgra dang las 'dzin pa bya'o/ /bye brag med par zhes bya ba ni mig la sogs pa las tha dad pa'i rgyu gang yang rung ba yod do/ /de lta ma yin na ma grub pa zhes bya ba ni phyi rol gyi rgyu bsgrub par bya ba la gtan tshigs la the tshom za ba'i ma grub pa</text></item>
<item><p>230a.1</p><section></section><text>yin no/ /gal te yang gang gi tshe phyi rol gyi don med pa zhes bya ba la sogs pas gzhan gyi bsam pa'i dogs pa bsu ba yin te/ rnam par shes pa dmigs pa med par smra ba'i sa bon dang myu gu don dam par yod pa ma yin gyi 'on kyang sa bon dang myu gur snang ba'i blo'i gzung ba'i rnam pa</text></item>
<item><p>230a.2</p><section></section><text>las sa bon dang myu gu rnam par gzhag pa yin no/ /blo'i gzung ba'i rnam pa yang de kho na nyid du yod pa ma yin no/ /de nyid ni blo sa bon las myu gur snang ba 'khrul pa nyid yin pas na med pa nyid yin pa'i phyir zhes smos te/ blo'i sa bon dang myu gur snang ba gang yin pa de 'khrul pa nyid yin pas na med pa</text></item>
<item><p>230a.3</p><section></section><text>nyid yin pa'i phyir ro zhes bya ba'i don to/ /de ci ltar sa bon las myu gu zhes bya ba la sogs pa la myu gu skye ba zhes bya ba ni byed pa po'i rnam par gzhag pa de lta bu'i mtshan nyid can de ci ltar zhes bya bar sbyar ro/ /gal te de ci ltar na mi 'gyur zhe na/ sa bon dang myu gur snang ba dag la ni zhes bya ba la</text></item>
<item><p>230a.4</p><section></section><text>sogs pa smos te/ sa bon du snang ba rgyu ma yin zhing myu gur snang ba 'bras bu ma yin te de med pa'i phyir ro/ /du ba rtogs pa'i dus na me yod pa de ma yin pa zhes bya ba ni rtags su gyur pa'i du ba snang ba'i dus na shes bya nang gi yin par smra ba'i du bar snang ba'i blo du ba yin la/ de nyid skye bar 'gyur ba de'i gnas</text></item>
<item><p>230a.5</p><section></section><text>skabs na phyi rol gyi me yod pa ma yin te/ de khas mi len pa'i phyir ro/ /de'i tshe mer snang ba'i blo yang myong ba ma yin te/ de ni phyis 'byung ba'i ngang tshul can nyid yin pa'i phyir ro/ /dngos po rtogs pa la brten nas zhes bya ba ni phyi rol gyi dngos po med na yang dngos por snang ba'i blo dngos por rtogs pa yin zhing de</text></item>
<item><p>230a.6</p><section></section><text>la brten nas so/ /de nyid ni tshigs su bcad pa bshad pa'i sgo nas bstan pa'i phyir/ de'i ngo bor zhes bya ba la sogs pa smos so/ /sa bon la sogs pa bye brag tu snang ba'i blo la de ma thag tu 'byung zhing skye ba'i zhes bya ba 'dis ni sa bon dang myu gur snang ba dang 'brel pa can gyi blo rgyu dang 'bras bu'i dngos po sgrub</text></item>
<item><p>230a.7</p><section></section><text>par byed pa'i mngon sum dang mi dmigs pa bstan to/ /blo rang rig pa'i mtshan nyid can dag kyang dngos po nyid yin pa'i phyir rgyu dang 'bras bu'i dngos por 'gal ba med do snyam du dgongs so/ /ci ltar sa bon las myu gu zhes bya ba skye ba dngos po la zhes bya ba la sogs pa la myu gu zhes bya ba'i dngos po skye bar 'gyur ro</text></item>
<item><p>230b.1</p><section></section><text>zhes sbyar ro/ /so sor nges pa'i phyir zhes bya ba ni de'i rjes su 'gro ba dang ldog pa nges pa'i rjes su byed pa'i phyir ro/ /de ltar na zhes bya ba la sogs pas dpes bstan pa'i don 'god pa yin te/ sa bon du snang ba can gyi blo rgyur gyur pa yod na zhes bya ba 'dis rjes su 'gro ba dang ldog pa bstan to/ /myu gur snang ba</text></item>
<item><p>230b.2</p><section></section><text>can gyi shes pa 'byung bar 'gyur bar rtog pa na zhes bya ba ni 'bras bu nyid du rnam par gzhag pa la'o/ /'gal ba med pa nyid yin no zhes bya ba ni 'di la gnod pa can gyi tshad ma cung zad kyang yod pa ma yin zhing 'on kyang sgrub par byed pa ni yod de blo ni mngon sum gyi tshad mas sgrub par byed do/ /don ma grub pa'i phyir ro</text></item>
<item><p>230b.3</p><section></section><text>zhes bya ba ni mngon sum dang rjes su dpag pa dag gis phyi rol gyi don ma grub pa'i phyir ro zhes bya ba de sngar bstan zin to/ /rnam par gzhag pa gcig bor nas zhes bya ba la sogs pa la ci ltar phyi rol gyi don du smra ba'i rnam par shes pa'i rnam par gzhag pa bor nas gzhan phyi rol gyi don rnam par gzhag pa</text></item>
<item><p>230b.4</p><section></section><text>la brten nas phyi rol gyi don ma grub pa'i mtshan nyid kyi skyon yod pa de ltar shes bya nang gi yin par smra ba'i yang rnam par gzhag pa gcig bor nas te/ phyi rol gyi don du rnam par gzhag pa yongs su btang nas rnam par gzhag pa gzhan la brten pa las 'byung ba can rnam par shes pa tsam du rnam par gzhag pa la brten pa</text></item>
<item><p>230b.5</p><section></section><text>las 'byung ba can yul dang dus nges pa med pa'i mtshan nyid can gyis nyes pa 'di la 'jug pa ma yin te/ skyon sel ba ni rab tu byed pa gzhan la brjod pa nyid kyi phyir dang / 'di la yang sngar bshad zin pa'i phyir ro/ /du bar snang ba can gyi shes pa sngar 'byung bar 'gyur te/ dang por rtags yongs su gcod</text></item>
<item><p>230b.6</p><section></section><text>pa'i phyir ro/ /phyis rtags kyi rjes su 'brangs nas 'jug pa'i mer snang ba can gyi shes pa 'byung bar 'gyur ba de ltar na dang por 'bras bu nyid thob pa yin te/ du bar snang ba can gyi shes pa ni dang por 'bras bu nyid yin pa'i phyir ro/ /phyis rgyu yin te mer snang ba can gyi shes pa rgyu nyid du gzhan du khas blangs pa'i</text></item>
<item><p>230b.7</p><section></section><text>phyir ro/ /de ni rigs pa ma yin no zhes bstan par bya ba'i phyir snga ma ni 'bras bu ma yin zhing zhes bya ba'i lan smos so/ /de'i tshe zhes bya ba ni rtags su gyur pa du ba rtogs pa'i dus na'o/ /gang las du bar snang ba can gyi shes pa 'bras bur rtogs par 'gyur zhes bya ba la gal te rtags su gyur pa rtogs pa nyid las sngar</text></item>
<item><p>231a.1</p><section></section><text>mer snang ba'i shes pa nang na myong bar 'gyur ba de'i tshe phyis 'byung ba'i ngang tshul can gyi du bar snang ba'i shes pa'i rgyur rtogs par 'gyur ro/ /bag chags ni nang gi nye bar len pa shes pa snga ma'i bdag nyid du phul du byung ba'i mtshan nyid yin zhing gsal ba ni nus pa yin la sad pa ste/ skye ba blo</text></item>
<item><p>231a.2</p><section></section><text>gang la yod pa de la de skad ces bya'o/ /'dir bsdus pa'i don ni du bar snang ba can gyi blo ni shes pa thams cad las skye ba ma yin gyi/ 'on kyang rnam par shes pa mer snang ba'i blo rgyun yongs su gyur pas skyed par nus pa gang yin pa de nyid du bar snang ba'i rgyu yin no/ /mer snang ba'i blos rnam par shes pa rgyur gyur pa</text></item>
<item><p>231a.3</p><section></section><text>ma yin pa ni la lar du bar snang ba'i shes pa'i rgyu nyid du dmigs par mi 'gyur te/ tshang mang la sogs pa mer snang ba'i blo dang bcas par du bar snang ba'i blo yang dag par dmigs pa'i phyir ro/ /gal te 'o na mer snang ba'i blo nyid du bar snang ba'i rgyu yin pa ni bla ste/ mer snang ba skyed par nus pa blo'i khyad par</text></item>
<item><p>231a.4</p><section></section><text>gzhan yod pa ma yin no zhe na/ ma yin te rtags su gyur pa du bar snang ba'i blo ni sngar 'byung ba'i ngang tshul can mer snang ba'i blo med par yang 'byung ba'i phyir ro/ /de bas na gang gi tshe yang mer snang ba de ma thag du bar snang ba'i blo rig pa yin pa de'i tshe yang mer snang ba'i blo bskyed par nus pa kun gzhi rnam par shes</text></item>
<item><p>231a.5</p><section></section><text>pa zhes bya ba'i blo du ba'i rgyu yin no/ /de bas na rgyud gzhan gyur pa'i sgo nas mer snang ba skyed par nus pa'i rgyun gyi rnam par shes pa las du bar snang ba'i blo 'byung bar rgyun gyi rnam par shes pa rgyur gyur pa mer snang ba skyed par byed pa'i nus pa rjes su dpog par byed do/ /de ltar na 'bras bu las rgyu nyid dpog par 'gyur</text></item>
<item><p>231a.6</p><section></section><text>ro/ /mer snang ba'i blos rang gi nye bar len pa rnam par shes pa snga ma mer snang ba'i blo skyed par byed pa'i nus pa dpog par byed pa'i don gyis 'byung bar 'gyur ba'i me snang ba'i blo rjes su dpog par 'gyur te/ du bar snang ba'i blo'i rgyur gyur pa rgyun gyi rnam par shes pa skad cig ma phyi ma phyi mar gyur pas mer snang ba'i blo'i</text></item>
<item><p>231a.7</p><section></section><text>rgyu yin no zhes de ltar rjes su dpog pa'i phyir ro zhes bya ba 'di yin no/ /de nyid bstan pa'i phyir/ bag chags gsal bar sad pa can/ /blo nyid kyi go bar byed pas zhes bya ba smos te/ du bar snang ba'i blo'i rgyu mer snang ba'i bag chags gsal bar sad pa can de dang rjes su 'brel pa skad cig ma gzhan du yongs su gyur</text></item>
<item><p>231b.1</p><section></section><text>pas mer snang ba'i blo sreg pa dang 'tshed pa la sogs par snang ba'i shes pa skyed par byed par nus pa skyed par 'gyur ro zhes rjes su dpog pa'i phyir ro/ /de nyid kyi phyir 'grel pa byed pas 'gyur gyi zhes bye brag tu smos so/ /de ltar na don byed pa don du gnyer ba'i yang 'jug pa 'gal ba med pa yin te/ gags</text></item>
<item><p>231b.2</p><section></section><text>byed pa med pa na 'di na sreg pa dang 'tshed pa la sogs par snang ba'i rgyu mer snang ba'i blor 'gyur ro zhes bya ba'i de lta bu'i bsam pa can 'jug pa'i phyir ro/ /phyi rol gyi don du smra ba la yang de mtshungs pa ma yin te/ 'di ltar re zhig me gang gis du ba skyed pa 'bras bur gyur pa'i du bas dpog par byed pa gang</text></item>
<item><p>231b.3</p><section></section><text>yin pa de 'das pa nyid yin pa'i phyir sreg pa dang 'tshed pa la sogs pa'i nus pa nyid du mi 'gyur ro/ /'byung bar 'gyur ba gang yin pa des ni du ba skyed pa ma yin pa de ltar na ci ltar don byed pa don du gnyer ba 'jug par 'gyur/ de bas na des kyang 'di skad du 'bras bur gyur pa'i du ba las rgyur 'dod pa'i me</text></item>
<item><p>231b.4</p><section></section><text>don byed pa don du gnyer ba dag gis dpog par byed pa na 'di ltar dpog par bya'o/ /du ba'i rgyu me gang yin pa de gags byed pa med na me skyed par nus pa yin pa de bas na de las sreg pa dang 'tshed par nus pa'i me 'byung bar 'gyur ro zhes de ltar rtog pa dang ldan pa 'jug par 'gyur bas na gnod pa yod pa ma yin no</text></item>
<item><p>231b.5</p><section></section><text>zhes brjod par bya'o/ /me ni ma yin no zhes bya ba ni phyi rol gyi me'i go bar byed pa ma yin te/ de ni rnam par shes pa la tha dad par ma grub pa'i phyir ro/ /mer snang ba can gyi da ltar blo/ /zhes bya ba ni gsal bar snang ba can sreg pa dang 'tshed par nus pa'i blo da ltar gyi ste/ du bar snang ba dang dus mtshungs pa can de</text></item>
<item><p>231b.6</p><section></section><text>ni de'i tshe med pa'i phyir ro/ /'on kyang ji skad du bshad pa'i rnam pas rang gi nye bar len par gyur pa sems kyi rgyun mer snang ba'i blo bskyed par nus pa nyid kyi go bar byed pa nyid yin no zhes bya bar dgongs so/ /mer snang ba'i blo skyed par nus pa'i rnam par shes pa nyid la skyes pa du bar snang ba'i blo me las skyes pa yin</text></item>
<item><p>231b.7</p><section></section><text>no zhes brjod kyi phyi rol gyi me las kyang ma yin la/ mer snang ba'i blo 'ongs kyang 'byung ba'i phyir yang ma yin no/ /gang gis na de'i tshe zhes bya ba ni rtags rtogs pa'i dus na'o/ /du bar snang ba can gyi shes pa ste dmigs par gyur pa na'o/ /de lta bu'i rnam pa can gyi blo ni mer snang ba'o/ /blo med pa'i phyir sems</text></item>
<item><p>232a.1</p><section></section><text>bskyed par bya ba nyid ma yin par 'gyur te skye ba med pa'i phyir ro/ /gal te mer snang ba'i blo las du bar snang ba'i blo skye bar 'dod par 'gyur ba de'i tshe skyon 'dir 'gyur ro/ /mer snang ba can gyi shes pa skyed par nus pa nyid kyi sems kyi rgyun gyis du bar snang ba'i blo skyed par byed pa yin gyi</text></item>
<item><p>232a.2</p><section></section><text>thams cad ni ma yin no zhe na/ bstan pa'i phyir de lta na/ de rung bag chags snying po can/ /zhes bya ba la sogs pa smos te/ snying po'i sgra ni rnam par 'grel pa skye ba'i rgyu dang rten zhes bya ba rnam grangs yin no/ /mer snang ba skyed par rung ba'i bag chags sems kyi bdag nyid phul du byung ba'i bdag nyid can gyi snying po</text></item>
<item><p>232a.3</p><section></section><text>skye ba'i rgyu dang rkyen skad cig ma snga ma snga ma phyi ma phyi ma'i rgyun gang la yod pa de skad ces bya'o/ /skad cig ma phyi ma phyi ma gyur pas mer snang ba can gyi shes pa skyed par nus pa'i rgyun gyis du bar snang ba'i shes pa skyed par byed do zhes bya ba'i tha tshig go/ /rgyu de'i phyir me las du ba yin/ /me las zhes bya ba ni mer</text></item>
<item><p>232a.4</p><section></section><text>snang ba can gyi shes pa skyed par nus pa'i len pa'i rnam par shes pa nyid me yin te/ de las byung ba na du bar snang ba can gyi blo me las 'byung ba yin no zhes brjod kyi phyi rol gyi me'am mer snang ba'i blo las kyang ma yin no zhes bya ba'i don to/ /gang gi phyir du bar snang ba'i blo dang lhan cig tshogs pa gcig la rag las</text></item>
<item><p>232a.5</p><section></section><text>pas de'i phyir rang gi rgyu nyid kyi mer snang ba can gyi shes pa skyed par rung ba nyid kyi chos rjes su dpog par byed pa de bas na 'bras bu nyid las rgyu rjes su dpag pa yin gyi/ rgyu las 'bras bu rjes su dpag pa ni ma yin no zhes bstan pa'i phyir ro/ /bag chags gsal bar sad pa'i snying po can zhes bya ba la sogs pa smos te</text></item>
<item><p>232a.6</p><section></section><text>mir snang ba'i blos rgyu thag nye ba nyid rjes su dpog pa yin no zhes bya ba'i tha tshig go/ /dper na tshogs pa gcig la rag las pa gzugs la sogs pa ros te/ rgyus rtogs pa rgyu chos rjes su dpag pa ste zhes bya ba de dang 'dra bar 'dir yang ngo zhes bya ba ni bsdus pa'i don yin no/ /mkhas rnams zhes bya ba 'dis ni</text></item>
<item><p>232a.7</p><section></section><text>yang dag pa'i gzhung gi rjes su 'brang ba can rnam par shes par smra bar ston par byed do/ /yang dag pa'i rtsod pa la ltos pa med par zhes bya ba ni yang dag par brtsad pa ni yang dag par rtsod pa ste/ tshad ma'i grogs can nyid yin pa'i phyir rnam par rig pa tsam du smra ba ste/ de la ltos pa med par rngams te smra bas phyi rol</text></item>
<item><p>232b.1</p><section></section><text>gyi don la brten nas brjod pa yin no/ /brten nas zhes bya ba'i rnam par 'grel pa ni khas blangs nas zhes bya ba yin no/ /sogs pa smos pas ni zhes bya ba ni gsal ba mi gsal ba 'dren ma la sogs pa zhes bya ba 'di las so/ /phyin ci log pa'i kha dog tu snang ba'i khyad par zhes bya ba ni dung dkar po la</text></item>
<item><p>232b.2</p><section></section><text>sogs pa ci ltar snang ba bzhin gyi kha dog dkar po las phyin ci log la sogs par snang bar mig ser can dag gi shes pas rjes su rtogs pa'i phyir ro/ /gsal ba mi gsal ba dang 'dren ma la sogs pa'i khyad par kha dog mtshungs pa nyid la brjod pa yin no/ /sogs pa'i sgras ni kha dog gzhan bzung ba yin no</text></item>
<item><p>232b.3</p><section></section><text>zhes bya ba ni khyad par yin no/ /don dam par gcig pa nyid khas blang bar bya ba yin pa de yang lhag ma rnam par shes pa'i rnam pa yin pa de ltar na yul du snang ba'i rnam par shes pa grub pa yin no/ /de bas na rang las rtogs pa'i ngo bo'i 'dzin pa'i tshul gnyis pa can nyid grub pa yin no/ /de ni cha 'ga' zhig gis</text></item>
<item><p>232b.4</p><section></section><text>ni zhes bya ba ni dbyibs la sogs pa las so/ /de las gzhan pa'i rgyu yod na yang mi 'gyur ba zhes bya ba ni brjod par 'dod pa'i rgyu med na zhes bya bar blta bar bya'o/ /dbang po dang snang ba dang yid la byed pas bum pa la sogs pas stong pa'i yul sa phyogs 'ba' zhig la dmigs pa'i shes pa bum pa la sogs</text></item>
<item><p>232b.5</p><section></section><text>pa la med par skyed par byed do/ /de bzhin du bum pa la sogs pa'i shes pa la yang gal te de la ltos pa med par nus par 'gyur ba de'i tshe bum pa la sogs pa'i shes pa de yang bum pas stong pa'i sa phyogs la ci'i phyir skyed par mi 'gyur/ de ltar na de la ltos pa med pa dag gi shes pa gzhan la nus nyid mthong</text></item>
<item><p>232b.6</p><section></section><text>ba gal te de dag rnam pa thams cad du shes pa skyed pa'i nus pas stong pa nyid du 'gyur ba de'i tshe rgyu gzhan gyi nus pa nyid yod par mi 'gyur ro/ /gang gi phyir bum pas stong pa'i sa phyogs la bum pa'i shes pa skyed par mi byed cing de dang ldan pa'i sa phyogs la skyed par byed pa de'i phyir bum pa la sogs pa lhan cig</text></item>
<item><p>232b.7</p><section></section><text>pa de dag nyid kyi nus pa nyid yin no zhes rtogs par 'gyur ro/ /ltos par bya ba dang bcas pa dang nye ba dag gis de tsam gyi rgyu can yin par zhes bya ba ni gang med na gzhan dag nye ba na yod na yang 'bras bu mi skye ba ni gang gi tshe ltos par bya ba gzhan de dang bcas pa ste/ de las gzhan pa'i rgyu nye bar 'gyur ba de dang</text></item>
<item><p>233a.1</p><section></section><text>ldan pa de tsam gyi rgyu can gyi 'bras bu yin te/ gzhan du rjes su 'gro ba dang ldog pa ma mthong ba'i phyir ro/ /zla ba la sogs pa med na zhes bya ba ni phyi rol gyi don du snang ba la grags pa'i zla ba la sogs pa'o/ /ci ltar 'di ni 'bras bu ldog pa'i phyir mthong bar nus pa can nyid yin</text></item>
<item><p>233a.2</p><section></section><text>pa zhes bya ba ni zla ba la sogs pa bden pa'o/ /'bras bu ldog pa zhes bya ba ni zla ba la sogs pas stong ba'i sa phyogs na de las gzhan pa'i rgyu dag yod na yang 'bras bu med pa'i phyir ro zhes bya ba'i don to/ /de bzhin du gzhan dkyil 'khor la sogs pa ni zhes bya ba ni mar me las gzhan pa ni'o/ /gal te</text></item>
<item><p>233a.3</p><section></section><text>mar me yod na yang mig mi gsal ba la sogs pa dag la dkyil 'khor du snang ba can gyi shes pa skye bar mi 'gyur ba de'i tshe mthong bar nus pa nyid yin par 'gyur ro/ /mar me tsam gyi blo yod phyir/ /gnyi ga dag kyang rgyur mi 'gyur ro zhes bya bar sbyar ro/ /sngon po dang ser po mthong ba bzhin no zhes bya ba ni</text></item>
<item><p>233a.4</p><section></section><text>sngon po dang ser po lhan cig mthong ba ste/ sngon po dang ser po 'ba' zhig rjes su 'gro ba dang ldog pa'i rjes su byed pa ma yin no/ /'o na ci yin zhe na/ gnyi ga dag gi yang ngo / /gcig nyid kyi zhes bya ba 'di nyid kyi phyi ma tha dad pa med pa yin pa zhes bya ba bshad pa yin no/ /gnod pa ma byas par mtshungs pa'i</text></item>
<item><p>233a.5</p><section></section><text>dbang po la sogs pa dang ldan pa zhes bya ba la mtshungs pa yang de yin la/ dbang po la sogs pa dang ldan pa yang yin pas na zhes bya ba ni las 'dzin pa'o/ /yang gnod pa ma byas pa'i sgra dang las 'dzin pa nyid bya'o/ /de nas skyes bu gang dag la de yod pa zhes bya ba ldan pa'i don can bya'o/ /nye ba dang shin</text></item>
<item><p>233a.6</p><section></section><text>tu nye bar gnas pa dag la zhes bya ba ni thag nye bar gnas pas nye ba dang shin tu nye bar gnas pa dag la ste/ nye ba dang ches shin tu nye bar gnas pa dag la zhes bya ba'i don to/ /de ni nye bar mtshon pa tsam yin no/ /de ltar na gnas pa ches shin tu ring bar gnas pa dag la zhes bya ba la yang blta bar bya'o/ /de ltar</text></item>
<item><p>233a.7</p><section></section><text>na mdo mdzad pas nye ba dang ring ba'i khyad par gyis yang sbyar bar bya ba'i phyir don 'di brjod par bzhed pa yin no/ /gsal ba dang mi gsal ba dang ches gsal ba dang mi gsal bas zhes bya ba dag gis ches gsal ba dang ches shin tu gsal ba zhes bya bar blta bar bya'o/ /'di ltar 'di thag ring por gnas pas mi</text></item>
<item><p>233b.1</p><section></section><text>gsal ba dang / ches ring por gnas pas ches mi gsal ba dang / ches shin tu ring por gnas pas ches shin tu mi gsal bar zhes bya bar sbyar bar bya'o/ /de bzhin du thag nye ba na gnas pas gsal ba dang shin tu nye ba na gnas pas shin tu gsal ba zhes bya ba la sogs par sbyar ro/ /de chod ma</text></item>
<item><p>233b.2</p><section></section><text>chod pa yin na/ /zhes bya ba ni nges par gzung ba'i rnam par dbye ba ste/ re zhig de dag gi nang nas kyang ma chod pa'i phyogs kyi skyon bstan par bya ba zhes bya ba'i don to/ /snang ba zhes bya ba 'di'i rnam par 'grel pa ni snang ba zhes bya ba yin no/ /don bzhin du tha dad pa rnyed par dka' ba yin no zhes bya ba ni</text></item>
<item><p>233b.3</p><section></section><text>gal te snang ba yang gcig yin pa de'i tshe gsal ba dang mi gsal ba'i bdag nyid mi rung ngo / /ci ste du ma nyid yin pa de lta na yang rdul phran tha dad pa nyid kyi bye brag med pa'i phyir gang las thag ring po na gnas pa'i lta ba bo'i gsal ba dang mi gsal ba dag yin/ snang ba la yang de yod/ nye ba na srab pa nyid yod</text></item>
<item><p>233b.4</p><section></section><text>pa zhes bya ba la/ 'di ltar snang ba'i don nye ba'i snang ba chung ba la chung ba nyid kyis srab pa nyid yin no/ /de lta ma yin na rdul la sogs pa yang nye ba na yod pa ji ltar na srab pa nyid yin par 'gyur/ thag ring po bzhin du nye ba la yang sgrib par byed par 'gyur ro zhes bya ba ni snang ba srab pa sgrib par byed pa'i rgyu</text></item>
<item><p>233b.5</p><section></section><text>yin pas na sgrib par 'gyur ro/ /gzhan la'ang zhes bya ba 'di'i rnam par 'grel pa ni snang ba la zhes bya ba yin te/ sgrib par byed pa dag las de gzhan nyid yin pa'i phyir ro/ /srab pa med ces bya ba ni phal cher srab pa med pa nyid yin no zhes bya ba'i don to/ /de tsam pa zhes bya ba ni nye ba dang ring ba la sogs</text></item>
<item><p>233b.6</p><section></section><text>pa'i lta ba po'i khyad par gyis tha dad pa rnams so/ /de ltar na chos dang chos ma yin pa ston par byed pa'am zhes bya ba la sogs pa la don yid bde ba skyed par byed pa'i sgo nas phan 'dogs pa gang yin pa'i don de ni chos su ston par byed do/ /yid mi bde ba skyed pa'i sgo nas gnod pa byed pa gang yin pa de ni rtsa bar bya ba</text></item>
<item><p>233b.7</p><section></section><text>yin pa de ltar na zlog pas chos ma yin par sbyar bar bya'o/ /de dag ni de lta bu'i mtshan nyid can gyi chos dang chos ma yin pa phan 'dogs pa dang gnod pa byed pa'i mtshan nyid can gyi rgyu dang 'bras bu nyid yin pa'i phyir ro/ /sems can thams cad la phan pa dang gnod pa zhes bya ba la sogs pa la sgrub par byed cing skyed par</text></item>
<item><p>234a.1</p><section></section><text>byed pas na sgrub par byed pa can te 'bras bu'o/ /las gang la phan pa dang gnod pa byed pa'i 'bras bu 'grub pa byed pa yod pa'am/ las gang la sems can la phan pa dang gnod pa sgrub par byed cing skyed par byed pa de la de skad ces bya'o/ /sems can thams cad la phan pa dang</text></item>
<item><p>234a.2</p><section></section><text>gnod pa sgrub par byed pa can gyi las gang yin pa de bdag por byas pa las byung ba'i rta'i kha'i me yin te/ sems can dang snod kyi 'jig rten bsod nams dang bsod nams ma yin pa las byung ba nyid kyi phyir ro/ /thams cad la gnod par byed pa'am phan 'dogs par byed pa ma yin par 'gyur te/ yul</text></item>
<item><p>234a.3</p><section></section><text>bskal pa na gnas pa dag la gnyi ga med pa'i phyir ro/ /de bas na chos dang chos ma yin pa dag gnod pa byed pa dang phan 'dogs par byed pa ston par byed pa dag yin pa de ltar na 'di nges pa ma yin no snyam du sems so/ /'dir yang zhes bya ba la sogs pas lan 'debs par byed do/ /rim gyis byed pa</text></item>
<item><p>234a.4</p><section></section><text>yin pa zhes bya ba ni gnod pa byed pa dang phan 'dogs par byed pa ste/ gang gi tshe skye ba brgyud pas ring por gnas pa yin na yang de yul rung ba na gnas par 'gyur ba de'i tshe gnod pa byed pa dang phan 'dogs par byed pa yod pa'i phyir ro/ /snang ba tha dad pa la sogs pa zhes bya ba la sogs pa la sogs pa'i sgras ni</text></item>
<item><p>234a.5</p><section></section><text>chos dang chos ma yin pa bzung ngo / /mngon sum dang mngon sum ma yin pa zhes bya ba ni gang gi tshe rang gi ngo bo shes pa skyed par byed pa de'i tshe/ mngon sum gyi yin zhing rnam par rtog pa'i rnam par shes pa skyed pa na mngon sum ma yin pa'i yin no/ /shes pa dang sgra dang mar me smos pa ni de rnams ni gzhan dag</text></item>
<item><p>234a.6</p><section></section><text>kyang skad cig ma nyid du khas len pa'i phyir ro/ /dus mtshungs pa can ni 'bras bu bsgrub pa la nus pa med pas zhes bya ba ni gang gi tshe 'bras bu dang rgyu dus mtshungs pa can yin pa de'i tshe/ rgyu'i dus na 'bras bu yang grub pa de ltar na rgyu nus pa med pa nyid yin no/ /gang phyir shes las med gsal yin/ /zhes bya</text></item>
<item><p>234a.7</p><section></section><text>ba ni gang gi phyir shes pa las yul med pa gsal ba ste rab tu gsal ba yin par 'gyur/ de bas na sgra la sogs pa'i de ma thag pa'i zhes bya ba la/ sgra la sogs pa'i rgyur gyur pa'i phyis 'byung ba'i ngang tshul can gyi shes pa'i rgyur gyur pa sgra la sogs pa'i skad cig ma snga ma gang yin pa des bskyed pa'o/ /gang</text></item>
<item><p>234b.1</p><section></section><text>gi rgyus bskyed pa de dang rigs mthun pa nyid gsal bar 'gyur ro zhes bya ba ni shes pa'i rgyu gang yin pa des bskyed pa'i shes pa'i rgyu de nyid dang rigs mthun pa de nyid gsal bar 'gyur ro/ /de'i rgyu'i de ma thag tu yod pa don dang lhan cig 'byung ba'i ngang tshul can gyi shes pa zhes bya ba ni shes pa de'i rgyu skad cig</text></item>
<item><p>234b.2</p><section></section><text>ma snga mar 'byung ba'i ngang tshul can gyi don de ma thag tu 'byung ba'i ngang tshul de dang rigs mthun pa'i skad cig ma gnyis pas bsdus pa'i don te/ de dang lhan cig 'byung ba'i ngang tshul gang la yod pa de la de skad ces bya'o/ /'di ltar lhan cig skyes pa'i don/ /zhes bya ba ni shes pa dang dus mtshungs par 'byung</text></item>
<item><p>234b.3</p><section></section><text>ba skad cig ma gnyis par 'byung ba'i ngang tshul can gyi don to/ /rgyu gcig pa can gyis kyang zhes bya ba ni shes pa dang rgyu mtshungs pas so/ /dus sngar gyi skad cig ma las skad cig ma gnyis par 'byung ba'i ngang tshul can gyi don skyes pa dang shes pa 'dra ba skad cig ma gsum par byed pa gang yin pa de bas na</text></item>
<item><p>234b.4</p><section></section><text>dus snga ma skad cig ma gnyis pa bsdus pa'i don dang dus mtshungs pa yin no zhes bya ba'i don to/ /skad cig ma dang por 'byung ba'i ngang tshul can gyi don nyid las 'dra ba nyid skyes pa yin pa'i phyir ro/ /TI kA byed pa kha cig ni 'di ltar khas len te/ yul shes de yi shes pa yi/ /bye brag las zhes bya</text></item>
<item><p>234b.5</p><section></section><text>ba'i rigs pa 'dis yul du snang ba dang rang snang ba dag gis tshul gnyis nyid grub pa yin zhing / dus phyis dran pa las kyang yin/ /zhes bya ba 'dis rang rig pa'i bdag nyid du shes pa de nyid myong ba dang myong bar byed pa de nyid du grub pa yin no zhes rtogs so/ /de gsal bar bya ba'i phyir rigs pa 'dis ni</text></item>
<item><p>234b.6</p><section></section><text>zhes bya ba la sogs pa smos so/ /dus phyis dran pa las kyang yin/ /tshul gnyis pa nyid yin no zhes sbyor bar byed pa gang yin pa zhes bya ba ni tshad ma kun las btus pa mdzad pas so/ /de ltar na bsgrub par bya ba gcig la ltos nas gtan tshigs gzhan sdud pa 'thad pa yin no zhes dgongs so/ /de yang yul</text></item>
<item><p>234b.7</p><section></section><text>du snang bas zhes bya ba la sogs pas bstan pa yin no zhes bya ba ni gzhan gyi rnam pa mi 'dod pa de ltar na des tshul gnyis pa nyid rab tu grub pa yin no zhes bya ba la sogs pas bstan zin pa'i phyir ro/ /spyir bshad pa sngar yang yod pa zhes bya ba ni/ yul shes de yi shes pa yi/ /bye brag las ni tshul gnyis</text></item>
<item><p>235a.1</p><section></section><text>nyid/ /ces bshad pa 'dir tshul gnyis pa'i sgra ni spyi'i rgyu nyid yin pa'i phyir ro/ /zhar la 'ongs pa'i ngo bo zhes bya ba ni gtso bo ma yin pa'i ngo bo'o/ /de ltar ni de bas na shes pa'i tshul gnyis nyid ni yod pa ma yin no zhes gtso bo bstan nas rang rig pa nyid ni tshul gnyis pa nyid kyi zhar la</text></item>
<item><p>235a.2</p><section></section><text>'ongs pa nyid yin pa'i phyir ro zhes bya ba'i don to/ /bsgrub par bya ba gzhan nyid yin na ni bshad pa rigs pa ma yin te/ gal te myong ba dang myong bar byed pa'i tshul gyis tshul gnyis pa nyid bzhed pa de'i tshe/ de'i phyir tshul gnyis pa nyid yod pa ma yin na zhes bya ba 'dis rang rig pa bshad par 'gyur</text></item>
<item><p>235a.3</p><section></section><text>ba de ltar na bsgrub par bya ba gzhan yin par mi 'gyur ro/ /myong med par ni de ma yin/ /zhes bya ba sgrub par byed pa gzhan 'chad par mi 'gyur ro zhes bya bar sbyar ro/ /gal te rang rig pa nyid bsgrub par bya ba gzhan nyid yin par 'gyur ba de'i tshe/ de'i tshul gnyis pa nyid kyi sgrub par byed pa dag</text></item>
<item><p>235a.4</p><section></section><text>gi don gyi grub pa nyid bstan nas/ yang rang dbang du sgrub par byed pa'i sgrub par byed pa gzhan brjod pa yin na mdzes par 'gyur ro// //tshad ma rnam 'grel gyi 'grel bshad/ bam po lnga bcu rtsa dgu pa/ yul gyi rnam pa 'dzin pa'i ngo bo can gyi khyad par gyi zhes bya ba ni 'dzin pa'i</text></item>
<item><p>235a.5</p><section></section><text>rnam pa las bye brag tu gyur pas na khyad par ro/ /yul gyi rnam pa 'dzin pa ni bris pa'o/ /de nyid kyi ngo bo ste rang bzhin khyad par gang la yod pa de'i khyad par des so/ /phan tshun tha dad par zhes bya ba ni sngon po'i shes pa dang ser po'i shes pa zhes bya ba la sogs pa tha dad par ro/ /de ltar yin gyi de lta min/ /</text></item>
<item><p>235a.6</p><section></section><text>zhes bya ba ni sngon po'i shes pa yin gyi ser po'i shes pa ma yin no zhe'o/ /de lta na yang tha dad par/ /zhes bya ba ni skad cig ma re rer ro/ /rang rig pa nyid ces bya ba de bshad par bzhed pa de nyid kyi phyir bshad ma thag pa'i zhes bya ba la sogs pa smos so/ /ngo shes pa la sogs pa'i mtshan nyid kyis zhes bya ba</text></item>
<item><p>235a.7</p><section></section><text>ni/ yul shes de yi shes pa yi/ /bye brag las shes bya ba de/ /ngo shes pa yi sgra bshad do/ /de ltar na yul shes pa'i yul gyi rnam pa nyid kyi shes pa'i shes pas ngo shes pa yin no/ /sogs pa'i sgras ni dus phyis dran pa las yin zhes bya ba 'di bzung ngo / /de yang myong ba yin pa zhes bya ba ni don dang</text></item>
<item><p>235b.1</p><section></section><text>'dra ba'o/ /yul gyi rnam pa myong bar 'ga' zhig kyang mi 'dod pa ma yin no/ /gal te shes pa'i bdag nyid du gyur pa don dang 'dra ba myong ba yin pa de bas na shes pa yang myong ba yin no zhes bya bar 'gyur ro/ /de yang zhes bya ba la sogs pa la/ nges med par ni nges ma yin/ /zhes bya ba'i mdo'i tshig de yang</text></item>
<item><p>235b.2</p><section></section><text>nyams su myong ba med pa la dran pa med do zhes bya ba la sogs pa'i 'grel pa'i gzhung gis bshad cing kun las btus pa mdzad pas/ shes pa gzhan nyid nyams su myong ba dgag pa gsungs so/ /gang gi tshe don dang 'dra ba'i bdag nyid du gyur pa'i tshul gnyis pa'i zhes bya ba la sogs pa la gang gi tshe shes pa'i</text></item>
<item><p>235b.3</p><section></section><text>tshul gnyis grub pa de'i tshe rang gi ngo bor gyur pa'i snang ba nyams su myong ba mthong ba'i phyir ro zhes bya bar sbyar ro/ /rang gi ngo bor gyur pa yang de yin la snang ba yang de yin pas na zhes bya ba ni khyad par gyi bsdu ba ste/ shes pa'i bdag nyid du gyur pa'i yul gyi rnam pa zhes bya ba'i tha tshig go/ /de nyid ni don dang</text></item>
<item><p>235b.4</p><section></section><text>'dra ba'i bdag nyid du gyur pa zhes bya bas 'chad par byed do/ /gal te re zhig yul gyi rnam par shes pas myong ba de bdag nyid du gyur pa de'i tshe shes pa'i rang rig pa grub pa yin no/ /yul gyi rnam pa can gyi bdag nyid ces bya ba ni shes pas bdag nyid kyi rang gi ngo bo yul gyi rnam pas nye bar bsgyur ba nyams su myong ba</text></item>
<item><p>235b.5</p><section></section><text>ma yin no zhes bya ba'i tha tshig go/ /yul gyi blo zhes bya ba ni phyis 'byung ba'i blo'i gzung ba nyid du 'dod pa sngar byung ba'i blo 'gyur ba ni 'dod mod kyi/ shes pa snga ma 'gags pa nyid kyi phyir mngon sum du shes pa gzhan gyis myong bar mi 'gyur mod kyi/ de las ma 'ongs pa'i gzung ba'i rnam par gyur pa'i 'dra ba gang yin</text></item>
<item><p>235b.6</p><section></section><text>pa de phyis 'byung bas myong ba nyid yin zhing de myong ba'i phyir ro/ /don yang myong bar 'gyur ro zhe na/ de'i phyir bdag nyid bdag nyid kyis nyams su myong bar khas mi len pa'i phyir ro zhes bya ba la sogs pa smos so/ /don gang la nyams su myong ba med pa yod pa de la de skad ces bya ba'o/ /don du snang ba 'di la yod</text></item>
<item><p>235b.7</p><section></section><text>pas na don du snang ba dang ldan pa'o/ /gzhan la zhes bya ba ni sngon po la sogs pa'o/ /phyi rol du mngon du phyogs pa ste gzung ba nyid du snang bar 'gyur ro zhes bya ba ni dmigs pa rnam par chad pa'i rnam pa bdag nyid la bzhag pa yang rnam par chad pa bzhin du mthong bas gzung ba nyid du mthong ba de bas na gzung ba</text></item>
<item><p>236a.1</p><section></section><text>nyid du yongs su bcad pa ni rnam pa ni shes pa'i bdag nyid du gyur pa de ltar na shes pa gzung ba nyid du snang ba zhes brjod do/ /bshad ma thag pa'i rnam pas ji skad du bshad pa'i shes pa la snang bar gyur pa dmigs par mngon par 'dod pa'i shes pa'am gzhan la yul du ste sngon po la sogs</text></item>
<item><p>236a.2</p><section></section><text>par 'dzin par byed do/ /de bzhin du nyams su myong ba'i blo 'di yang zhes bya ba ni sngar nyams su myong ba'i 'dzin pa nyid du 'dod pa'i blo phyis 'byung ba phyi rol du mngon du phyogs par snang bar 'gyur te/ de las gzhan pa'i shes pa'i khyad par gyi blo bzhin no/ /de rtag tu bdag la zhes bya ba la sogs pa la/ nang</text></item>
<item><p>236a.3</p><section></section><text>mngon phyogs 'dzin pa'i rnam pa nyid kyis zhes bya ba ni nang rang rig pa'i ngo bo nyid du rung ba nyid kyi mtshan nyid du yin gyi/ gzung ba'i rnam pa nyid du ni ma yin no zhes bya ba'i don to/ /de bas na blo 'di ni bdag nyid nyams su myong ba nyid yin gyi/ shes pa gzhan nyid nyams su myong ba ni ma yin zhes rtogs par bya'o/ /gal te</text></item>
<item><p>236a.4</p><section></section><text>rang gi blo nyid yin pa'i phyir phyi rol du kha bltas pas zhes bya ba ni blo gang yin pa de shes pa gzhan gyis nyams su myong ba de ni rang gi blo nyid yin pa'i rgyu'i phyir de 'dzin par byed pa'i blo phyi rol du kha bltas pas 'jug pa ma yin te rang gi blo dmigs pa nyid yin pa'i phyir phyi rol du kha bltas par mi 'gyur ro zhes bya ba'i</text></item>
<item><p>236a.5</p><section></section><text>don to/ /de'i tshe yang phyi rol du kha bltas pa la yin par mi 'gyur ro zhes bya ba ni rang gi blo la dmigs pa'i phyir dran pas kyang nyams su myong ba'i blo bzhin du gzung ba'i blo 'dzin pa'i rnam pa nyid du mthong bar 'gyur ro zhes bya ba'i don to/ /dran pa'i gzung ba'i blo 'dzin pa'i rnam pa nyid du snang ba yang ma yin te/ 'di</text></item>
<item><p>236a.6</p><section></section><text>ltar gzung ba nyid du snang ba yin no/ /gal te de 'dra las myong ba/ /zhes bya ba ni don dang 'dra ba tsam nyams su myong ba'i bdag nyid kyi ngo bo can gyi shes pa yin no zhes sems so/ /'dra ba thams cad phyi rol rnams kyang ngo / /'o na myong ba 'dra ba yin/ /zhes bya ba ni don dang 'dra ba tsam gyi mtshan nyid do/ /</text></item>
<item><p>236a.7</p><section></section><text>myong ba ni yul nyams su myong ba ste/ 'dra ba tsam yul nyams su myong bar 'gyur ba ma yin no zhes bya ba'i tha tshig go/ /gal te zhes bya ba la sogs pas de nyid 'chad par byed do/ /shes pa'i bdag nyid du gyur pa sngon po la sogs pa'i ngo bo myong ba gang yin pa de ni phyi rol gyi don dag la sgro 'dogs shing sgro</text></item>
<item><p>236b.1</p><section></section><text>'dogs pa de las phyi rol gyi don gyi myong ba 'di yin no zhes 'khrul pa ste/ bslad pas zhes bya ba yang phyis 'byung ba yin no zhes bya ba ni bsdus pa'i don yin no/ /de nyid kyi phyir sgro 'dogs pas kyang 'khrul par byed do zhes bya bas dus snga phyi'i tha dad par ston par byed do/ /thams cad kyi zhes bya ba ni</text></item>
<item><p>236b.2</p><section></section><text>bum pa la sogs pa chod pa dag gi yang ngo / /gzhan gyi yul can gyi zhes bya ba ni sngon po la sogs pa'i yul can gyi'o/ /dkar sogs snang 'gyur ba rnam par 'chad pa'i ngo bo la'o/ /cig car skyes bu'i zhes bya ba ni dus gang gi tshe dkar po la sogs pa'i myong ba de nyid kyi tshe nang gi myong ba dkar po la</text></item>
<item><p>236b.3</p><section></section><text>sogs pa dmigs pa'i ngo bo can myong bar 'gyur ro/ /dkar po la sogs pa'i dmigs pa mngon sum nyid ma yin pa'i phyir ro zhes bya ba ni dkar po la sogs pa dmigs par 'gyur ba gang yin pa de mngon sum du 'gyur ba ma yin no zhes bya ba'i don to/ /srog chags thams cad kyi dkar po la sogs pa'i</text></item>
<item><p>236b.4</p><section></section><text>dmigs pa nang gi myong ba'i ngo bo gsal ba gang yin pa de gal te dkar po la sogs pa dmigs pa'i bdag nyid du gyur pa de'i tshe/ mngon sum gyis myong ba'i don can gyi myong ba mngon sum yin par 'gyur ro/ /gang gi tshe dkar po la sogs pa dmigs pa las nang gi myong ba don gzhan du gyur pa nyid mngon</text></item>
<item><p>236b.5</p><section></section><text>sum yin par 'dod pa de'i tshe dkar po la sogs pa'i dmigs pa mngon sum ma yin te/ gang gis gsal ba'i shes pa ni de las bzlog pa nyid yin pa'i phyir ro/ /mngon sum gzhan la gzhan mngon sum/ /zhes bya ba ma yin no/ /de bas na bdag nyid myong ba la ltos pa med pa'i dkar po la sogs pa phyi</text></item>
<item><p>236b.6</p><section></section><text>rol na yod pa nyid tsam gyis gsal ba thob par 'gyur na de yang 'thad pa ma yin no/ /de ltar na yul yod pa yin no zhes bya ba nyid kyis gsal bar mi 'gyur gyi zhes bya ba smos so/ /gsal ba nyid la gsal bar byed pa nyid kyis khyab pa yin la de dang 'gal ba ni gsal ba ma yin pa gsal bar byed pa nyid</text></item>
<item><p>236b.7</p><section></section><text>yin pa de ltar na khyab par byed pa 'gal ba dmigs pa'o/ /'di ni thal ba bsgrub pa yin te/ gsal ba ma yin pa gsal bar byed pa yang gsal ba nyid kyi thams cad kyis thams cad dmigs par 'gyur ba de'i phyir 'di nyid bzlog na gnod pa can gyi tshad ma yin no/ /de ltar ni dkar po la sogs pa snang bar</text></item>
<item><p>237a.1</p><section></section><text>gyur pa gsal ba ma yin pa ma yin no zhes bya ba la sogs pas thal ba bzlog pa bstan to/ /bzlog pas zhes bya ba ni thal ba bzlog pas rang rig pa grub pa yin te/ dkar po la sogs pa'i gsal ba ni gsal bar byed pa nyid du grub pa'i phyir ro/ /yul la dmigs pa'i dmigs pa</text></item>
<item><p>237a.2</p><section></section><text>zhes bya ba ni yul la dmigs pa'i dmigs pa shes pa gnyis pa gang yin pa de yang rang rig pa khas mi len pa'i phyir bdag nyid gsal ba ma yin no/ /de'i tshe ni yul la dmigs pa yongs su gcod pa'i dus na'o/ /la lar mthar thug pa yin na zhes bya ba ni gang la shes pa gzhan gyis shes pa nyams su</text></item>
<item><p>237a.3</p><section></section><text>myong bar mi 'dod pa de la shes pa'i bdag nyid gang yin pa dang / yul gyi bdag nyid gang yin pa dang / yul gyi bdag nyid gang yin pa'i yul de dag cig car mngon par gsal ba thob par 'gyur ro/ /de ltar 'gyur ba yin na sngar yod pa'i shes pa yang de ltar 'gyur zhes bya ba cig car don dang bdag nyid</text></item>
<item><p>237a.4</p><section></section><text>mngon par gsal bar byed pa dag tu 'gyur te bye brag med pa'i phyir ro/ /khyad par gang gis shes pa thams cad kyi tha ma la bdag nyid la yul dag cig car gsal bar 'gyur gyi shes pa snga ma dag kho na la ni ma yin te/ de lta bur gyur pa'i khyad par med pa'i phyir ro zhes bya ba'i don to/ /de bas na rang rig pa grub pa</text></item>
<item><p>237a.5</p><section></section><text>yin no zhes bya ba ni rang rig pa med par shes pa'i bdag nyid dang yul cig car mngon par gsal ba mi srid pa'i phyir ro/ /de dmigs pa zhes bya ba ni dkar po la sogs pa nyams su myong ba'o/ /de nyid shes par mi 'gyur ba zhes bya ba ni dkar po la sogs pa 'dzin pa'i dus na dmigs par mi 'gyur ro/ /</text></item>
<item><p>237a.6</p><section></section><text>don mthong bas ci ltar khyad par can du 'gyur zhes bya ba ni mig gi rnam par shes pas 'di mngon par gsal bar mthong zhing / 'di rna ba'i rnam par shes pas mngon par gsal ba thos so zhes bya ba la sogs pa'o/ /skyes bu gzugs mthong ba na de mthong ba yang rtogs pa ma yin no zhes bya ba ni rnam par chad</text></item>
<item><p>237a.7</p><section></section><text>pa'i gzugs 'dzin pa na gzugs la dmigs pa nang yin nam ma yin zhes rtogs pa ma yin te/ rang rig pa khas mi len pa'i phyir ro/ /des khyad par du gyur pa gzhan 'dzin pa ni khyad par rtogs pa sngon du song ba can yin te/ khyad par rtogs pa med pa des khyad par du gyur pa'i khyad par gyi gzhi 'dzin par</text></item>
<item><p>237b.1</p><section></section><text>mi nus pa nyid kyi phyir ro/ /'di la khyad par rtogs pa med pa de ltar na rgyu mi dmigs pa ste thal ba yin no/ /cig car ram rim gyis zhes bya ba ni 'dir cig car mthong ba ni rigs pa'i rjes su 'brang ba can yin no/ /rim gyis kyang bshad pa gang yin pa de ni khas blangs nas yin te/ gal te yul</text></item>
<item><p>237b.2</p><section></section><text>dang de dmigs pa'i dus mtshungs par 'byung ba'i ngang tshul can 'brel par 'gyur ba de'i tshe rim gyis kyang 'dzin pa yod pa na 'di mthong ngo zhes bya ba der mi 'gyur ro/ /'on kyang dus mtshungs pa ma yin par 'byung ba'i ngang tshul can gyi don dang dmigs pa dag las 'brel pa nyid yod pa ma yin te/ shes pa'i</text></item>
<item><p>237b.3</p><section></section><text>dus na don med pa'i phyir ro/ /gsal bar byed pa ma yin te/ de'i tshe don zhes bya ba ni don dang 'dra ba'i shes pa gsal ba'i dus na'o/ /de yang zhes bya ba ni shes pa'i bdag nyid du gyur pa'i don dang 'dra ba'o/ /de rab tu myong ba can zhes bya ba ni nang gi bdag nyid du gyur pa'i don dang 'dra ba rab tu myong ba</text></item>
<item><p>237b.4</p><section></section><text>na'o/ /shes pa'i ngo bo dang yul ma bzung ba can yin na yang zhes bya ba ni shes pa'i ngo bo ni bdag nyid do/ /ngo bo dang yul ni ngo bo dang yul te/ de dag ma bzung ba gang la yod pa de la de skad ces bya ste/ rang rig pa khas mi len pa'i phyir ro/ /ngo bo ma bzung ba ni yul ni rnam par shes pa'i dus na 'gags</text></item>
<item><p>237b.5</p><section></section><text>pa nyid kyi phyir ro/ /gdon mi za bar 'di nyams su myong ba 'di yin no zhes bya ba ni shes pa 'di'i bzung ba 'di nyams su myong ba yin no zhe'o/ /de dag la zhes bya ba ni myong ba dang myong bar byed pa dag la'o/ /de ltar tha snyad 'dogs pa'i rgyu zhes bya ba ni 'di'i myong ba yin no zhes bya ba'i tha snyad 'di'i rgyu'o/ /</text></item>
<item><p>237b.6</p><section></section><text>'di ltar 'dra ba las kyang myong / /zhes pa bdag nyid nyams su myong ba med pa'i rang bzhin can 'dra ba tsam las so/ /sngar ni zhes bya ba 'di'i rnam par 'grel pa ni dkar po la sogs pa mthong ba'i dus na zhes bya ba yin no/ /mthong ba rtogs pa'i dus la ltos nas dkar po la sogs pa mthong</text></item>
<item><p>237b.7</p><section></section><text>ba'i dus na zhes bya ba smos te/ shes pa shes pa gzhan gyi mthong ba rtogs pa'i dus so/ /gzhan 'ga' zhig gis kyang ma yin te/ mi rung ba'i phyir ro zhes bya ba ni shes pa gzhan rang nyid myong ba ma yin pas kyang shes pa snga ma 'dzin pa mi rung ba'i phyir ro/ /de de ltar na nyams su myong ba gzhan gyi</text></item>
<item><p>238a.1</p><section></section><text>ngo bo yin pa'i skyon zhes bya ba ni nang gi gsal ba nyams su myong ba gang yin pa de ci dkar po la sogs pa'i gsal ba las gzhan gyi ngo bo yin nam/ ci bdag nyid du gyur pa yin zhes phyogs gnyis bshad pa gang yin pa de las re zhig gzhan gyi ngo bo yin pa'i phyogs kyi skyon</text></item>
<item><p>238a.2</p><section></section><text>bshad pa yin no/ /ci ste zhes bya ba la sogs pas bdag nyid du gyur pa'i phyogs ston par byed pa yin no/ /tha dad par ni 'jug pa can/ /zhes bya ba 'di'i bshad pa ni yang dag par dga' ba la sogs pa'i rnam pas zhes bya ba yin te/ yang dag par dga' ba'i rnam pas bde ba la 'jug cing de las bzlog</text></item>
<item><p>238a.3</p><section></section><text>pas sdug bsngal dang don du gnyer ba'i rnam pas 'dod pa la 'jug par 'gyur ro/ /de yang gang las she na/ rten dmigs goms pa'i khyad par la/ /zhes bya ba smos te/ rten dang dmigs pa dang goms pa zhes bya ba ni zlas dbye ba yin no/ /goms pa ni yid la dbye ba nus pa dang ldan pa'o/ /</text></item>
<item><p>238a.4</p><section></section><text>dga' ba dang gdung ba'i bye brag 'dod pa la sogs pa'i bdag nyid can zhes bya ba la dga' ba'i khyad par gyi mtshan nyid ni bde ba'o/ /yongs su gdung ba'i khyad par gyi mtshan nyid ni sdug bsngal lo/ /mngon par 'dod pa'i mtshan nyid ni 'dod pa'o/ /de dag kyang zhes bya ba ni bde ba la sogs pa'o/ /sngar</text></item>
<item><p>238a.5</p><section></section><text>dmigs pa'i ngo bor rnam par gzhag pa yin pa zhes bya ba ni/ rnam par shes pa tha dad pa'i rgyu nyid du dang por blo'i rang bzhin nyid gzhag pa yin no zhes bya ba'i don to/ /de ltar snang bar gyur pa ni bde ba la sogs pa'i ngo bor snang bar gyur pa'o/ /de dag kyang zhes bya ba ni blo dag go/ /bde ba la sogs</text></item>
<item><p>238a.6</p><section></section><text>pa de'i bdag nyid kyis zhes bya ba ni shes pa'i bdag nyid kyis so/ /skyes bu gzhan gyis dmigs pa gang yin pa zhes bya ba ni bde ba la sogs pa'i 'bras bu'i khyad par 'khrul pa med pa nges par byed pa can gyi rjes su dpog pa po'o/ /myong 'gyur zhes bya ba ni de ltar snang bar gyur pa'i bde ba la sogs</text></item>
<item><p>238a.7</p><section></section><text>pa'i ngo bo gsal bar nyams su myong ba zhes bya ba'i don to/ /de nyid kyi phyir bde ba la sogs pa myong ba po bzhin du zhes bya ba la sogs pa smos te/ de la dmigs pa can gyi shes pa dang ldan pa nyid kyi de'i longs spyod par byed pa po nyid yin pa'i phyir ro zhes bya ba ni 'di ltar gal te yang rgyud la bde ba la</text></item>
<item><p>238b.1</p><section></section><text>sogs pa skyes pa de bde ba la sogs pa'i longs spyod pa po nyid nyams su myong ba las 'dod pa ma yin gyi 'on kyang de la dmigs pa can gyi shes pa phyis 'byung ba yod pa'i phyir de la dmigs pa can gyi shes pa rjes su dpog pa po'i rgyud la yang yod pa de ltar na bye brag cung zad kyang yod pa ma yin no/ /gnyis</text></item>
<item><p>238b.2</p><section></section><text>'di gdon mi za bar yod/ /bde ba la sogs pas bskyed pa dang der snang ba nyid ces bya ba ni skye ba dang 'dra ba dag gis dmigs pa rnam par gzhag pa'i phyir ro zhes bya bar dgongs so/ /spyi gang yin pa ni dngos por gyur pa zhes bya bar bsams pa'o/ /ci ltar sngar bshad pa de ltar dran par bya ba'i</text></item>
<item><p>238b.3</p><section></section><text>phyir de lta bur gyur pa nyid kyi gzhung nyid ci ltar gsal ba la ltos pa med pa zhes bya ba la sogs pa nye bar bkod pa yin no/ /mngon sum dang bdag rig ces bya ba ni zlas dbye ba'o/ /mthong med ni chos dang chos ma yin pa'o/ /don gcig ni bdag nyid de/ de la bde ba la sogs pa'i gzung ba dang shes pa</text></item>
<item><p>238b.4</p><section></section><text>'dzin pa 'phrod pa 'du ba gang yin pa de ni don gcig la ldan pa'o/ /mthong ba med pa dang don gcig dang ldan pa dang por sbyar ba gang la yod pa de la de skad ces bya'o/ /dbang phyug dga' ba dang mi dga' ba la sogs pa zhes bya ba la/ dbang phyug dga' ba las bde ba gsal bar dmigs shing sdug</text></item>
<item><p>238b.5</p><section></section><text>bsngal mi gsal bar dmigs pa'o/ /mi dga' ba las ni bzlog pa'o/ /de lta na yang blo de ltar snang ba de zhes bya ba ma mthong ba la sogs pa'i sgrib g.yogs kyis gzhan gyi bde ba la sogs pa'i ngo bo mi 'dzin pa'i blo de ltar snang ba ste/ bde ba la sogs pa dang cha 'dra ba'i rjes su 'gro ba dang nang gi nye</text></item>
<item><p>238b.6</p><section></section><text>bar len pa'i stobs las byung ba de'o/ /gal te bdag dang gzhan gyi bde ba la sogs pa'i nyams su myong ba mtshungs par bsgrub par bya ba yin na/ mngon sum dang 'gal ba ma yin nam/ de skad du rgol bas gzhan gyi bde ba la sogs pa shes pa na mi gsal ba'i rnam par rtog par 'gyur ba yin na de</text></item>
<item><p>238b.7</p><section></section><text>yang khas mi len na de bas na 'di la khas len pa dang 'gal bar yang 'gyur ro/ /de bas na bdag dang gzhan gyi bde ba la sogs pa mtshungs par myong ba gzhan la bstan par bya ba ma yin no zhe na/ bde ba la sogs par 'dzin par zhes bya ba la sogs pa smos te 'di skad du 'di ni thal ba bsgrub pa</text></item>
<item><p>239a.1</p><section></section><text>yin te/ gal te khyed kyi bde ba la sogs pa shes pa gzhan gyis 'dzin par 'dod kyi rang rig pa ma yin pa de'i tshe rang dang gzhan gyi rgyud dag gi myong ba thob par mi 'gyur te/ myong ba mtshungs par 'gyur ro/ /bde ba la sogs pa nyid ni rang rig pa'i ngo bo nyid yin gyi de rnam</text></item>
<item><p>239a.2</p><section></section><text>par shes pa gzhan gyis sam/ rang gi rgyud la yod pa'am/ gzhan gyi rgyud la yod pas 'dzin pa ma yin no zhes bya ba'i phyogs 'di gnas pa yin no/ /de'i tshe rang gi rgyud kyi bde ba la sogs pa'i nyams su myong ba ni rang rig pa'i bdag nyid yin pa'i phyir ro/ /gzhan gyi rgyud kyi shes pa</text></item>
<item><p>239a.3</p><section></section><text>gzhan gyi bde ba la sogs pa'i yul nyid du 'dod pa don dam par bde ba la sogs pa'i rang gi ngo bo mi 'dzin pa'i yul med pa can ni mi gsal bar snang ba nyid yin pa'i phyir bdag dang gzhan gyi myong ba'i khyad par 'thad pa yin no zhes bstan par 'gyur ro/ /de ni gang gi tshe 'dzin pa med pa zhes bya ba</text></item>
<item><p>239a.4</p><section></section><text>la sogs pa smos te/ skyes bu bde ba la sogs pa'i shes pa'i shes pas 'dzin pa ma yin gyi/ 'on kyang de ni rang rig pa nyid ma yin no/ /'dod pa nyid yin pa ni gzhan gyi bde ba la sogs pa nyams su myong ba yin gyi/ rang rig pa nyid las ni ma yin te/ gal te rgyud gzhan gyi rnam pa 'ga' zhig</text></item>
<item><p>239a.5</p><section></section><text>gis bde ba la sogs pa 'dzin par 'dod pa de'i tshe bde ba la sogs pa 'dzin par mtshungs pa yin pa na gnyis po de dag gi ste/ bdag dang gzhan dag gi myong ba'i tha dad dag kyang kho bo cag gis bsal ba yin no/ /gang gi tshe gzhan gyi bde ba la sogs pa gzhan gyis mi 'dzin par 'dod pa de'i tshe</text></item>
<item><p>239a.6</p><section></section><text>gzhan gyi bde ba la sogs pa nyams su myong ba ma yin pa 'dod pa nyid yin pa de ltar na lan nyid ma yin te/ mthong ba la sogs pa nye bar 'god pa'o/ /chos 'di pa zhes bya ba ni bye brag tu smra ba la sogs pa'o/ /gzhan dag gi zhes bya ba ni dpyod pa pa dag gi'o/ /gang gi tshe sdug bsngal du skyes pa</text></item>
<item><p>239a.7</p><section></section><text>nyid sdug bsngal nyams su myong ba ma yin gyi zhes bya ba ni rang rig par smra ba'i nang gi rig pa'i bdag nyid can kyi sdug bsngal skyes pa tsam nyid sdug bsngal nyams su myong ba yin gyi de la dmigs nas skyes pa ni ma yin no/ /kho bo cag gi sdug bsngal la sogs pa de rnal 'byor pa dag gis nyams su</text></item>
<item><p>239b.1</p><section></section><text>myong ba ma yin no zhes bya ba ni gzhan gyi rgyud la yod pa'i sdug bsngal la sogs pa de rnal 'byor pa dag gis nyams su myong ba ma yin no/ /de ltar na rang rig pa nyid sdug bsngal la sogs pa nyams su myong ba yin gyi shes pa der snang ba skyes pa ni ma yin no/ /gzhan gyi sdug bsngal la sogs pa</text></item>
<item><p>239b.2</p><section></section><text>rnal 'byor ba dag gi rgyud la 'byung bar mi 'gyur zhing 'byung ba ma yin pa yang ci ltar na rang rig pa'i bdag nyid kyi nyams su myong bas myong bar 'gyur/ gal te 'o na ci ltar na bde ba la sogs pa rnal 'byor ba'i shes pa la ltos nas mngon sum du gyur pa yin zhe na/ 'o na ci yin zhe na/ sdug bsngal la</text></item>
<item><p>239b.3</p><section></section><text>sogs pa der snang ba skyes pas dmigs pa'i phyir de mngon sum du 'gyur ba yin gyi zhes bya ba smos te/ bde ba la sogs pa gzhan gyi rgyud la gnas pa dmigs pa nyid du mngon par 'dod pa ni rnal 'byor pa'i shes pas dmigs pa'i phyir mngon sum du 'gyur ba yin no/ /der snang bar skyes pas</text></item>
<item><p>239b.4</p><section></section><text>zhes bya ba ni sdug bsngal du snang bar skyes pas so/ /de ltar na rnal 'byor ba'i shes pas gzhan gyi sdug bsngal nyams su myong ba med na yang rnal 'byor gyi stobs las der snang bar skyes pa de tsam gyi bde ba la sogs pa mngon sum nyid du rnam par gzhag pa yin gyi/ sdug bsngal du snang ba nyid sdug bsngal</text></item>
<item><p>239b.5</p><section></section><text>la sogs pa ma yin na gang gis de dag nyams su myong bar 'gyur te/ sdug bsngal la sogs pa'i rang bzhin nyid du skyes pa nyid nyams su myong ba yin no/ /de nyid ni nyams su myong ba ni ma yin na zhes bya ba smos te/ der snang ba'i yid kyi rnam par shes pa skyes pa gang yin pa de sdug bsngal la sogs</text></item>
<item><p>239b.6</p><section></section><text>pa'i rang bzhin nyid du nyams su myong ba ma yin no zhes bya ba'i tha tshig go/ /bdag ni rang bzhin gyi bye brag nyid de sdug bsngal lo/ /'ga' zhig ces bya ba ni rang gi rgyud nyid las rtogs pa'i bdag nyid du skyes pa zhes bya ba'i don to/ /chos gzhan gyi khyad par dang bral ba zhes bya ba 'di'i gzung ba ni</text></item>
<item><p>239b.7</p><section></section><text>'di yin zhing 'di'i 'dzin pa ni 'di 'dzin pa'am/ shes pa gzhan 'ga' zhig gis 'dzin pa de lta bu'i mtshan nyid can gyi gzung ba dang 'dzin pa'i dngos pos chos gzhan gyi khyad par dang bral ba zhes bya ba'i tha tshig go/ /blo rang nyid dam zhes bya ba ni dpag par bya ba gang yin pa de nyid rtags nyid du 'ga'</text></item>
<item><p>240a.1</p><section></section><text>zhig gi tshe rtogs par byed ces bya ba'i tha tshig go/ /de'i bye brag ces bya ba ni dbang po'i khyad par ro/ /sgrib g.yogs med pa zhes bya ba la sgrib g.yogs ni rtsig pa la sogs pa'o/ /sogs pa smos pas ni ling tog dang mig sprin la sogs pas rjes su gnod pa gzung ngo / /</text></item>
<item><p>240a.2</p><section></section><text>shes par mi nus pa can nyid kyis zhes bya ba ni de la yod pa'i khyad par dbang po las 'das pa nyid yin pa'i phyir ro/ /de la blo las gzhan pa de gang yin pa zhes bya ba ni yul la 'jug pa'o/ /de yang ma grub pa zhes bya ba ni blo'o/ /nye ba dang bskal ba dag mi rung ba'i phyir zhes bya ba ni mngon sum</text></item>
<item><p>240a.3</p><section></section><text>ma yin par dmigs pa can gyi thams cad du khyad par med pa'i don 'ga' zhig dang lhan cig nye ba dang bskal ba dag med pa'i phyir ro/ /blo'i khyad par can gyi don gang la zhes pa ni don gang la blo'i khyad par yod pa de la de skad ces bya'o/ /de'i phyir don gsal ba zhes bya ba ni don gsal ba ste blo zhes bya</text></item>
<item><p>240a.4</p><section></section><text>ba'i tha tshig go/ /don rtogs pa gsal bar mi 'dod na zhes bya ba ni mi 'dod na zhes bya ba'i skabs yin no/ /don gyi bye brag 'ga' zhig de nyid bdag nyid du gyur pa'i zhes bya ba ni blo'i khyad par la ltos pa med pa nyid kyis zhes bya bar sems so/ /de shes pa shes pa med na 'di shes pa nyid</text></item>
<item><p>240a.5</p><section></section><text>yod pa ma yin no zhes bya ba ni don bye brag de shes pa gang yin pa de'i shes pa med na/ de 'dzin pa'i dngos po med na don gyi bye brag 'di shes pa nyid yod pa ma yin no/ /yul dmigs pa la dmigs par byed na zhes bya ba ni yul 'dzin pa'i ngang tshul can gyi shes pa nyams su myong ba'o/ /de dang</text></item>
<item><p>240a.6</p><section></section><text>de yang zhes bya ba ni yul la dmigs pa'o/ /de lta na yang de la de shes pa nyid don dam par yod pa nyid yin pas na zhes bya ba ni don de las shes pa des shes pa nyid don dam par yod pa yin te shes par bya ba nyid kyi bdag nyid du gyur pa nyid yin pa'i phyir ro/ /ci ste shes pa ma yin pa rtags</text></item>
<item><p>240a.7</p><section></section><text>yin pa zhes bya ba la sogs pas phyogs gnyis pa bstan te/ ci ste shes pa ma yin pa'i don gyi bye brag shes pa la rtags yin na'o/ /bdag nyid mngon sum nyid ma yin pa'i phyir ma mthong ba'o/ /mthong ba ste dmigs pa gang dag la yod pa de dag ni ma mthong mthong can dag gi don yin te/ </text></item>
<item><p>240b.1</p><section></section><text>mngon sum ma yin pa dmigs pa can zhes bya ba'i tha tshig go/ /lta ba por mngon par 'dod pa las gzhan gyi ni zhes bya ba ni gang zhig de'i yul can gyis mngon sum 'jug par 'dod pa gang yin pa mngon par 'dod pa de'o/ /lta ba po de dag las gzhan gyis te/ gang zhig de'i don de dag la shes pa</text></item>
<item><p>240b.2</p><section></section><text>mi 'jug pa'o/ /mthong ba la lar mthong ba med/ /ces bya ba la mthong ba ni dmigs pa yin la/ de ltar mthong ba med pa ni dmigs pa med pa zhes bya ba'i don te/ ci ltar de'i tshe gzugs la sogs pa dag shes pa ma skyes pas don ma mthong bar 'dod pa de ltar gang zhig de la shes pa</text></item>
<item><p>240b.3</p><section></section><text>'jug pa des kyang yul la dmigs pa skyes su zin kyang mngon sum du khas mi len pas myong ba nyid ma yin pa'i phyir mngon sum ma yin pa'i dmigs pa can gyi don de dag ni ma mthong ba nyid du thal bar 'gyur te/ rang nyid kyis kyang bdag nyid nyams su myong ba ma yin pa'i rang bzhin can gyi</text></item>
<item><p>240b.4</p><section></section><text>shes pa ni med par bye brag med pa'i phyir ro/ /gal te rnam pa de lta bu'i don nyams su myong bar dmigs pa can dag kyang skyes bu lta ba por mngon par 'dod pa gcig gis 'dzin par 'dod pa de ltar lta ba bor mngon par 'dod pa las gzhan pa'i skyes bus kyang mthong bar 'gyur te/ skyes bu gnyi ga</text></item>
<item><p>240b.5</p><section></section><text>yang yul la dmigs pa don myong ba med par mtshungs pa'i phyir ro/ /de nyid ni de lta bu'i rnam pa can dag ces bya ba la sogs pa smos te/ de bas na thal ches par ma gyur cig snyam pas skyes bu lta ba bor mngon par 'dod pas kyang skyes bu mngon sum ma yin pa'i yul dmigs pa can gyis don de</text></item>
<item><p>240b.6</p><section></section><text>mthong ba ma yin no zhes khas blang bar bya'o/ /de bas na gal te skyes bu lta ba po'i don gyi blo skye ba de lta na yang de mngon sum nyid ma yin pa de ltar na des don gyi khyad par de dmigs pa ma yin no/ /de ltar na yang don gyi khyad par ma shes na yang gal te blo la rtags nyid yin par skyes bu lta ba po mngon</text></item>
<item><p>240b.7</p><section></section><text>par 'dod pa la ltos pa de lta na yang don ma mthong ba can gyi skyes bu gzhan de dag la yang phyi rol gyi don gyi bye brag yod pa yin pas na de la blo rjes su dpog pa'i rtags su yang 'gyur ro/ /de nyid bstan par bya ba'i phyir don de mi shes pa'i bye brag ces bya ba smos te/ skyes bu gzhan mthong ba la</text></item>
<item><p>241a.1</p><section></section><text>yang zhes bya ba ni skyes bu lta ba por mngon par 'dod pa'i de'i yul can gyi shes pa skye ba na yang don gyi bye brag mi shes pa nyid yin te/ mngon sum ma yin pa nyid du dmigs pa nyid kyi phyir ro/ /gzhan gyi yod de zhes bya ba ni lta ba po ma yin pa'i skyes bu gzhan gyi yang mi shes</text></item>
<item><p>241a.2</p><section></section><text>pa'i don gyi bye brag blo'i rtags su gyur pa yod pa yin no/ /rang gi chos la ltos med can/ /zhes bya ba la skyes bu rjes su dpog pa po'i rang gi chos te shes pa gzhan la ltos pa med pa can no/ /skyes bu rjes su dpog pa po'i zhes bya ba la sogs pa ni de'i bshad pa yin no/ /skyes bu rjes su dpog pa po'i</text></item>
<item><p>241a.3</p><section></section><text>bdag nyid du gyur pa'i shes pa zhes bya ba'i chos de la ltos pa med par zhes bya ba'i don to/ /rang chos rang gi yul zhes bya ba ni rang gi chos kyang yul gzhan la dmigs pa can du 'gyur ba khyad par du bya ba'i phyir yul smos pa yin no/ /blo rgyu ste rtags ni rang gi blo'i rtags so/ /'brel pa med pa'i phyir zhes bya ba ni</text></item>
<item><p>241a.4</p><section></section><text>tshogs pa tha dad pa la skye ba can nyid yin pa'i phyir 'brel pa med pa yin no/ /'bras bu blo ldog pa nyid las zhes bya ba ni 'bras bu blo zhes bya ba ldog pa las te/ rgyu gzhan yod na yang dbang po med na med pa'i phyir ro zhes bya ba'i don to/ /de mi 'grub pa zhes bya ba ni dbang po mi 'grub pa'o/ /de'i rtags ma yin zhing</text></item>
<item><p>241a.5</p><section></section><text>blo yang ma yin zhes bya ba ni blo de 'bras bu'i bdag nyid kyi rtags su grub pa ma yin zhing blo rgyu'i bdag nyid du yang grub pa ma yin no zhes bya ba'i don to/ /gal te 'gyur bar ni 'dod mod kyi/ ci ltar gzugs dang yid la/ byed pa la sogs pa yod na yang 'bras bu rnam par shes pa ldog pa 'ga' zhig las rgyu 'ga'</text></item>
<item><p>241a.6</p><section></section><text>zhig yod pa yin no zhes spyir dbang po sgrub par byed pa de ltar lus kyi g.yo 'gul la sogs pa'i 'bras bu gang yin pa 'ga' zhig ldog pa las rgyu 'ga' zhig kyang yod pa yin pa de ltar na spyir blo grub pa yin no zhe na/ 'bras bu 'ga' zhig ces bya ba la sogs pa smos te/ ci ltar gzugs dang yid la byed pa ma</text></item>
<item><p>241a.7</p><section></section><text>gtogs par rgyu 'ga' zhig yod pa de ltar spyir dbang po grub pa yin te/ blo'i rgyu nyid dbang po yin par 'grub par 'gyur te/ de lta bur gyur pa'i rgyu nyid dbang po'i sgras brjod pa'i phyir ro/ /'di ltar 'bras bu 'ga' zhig ldog pa las spyir rgyu tsam 'grub pa na blo rgyu nyid yin par shes par bya ba ma yin no zhes</text></item>
<item><p>241b.1</p><section></section><text>bya ba'i don to/ /blo ni rgyu tsam du 'dod pa ma yin te/ de nyid ni 'on kyang blo'i ngo bo nyid kyis zhes bya ba la sogs pa smos te/ blo'i ngo bo nyid du grub pa na/ /blo 'di'i 'bras bu 'di yin no zhes shes par bya'o zhes bya ba'i tha tshig go/ /de de ltar na tshogs pa tha dad pa skye ba can yang zhes bya ba la sogs pa la/ blo'i</text></item>
<item><p>241b.2</p><section></section><text>tshogs pa gang yin pa de las tshogs pa tha dad pa skye ba can de yang rgyu dang 'bras bu'i dngos por yod pa yin la/ blo'i rtags nyid du 'gyur ro/ /rnam pa gzhan mi srid pa'i phyir ro zhes bya ba ni tshogs pa gcig la rag las pa dang / tshogs pa tha dad pa la rag las pa ji skad du bshad pa'i rnam pas blo'i rtags</text></item>
<item><p>241b.3</p><section></section><text>nyid yin pa bsal ba yin te/ rnam pa gsum pa ni yod pa ma yin no/ /de ltar ni 'gyur mod kyi rtags gang gis bdag nyid la blo zhes bya ba la sogs pa la rtags gang gis te/ lus kyi g.yo 'gul la sogs pas rjes su dpog pa po bdag la blo bsgrub par 'dod pa'i'o/ /rtags de nyid las</text></item>
<item><p>241b.4</p><section></section><text>gzhan la zhes bya ba ni mthun pa'i phyogs la blo 'grub par 'gyur te/ dpe med par zhes bya bar sems so/ /de grub pas gzhan du zhes bya ba ni mthun pa'i phyogs las gzhan pa ste phyogs zhes bya ba'i tha tshig go/ /de bas na rjes su 'gro ba grub pa yin zhing rjes su 'gro ba de las bdag la yang rjes su</text></item>
<item><p>241b.5</p><section></section><text>dpog pa yin no/ /'dis ni 'di skad du mthun pa'i phyogs la dpe med par blo rjes su dpog par byed cing phyogs kyi chos bdag la ni dpe'i stobs kyis yin no zhes bstan par 'gyur ro/ /de de ltar na zhes bya ba la sogs pas 'gog par byed do/ /rtags gang gis bdag la blo rjes su dpog par 'dod pa'i</text></item>
<item><p>241b.6</p><section></section><text>rtags de nyid las sngar 'di ni rjes su 'gro ba bdag la rjes su dpag pa de las grub pa gang yin pa de ni bdag la blo rjes su dpag pa gang yin pa de las sngar grub pa yin no/ /de ltar na rjes su dpag pa grub pa'i dus phyis bdag la blo rjes su dpog pa grub pa yin no/ /re zhig /bsgrub par bya ba gzhan la yang / /</text></item>
<item><p>241b.7</p><section></section><text>zhes bya ba ni mthun pa'i phyogs la'o/ /de ltar na de la yang blo dpe nyid du brjod par bya'o/ /dpe med par ni mthun pa'i phyogs la yang blo'i mthun pa'i phyogs grub pa ma yin no/ /rjes su 'gro ba bsgrub pa'i phyir rtags nyid du brjod pa gang yin pa de'i yang dpe gzhan bsgrub par bya ba nyid yin pa 'dis ni</text></item>
<item><p>242a.1</p><section></section><text>thug pa med pa ring du song ba bstan to/ /de lta ma yin na gal te der zhes bya ba ni mthun pa'i phyogs la'o/ /'dir yang zhes bya ba ni bdag la'o/ /dpe med pa can zhes bya ba ni mthun pa'i phyogs la yang ngo / /de'i tshe 'brel pa bzung ba can de las zhes bya ba ni g.yo 'gul la</text></item>
<item><p>242a.2</p><section></section><text>sogs pa blo'i 'bras bu nyid du bdag la bzung ba las zhes bya ba'i don to/ /gal te de la gcig bdag nyid gsal bar 'gyur ba zhes bya ba ni blo snga ma 'dzin par byed pa phyis 'byung ba'i blo gzhan mi gsal ba zhes bya ba ni blo snga ma'o/ /sgron ma ni gsal bar byed pa yin zhing bum pa ni gsal bar bya ba yin</text></item>
<item><p>242a.3</p><section></section><text>no/ /tha snyad du yang mi 'gyur na 'gyur ba yang yin pa zhes bya ba ni tha snyad du'o/ /de ltar na don 'di nyid gsal ba yin na 'di la the tshom gyis ci zhig bya zhes bya ba la sogs pas don gsal ba'i tha snyad du 'gyur ro/ /yul ni ci ltar gsal ba yin/ /ma yin pa nyid do zhes bya ba'i gzhung 'di ni gzhan</text></item>
<item><p>242a.4</p><section></section><text>gyi yin no/ /'dis ni bdag nyid gsal ba nyid du zhes bya ba la sogs pa ni grub pa'i mtha' smra ba'i yin te/ 'on kyang de bdag nyid gsal ba'i bdag nyid yin pa de ltar na blo phyi ma bdag nyid gsal bar byed pa zhes bya ba'i don to/ /blo bzhin du blo dang 'dra ba nyid kyi phyir blo gsal bar byed par 'gyur ro</text></item>
<item><p>242a.5</p><section></section><text>zhes bya ba ni ji ltar blo dang 'dra ba nyid yin pa'i phyir gsal bar byed pa ma yin pa'i bdag nyid can yin na yang phyis 'byung ba'i blo snga ma gsal bar byed pa de ltar na/ don yang gsal bar byed pa ma yin pa'i bdag nyid can nyid kyis blo de lta bur gyur pa dang 'dra ba yin pa de ltar na blo gsal bar byed par 'gyur</text></item>
<item><p>242a.6</p><section></section><text>ro zhes bya ba'i don to/ /gsal ba dang gsal ba'i ngo bo ma yin pa'i rten can/ gsal bya dang gsal byed khyad par gyis zhes bya ba ni gsal ba'i ngo bo'i rten can ni gsal byed kyi khyad par ro/ /gsal ba'i ngo bo ma yin pa'i khyad par ni gsal bya'i khyad par yin no/ /de zhes bya ba ni gsal bya dang</text></item>
<item><p>242a.7</p><section></section><text>gsal byed kyi ngo bor 'jig rten tha snyad du yod pa gang yin pa'o/ /mthong zhes bya bar nges pa med/ /ces bya ba ni don 'di mthong ngo zhes bya ba de lta bu'i rnam par nges pa ste/ de yang don mthong bar byed par 'thad pa ma yin no/ /de'i phyir gang las te don mthong ba las mthong ba nges par 'gyur ba 'di'o/ /de'i 'am</text></item>
<item><p>242b.1</p><section></section><text>zhes bya ba ni don gyi'o/ /don de las kyang don gyi yul can gyi shes pa gzhan gyi zhes bya ba'i don to/ /don mthong ba'i dus nyid ni don nyams su myong ba'i dus nyid mthong bas brjod par bya ste/ don gyi yul can gyi shes pa'i nyams su myong ba med par don mthong ba grub pa ma yin no zhes bya bar dgongs</text></item>
<item><p>242b.2</p><section></section><text>so/ /de yang zhes bya ba ni don mthong ba dang dus mtshungs pa don mthong ba'i yul can gyi shes pa'i mthong ba'o/ /slob dpon gyis des smras pa'i grub pa la sgrub pa'i lan zhes bya ba ni/ slob dpon phyogs kyi glang bos gzhan gyis smras pa'i grub pa la sgrub pa'i skyon bsal ba shes pa shes pa gzhan</text></item>
<item><p>242b.3</p><section></section><text>gyis nyams su myong ba yin na thug pa med par 'gyur ro zhes bya ba la sogs par bshad do/ /'di la lan sngar bshad zin mod kyi skyon lhag pa brjod par bya ba'i phyir yang nye bar bkod pa yin no/ /yun ring gnas pa med phyir ro/ /zhes bya ba ni dus ring por gnas pa med pa'i phyir ro/ /rdul</text></item>
<item><p>242b.4</p><section></section><text>phra rab gcig mngon par bsgres pa'i dus ni skad cig ma yin no zhes bya ba ni dus ji srid du rdul phra rab gzhan las 'das pa'i dus de srid ni skad cig ma zhes bya ba'i don te/ dus de srid ni skad cig ma yin no zhes bya ba'i tha tshig go/ /skad cig ma du ma 'das pa'i dus kyi mtha' can ni mig 'byed pa dang</text></item>
<item><p>242b.5</p><section></section><text>'dzums pa zhes bya ba la skad cig ma du ma 'das pa ni bsgres pa'o/ /gang la de nyid kyi dus kyi mtha' yod pa de la de skad ces bya'o/ /skad cig ma du ma 'das pa'i dus kyi mtha' can te/ yongs su rdzogs pa gang la yod pa de la de skad ces bya'o/ /mig 'byed pa gcig dang mig 'dzums pa</text></item>
<item><p>242b.6</p><section></section><text>gcig ces bya ba so sor sbyar ro/ /dus de tsam gyis zhes pa ni mig 'dzums pa gcig gi dus dang mig 'byed pa gcig gi dus kyis so/ /ches shin tu chung ba yang zhes bya ba gcig tsam la yang ngo / /yi ge grub pa'i dus na gnas pa yod pa ma yin no zhes bya ba ni skad cig ma gcig gis bsdus pa'i</text></item>
<item><p>242b.7</p><section></section><text>nyan pa po'i blo ni skad cig ma du ma'i bdag nyid can gyi yi ge grub pa'i dus na yod pa ma yin no/ /de bas na yi ge gcig gi dus na mi gnas pa'i blo gcig gi yi ge gcig 'dzin par mi 'gyur ro zhes bya bar dgongs so/ /'gyur bar ni 'dod mod kyi nyan pa po'i blo'i skad cig ma mang po rim gyis skye bar gyur pa</text></item>
<item><p>243a.1</p><section></section><text>dag gis rim gyis yi ge'i cha thams cad yongs su gcod par byed cing blo'i skad cig ma de dag gis kyang phyis yi ge gcig tu zhen par byed pa can gyi dran pa skyed par byed pa de bas na de las ring po la sogs pa'i yi ge 'dzin pa'i tha snyad du 'gyur ro zhe na/ de'i phyir yi ge'i cha thams cad la yang</text></item>
<item><p>243a.2</p><section></section><text>zhes bya ba la sogs pa smos te/ gal te blo de dag rang rig pa'i ngo bor 'gyur ba de'i tshe/ myong bar 'gyur zhing phyis yi ge gcig 'dzin pa'i bdag nyid can gyi dran par byed par 'gyur na de dag la myong ba nyid yod pa ni ma yin te/ rang rig pa nyid khas mi len pa'i phyir ro/ /'gyur bar ni 'dod mod kyi rang rig</text></item>
<item><p>243a.3</p><section></section><text>par mi 'gyur ba de lta na yang yi ge'i cha so so la skyes pa'i blo de dag rnams dang dus mtshungs pa can nyid kyi blo rnam par rtog pa 'dzin par byed pa 'byung bar 'gyur ba de bas na rnam par shes pa gzhan gyis nyams su myong ba'i blo dag 'dzin pa'i phyir/ ji skad du bshad pa'i skyon yod pa ma yin no zhe na/ de'i phyir</text></item>
<item><p>243a.4</p><section></section><text>rtog pa dang bcas pa dang rtog pa med pa zhes bya ba la sogs pa smos te/ sgra'i cha la dmigs pa can gyi rtog pa med pa'i blo dang / de la dmigs pa can gyi yid kyi blo dag cig car 'jug pa med do zhes bya ba'i don to/ /de bas na rang rig pa med par shes pa shes pa gzhan gyis nyams su myong bar</text></item>
<item><p>243a.5</p><section></section><text>'dod pa khas blang bar bya'o zhes bya ba bstan pa'i phyir yi ge'i cha gcig la zhes bya ba la sogs pa smos te/ ches shin tu chung ba zhes bya ba ni gang las gzhan du cha gzhan du rtog pa yod pa ma yin te/ de nyid la skad cig mas bsdus pa 'dzin par byed pa'i blo gang yin pa de'i skad cig ma tsam gyis</text></item>
<item><p>243a.6</p><section></section><text>'jig pa yin na'o/ /de ma thag tu de myong ba'i blo zhes bya ba ni ches chung ba'i yi ge'i cha de 'dzin par byed pa'i blo ni nyams su myong ba'i blo'o/ /de ltar na shes pa shes pa gzhan gyis nyams su myong bar grub par 'gyur na blo'i yul can nyams su myong ba'i blo skye ba'i dus na gzhan yi ge'i cha gang yin pa de la</text></item>
<item><p>243a.7</p><section></section><text>'dzin par byed pa'i blo yod pa ma yin te/ blo gnyis cig car 'jug pa med pa'i phyir ro/ /de bas na blo la dmigs pa des de las gzhan pa'i yi ge'i cha'i shes pa chod pa yin pa zhes bya ba ni rang gi yul gyi yi ge 'dzin pa'i dus na shes pa mi skye ba nyid chod pa yin no/ /rim bzhin du sgra'i snang ba gnas par</text></item>
<item><p>243b.1</p><section></section><text>mi 'gyur ro zhes bya ba ni go rims med pa can la rim bzhin du snang ba 'gal ba'i phyir ro// //tshad ma rnam 'grel gyi 'grel bshad/ bam po drug cu pa/ de nyid bstan par bya ba'i phyir der snang ba de ni zhes bya ba smos te/ yi ge'i cha rim bzhin du gzung ba ma yin par snang ba'o/ /gal te blo</text></item>
<item><p>243b.2</p><section></section><text>rim bzhin du snang ba can du ni mi 'gyur ro zhe na/ blo go rims med pa yin na zhes bya ba la sogs pa smos so/ /blo ni cig car snang ba'i phyir/ /zhes bya ba ni yi ge'i cha cig car snang ba'i phyir de la tha dad pa med pa'i yi ge rim med par 'gyur ro/ /yi ge ring mi 'gyur zhes bya ba ni rim ma yin par snang</text></item>
<item><p>243b.3</p><section></section><text>ba nyid kyis thung ba dang dus mtshungs pa can nyid yin pa'i phyir ro/ /gal te dus shin tu chung bar gcig 'dzin cing gzhan ni rgyun gyis 'dzin pa de'i tshe ring po dang thung ngu dag tha dad par 'gyur ro/ /de nyid ni de ltar na skad gsang mthon po zhes bya ba la sogs pa la cha du ma'i rim gyis rgyun du snang ba las yin no zhes</text></item>
<item><p>243b.4</p><section></section><text>bya ba ni cha du ma'i gang yin pa de nyid rgyun yin no/ /'gyur bar ni 'dod na yi ge'i cha snga ma rang nyid yod pa'i dus na blo skyed par byed pa ma yin gyi/ 'on kyang yi ge'i cha gnyis pa grub pa la ltos nas grub pa yod na de dang lhan cig skyed par byed pa yin no zhe na/ de'i phyir skyed na yang zhes bya ba la sogs pa smos</text></item>
<item><p>243b.5</p><section></section><text>te/ yi ge snga ma rang yod pa'i dus na gal te skyed par mi byed pa de las phyis kyi yan lag gi dus na cha snga ma skad cig ma nyid yin pa'i phyir yod pa nyid ma yin pa'i rgyus na rgyu ma yin pa'i phyir ro/ /yi ge'i cha snga ma tha ma'i bar gnas na zhes bya ba ni tshigs su bcad pa'i cha'o/ /yi ge'i cha tha ma'i bar du</text></item>
<item><p>243b.6</p><section></section><text>gnas pa can yin no zhes bya ba ni yi ge'i cha tha ma'i bar du gnas pa gang la yod pa de la de skad ces bya'o/ /dus mtshungs du ma yang thos pa'i phyir ring po'i blo ma yin no/ /'o na ci yin zhe na/ rgyun gyis 'jug pa 'dzin pas yin no/ /rgyun mthong ba med par bstan pa'i phyir de phyis zhes pa smos so/ /tshigs</text></item>
<item><p>243b.7</p><section></section><text>su bcad pa'i cha 'di'i rnam par 'grel pa ni yi ge'i cha tha ma zhes bya ba la sogs pa yin no/ /gnas pa med ces bya ba 'di'i rnam par 'grel pa ni gnas pa yod pa ma yin na zhes bya ba yin no/ /dus mtshungs pa can gyi yul dang yul can gyi dngos po khas len pa la de skad ces bya ba'i/ yul gnas</text></item>
<item><p>244a.1</p><section></section><text>pa med pa'i phyir de'i blo gnas pa med par brjod pa gang yin pa de dus mtshungs pa can gyi yul dang yul can gyi dngos po khas len pa yod na rnam par shes pa la rnam par 'jog par nus pa'i rgyu nyid yul nyid yin pa gang yin pa de'i yul la 'gags pa na shes pa'i gnas pa yang 'gal</text></item>
<item><p>244a.2</p><section></section><text>ba med pa yin te/ rgyu dang 'bras bu yang dus tha dad par gnas pa'i phyir ro/ /yi ge'i ring po dang tshad gsum pa'i zhes bya ba la rgyu zhes bya ba khong nas dbyung bar bya'o/ /gang yang zhes bya ba ni dpyod pa la sogs pa'o/ /sgra tsam dag gis zhes bya ba ni sgra dag gis so/ /rang gi shes pas chod pa</text></item>
<item><p>244a.3</p><section></section><text>blo du mas 'dzin par 'gyur ro zhes bya bas ni 'di skad du ches shin tu chung ba'i yi ge'i cha re re la 'dzin par byed pa skad cig ma tsam gyis 'jig pa yod pa de ma thag pa de nyams su myong ba'i blos de las gzhan pa'i yi ge'i cha'i shes pa chod pa ma yin te de ltar na ring po 'dzin par mi 'gyur ro zhes bya ba</text></item>
<item><p>244a.4</p><section></section><text>de bsal ba yin no snyam du sems par 'gyur ro zhes bstan par 'gyur ro/ /gal te yi ge'i cha 'dzin pa'i blo rgyun mi 'chad pa skye bar 'gyur na/ 'o na gang blo gzhan gyis kyang gang nyams su myong ba yin zhe na/ de'i phyir yi ge'i yan lag ces bya ba la sogs pa smos te/ nyams su myong ba des</text></item>
<item><p>244a.5</p><section></section><text>blo ring po la sogs par 'gyur ro zhes bya ba la/ 'di snyam du gang gi tshe yi ge'i cha tha ma 'dzin pa'i blo nyams su myong ba de bas na de nyams su myong ba'i shugs las yi ge'i cha go rims bzhin du nyams su myong ba bsdus nas/ yi ge gcig tu 'dzin par byed pa'i dran pa gang yin pa sgrub par byed do zhes bsams pa'o/ /</text></item>
<item><p>244a.6</p><section></section><text>rang nyid dam gzhan gyis nyams su myong ba ma yin pa'i rang bzhin zhes bya ba ni de 'dzin par byed pa'i shes pa gzhan rang rig pa de'i tshe khas mi len pa'i phyir ro/ /de bas na re zhig blo snga ma nyams su myong ba med pa'i phyir yi ge ring po 'dzin pa'i dran pa skyed par mi nus pa ma yin no zhes bya bar dgongs so/ /yi ge'i</text></item>
<item><p>244a.7</p><section></section><text>cha tha ma 'dzin par byed pa zhes bya ba de yang zhes bya ba ni yi ge'i cha tha ma ches shin tu chung ba 'dzin par byed pa'o/ /yi ge'i yul can ring blo dran mi 'gyur ba zhes bya ba ni kho bos yi ge ring po nyams su myong ngo zhes de ltar dran par mi 'gyur ro zhes bya ba'i don to/ /de ltar na zhes bya ba la sogs pas de nyid ston par</text></item>
<item><p>244b.1</p><section></section><text>byed do/ /yi ge'i cha 'dzin pa'i shes pa dag gis chod pa zhes bya ba la/ yi ge'i cha 'dzin pa ni snang ba'i shes pa yin la de la 'dzin pa'i shes pa dag gis so/ /de gzhan la yang mtshungs pa yin/ /zhes bya ba la sogs pas so zhes bya ba ni/ de gzhan la yang mtshungs pa yin zhing / yi ge cig car</text></item>
<item><p>244b.2</p><section></section><text>thos pa yin/ /zhes bya ba la sogs pas bshad zin pa nyid kyi phyir ro/ /chod ces bya ba ni yi ge'i chos so/ /yi ge thung gnyis dag ni brjod pa na/ /chod pa med par 'khrul par 'gyur/ /zhes bya ba ni yi ge a gnyis dang / yi ge i gnyis so sor brjod pa na rnam par chod pa med par yi ge gcig tu zhen</text></item>
<item><p>244b.3</p><section></section><text>pa'i 'khrul par 'gyur te/ de la yang blo 'jug pa mgyogs pa nyid kyi phyir ro zhes bya bar dgongs so/ /dbang po las chod mthong na yang / /zhes bya ba ni dbang po'i sgras ni rna ba'i rnam par shes pa nyid bshad pa de nyid kyi phyir rna ba'i rnam par shes pa las zhes bya bas 'chad par byed do/ /dbang po las ni</text></item>
<item><p>244b.4</p><section></section><text>mi rung zhes bya ba ni rnam par chod pa dag la chod pa med par 'khrul pa dbang po'i shes pa las ma yin zhes bya ba'i don to/ /'di ni yid 'khrul pa nyid yin pa'i phyir ro/ /nyams su myong ba'i shes pa rnams kyi zhes bya ba ni shes pa 'dzin par byed pa nyid du 'dod pa'i shes pa rnams kyis so/ /de dag kyang shes pa</text></item>
<item><p>244b.5</p><section></section><text>gzhan gyis nyams su myong ba de la gzugs dang / ro dang dri la sogs pa'i blo re re las nyams su myong ba'i shes pa de ma thag tu 'gyur ba yin no zhes 'dod par bya'o/ /des na gal te nyams su myong ba'i shes pa chod par byed pas gzugs la sogs pa'i blo rnam par chod pa dag chod pa la chod pa med par 'khrul par</text></item>
<item><p>244b.6</p><section></section><text>dbang bo'i blo 'gyur na dbang po'i shes pa thams cad 'khrul par thal bar 'gyur ro/ /dus kyi mtha' mi rung ba'i phyir ro zhes bya ba ni dus kyi mtha' mi rung ba'i phyir ro/ /dus kyi mtha' ni skad cig ma yin te/ gang / gzugs ming dus mtha' rdul yig dang / /skad cig ces bshad pa yin no/ /rang 'dzin pa</text></item>
<item><p>244b.7</p><section></section><text>can gyi bar du chod pa yin pa zhes bya ba ni yi ge'i cha gcig la 'dzin pa'i blo'i de ma thag pa'i blo 'dzin par byed pa'i blo skye ba des/ yi ge'i cha gnyis pa 'dzin par byed pa'i blo chod par byed pa yin no/ /de bzhin du yi ge'i cha so so la 'dzin pa chod pa yin no/ /yi ge rnams chod pa thos pa na yang zhes bya ba ni</text></item>
<item><p>245a.1</p><section></section><text>yi ge'i cha rnams so/ /chod pa med par 'khrul pa dbang po'i blo rnams yin pa de'i tshe zhes bya ba ni gal te dbang po'i blo 'khrul par 'dod na zhes bya ba'i tha tshig go/ /rim gyis yi ge mang bo dag la bar dang bcas par 'dzin par zhes bya ba ni ji ltar yi ge'i cha la 'dzin pa bar dang bcas</text></item>
<item><p>245a.2</p><section></section><text>pa de ltar lha sbyin la sogs pa'i tshig 'god pa can gyi yi ge mang po dag la 'dzin pa yang bar dang bcas pa yin te/ blo la 'dzin par byed pa'i blos bar du chod pa nyid kyi phyir ro/ /de bas na 'dzin pa bar dang bcas pa snang ba na nyams su myong ba'i blos yi ge 'dzin pa'i blo chod pa yin na log pa'i don can du 'gyur</text></item>
<item><p>245a.3</p><section></section><text>ro zhes bya bar sbyar ro/ /yi ge rnams yongs su gcod par byed pa 'ba' zhig ni ma yin gyi/ 'on kyang gzugs la sogs pa la yang ngo / /sogs pa'i sgras ni dri dang ro la sogs pa gzung ngo / /skad cig ma'i blos 'dzin pa na gzhan gyis rnam par chod pa na yang zhes bya ba 'di'i rnam par 'grel pa ni/ </text></item>
<item><p>245a.4</p><section></section><text>de nyams su myong ba'i blos zhes bya ba yin te/ gzugs la sogs pa'i blo 'dzin par byed pa'i blo gzhan gyis zhes bya ba'i don to/ /gzugs la sogs pa'i blo yang bar du chod pa nyid yin par mtshungs pa yin te/ shes pa gzhan gyis nyams su myong ba'i phyir ro/ /yi ge 'dzin pa bzhin du zhes bya ba ni</text></item>
<item><p>245a.5</p><section></section><text>yi ge gcig yongs su gcod par byed pa bzhin du ste/ de lta bur gyur pa nyid ni dpe nyid kyi skabs nyid yin pa'i phyir ro/ /rgyun gyis yi ge du ma 'dzin pa'i ngang tshul can ni don nyid yin par rig par bya'o/ /de bas na dbang po'i shes pa thams cad log pa'i don can nyid du mi 'gyur ba de ltar na dbang po'i</text></item>
<item><p>245a.6</p><section></section><text>shes pa dag chod pa med par 'khrul pa med par khas blang bar mi bya'o/ /de ltar na rgyun chad pa med par snang bar 'gyur na/ 'gyur ba yang yin pa de bas na shes pa dag rang rig pa yin par khas blang bar bya'o zhes bya bar dgongs so/ /skad cig ma dag la de nyid 'di yin no zhes ngo shes pa gang yin pa</text></item>
<item><p>245a.7</p><section></section><text>de yang yid 'khrul pa yin no zhes bstan par bya ba'i phyir dbang po 'khrul pa las gzhan du zhes bya ba la sogs pa smos te/ dbang po'i 'khrul pa las gzhan zhes bya ba ni dbang po nus pa med pa la sre bar byed pa yod pa ma yin gyi/ 'on kyang don med par snang ba can gsal ba'i shes pa cig car skye bar</text></item>
<item><p>245b.1</p><section></section><text>'gyur ro/ /de nyid ni dbang po'i 'khrul pa ni zhes bya ba la sogs pas 'chad par byed do/ /de'i khyad par mtshon pa med pas zhes bya ba la sogs pa ni/ dbang po 'khrul pa las skyes pa mgal me'i 'khor lo la sogs pa'i rnam par shes pa de'i khyad par mtshon pa med pas don sre bar 'khrul pa</text></item>
<item><p>245b.2</p><section></section><text>me yin gyi/ 'on kyang cig car don med par snang ba can sre ba med pa yin no/ /de nyid sdud par byed pa'i ngag ni ji ltar zhes bya ba la sogs pas gsal bar byed do/ /skad cig ma dang po skad cig ma gnyis pa'i dus na mi gnas pa'i chad pa'o/ /skad cig ma re re la gzhan nyid yin pa'i phyir gzhan</text></item>
<item><p>245b.3</p><section></section><text>dang gzhan no/ /chad pa yang de yin la gzhan dang gzhan yang yin no zhes bya ba ni khyad par gyi bsdu ba'o/ /de lta bur gyur pa'i don mthong ba yod na sre ba gang yin pa de nyid do shes pa'i ngo bo'i dran pa de bzhin du don gcig tu snang ba dang dbang po la brten pa ste/ dbang po'i 'bras bu dbang po'i shes</text></item>
<item><p>245b.4</p><section></section><text>pa'o/ /don gcig tu snang ba ste sre ba med par snang ba'o/ /de ltar na de la cig car gsal ba'i rnam pa gcig snang ba yin gyi snga phyi sre ba las ni ma yin no/ /gang gis na thos pa dang rang gi shes pas bsgribs pa yin na yang zhes bya ba ni/ shes pa 'dzin pa'i shes pas bsgribs pa yin na yang rtogs</text></item>
<item><p>245b.5</p><section></section><text>pa dang bral ba 'di sre bar byed pa ma yin no/ /shes pa la rjes su dpyod pa'i rnam par rtog pa'i rnam par shes pas zhes bya ba ni don gzhan dang gzhan dag nyams su myong ba'i shes pa gang yin pa de la 'dzin pa shes pa'i shes pa de'i rjes su dpyod pa ni/ de'i de ma thag tu skyes pa nyid kyi phyir shes pa la shes pa'i rjes</text></item>
<item><p>245b.6</p><section></section><text>su dpyod pa rnam par rtog pa'i shes pa gsum pa'o/ /de nyams su myong ba zhes bya ba 'di'i rnam par bshad pa ni/ 'dzin pa'i rnam pa bgrang ba'i don myong ba zhes bya ba yin te/ 'dzin pa'i rnam pa zhes bya ba de lta bur rab tu grags pa ni'o/ /de dag ni de'i nyams su myong ba'o zhes bya ba ni don dang don myong</text></item>
<item><p>245b.7</p><section></section><text>ba'o/ /shes pa'i shes pas chod pa med pa'i rnam pa gang yin pa der snang bar gyur ba dag go/ /de ltar na rgyun gyis 'jug pa can gyi dbang po'i shes pa la rgyun mi 'chad par don dang dbang po'i shes pa snang ba de yang mngon sum nyid yin no/ /rigs pa ni tshad ma'o/ /dam pa yang yin la rigs pa yang yin</text></item>
<item><p>246a.1</p><section></section><text>pa zhes bya ba ni/ dngos po'i stobs kyis zhugs pa'i tshad ma nyid ces bya ba'i don to/ /de nyid ni ji skad du bshad pa'i mtshan nyid ces bya ba la sogs pas ston par byed do/ /gang zhig ji ltar snang ba'i zhes bya ba ni rnam pa gang dang gang gis snang ba'i shes pa'o/ /de ni de ltar tshad</text></item>
<item><p>246a.2</p><section></section><text>ma yin no zhes bya bar rigs te zhes bya ba ni gnod pa can med pa can zhes bya bar dgongs so/ /gal te de gang las she na shes pa'i dbang gis shes bya rnam par gzhag pa'i phyir ro zhes bya ba smos so/ /de la yang shes pa tsam tshad ma ma yin no zhes bstan pa'i phyir ro/ /de ltar na shes pas shes bya</text></item>
<item><p>246a.3</p><section></section><text>rnam par gzhag pa zhes bya ba la sogs pa smos so/ /de ni de la tshad mas gnod pa med pa zhes bya ba ni/ shes pa de shes bya gang la skyes pa de la tshad mas gnod pa ma yin no zhes bya ba'i tha tshig go/ /ci ste chod pa ma mthong na yang zhes bya ba la sogs pa la don dang de myong ba rnam par chod pa dag ma mthong na yang ngo / /</text></item>
<item><p>246a.4</p><section></section><text>dpyod pa las zhes bya ba la re zhig don mthong ba des bdag nyid myong ba ma yin pas na shes pa gzhan gyis myong ba ma yin no zhes de ma thag tu bstan pa las so/ /de zhes bya ba ni rnam par chod pa mthong ba'o/ /de'i tshe 'o na cig car blo ma mthong ba yang rgyu ma yin te/ cig car blo nyid mi skye ba'i phyir ro/ /de yang dpyod</text></item>
<item><p>246a.5</p><section></section><text>pa las rnam pa gzhan du grub pa'i phyir ro/ /de 'di nyid ni zhes bya ba la sogs pas rnam par dpyod pa nyid bstan to/ /gnas dang yod pa dang go skabs zhes bya ba ni rnam grangs yin te/ de med pa'i phyir gnas ma yin te go skabs med do zhes bya ba'i don to/ /de ni mdo sde dang mngon pa las gsungs so/ /ci</text></item>
<item><p>246a.6</p><section></section><text>ltar 'di la yin pa de ltar dbang po'i shes pa dag la yang zhes bya ba ni ci ltar rnam par rtog pa gnyis mi skye ba de ltar dbang po'i shes pa rigs mthun pa dag kyang skye ba med do zhes bya ba'i don to/ /rtog pa'i rjes su 'brang ba ngo shes pa cig kyang gzhan gyis ci ltar na gsal bar snang ba can nyid dang mngon sum nyid</text></item>
<item><p>246a.7</p><section></section><text>du khas blangs pa yin zhe na/ de ltar na rigs mthun pa'i rnam par shes pa cig car mi 'byung zhing zhes bya ba smos te/ gal te yul gcig la rnam par shes pa rigs mthun pa gnyis 'gyur ba de'i tshe/ de la rnam pa gsal ba can mngon sum du 'gyur zhing cig shos sbyor bar byed pa'i bdag nyid can du 'gyur na de</text></item>
<item><p>246b.1</p><section></section><text>yang yod pa ma yin no/ /gzhan ni rtog pa med pa dang rnam par rtog pa'i shes pa dag cig car skye bar mi 'dod do/ /de ni rnam par rtog pa'i rnam par shes pa yang cig car 'jug pa ma yin no zhes bya ba ni rtog pa med pa'i shes pa dang lhan cig ces bya ba khong nas dbyung ngo / /gang gi phyir gang zhig ste/ ngo shes</text></item>
<item><p>246b.2</p><section></section><text>pa'i rnam par rtog pas de nyid 'di yin no zhes gsal bar snang ba can gyi dngos po de sre bar byed cing gcig tu byed pa'i rnam pa des ngo shes pa'i rnam par rtog pa de nyid gsal bar snang ba yin no snyam du gzhan du sems na'o/ /ngo shes pa gsal bar snang ba nyid dang gcig tu nges par bya ba mngon sum gyi tshad ma nyid</text></item>
<item><p>246b.3</p><section></section><text>du 'dod pa gang yin pa de gsal bar bya ba'i phyir/ ngo shes pa gsal bar snang ba zhes bya ba la sogs pa smos so/ /gcig nyid la 'khrul pa'i phyir zhes bya ba ni 'di ltar gcig la yang 'dra ba'i 'khrul pa gzhan dang gzhan gyis ngo shes pa dag snang ngo / /de bas na gcig la 'khrul pa de ni gcig nyid du nges pa la</text></item>
<item><p>246b.4</p><section></section><text>tshad ma ma yin no/ /de de ltar na skra shad dang sgo nga la sogs pa shes pa tha dad pa can la yang de nyid 'di yin no zhes ngo shes pa'i blo gsal bar snang ba yod pa yin no/ /de la yang blo gzhan rtog pa med pa gzhan mi 'dod de/ cig car blo gnyis mi skye ba'i phyir ro/ /de bas na mar me la sogs pa dag la yang ngo</text></item>
<item><p>246b.5</p><section></section><text>shes pa gsal bar snang ba yin no zhes bya ba khas blang bar bya'o/ /gal te gsal bar snang ba'i rgyu'i phyir de nyid 'di yin no zhes ngo shes pa'i blo mngon sum nyid thob par 'gyur ba de'i tshe mar me la sogs pa'i ngo shes pa yang 'gyur ro/ /skra bregs pa yang skye ba la sogs pa 'dir yang don dam par tha dad par</text></item>
<item><p>246b.6</p><section></section><text>gsal bar snang ba'i rgyu nyid kyi phyir mngon sum yin par mi 'gyur te/ mngon sum gyi tshad ma yin par mi 'gyur ro zhes bya ba'i don to/ /du ma la rnam pa gcig tu 'jug pa nyid kyis 'khrul pa nyid yin pa'i phyir ro zhes bya bar dgongs so/ /de 'drar 'gyur zhes bya ba ni 'khrul par 'gyur zhes bya ba'i don to/ /</text></item>
<item><p>246b.7</p><section></section><text>'khrul pa nyid yin par bstan to zhes bya ba ni gcig nyid du bsgrub par 'dod pa'i ngo shes pa ni du ma la yang mthong ba'i phyir ro/ /de ltar re zhig gzhan gyi bsam pas ngo shes pa dbang bo la brten pa nyid yin par khas blangs nas 'khrul pa nyid yin par bstan cing / da ni dbang po la brten pa nyid ma yin no</text></item>
<item><p>247a.1</p><section></section><text>zhes bstan pa'i phyir ngo shes pa de yang dbang po la zhes bya ba la sogs pa smos so/ /de chos sgro 'dogs zhes bya ba ni da ltar la 'das pa'i chos de nyid 'di yin no zhes sgro 'dogs pa'o/ /gang las dbang skyes kyi shes pa yin te zhes bya ba ni dbang po'i shes pa ni snga phyi rtogs pas stong</text></item>
<item><p>247a.2</p><section></section><text>pa nyid kyi phyir ro zhes bya bar dgongs so/ /'gyur na yang zhes bya ba ni sngon nyams su myong ba dran pa chos der sgro 'dogs pa dbang po'i shes pa la 'gyur na yang ste/ khas len na yid kyi rnam par shes pa bzhin du don rtogs pa'i phyir/ ji ltar yid kyi rnam par shes pa snga phyi rtogs pas 'jug pa bzhin du</text></item>
<item><p>247a.3</p><section></section><text>dbang po'i shes pa yang zhes bya ba'i tha tshig go/ /de las tha dad pa med par 'gyur ro zhes bya ba ni yid kyi rnam par shes pa las tha dad pa med par ro/ /de'i shes pa la zhes bya ba ni don shes pa dang 'dzin par byed pa'i shes pa don shes pa dang dus mtshungs pa gang yin pa de la yang ngo / /don gyi rnam pa</text></item>
<item><p>247a.4</p><section></section><text>snang ba gzhan cig car rtogs par 'gyur na zhes bya ba ni don shes pa gzung ba nyid kyis de la gnas pa'i phyir ro/ /de la gzung ba nyid du don gyi rnam pa gzhan bshad pa gang yin pa de la snang bar 'gyur te/ de skad du ji ltar don gyi rnam pa snang ba de ltar shes pa'i shes pa la yang don gyi shes pa'i rnam pa dus</text></item>
<item><p>247a.5</p><section></section><text>gcig tu snang bar 'gyur ro zhes bstan par 'gyur ro/ /don du snang ba gnyis su zhes bya ba ni shes pa'i shes pa la yang don du snang ba can gyi shes pa nyid don du snang ba yin zhing don gyi shes pa ni phyi rol gyi don 'ba' zhig yin pa de bas na/ don du snang ba gnyis su cig car 'gyur ro/ /shes pa de dag gi zhes bya</text></item>
<item><p>247a.6</p><section></section><text>ba ni don gyi shes pa dang de nyams su myong ba'i shes pa'o/ /don du snang ba gnyis tha dad pa yin mod kyi zhes bya ba ni don gyi shes pa phyi rol gyi don du snang ba nyid kyi phyir ro/ /gzhan yang don dang don shes zhes bya ba la sogs pa la gal te don shes pa dang shes pa'i shes pa'i snang ba nyams su myong ba'i dus na tha dad par</text></item>
<item><p>247a.7</p><section></section><text>rtogs par 'gyur ba de'i tshe don gyi shes pa la snang ba gang yin pa de don dang don shes pa'i shes pa la snang ba gang yin pa de/ don shes pa yin pa de ltar na tha dad par rnam par gzhag par 'gyur zhing / phyis yul gyi khyad par las dran pa yang tha dad par 'gyur ro/ /ci skad du bshad pa'i snang ba tha dad pas don dang don shes pa</text></item>
<item><p>247b.1</p><section></section><text>'di nyams su myong ba'i gnas skabs su rtag tu 'dres par gyur pa dag yin no/ /de nyid ni nyams su myong ba'i dus na zhes bya bar bshad pa yin no/ /don dang don gyi yid dag gi / myong ba'i rim bzhin skye na yang / /zhes bya ba ni sngar dbang po'i shes pas don nyams su myong zhing phyis don gyi yid de don gyi shes pa yid</text></item>
<item><p>247b.2</p><section></section><text>kyi rnam par shes pas nyams su myong ngo zhes bya ba'i tha tshig go/ /don shes pa dang ma 'dres pa zhes bya ba ni don shes pa bzung bar gyur pa dang ma 'dres pa ste/ gzugs brnyan med pa'o/ /de nyid kyi phyir 'ba' zhig ste/ 'dzin pa'i rnam par grags pa/ myong ba gcig sngon po la sogs pa'i nyams</text></item>
<item><p>247b.3</p><section></section><text>su myong ba'i rang bzhin rtogs 'gyur gyi'o/ /de'i yul can zhes bya ba ni sngon po myong ba'i yul can no/ /de ltar dran pa'i sgo nas kyang yul gzhan la 'pho ba med pa'i skyon slob dpon gyis bshad pa gang yin pa zhes bya ba ni/ shes pa gang gis shes pa'i shes pa nyams su myong ba de la yang</text></item>
<item><p>247b.4</p><section></section><text>dran pa mthong / de bas na de yang shes pa gzhan gyis nyams su myong bas thug pa med pa dang de ltar yul gzhan la 'pho ba med par 'gyur na/ de yang mthong ba de ltar na slob dpon phyogs kyi glang pos dran pa'i sgo nas yul gzhan la 'pho ba med pa'i skyon bshad pa yin no/ /rtsa ba'i rnam par shes pa'i</text></item>
<item><p>247b.5</p><section></section><text>yul nyid yin pa'i phyir ro zhes bya ba ni/ dbang po'i shes pa dang po gang yin pa de'i yul nyid yin pa'i phyir ro zhes bya ba'i don to/ /thams cad pa thams cad kyi tshe bdag nyid thams cad kyi zhes bya ba ni/ yul thams cad la dus thams cad dngos po thams cad skye bar thal ba'i phyir ro zhes bya ba'i tha</text></item>
<item><p>247b.6</p><section></section><text>tshig go/ /gzung ba'i mtshan nyid kyir gyur pa/ /nye ba skyed byed ces bya ba ni tshigs su bcad pa'i cha yin te/ thams cad kyis blo dmigs pa'i mtshan nyid kyir gyur pa nyid yin no/ /'gyur bar ni 'dod mod kyi yul yang dmigs pa'i mtshan nyid kyir gyur pa yin no zhe na/ de'i phyir nye ba ste zhes bya ba</text></item>
<item><p>247b.7</p><section></section><text>smos so/ /gal te nye ba nyid ci ltar yin zhe na/ skyed byed ces bya ba smos te/ mtshungs pa de ma thag pa nyid kyi skyed par byed pa nyid du 'dod pa'o/ /rgyud gcig la gnas pa'i mtshungs pa de ma thag pa'i rkyen yang sngar skyes ma thag pa yin par 'dod do/ /de lta bu'i mtshan nyid can gyi skyed par byed pa nyid</text></item>
<item><p>248a.1</p><section></section><text>kyis rang gi blo nye ba nyid yin par 'gyur ro/ /de ltar na rang gi blo nye bar len par bshad pa yin no/ /de nyid ni nye ba nyid skyed byed yin no zhes bya ba 'dis ni zhes bya ba la sogs pas 'chad par byed do/ /skyed byed ces bya ba 'das ma thag pa ston par byed pa'i tshig</text></item>
<item><p>248a.2</p><section></section><text>'dis ni rgyud gcig la gnas pa nyid kyi zhes bya ba'i tha tshig go/ /skyes bu 'gas bdag gi blo myong bar mi 'gyur ro zhes bya ba ni/ thams cad du don nye ba'i phyir ro zhes bya bar dgongs so/ /'gyur bar ni 'dod mod kyi/ don gang nye bas blo snga ma rang gi blo skye pa la gags byed pa'i</text></item>
<item><p>248a.3</p><section></section><text>don gang yin pa de 'dzin par byed pa'i blo nges don dang blo snga ma nyams su myong bar 'gyur ro zhe na/ de'i phyir don dang blo cig car blo gcig gi nyams su myong ba 'gog par 'gyur ro zhes bya ba smos so/ /srid par rgyu ba can lnga la/ /zhes bya ba la/ rgyu ba can zhes bya ba ni phung por grags pa'o/ /srid par</text></item>
<item><p>248a.4</p><section></section><text>rgyu ba lnga gang la yod pa ni srid par rgyu ba can no/ /de lta bu yang de yin la srid pa yang yin pas na srid par rgyu ba can lnga ste/ srid pa phung po lnga can zhes bya ba'i don to/ /blo'i zhes bya ba ni drug pa ste/ blo'i dran pa gang yin pa de rtsa nas bton pa can te/ blo nyams su myong ba med pa la dran pa skyed pa'i</text></item>
<item><p>248a.5</p><section></section><text>nus pa med pa'i phyir ro/ /'ang gi sgras ni nyams su myong ba'i blo rtsa nas bcom pa can 'ba' zhig ma yin gyi/ blo'i dran pa yang rgyun chad pa yin no/ /phyi rol gyi don la reg pa med pa'am nye ba la ltos pa med pa rnams la zhes bya ba la 'das pa dang / ma 'ongs pa dang / ri bong gi rwa la sogs pa'i rnam</text></item>
<item><p>248a.6</p><section></section><text>par rtog pa ni don la reg pa ma yin te don med pa nyid kyi phyir ro/ /bum pa la sogs pa nye ba dag la yang rnam par rtog pa gang yin pa de dag don yod na yang de la ltos pa med pa yin te/ de nye ba med par yang nang las skyes pa'i phyir ro/ /rnam par rtog pa yul med pa can nyid yin par bsgrubs zin to/ /shes pa 'dzin</text></item>
<item><p>248a.7</p><section></section><text>pa las gzhan du 'pho ba'i rgyu don yod pa ma yin no zhes bya ba ni shes pa snga ma snga ma 'dzin pa gang yin pa de las gzhan du ste phyi rol gyi don dpyod par byed pa la 'pho ba'i rgyur gyur pa'i don yod pa ma yin no/ /de'i tshe/ blo yi nus pa zad yin na/ /gang las don blo'i de nyid yin/ /zhes bya ba ni mthar gnas pa'i ngang tshul can</text></item>
<item><p>248b.1</p><section></section><text>gyi blo blo 'dzin par byed pa blo de ni phyis 'byung ba'i skyed pa la nus pa zad pa yin na don gzhan la 'pho ba'i ngang tshul can gyi blo de gang las yin zhes bya ba'i don to/ /'di snyam du 'di ltar blo snga ma rang gi blo skyed pa la nus pa med pa de ltar yul gzhan gyi blo skyed par byed pa la nus pa med pa yin na 'di la nges par</text></item>
<item><p>248b.2</p><section></section><text>byed pa'i gtan tshigs kyang yod pa ma yin na/ gang gis na blo bdag nyid la shes pa skyed pa de'i nus pa zad pa yin gyi don gzhan gyi blo la ni ma yin no zhes rtogs par 'gyur/ de bas na spyir shes pa skyed pa de la nus pa zad pa yin no zhes dgongs so/ /yul gcig la skyes pa'i shes pa brgyud pa</text></item>
<item><p>248b.3</p><section></section><text>yin na zhes bya ba ni blo snga ma snga ma blos dmigs pa'i sgo nas blo phyi ma phyi ma rnams kyi blo'i yul can nyid shes pa'i brgyud pa yin na'o/ /de la chags pa yod na yang yul gzhan la shes pa 'jug par 'gyur na zhes bya ba ni yid kyi rnam par shes pa la chags pa yod na yang kun gzhi rnam par shes pa la nus pa yod</text></item>
<item><p>248b.4</p><section></section><text>pa nyid kyi phyir/ yul gzhan la shes pa 'jug par 'gyur na'o/ /de ltar na/ nus pa med par byas pa can/ /kun gzhi las rnam par shes pa gzhan 'byung ba med ces bya ba la sogs pas zhar la 'ongs pa'i lan btab nas/ de de ltar na rnam par shes pa nus pa med pa ma yin na snga ma ni zhes bya ba la</text></item>
<item><p>248b.5</p><section></section><text>sogs pas rnal ma la sbyor bar byed do/ /mtshungs zhes bya ba 'di bshad pa ni nus pa yin no zhes bya ba yin te/ nus pa dang bral ba yin no zhes bya ba'i tha tshig go/ /de'i phyir mig gi rnam par shes pa la sogs pa zhes bya ba ni yid snga ma 'di las yin te nus pa med pa dang bral ba nyid kyi phyir ro/ /rkyen ji</text></item>
<item><p>248b.6</p><section></section><text>lta ba bzhin du zhes bya ba ni yul ji ltar nye ba bzhin du'o/ /yid kyi rnam par shes pa dag ni rim bzhin du skye bar 'gyur ro zhes bya ba ni rnam par rtog pa rnams te/ rnam par rtog pa gnyis ni cig car mi 'byung ba'i phyir ro/ /sems pa gang yin pa zhes bya ba ni bye brag la sogs pa'o/ /blo gcig po</text></item>
<item><p>248b.7</p><section></section><text>snga ma'i nus pa so sor nges pa las ma yin no zhe na zhes bya ba ni/ mtshungs pa de ma thag pa'i rkyen las blo snga ma ni rigs mthun pa'i blo gcig skyed pa la nus pa nges pa las so/ /sngar yang rab tu bsgrubs zin pa yin no zhes bya ba ni/ 'dir don kun dang cig car ni/ /'dus can dbang rnams yod na</text></item>
<item><p>249a.1</p><section></section><text>yang / /zhes bya ba la sogs pa'i skabs su'o/ /gang gi tshe yul shin tu gsal ba ma yin pa thag nye ba na yod pa zhes bya ba ni yul shin tu gsal ba thag nye ba na yod pa yul gyi stobs las dbang po gzhan dang 'brel pa'i yid nges par 'gyur ro/ /de'i sgo nas sam zhes bya</text></item>
<item><p>249a.2</p><section></section><text>ba ni yul gyi sgo nas so/ /bdag nyid ces bya ba ni skyes bu bdag nyid 'dod pas so/ /bdag yid dang ni ldan tsam las/ /skyes rnams zhes bya ba ni rnam par rtog pa dang bcas pa'i rnam par shes pa rnams so/ /yid kyi go rims kyi rgyu zhes bya ba la yid kyi 'di ni yid kyi ste/ de'i go rims kyi rgyu</text></item>
<item><p>249a.3</p><section></section><text>med pa'i phyir ro/ /de ltar na yid bdag dang ldan pa cig car 'gyur te/ bdag nyid gcig pa nyid kyi phyir ro/ /dbang rnams bzhin du bdag la yang rim bzhin du ldan pa khas len pa ma yin no/ /gang na yid kyi shes pa skye ba la go rims kyi rgyu 'ga' zhig kyang med pa'i phyir ro zhes bya ba ni ngag gi don</text></item>
<item><p>249a.4</p><section></section><text>yin no/ /byed pa gcig nyid kyis zhes bya ba ni byed pa po bdag nyid la ltos nas byed pa'i tha snyad yin no/ /ci phyir mar me du mas mthong / /zhes bya ba ni 'dis gzugs la sogs pa mthong bas na mthong ba'o/ /lta ba po du ma'i mthong ba'i rnam par shes pa skyes pa na ci ltar byed pa yin zhes bya ba'i</text></item>
<item><p>249a.5</p><section></section><text>don to/ /mar me skyes bu du mas zhes bya ba la sogs pas 'chad par byed do/ /ci ste yang lta ba po du ma'i dbang gis zhes bya ba la 'di snyam du byed pa dag gi bya ba bsgrub pa la rang rgyud du yod pa ma yin gyi/ de dag ni byed pa po'i dbang gis 'jug par 'gyur ro/ /de bas na gang la byed pa po gcig yin pa de la</text></item>
<item><p>249a.6</p><section></section><text>bya ba gcig skyed par 'gyur zhing gang la byed pa po du ma yin pa de la byed pa gcig gis kyang bya ba du ma skyed par byed do zhes bsams pa'o/ /'o na ni zhes bya ba la sogs pa ni grub pa'i mtha' smra ba'i yin te/ 'di snyam du gal te byed pa po'i dbang gis bya ba yin pa de'i tshe/ lta ba po'i ming can rnam</text></item>
<item><p>249a.7</p><section></section><text>par shes pa snga ma'i rgyud khyad par can gyi nus pa dang 'brel pa mthong bar nus pa can las rnam par shes pa rnams rim gyis skye bar 'gyur ba yin na nus pa mthong ba med pa can gyi yid tsam gyis ci zhig bya zhes bya bar dgongs so/ /de nyid ni 'on kyang rnam par shes pa rnams bdag nyid ces bya ba la sogs</text></item>
<item><p>249b.1</p><section></section><text>pa smos te rnam par shes pa'i rgyud ma gtogs par lta ba po gzhan yod pa ma yin no/ /de ltar na sems nyid ma yin na gzugs la sogs pa bzhin du lta ba po nyid ma yin no/ /rnam par shes pa dang 'brel pa yin na yang phul du dbyung bar byar med pa ni lta ba po nyid du mi rung ba'i phyir ro/ /bdag nyid sems</text></item>
<item><p>249b.2</p><section></section><text>yod pa nyid kyi ngo bo nyid yin na ni rnam par shes pa nyid lta ba po nyid yin pa thob par 'gyur ro/ /'bras bu skyed par nus pa'i bdag nyid kyi khyad par nyid bag chags yongs su smin pa ste/ 'bras bu skyed pa la mngon du phyogs pa'i bag chags de'i khyad par de'i ngo bo rnam par shes pa'i ngo bo gang la yod pa de</text></item>
<item><p>249b.3</p><section></section><text>la de skad ces bya'o/ /de ltar na de zhes bya ba ni yid tsam mo/ /yid kyi rtags ni cig car shes pa mi skye ba yin par brjod do/ /gang gi tshe rang gi nye bar len pa nyid las rnam par shes pa snga ma rnams mi skye ba de'i tshe/ 'dis yid tsam rjes su dpag par bya ba tsam ma yin no/ /gnas pa yod</text></item>
<item><p>249b.4</p><section></section><text>na zhes bya ba ni skad cig ma dag go/ /skyes bu bdag nyid la gnas pa yod na zhes bya ba 'du byed gnas pa yod na'o/ /de yod na 'byung ba'i ngang tshul can gyi zhes pa ni 'du byed kyi rgyu can rnams de la blo zhes bya ba ni blo las 'du byed gang yin pa 'byung zhing 'du byed de las blo yin no/ /de ltar ni 'gyur</text></item>
<item><p>249b.5</p><section></section><text>mod kyi zhes bya ba la sogs pa la phyis 'byung ba'i blo la nye bar len pa'i ngo bo tsam blo snga ma yin pa ni blo ste/ gzhan gzung ba nyid du 'gyur ba ni ma yin no zhe na zhes bya ba phyis 'byung ba'i blo la blo snga ma chos gzhan gzung ba nyid du mi 'gyur ro/ /gzung ba'i mtshan nyid kyi dngos pos zhes bya ba la sogs</text></item>
<item><p>249b.6</p><section></section><text>pa la 'dzin pa'i mtshan nyid can gyi rnam par shes pa skyed par byed pa gang yin pa de nyid gzung ba'i mtshan nyid kyi gzung ba nyid yin no zhes bya ba'i don to/ /gzung ba'i mtshan nyid kyis skyed par 'gyur ba gzung ba nyid yin par 'gyur ro zhes bya ba ni dmigs pa'i mtshan nyid kyir gyur pa'i dngos pos rnam par</text></item>
<item><p>249b.7</p><section></section><text>shes pa skyed par 'gyur ba ni gzung ba nyid yin no/ /'dzin pa'i nye bar len pa'i ngo bo nyid yin pa'i phyir zhes bya ba ni phyis 'byung ba'i rnam par shes pa skyed pa la nye bar len pa'i ngo bo nyid yin pa'i phyir ring por gnas pa dang chod pa la sogs pa dang ldan pa la nye bar len pa'i ngo bo srid pa ma yin no/ /bdag nyid ji</text></item>
<item><p>250a.1</p><section></section><text>lta ba bzhin du 'dzin pa dag gis gzugs shes pa la sogs pa gzung ba'i mtshan nyid yin na/ gzung ba nyid las skyed byed ni/ /gzhan min zhes bya ba la gzugs shes pa la sogs pa gzung ba'i mtshan nyid yin na zhes bya bar sbyar ro/ /gzugs dang sgra la sogs pa dang sems</text></item>
<item><p>250a.2</p><section></section><text>dang sems las byung ba'i tshogs zhes bya ba'i don to/ /gang gis gzung ba'i mtshan nyid yin zhe na/ bdag nyid ji lta ba bzhin du 'dzin pa dag gis zhes bya ba smos so/ /gzung ba'i mtshan nyid kyir gyur pa de lta bu de la gzung ba nyid las skyed par byed pa ni gzhan ma yin gyi/ 'on kyang rang gi shes pa skyed</text></item>
<item><p>250a.3</p><section></section><text>par byed pa nyid gzung bar byed pa yin no/ /gzung ba nyid mtshan nyid las yul la sogs pas bskal pa la sogs pa ma yin pa las zhes bya ba ni gzhi mthun pa can gyi lnga pa yin no/ /sogs pa'i sgra dang pos ni ma chod pa dang rang bzhin khyad par can dang / rgyu gzhan lhan cig byed pa mig la sogs pa</text></item>
<item><p>250a.4</p><section></section><text>gzung ngo / /gnyis pas ni rang bzhin khyad par can mngon du phyogs pa dang tshogs pa dag gzung ngo / /des na ngag gi don ni yul gyis ma bskal ba dang / chod pa med pa dang rang bzhin khyad par can mngon du phyogs pa dang rkyen gzhan tshogs pa'i phyir ro zhes bya ba 'di yin no/ /'di lta ste 'dzin pa'i nyer</text></item>
<item><p>250a.5</p><section></section><text>len dang myong ba zhes bya ba la 'dzin par byed pas na 'dzin pa ste/ 'dzin pa'i rnam par shes pa zhes bya ba'i don to/ /'dzin pa'i nye bar len pa ste/ de nas myong ba'i sgra dang zlas dbye ba bya'o/ /nye bar len pa zhes bya ba ni dngos po gtso bor bshad pa yin no/ /dbang po yang gzung ba'i mtshan nyid kyi dngos</text></item>
<item><p>250a.6</p><section></section><text>por 'gyur ba'i phyir ro zhes bya ba la/ dbang po de ni bdag po'i rkyen nyid yin pa'i phyir rnam par shes pa'i nye bar len par 'gyur ba ma yin nam/ de ni bden te gzhan gyis khas blangs nas de skad du brjod pa yin no/ /gzhan dag ni dbang po yang nye bar len par 'dod pa de ltar na sems med pa las rnam par</text></item>
<item><p>250a.7</p><section></section><text>ldang ba'i rnam par shes pa dbang po nyid kyi nye bar len pas skyed pa yin no zhes phyi rol gyi don yod par smra ba 'dod pa yin no/ /de'i nye bar len pa'i ngo bo la sogs pa ma yin pa'i phyir ro zhes bya ba la sogs pa'i sgras ni don gcig la 'phrod pa 'du ba nyid la sogs pa med pa gzung ngo / /nye bar len pa nyid</text></item>
<item><p>250b.1</p><section></section><text>'dus pa yin no zhes bya ba nang du 'dus pa yin no/ /de bas na zhes bya ba ni nye bar len pa'i dngos po yin pa'i phyir ro/ /gal te 'di ltar rnam par shes pa tha dad pa'i nus pa ci ltar yin zhe na/ nye bar len pa'i nus pa gzhan yin zhing zhes bya ba smras te/ nye bar len pa dang gzung ba nyid dag gi phan</text></item>
<item><p>250b.2</p><section></section><text>tshun mtshan nyid mi 'dra ba nyid kyi phyir tha dad pa med par rigs pa ma yin no zhes bya ba'i don to/ /nus pa dngos por gyur pa phan tshun mtshan nyid mi 'dra ba dag gis gcig 'bras bu du ma byed cing du ma dag kyang nus pa dngos por gyur pa gcig dang ldan pa nyid kyi phyir 'bras bu gcig byed pa yin no zhes gzhan dag</text></item>
<item><p>250b.3</p><section></section><text>sems so/ /nus pa gcig dang ldan pa'am zhes bya ba la sogs pa ni grub pa'i mtha' smra ba'i yin te/ dngos por gyur pa'i zhes bya bar dgongs so/ /skabs gzhan du brjod pa zhes bya ba ni/ de ni gcig kyang du ma byed/ /de dngos yongs su bstan pa'i phyir/ /zhes bya ba la sogs pa'i skabs su</text></item>
<item><p>250b.4</p><section></section><text>bstan zin to/ /de la ro la sogs pa yang zhes bya ba ni rigs mthun pa'i gzugs skyed pa la ro la sogs pa lhan cig byed pa'i rkyen yin no/ /tshogs pa gcig po 'di la zhes bya ba ni gzugs dang ro la sogs pa'i tshogs pa'o/ /gnas pa ni gzugs zhes bya ba'i skabs yin no/ /de la yang</text></item>
<item><p>250b.5</p><section></section><text>rnam par shes pa ni nye bar len pa'i rgyu yin zhing zhes bya ba ni/ tshogs pa gzhan la gnas pa'i gzugs kyis mig gi rnam par shes pa skyed pa de la rnam par shes pa skyed pa de nye bar len pa'i rgyu yin no zhes bya ba'i tha tshig go/ /de la gnas pa lta bu'o zhes bya ba la gzugs de mig la sogs pa'i</text></item>
<item><p>250b.6</p><section></section><text>tshogs pa de la gnas pa ste/ de la lhan cig byed pa'i rkyen nyid yin pa'i phyir ro/ /de ltar na rtag tu shes pa gzhan dang gzhan skyes pas 'di yul gzhan la 'pho ba ma yin no zhes bya ba ni ci ltar shes pa snga ma gzung ba dran pa yin pa de ltar dran pa de yang dran pa gzhan nye bar len par gyur pa des bskyed par bya ba yin</text></item>
<item><p>250b.7</p><section></section><text>zhing de yang gzhan gyi yin pa de ltar na dran pa'i shes pa brgyud pa yin no/ /'di skad du shes pa'i nyams su myong bar gyur pa de ma thag pa'i shes pa gzhan gyis 'dod pa gang yin pa de la ltos nas bstan bcos mdzad pas ci'i phyir thug pa med pa'i rtsod pa mdzad kyi dran pa'i sgo nas kyang ma yin zhes ston par</text></item>
<item><p>251a.1</p><section></section><text>'gyur ro/ /snga phyi snang ba can nyid phyir/ /zhes bya ba ni gang la don snga phyi snang ba'i tshul yod pa de ni snga phyi snang ba can te de'i dngos po yin pa de'i phyir ro/ /de nyid ni gang gi tshe zhes bya ba la sogs pas 'chad par byed do/ /yi ge a 'dzin pa'i ngang tshul can gyi shes pa 'dzin</text></item>
<item><p>251a.2</p><section></section><text>par byed pa phyi ma yi ge i la sogs pa 'dzin pa'i ngang tshul can gyi shes pa zhes bya ba ni gang gi tshe shes pa gcig nyid kyi shes pa snga ma dang yul gzhan 'dzin par 'dod pa de'i tshe/ yi ge a 'dzin pa'i ngang tshul can gyi shes pa 'dzin par byed pa phyis 'byung ba yi ge i la sogs pa 'dzin pa'i ngang tshul</text></item>
<item><p>251a.3</p><section></section><text>can gyi shes pa yin no/ /de bas na yi ge i 'dzin pa'i ngang tshul can gyi shes pa de la yi ge i ni phyi rol gyi yul yang yin zhing / shes pa snga ma la yod pa'i yi ge a ni yi ge a 'dzin pa'i ngang tshul can gyi shes pa snang bar gyur pa na yi ge a yin no/ /de ltar na yi ge a 'dzin pa'i ngang tshul</text></item>
<item><p>251a.4</p><section></section><text>can gyi shes pa ni 'dzin par 'dod pa'i shes pa gnyis pa dang / yi ge a dang snang bar snang 'gyur ba de bas na yi ge a yang snang ba yin te/ de ltar na blo gcig la brjod pa gnyis su 'gyur na'o/ /yi ge 'dzin pa las gzhan du zhes bya ba ni byang bu la sogs par bris pa'i yi ge'i bkod pa mig</text></item>
<item><p>251a.5</p><section></section><text>gi rnam par shes pas cig car 'dzin par 'gyur ro zhes bya ba'i tha tshig go/ /la lar gzhan yin no zhes bya ba ni dri la sogs pa'o/ /gal te ci'i phyir zhe na/ yul la 'jug pa'i nges pa med pa can gyi shes pa dag ces bya ba smos te/ gang la yul la 'jug pa'i nges pa med pa de la de skad</text></item>
<item><p>251a.6</p><section></section><text>ces bya'o/ /mig gi rnam par shes pa 'dzin pa'i ngang tshul can gyi shes pa la gzugs kyi snang ba dang sgra'i snang ba ste zhes bya ba ni gang gi tshe mig gi rnam par shes pa'i de ma thag tu snang ba'i rnam par shes pa skye ba de'i tshe des sgra yongs su gcod cing gzugs su snang ba can gyi mig gi rnam par shes pa snga ma</text></item>
<item><p>251a.7</p><section></section><text>yongs su gcod pa yin no/ /de bas na mig gi rnam par shes pa nyid gzung ba yin pa'i phyir de la yod pa'i gzugs kyi snang ba dang / phyi rol gyi sgra snang ba 'di gnyis mig gi rnam par shes pa 'dzin pa'i ngang tshul can gyi rna ba'i rnam par shes pa la snang bar 'gyur na'o/ /gcig kyang gnyis gnyis snang ba</text></item>
<item><p>251b.1</p><section></section><text>ni/ /zhes bya ba gzung ba re re gnyis su snang ba 'di'o/ /bdag dang de blo snar phyir ro/ /zhes bya ba ni yul gyi rang gi ngo bo ni bdag yin pa de la dmigs pa'i shes pa ni de'i sgras bstan to/ /bdag dang de'i blo ni bdag dang blo dag la ste/ yul gyi shes pa dang shes pa'i shes pa zhes bya ba'i tha tshig go/ /de ni bdun</text></item>
<item><p>251b.2</p><section></section><text>ba'i tshig gi gnyis pa'o/ /dus gcig gi tshe zhes bya ba la sogs pa ni 'di'i bshad pa yin no/ /rang gi shes pa la yod par zhes bya ba ni yi ge a'i shes pa la yod par ro/ /de bzhin du gzugs la sogs pa gcig la zhes bya ba ni 'di ltar de yang ji skad du bshad pa'i rnam par rang gi shes pa'am</text></item>
<item><p>251b.3</p><section></section><text>shes pa'i shes pa la snang bar 'gyur ro/ /de bas na gnyi ga 'dzin pa ma yin no zhes bya ba ni shes pa gcig gis yul gzhan dang shes pa snga ma 'dzin pa ma yin no zhes bya ba'i tha tshig go/ /shes pa gang las 'pho ba de zhes bya ba ni yid kyi rnam par shes pa'i mthar gnas pa'i ngang tshul can shes pa</text></item>
<item><p>251b.4</p><section></section><text>gzhan gyis nyams su myong ba ma yin pa las yul gzhan du 'pho ba de ni rang rig par 'gyur ro/ /de'i phyir shes pa gzhan gyis myong bar 'gyur ba ma yin te/ shes pa snga ma dag kyang tha ma'i shes pa bzhin du'o/ /de'i tshe/ thams cad myong med thal bar 'gyur/ /zhes bya ba ni tha ma'i shes pa ni mngon</text></item>
<item><p>251b.5</p><section></section><text>sum nyid ma yin pa'i phyir yod du zin kyang med pa dang 'dra bar shes pa snga ma nyams su myong ba la nus pa med pa nyid yin no/ /des shes pa snga ma nyams su myong ba med pa de ltar na thams cad nyams su myong bar thal bar mi 'gyur ro/ /dper na gzhan gyi shes pa'am yul nyams su myong ba zhes bya ba ni</text></item>
<item><p>251b.6</p><section></section><text>ji ltar yul lam shes pa gzhan gyis nyams su myong ba bdag nyid mngon sum ma yin pa nyid kyi phyir nyams su myong bar 'gyur ba ma yin pa de ltar na rang gi shes pa yang gang gi tshe mngon sum nyid ma yin par 'gyur ba de'i tshe/ de nyams su myong ba yang nyams su myong bar 'gyur ba ma yin te/ nyams su</text></item>
<item><p>251b.7</p><section></section><text>myong ba nyid la rang dang gzhan gyi shes pa dag bye brag yod pa ma yin no/ /lkog tu gyur pa dmigs pa can shes par dka' ba yin na zhes bya ba ni skyes bu gang la lkog tu gyur pa yod pa de la de skad ces bya'o/ /gsal ba'i rgyu ni zhes bya ba ni blo'i rgyu ni'o/ /gsal ba zhes bya ba 'di'i rnam par 'grel pa</text></item>
<item><p>252a.1</p><section></section><text>ni dmigs pa zhes bya ba yin no/ /de las zhes bya ba ni dmigs pa las so/ /gsal ba ni rab tu gsal ba ste don 'dod pa ni'o/ /tshad ma rnam 'grel gyi 'grel bshad/ slob dpon shAkya blos sbyar ba las mngon sum grub pa ste/ le'u gsum pa rdzogs so// //</text></item>
<item><p>252a.2</p><section></section><text>tshad ma rnam 'grel gyi 'grel bshad/ bam po drug cu rtsa gcig pa/ rang gi yin pas na rang gi don de/ /gang gis bdag nyid kyis rjes su dpag par bya ba khong du chud pa'o/ /gzhan gyi yin pa na gzhan gyi don te/ gang gis gzhan dag khong du chud par byed pa'o/ /tshad ma slu med can shes pa/ /zhes</text></item>
<item><p>252a.3</p><section></section><text>sngar bshad pa'i rjes su dpag pa yang tshad ma ma yin nam/ de bas na de yang shes pa'i rang bzhin nyid du khas blangs pa des na gang la de gzhan gyi don nyid yin te/ gzhan gyi don ni brjod pa'i rang bzhin can nyid yin pa'i phyir ro/ /ci ste brjod pa'i rang bzhin yang tshad ma nyid yin par 'dod na des ni sngar bshad</text></item>
<item><p>252a.4</p><section></section><text>pa'i shes pa smos pa dang 'gal bar 'gyur zhing de bzhin du zhes bya ba dang yang 'gal bar 'gyur ro zhe na/ skyon 'di yod pa ma yin te/ 'di ltar tshad ma dngos la brten nas de skad du bshad cing nye bar btags nas gzhan gyi don gyi rjes su dpag pa nyid yin pa'i phyir ro/ /de la 'dir rang gi don gyi rjes su</text></item>
<item><p>252a.5</p><section></section><text>dpag pa'i skabs su bab pa zhes bya ba ni mngon sum de ma thag tu bstan zin pa nyid kyi phyir rang gi don gyi rjes su dpag pa'i skabs su bab pa yin par 'gyur ro/ /de sngar bstan zin pa zhes bya ba ni le'u dang por ro/ /dgos pa ni sngar bstan zin to zhes bya ba ni le'u gnyis pa'i rnam par 'grel pa rtsom pa nyid</text></item>
<item><p>252a.6</p><section></section><text>du'o/ /gang gi tshe rnam 'grel gyi le'u dang pos tshad ma kun las btus pa'i rang gi don gyi rjes su dpag pa'i le'u bshad pa yin no zhes de skad du ston pa de'i tshe/ gzhung 'dir 'di skad du bshad par bya ba yin te/ rjes su dpag pa rnam gnyis te/ rjes su dpag pa'i le'u la rjes su dpag pa'i le'u zhes</text></item>
<item><p>252a.7</p><section></section><text>bya'o/ /de ni rnam pa gnyis te rang gi don dang gzhan gyi don to zhes bya ba yin te/ rang gi don gyi rjes su dpag pa'i le'u dang gzhan gyi don gyi rjes su dpag pa'i le'u nyid de/ rjod par byed pa la brjod par bya ba nye bar btags pa'i phyir ro/ /de la 'dir rang gi don gyi rjes su dpag pa'i skabs su bab</text></item>
<item><p>252b.1</p><section></section><text>pa zhes bya ba ni rnam 'grel gyi le'u gsum pas tshad ma kun las btus pa'i mngon sum gyi le'u bshad nas 'dir rang gi don gyi rjes su dpag pa'i le'u bshad par bya ba nyid kyi skabs su bab pa yin no zhes bya ba'i don to/ /de sngar bstan zin pa zhes bya ba ni le'u dang po nyid du bshad zin pa'o/ /da ni gzhan gyi</text></item>
<item><p>252b.2</p><section></section><text>don gyi rjes su dpag pa lus pas de zhes bya ba ni gzhan gyi don gyi rjes su dpag pa'i le'u bshad par bya ba nyid du lus par 'gyur ba'o/ /bdag nyid kyis zhes bya ba ni rgol ba gang gis bsgrub par dgod pa'o/ /mthong ba ni rnam par nges pa ste tshad mas khong du chud pa'o/ /don ni tshul gsum pa'i</text></item>
<item><p>252b.3</p><section></section><text>rtags yin no/ /gal te yang rjes su dpag par bya ba la yang rang gis mthong ba'i don yin par 'gyur ba de lta na yang dam bca' ba srid pa ma yin te/ bsgrub par bya ba sgrub par byed pa'i dus na sbyor ba nyid yod pa ma yin no zhes gsungs pa'i phyir de 'dir gzung ba ma yin no/ /nus pa bstan pa'i phyir tshig</text></item>
<item><p>252b.4</p><section></section><text>la rjes su dpag pa la nye bar btags pa yin gyi rjes su dpag par bya ba bstan pa la nus pa ni ma yin na gang gis na de yang don gyi sgras gzung ba'i phyir de'i tshig gzhan gyi don gyi rjes su dpag pa nyid yin par 'gyur/ gal te brjod pa gang zhig gnyi ga la nges pa sgrub par byed pa dang sun 'byin pa nyid</text></item>
<item><p>252b.5</p><section></section><text>yin no zhes bshad pa ma yin nam de ci'i phyir/ rang gis don mthong gsal byed yin/ /zhes brjod ce na/ skyon yod pa ma yin te/ rang gis mthong ba nyid kyis don gsal bar byed pa yin gyi/ ma mthong ba ni ma yin no zhes mi ldan pa rnam par gcod pas nges par gzung ba'i phyir ro/ /de ltar na bdag</text></item>
<item><p>252b.6</p><section></section><text>nyid kyis ma mthong na yang gzhan gyis mthong ba sgrub par byed pa yin no zhes bya ba 'di bstsal ba'i phyir rang gis mthong ba smos pa yin no/ /de la rang gis mthong ba nyid yin gyi ma mthong ba ni ma yin no zhes bya ba'i nges par gzung ba ni rjes su mthun par 'gyur ro/ /de kho na nyid du na ni rgol ba dang phyir rgol ba</text></item>
<item><p>252b.7</p><section></section><text>dag gis sngar tshad mas nges pa'i don sgrub par byed pa yin mod kyi/ 'on kyang phyir rgol bas gzung ba rnam par brjed pa yang tshig gi ngan pa'i yul nyid la 'jug par 'gyur ro/ /gang zhig gis rang nyid kyis mthong ba zhes de skad du nges par gzung bar byed pa des ni gzhan gyis mthong ba bzlog</text></item>
<item><p>253a.1</p><section></section><text>pa'i don du nges par gzung ba yin no/ /de'i tshe 'di dpyad par bya ba yin te/ gal te rgol bas tshul gsum pa'i rtags brjod pa las sngar rang nyid kyis mthong ba zhes bya bar nges par gzung ba yin na de yang dag pa ma yin te/ gnyis ka la nges pa'i don brjod pa sgrub par byed pa nyid yin</text></item>
<item><p>253a.2</p><section></section><text>pa'i phyir ro/ /ci ste sgrub par byed pa brjod pa'i dus na rang nyid kyis mthong ba yin gyi gzhan gyis ni ma yin te/ de'i tshe de gzung ba brjed pa nyid yin pa'i phyir ro zhe na/ nges par gzung ba'i don de yang 'bras bu med pa can yin te/ gsal bar byed pa'i sgra nyid kyis 'di thob pa nyid kyi phyir ro/ /de</text></item>
<item><p>253a.3</p><section></section><text>lta ma yin na gal te rgol ba bzhin du phyir rgol ba yang sgrub par byed pa brjod pa'i dus na tshig med par rtags nges pa yin zhing gzung ba rnam par brjed pa ma yin pa de'i tshe gsal bar byed pa nyid don med pa can du 'gyur ro/ /bdag mthong min yang zhes bya ba ni sgrub par byed pa rjod par byed pas ma nges pa yin</text></item>
<item><p>253a.4</p><section></section><text>na yang ngo / /gzhan dag gis mthong ba zhes bya ba ni gang la sgrub par byed pa brjod pa de dag gis so/ /'di nyid kyi rnam par 'grel pa ni gzhan dag gis lung las shes pa gang yin pa zhes bya ba yin no/ /gal te lung las shes pa tshigs su bcad par smos pa med na ci ltar thob pa yin zhe na/ gzhan gyi</text></item>
<item><p>253a.5</p><section></section><text>sgra smos pa'i phyir te/ lung la grub pa nyid gzhan dag gis mthong ba yin te/ tshad mas grub pa ni gnyi gas mthong ba nyid yin pa'i phyir ro/ /kha cig ces bya ba'i rnam par 'grel pa ni grangs can zhes bya ba yin no/ /de ltar na 'di skad khas blangs pa yin te/ blo dang bde ba la sogs pa ni sems med</text></item>
<item><p>253a.6</p><section></section><text>pa yin te skye ba dang ldan pa nyid kyi phyir ro/ /bstan par bya ba ni phyir rgol ba yin te/ de la yang rjes su dpag par bya ba bstan par bya ba yin no/ /de lta na yang lung las grub pa rtags ma yin no zhes bya ba ni lung tshad ma yin na ni rtags tshad mas grub pa nyid yin par 'gyur na lung grub pa ma yin no/ /de bas na skye ba</text></item>
<item><p>253a.7</p><section></section><text>dang ldan pa nyid la sogs pa tshad mas grub pa yin te/ lung tshad mas grub pa nyid yin pa'i phyir ro/ /de bzhin du bde ba la sogs pa yang sems nyid yin pa lung gis grub pa yang tshad mas grub pa nyid yin te lung tshad mas grub pa'i phyir ro/ /de bas na sems nyid la gnod pa byed pa'i tshad ma brjod par bya ba</text></item>
<item><p>253b.1</p><section></section><text>ma yin no zhes bstan pa'i phyir 'di ltar lung gi yul 'di la zhes bya ba la sogs pa smos te/ tshad mas khas blangs pa'i lung la'o/ /tshad mas grub pa la zhes bya ba la sogs pa la lung tshad mar gyur bas don grub pa'i phyir te/ lung gi tshad ma nyid kyis grub pa'i don la gnod pa med pa'i phyir ro/ /</text></item>
<item><p>253b.2</p><section></section><text>lung gis mthong ba'i don la sgrub par byed pa dang gnod pa can gyi tshad ma brjod pa de'i phyir lung tshad ma ma yin pa de bas na lung tshad ma ma yin pa'o/ /de bas na lung gis grub pa ma grub pa yin no zhes bya bar dgongs so/ /yongs brtags yongs su len phyir ro/ /lung tshad ma ma yin no zhes bya bar dgongs</text></item>
<item><p>253b.3</p><section></section><text>so/ /yongs su brtags pa las zhes bya ba la sogs pas 'chad par byed do/ /dang por tshad mas yongs su brtags pa 'jug par 'gyur zhing brtag pa de las dus phyis khas len pa dang 'dod pa dang lung yin no zhes bya ba'i tha tshig go/ /gal te lung yang rang rgyud kyis tshad mar 'gyur ba de'i tshe tshad mas</text></item>
<item><p>253b.4</p><section></section><text>yongs su brtags pa'i yul rnam par 'jog par mi 'gyur te/ mngon sum dang rjes su dpag pa bzhin no/ /rang gi rgyud kyis tha dad pa nyid du 'jug par 'gyur ro zhes bya ba'i tha tshig go/ /gang gi phyir tshad ma gzhan gyis yongs su mthong ba la tshad ma gzhan 'jug pa ma yin zhing / yongs su</text></item>
<item><p>253b.5</p><section></section><text>brtags pa'i yul la rnam par gzhag pa yin pa de'i phyir tshad ma ma yin no/ /'dis kyang lung gis grub pa ma yin te/ rtags zhes bya ba'i skabs yin no/ /lung gis grub pa'i rtags ma yin no zhes bya ba'i tha tshig go/ /lung la gnod phyir gzhan la ni/ /sgrub par byed pa smra ba ni/ /zhes bya bar sbyar ro/ /</text></item>
<item><p>253b.6</p><section></section><text>de ltar na sems yod pa nyid la sogs pa'i lung gis grub pa la gnod pa'i phyir sgrub par byed pa brjod pa lung la gnod pa'i phyir bstan par 'gyur ro/ /'brel pa bsgrub pa'i tshad ma yod pa ma yin te zhes bya ba ni de'i bdag nyid dang de las byung ba gnyi ga dag kyang med pa'i phyir ro/ /de dang 'gal ba khas</text></item>
<item><p>253b.7</p><section></section><text>blangs pa zhes bya ba la sogs pa la lung dang 'gal ba khas blangs pa lung de nyid kyis ni ji ltar 'gyur/ de ltar na bde ba la sogs pa sems med pa nyid sangs rgyas pa'i lung dang 'gal ba yin te/ lung la sems nyid khas blangs pa nyid kyi phyir ro/ /gal te lung gis grub pa mi rtag pa nyid la sogs pas lung</text></item>
<item><p>254a.1</p><section></section><text>des grub pa'i sems nyid med pa gzhan la bsgrub pa de'i tshe/ de dang 'gal ba khas blangs pa/ /de nyid kyis ni ci ltar 'gyur/ /gang zhig lus dang zhes bya ba la sogs pas de nyid 'chad par byed de/ de la gnas pa'i skyes bu lung byed pa'am rgyu de nyid kyis so/ /de las gzhan pa khas</text></item>
<item><p>254a.2</p><section></section><text>len na zhes bya ba ni lung de la grags pa'i sems gang yin pa de las gzhan sems med pa khas len na'o/ /dor ba la brten zhes bya ba ni dor ba'i yan lag go/ /rang nyid kyis shes nas brjod par bya ba ni zhes bya ba ni gzhan nges pa ni bdag nyid nges pa sngon du song ba can yin pa'i phyir ro/ /rang dang</text></item>
<item><p>254a.3</p><section></section><text>gzhan gyis khas blangs pa nyid ces bya ba ni gnyi ga la grub pa'o/ /gal te kho bos zhes pa la sogs pa ni gzhan gyi dogs pa bsu ba yin no/ /lung la sogs pa'i sgras ni rjes su dpag pa la sogs pa gzung ngo / /sbyor bar byed pa ni 'brel par byed cing rab tu sbyor bar byed pa'o/ /grags pas zhes</text></item>
<item><p>254a.4</p><section></section><text>bya ba ni kho bo cag gi lung nyid du rab tu grags pa yin no zhes sngon rab tu grags pa'o/ /rigs pas 'dzin par byed pa nyid kyis lung sgrub par byed pa'i phyir ci ltar nus pa med pa yin zhe na/ sgrub par byed pa'i nus pa dang bral ba'i phyir ro/ /sgrub pa dang dbang po las 'byung zhes bya ba la sgrub pa ni</text></item>
<item><p>254a.5</p><section></section><text>dbang po las 'das pa'i yul gyi mngon sum du byed pa'i thabs yin pa de'i 'bras bu dbang po las 'das pa'i yul gyis mngon sum gyi skye ba'i dbang po las 'byung ba'o/ /'di nyid kyi rnam par 'grel pa ni go rims bzhin du byed pa dang mngon sum zhes bya ba yin no/ /de dag gi zhes bya ba ni</text></item>
<item><p>254a.6</p><section></section><text>sred pa dang ma rig pa'o/ /spyis kyang shes pa ma yin pa/ /zhes bya ba ni spyir shes pas brjod pa 'jug par mi 'gyur ro/ /'brel pa chad pa can ni zhes bya ba ni shin tu lkog tu gyur pa ste/ de lta bur gyur pa'i sems med pa nyid ces bya bar dgongs so/ /dper na me la kun du brtags pa'i du ba lta</text></item>
<item><p>254a.7</p><section></section><text>bu'o zhes bya ba ni du ba med du zin kyang rnam par rtog pa tsam gyis sgro btags pa'o/ /gnyis 'brel phyir zhes bya ba ni sgrub par byed pa'i chos gang yin pa gzhan gyis khas len pa des de mi 'dod pa yin yang bsgrub par bya ba'i chos dang 'brel pa'i phyir ro/ /gcig med na ni gzhan med phyir/ /zhes bya ba ni</text></item>
<item><p>254b.1</p><section></section><text>bsgrub par bya ba med na sgrub par byed pa'i chos med pa'i phyir ro/ /skabs 'ga' zhig tu zhes bya ba ni spyi la sogs pa 'gog pa'i skabs su'o/ /sgra las byung ba tshad ma nyid du bzhed pa yin na zhes bya ba ni sgra las byung ba ni rjes su dpag pa las tshad ma gzhan ma yin no zhes bya ba la sogs pa'o/ /gtan</text></item>
<item><p>254b.2</p><section></section><text>tshigs don gyi yul nyid kyis/ /zhes bya ba ni tshad ma kun las btus pa las bstan pas so/ /'dis ni zhes bya ba la sogs pa la sgrub par byed pa la bsgrub par bya ba grub pa'i phyir bsgrub par bya ba la nus pa med pa de zhes bya bar sbyar ro/ /'jug pa gcig pa can nyid yin gyi zhes bya ba ni the</text></item>
<item><p>254b.3</p><section></section><text>tshom dang shes par 'dod pa la sogs pa ni don gyi bdag nyid yin pa'i phyir dang / tshig ni de'i rang bzhin nyid ma yin pa'i phyir 'jug pa mtshungs pa ma yin no/ /ni'i sgra ni nges par gzung ba dang rim pa bzhin du sbyar ro zhes bya ba ni/ nang gi yan lag nus nyid ni/ /zhes bya ba de las blangs la tshul</text></item>
<item><p>254b.4</p><section></section><text>gsum dag ni zhes bya bar blta bar bya'o zhes bya ba'i don te/ /gal te 'o na ni don gyi bdag nyid can gyi tshul gsum pa nyid kyi rtags ni bsgrub par bya ba rtogs pa la nus pa yin na 'o na ci ltar rigs pa'i sgo la sogs par tshul gsum pa'i rtags kyi shes pa la rjes su dpag par bshad ce na/ de'i</text></item>
<item><p>254b.5</p><section></section><text>phyir de'i shes pa la nus pa'i tshig ces bya ba la sogs pa smos te/ rtags shes pa'i nus pa nyid kyi tshig rjes su dpag pa nyid du brjod pa gang yin pa de ni de med na mi 'byung ba ste/ shes pa med na mi 'byung ba nyid kyis rtags mi shes pa go bar byed pa ma yin pa de ltar na shes pa tsam nyid ma yin no/ /</text></item>
<item><p>254b.6</p><section></section><text>de la dran pa skyed pa ni dran pa skyed par byed pa'o/ /gnyi ga zhes bya ba ni tshul gsum pa'i rtags dang de'i tshig go/ /phyogs kyi tshig sgrub par byed pa ma yin pa gang yin pa de ni zhes bya ba la sogs pa la 'di skad du gang gi tshe slob dpon gyis bsgrub par bya bar bshad pa dam bca' ba ste/ bsgrub</text></item>
<item><p>254b.7</p><section></section><text>par bya ba bstan pa dam bca' ba yin no zhes bye brag pa dang rigs pa can dag gis phyogs kyi mtshan nyid smras pa ni bsgrub par bya ba'i sgra grub pa bzlog pa la don yod pa can nyid yin pa'i phyir ro/ /gtan tshigs dang dpe ma grub pa brjod pa yang dam bca' bar 'gyur ro zhes bya ba de ni sgrub par byed</text></item>
<item><p>255a.1</p><section></section><text>pa'i yan lag lngar smra ba'i bsam pas bshad pa yin no zhes bya bar blta bar bya'o/ /sgrub par byed pa yan lag gsum pa nyid yin par smra ba de lta bur gyur pa'i mtshan nyid byed pa la yang ji skad du bshad pa'i skyon rten pa ma yin no zhes gang gis na ma grub pa'i tshig la yang dam bca' ba</text></item>
<item><p>255a.2</p><section></section><text>nyid du 'gyur zhes bya ba ni gtan tshigs dang dpe ma grub pa'i tshig la yang ngo / /sgrub par byed pa nyid du brjod pa'i phyir sgrub par byed pa yin pa zhes bya ba ni sgrub par byed pa ltar snang ba nyid la sgrub par byed pa zhes bshad pa yin no/ /bum pa byed pa zhes bya ba ni bum pa ma grub pa byed pa la ste/ de lta bu'i rnam pa</text></item>
<item><p>255a.3</p><section></section><text>brjod pa na yang byed pa po dang sgrub par byed pa'i skabs su bstan pa na dam bca' bar 'gyur ro/ /gang yang / ltar snang bcas brjod sogs bkod pa'i/ /zhes bya ba la sogs pa la mang po len pa'i bu la sogs pa rigs pa'i sgo'i TI kA byed pa dag gis de ltar gzhan gyi phyogs snga ma'i dogs pa bsu nas</text></item>
<item><p>255a.4</p><section></section><text>phyogs kyi tshig sgrub par byed pa yin te/ ltar snang ba dang bcas pa brjod pa sgrub par byed pa'i dus su brjod pa'i phyir gtan tshigs dang dpe'i tshig bzhin no/ /phyogs snga ma 'di la yang mngon sum gyis ma nges pa yin no zhes lan bshad pa yin te/ mngon sum ltar snang ba dang bcas pas de sgrub par byed pa</text></item>
<item><p>255a.5</p><section></section><text>ma yin no/ /de dag gi gzhan gyi bsam pa'i dogs pa bsu nas tshig nyid du bye brag yod pa ma yin na zhes bya ba la sogs pa bshad pa yin no/ /gal te tshig gi rang bzhin yin na ltar snang ba dang bcas par bshad pa yin no zhes bye brag tu byed pa de'i tshe mngon sum gyis ma nges pa ma yin te/ de ni tshig</text></item>
<item><p>255a.6</p><section></section><text>gi bdag nyid ma yin pa nyid kyi phyir ro/ /de ltar yang sun 'byin pas ma nges pa yin no zhes bya ba ni sun 'byin pa tshig gi rang bzhin dag ltar snang ba dang bcas par bshad pa yin na yang sgrub par byed pa'i rang bzhin nyid ma yin pa'i phyir ro/ /de lta na ni de dag rnams/ /zhes bya ba la sogs pas phyogs</text></item>
<item><p>255a.7</p><section></section><text>snga ma dgod pa bzhad gad nyid du bstan pa yin no/ /rigs pa dang ldan pa'i gtan tshigs kyi mtshan nyid ma brjod pa'i phyir ro zhes bya ba ni de'i bdag nyid dang de las byung ba'i mtshan nyid can gyi gtan tshigs ma brjod pa'i phyir ro/ /bzlog na gnod pa can gyi tshad ma med pas zhes bya ba ni tshig gi rang bzhin</text></item>
<item><p>255b.1</p><section></section><text>nyid yin na ltar snang ba dang bcas par bshad pa dang ldan pa nyid dang sgrub par byed pa'i rang bzhin ma yin par 'gyur ro zhes bya ba 'di la 'gal ba ci zhig yod/ 'dir sun 'byin pa nyid ma yin na zhes bya ba la sogs pas lan bzhad gad nyid du ston pa yin te/ 'dir lan yang dag par brjod pa'i nus pa med</text></item>
<item><p>255b.2</p><section></section><text>pa zhes bya ba 'di dang sbyar ro/ /sun 'byin pa nyid ma yin na ltar snang ba dang bcas pa brjod pa'i phyir zhes bya ba ni sun 'byin pas ma nges pa yin no zhes brjod pa na gal te gzhan tshig nyid dang sun 'byin pa nyid ma yin pa yin na/ ltar snang ba dang bcas par brjod pa yin no zhes de ltar bye brag brjod pa de'i tshe</text></item>
<item><p>255b.3</p><section></section><text>ma nges pa nyid yin par mi 'gyur ro/ /de ltar na gang la rigs pa'i sgo'i TI kA byed pas 'khrul par brjod pa de dang de la gzhan gyis kyang bye brag bstan par bya ba yin no/ /de lta bu la sogs pa'i khyad par brgyud pa dang 'gal ba mi 'khrul pa can 'god pa zhes bya ba ni phyogs kyi tshig sgrub par byed pa</text></item>
<item><p>255b.4</p><section></section><text>ma yin te/ ma grub pa rjod pa'i phyir dpe ma grub pa'i tshig bzhin no/ /de bzhin du rigs pa'i sgo'i TI kA byed pas sgrub par byed pa bshad pa/ gal te gzhan gyis 'dir 'gal ba mi 'khrul ba can gyi gtan tshigs 'god par 'gyur ba de'i tshe/ gzhan gyis de 'god pa byed pa na nus pa med par 'gyur</text></item>
<item><p>255b.5</p><section></section><text>bas rigs pa'i sgo'i TI kA byed pa la lan yang dag par brjod pa'i nus pa med pa yin no/ /gang gis de ltar bkod pa yin no zhes bya ba ni mngon sum nyid kyis ma nges pa tshig nyid kyis bye brag tu byas pa'i phyir sun 'byin pas ma nges pa yin no/ /de lta ma yin na gal te nus par 'gyur ba de'i tshe gnod pa</text></item>
<item><p>255b.6</p><section></section><text>can gyi tshad ma med pa'i phyir dang por ldog pa med pa nyid sun 'byin pa rigs pa dang ldan pa ci'i phyir mi brjod/ de bas na 'dis te rigs pa'i sgo'i TI kA byed pa gang gis phyogs snga ma'i lan ma btab pa de la de skad ces bya'o/ /de bas na lan bzhad gad du byas pa yin no/ /ma grub pa dang sgrub par byed</text></item>
<item><p>255b.7</p><section></section><text>pa nyid ma yin pa la sogs pa'i sgras ni don gyis bshad pa dang rgol bas khas blangs pa gzung ngo / /snga ma gnyis kyi don la zhes bya ba ni rang gi ngo bo dang tshig phrad dag go/ /don gyis brjod pa zhes bya ba la sogs pa zhes bya ba ni 'dod pa'i sgra la sogs pa'o/ /gal te go rims bzlog pa la dgos pa</text></item>
<item><p>256a.1</p><section></section><text>ci zhig yod ce na/ brjod bya mang ba nyid kyis zhes bya ba la sogs pa smos te/ don gyis brjod ba la sogs pa'i don brjod bya mang ba nyid kyi phyir ro/ /'dod pa'i sgra'i don bshad pa'i skabs su bab pa yin na yang / gal te bdag nyid kyis zhes bya ba la sogs pas re zhig zhar la</text></item>
<item><p>256a.2</p><section></section><text>'ongs pa'i rgol ba la lan 'debs par byed do/ /gzhan 'dod pa thams cad ces bya ba ni bstan bcos byed pa rang nyid kyis sam gzhan gyis so/ /bstan bcos la ltos pa med par khas len par byed pa yin no zhes bya ba ni nye ba'i phyir sngar khas blangs pa bstan bcos bshad pa la ltos pa med par rtogs</text></item>
<item><p>256a.3</p><section></section><text>par 'gyur ro/ /de ci'i phyir sngar khas blangs pa'i bstan bcos la ltos pa nyid 'gog par byed/ log par rtogs pa yang mthong bar 'gyur zhes bya ba ni bstan bcos thams cad la mthong ba'i sngar bsgrub par bya ba de la gnod pa na gtan tshigs dang dam bca' ba la gnod pa yin no/ /de'i tshe chos</text></item>
<item><p>256a.4</p><section></section><text>kyi khyad par phyin ci log tu sgrub par byed pa la sogs pa zhes bya ba ni rgol bas bsgrub par bya ba nyid du 'dod pa'i chos gcig po de nyid bsgrub par bya ba yin gyi gzhan ni ma yin no/ /de ltar na de bzlog pa yin pa'i phyir gcig nyid 'gal bar 'gyur ro/ /de nyid ni gal te tshogs pa gcig ces bya ba la</text></item>
<item><p>256a.5</p><section></section><text>sogs pa smos so/ /ltos pas zhes bya ba ni 'di ltar gzhan gyi don nyid yin na/ de dag ni gzhan gyi don byed pa nyid 'dus pa'i yul can ma yin no zhes bya ba'i ltos pa 'di la chos kyi bye brag ste/ mig la sogs pa gzhan gyi don du gyur pa 'dus pa'i don can ma yin no/ /chos can gyi tshig gi sgras</text></item>
<item><p>256a.6</p><section></section><text>don bstan pa la ltos pa la chos can gyi bye brag yin no/ /de la phyogs dang po la brten nas chos kyi bye brag 'gal ba rnam par 'jog pa na 'ga' zhig gi tshe 'dod pas 'di skad du 'dis chos kyi bye brag ni ma yin gyi 'on kyang chos can gyi yin no zhes smra bar 'gyur ro/ /de bzhin du phyogs gnyis pa yongs su</text></item>
<item><p>256a.7</p><section></section><text>gzung zhing 'gal bar brjod pas 'di chos can gyi bye brag ni ma yin gyi/ 'on kyang chos kyi yin no zhes smra bar 'gyur ro/ /'gal ba'i khyad par ma nges pa byas pa ji lta ji ltar gzhan khyad par du byed pa de lta de ltar 'gal bar gzhag pa'i phyir thams cad du tshar gcad par bya ba yin par 'gyur ro/ /de</text></item>
<item><p>256b.1</p><section></section><text>nyid g.yo ba'i tha snyad ni khyad par ji lta ba bzhin du skyon bstan pa'i don to zhes bya ba smos pa yin no/ /'dod pa zhes bya ba ni bsgrub par bya ba nyid du ma bstan pa'i chos kyi yul can 'dod pa yis so/ /'dod pa ma brjod pa la gnod pa 'ba' zhig 'gal ba nyid kyi gtan tshigs kyi skyon ma yin gyi de</text></item>
<item><p>256b.2</p><section></section><text>bzhin du 'dod pas yul du byas pa dpe'i chos can la med pa'i phyir/ dpe rjes 'gro med pa'i yang skyon yin no/ /mig la sogs pa ni gzhan gyi don yin te/ 'dus pa nyid yin pa'i phyir mal cha dang stan la sogs pa bzhin no/ /gzhan gyis brjod pa na slob dpon dbyig gnyen gyis mig</text></item>
<item><p>256b.3</p><section></section><text>la sogs pa ni gzhan gyi don yin te zhes bya ba 'di la gzhan ni bdag tu 'dod pa yin pa de'i tshe bdag gi don yin no zhes bya ba ngag gi don yin pa de bas na/ gal te bdag gzhan de ma grub/ /dpe la'o zhes bya ba gsungs te/ mal cha la sogs pa bdag gi don nyid byed pa sangs rgyas pa la</text></item>
<item><p>256b.4</p><section></section><text>ma grub pa nyid kyi phyir ro/ /dpe de la rjes su 'gro ba med pa'i skyon zhes bya ba la/ dpe la rjes su 'gro ba med pa'i skyon yin na/ 'dod pa gnod byed yin te 'gal bar 'gyur ro/ /bzlog pas khyab pa yin no zhes bya bar blta bar bya'o/ /phyi rol gyi don nyid kyis don dang ldan pa nyid yin gyi nang gi</text></item>
<item><p>256b.5</p><section></section><text>ngo bos ni ma yin no zhes kho bo cag sgra'i ngo bo 'dod pa de'i don du sgra'i bstan bcos las sgra'i ngo bo don dang ldan pa yin te/ rnam par dbye ba mthong ba'i phyir ro zhes brjod pa la rnam par dbye ba'i rtags kyi ming can gyi rgyu can yin pa de yang don dang ldan pa yin pa de ltar na rnam par dbye ba mthong ba ni don dang ldan</text></item>
<item><p>256b.6</p><section></section><text>pa'i rgyu yin no/ /sngar ming can dang 'brel pa las zhes bya ba 'dis ni rang gi ngo bo tsam gyi don dang ldan pa nyid du 'dod pa yin no zhes rtogs par 'gyur te/ gnas skabs de la phyi rol gyi don dang ldan pa nyid yod pa ma yin no/ /de la 'dir sgra'i ngo bo ni rang gi ngo bo tsam gyi don dang ldan pa ma yin na zhes bya ba ni</text></item>
<item><p>256b.7</p><section></section><text>rtsod pa'i gzhir gyur pa'i tshig ma brjod pa yang bsgrub par bya ba nyid du khas mi len pa'i phyir ro/ /don dang ldan par yang 'dod do zhes bya ba ni sgra'i ngo bo don dang ldan pa yin no zhes 'dod pa'o/ /lhag mar gyur pa nyid kyis de'i tshe phyi rol gyi don gyis don dang ldan pa yin te/ sgrub par byed pa smra ba bsgrub par bya</text></item>
<item><p>257a.1</p><section></section><text>bar mi 'dod pa nyid du 'gyur ro/ /ci ste phyi rol gyi don gyis don dang ldan par mi 'dod kyi 'on kyang spyir yin pa de'i tshe sgrub par byed pa 'bras med 'gyur ba nyid yin no/ /dper na spyir gzhan gyi don nyid bsgrub par bya ba lta bu'o zhes bya ba ni mig la sogs pa ni gzhan gyi don byed pa</text></item>
<item><p>257a.2</p><section></section><text>yin te/ 'dus pa nyid yin pa'i phyir zhes bya ba 'di la bdag gi don nyid bstsal nas dper na spyir gzhan gyi don tsam bsgrub par bya ba la sgrub par byed pa 'bras bu med par 'gyur te/ gzhan gyi don nyid spyir grub pa nyid kyi phyir ro/ /rjes 'gro dang ni 'gal ba dag /ces bya ba ni zlas dbye ba'o/ /de</text></item>
<item><p>257a.3</p><section></section><text>dag gi dngos po ni rjes su 'gro ba dang 'gal ba nyid do/ /de nyid ni go rims bzhin du dpe bsgrub par bya bas stong pa zhes bya ba la sogs pas 'chad par byed do/ /dper na bum pa chos can la/ /zhes bya ba la sogs pa la sbyor ba 'di ni 'byung ba tsam du smra ba dag gi yin no/ /de dag gis ni</text></item>
<item><p>257a.4</p><section></section><text>'di ltar khas blangs pa yin te/ sems yod pa nyid ces bya ba cung zad kyang yod pa ma yin gyi/ 'on kyang sems yod pa ni 'byung ba nyid kyi mngon par gsal ba'i bye brag yin te chang gi nus pa bzhin no/ /mngon par gsal ba sems yod pa nyid gang la yod pa de ni mngon par gsal ba sems</text></item>
<item><p>257a.5</p><section></section><text>yod pa can nyid yod do/ /de dag kyang de yin la lus can yin pas na zhes bya ba las 'dzin par bya'o/ /de lta bur gyur pa'i lus kyi rang bzhin skyes bu gang la yod pa de la de skad ces bya'o/ /de nas bum pa'i sgra dang zlas dbye ba bya'o/ /de ni nges par gzung ba drug pa'am bdun pa'i gnyis</text></item>
<item><p>257a.6</p><section></section><text>pa'i tshig gam yan lag dang yan lag can gyi 'brel pa ni drug pa yin no/ /de dag las gang yang rung ba ste bum pa dang skyes bu gnyis pa dang bcas par 'jug pa'i phyir gnyis pa dang bcas pa'o/ /re zhig at+pa la ma yin pa'i bdag nyid cig shos bum pa gnyis pa dang bcas pa nyid yod</text></item>
<item><p>257a.7</p><section></section><text>pa gcig dang yang gnyis pa yin na cig shos gnyis pa dang bcas pa nyid spyir grub pa yin pa de ltar na bsgrub par bya ba dang rjes su 'gro ba med pa nyid ma yin no/ /de ltar bsgrub par bya ba'i chos can bum pa la yang bum pa ma lus pa phyogs su byed na de nyid gnyis pa dang bcas pa nyid du rigs pa ma</text></item>
<item><p>257b.1</p><section></section><text>yin pa de ltar na spyir sgrub par byed pa la yang de lta bur gyur pa'i skyes bu gnyis pa dang bcas pa nyid yin par grub pa yin te/ lhag mar gyur pa'i phyir ro zhes gzhan dag sems so/ /'di la rjes su 'gro ba zhes bya ba la sogs pas 'gog par byed do/ /skyes bu de 'dra ba gnyis pa dang</text></item>
<item><p>257b.2</p><section></section><text>bcas pa ma brjod du zin kyang 'dod pas khyab pa bsgrub par bya ba nyid yin pa'i phyir dang de yang ma grub pa'i phyir dpe la rjes su 'gro ba med pa'i skyon yod pa yin no/ /lus khas len med ces bya ba la khas len pa med pa ni dam bca' ba med pa'o/ /de nyid ni lus zhes bya ba la sogs pas 'chad</text></item>
<item><p>257b.3</p><section></section><text>par byed do/ /dpe la rjes su 'gro ba med pa'i skyon gyi dogs pa khas ma blangs pa yin no/ /gnyi ga la zhes bya ba ni ji skad du bshad pa'i skyes bu dang bum pa dag la'o/ /gnyi ga la don gzhan du gyur pa'i dngos po yod na zhes bya ba la sogs pa la ji skad du bshad pa'i skyes bu dang bum pa bsgrub par bya ba'i</text></item>
<item><p>257b.4</p><section></section><text>bum pa la ltos nas don gzhan du gyur pa yod pa gang yin pa de spyi gang yang rung ba nyid kyi rten du 'gyur te/ spyi ni gsal ba tha dad pa la brten pa nyid kyi phyir ro/ /ji ltar na gnyi ga dag la don gzhan gyi dngos po yod pa ma yin zhe na/ bum pa la zhes bya ba la sogs pa smos te/ bum pa'i spyi</text></item>
<item><p>257b.5</p><section></section><text>phyogs su byas pa nyid kyi phyir ro zhes bya bar dgongs so/ /rjes su 'gro ba med pa'i dogs pas zhes bya ba ni bum pa la sgra mi rtag pa nyid ni med pa'i phyir rjes su 'gro ba med par dogs pa yin no/ /khas blangs la sogs pa dang 'gal ba'am zhes bya ba ni bum pa tha dad par rtogs pa na bum pa la</text></item>
<item><p>257b.6</p><section></section><text>yod pa'i mi rtag pa nyid sgra la dam bca' ba byed pa na khas blangs pa dang 'gal ba yin te/ sgra la bum pa'i mi rtag pa nyid khas mi len pa'i phyir ro/ /sogs pa'i sgras ni rjes su dpag pa dang 'gal ba yang gzung ste/ gzhan gyi chos gzhan la bsgrub par bya ba nyid yin pa'i phyir ro/ /sgra tha</text></item>
<item><p>257b.7</p><section></section><text>dad par rtogs pa na bsgrub par bya bas stong pa yin no/ /'jigs pa grub pa yis zhes bya ba ni chos can gyi khyad par can yongs su ma bzung bas 'jigs pa spyi grub pa nyid kyi phyir ro/ /rnam pa gzhan nyid kyis gnyis pa dang bcas pa'i sbyor ba la ma tshang ba la sogs pa bshad pa la khyed cag gis</text></item>
<item><p>258a.1</p><section></section><text>rnam pa gzhan du kun du brtags nas skyon mtshungs par ston par byed pa yin no zhes bya ba de bstan par bya ba'i phyir/ kho bo cag ni zhes bya ba la sogs pa smos te/ bsgrub par bya ba'i chos can bum pa dang rtsig pa la gang yang rung ba don gzhan nyid de spyi'o/ /gzhan gyis</text></item>
<item><p>258a.2</p><section></section><text>bsgrub par bya bar 'dod pa so sor gnas pa ma yin pa nye bar 'god pa'am/ bsgrub par bya ba'i chos can la yod pa gang yang rung ba don gzhan nyid bsgrub par bya ba yin te/ dpe'i chos can la yod pa'am zhes bya ba'i don to/ /de yang ji skad du bshad pa'i chos can tha dad pas nye bar bkod pa gang</text></item>
<item><p>258a.3</p><section></section><text>yang rung ba sna tshogs pa'i rgyu nyid kyis brgyud pas rjes su 'gro ba med pa'i phyir kho bo cag bsgrub par bya bas stong pa la sogs pa yin par ni mi smra'o/ /de skad du brjod na skyon mtshungs par bstan par 'gyur ro/ /bsgrub par bya ba'i chos de 'dra ba nyid ces bya ba ni ji skad du bshad pa'i skyes bu dang</text></item>
<item><p>258a.4</p><section></section><text>bum pa la ltos nas gang yang rung ba don gzhan du gyur pa'i mtshan nyid sngar bshad pa'i tshul gyis dpyad pa na ma grub pa yin no/ /de ldan bum pa yang zhes bya ba 'di'i rnam par 'grel pa ni gang yang rung ba gnyis pa dang bcas pa'i bum par zhes bya ba yin no/ /ci ltar mi rtag pa nyid de spyis sgra de dang ldan pa de</text></item>
<item><p>258a.5</p><section></section><text>ltar gang yang rung ba gnyis pa dang bcas pa'i bum par 'gyur ro zhes bya ba dang sbyar ro/ /sgra mi rtag pa nyid du bsgrub par bya bas stong pa ma yin no/ /de lta ma yin na gcig la mi rtag pa gnyis su thal bar 'gyur ro zhes bya ba ni spyi'i mi rtag pa nyid dang khyad par gyi mi rtag pa nyid kyi bye brag gis so/ /gal te</text></item>
<item><p>258a.6</p><section></section><text>sgras zhes bya ba la sogs pa la sgra nyid mi rtag ces bya ba de ltar gzhan dang ldan pa rnam par gcod pas khyad par can gyi mi rtag pa nyid kyi rjes su mi 'jug go/ /sngar bshad zin pa yin no zhes bya ba ni/ phyogs chos de'i chas khyab pa ni/ /zhes bya ba 'di bshad pa'i skabs su'o/ /'gyur bar ni 'dod mod</text></item>
<item><p>258a.7</p><section></section><text>kyi mi ldan pa rnam par gcod pa'i khyad par gyis kyang sgra mi rtag pa nyid yin no zhes bya ba de lta bu'i rnam pa can gyi mi ldan pa rnam par gcod pa med pa'i phyir bum pa la rjes su 'gro ba med pa nyid du 'gyur ro zhe na/ de'i phyir gang byas pa de ni mi rtag pa yin no zhes bya ba la sogs pa smos te/ 'di skad du khyab pa ston</text></item>
<item><p>258b.1</p><section></section><text>pa'i dus na chos can gyi bye brag yongs su 'dzin pa nyid yod pa ma yin pa de gang las chos can gyi sgo nas rjes su 'gro ba med par dogs pa yin/ mi rtag pa nyid kyis spyi'i rjes su 'gro ba dang phyogs kyi chos brjod pa na khyab pa'i shugs nyid kyis sgra mi rtag pa nyid grub par 'gyur ro/ /phyis rjes su 'byung ba can gyi</text></item>
<item><p>258b.2</p><section></section><text>don 'di yang bsgrub par bya ba'i rjes su 'gro ba la gnod pa byed pa ma yin no zhes bstan par 'gyur ro/ /de bzhin du gtan tshigs 'dis chos can sgras khyad par du byas pa'i mi rtag pa nyid sgra la med do zhes sgrub par byed cing zhes bya ba ni gang gi phyir sgra'i mi rtag pa nyid bum pa la sogs pa byas pa la med pa de'i phyir/ </text></item>
<item><p>258b.3</p><section></section><text>byas pa zhes bya ba'i gtan tshigs 'dis chos can sgras khyad par du byas pa'i mi rtag pa nyid kyi med pa sgrub par byed do/ /des ni chos can gyi khyad par byas pa'i chos med pa ston pa brjod pa yin no/ /de yang gang byas pa de ni mi rtag pa yin te sgra yang byas pa yin no zhes bya ba de lta bu'i sbyor ba yin par blta bar</text></item>
<item><p>258b.4</p><section></section><text>bya'o/ /chos can gyis khyad par du byas pa'i chos can med par ston pa bshad pa'i phyir de bzhin du chos mi rtag pa nyid kyi chos kyis zhes bya ba la sogs pa smos te/ de yang gang byas pa de ni mi rtag pa yin no zhes bya ba de lta bu ni chos can gtso bor gyur pa'i sbyor ba yin par blta bar bya'o/ /chos can gyi sgra rnam</text></item>
<item><p>258b.5</p><section></section><text>par gzhag pa de la gzhan chos can gyi khyad par du byas pa'i chos kyi bdag nyid dam chos kyis khyad par du byas pa'i chos can gyi spyi bsgrub par bya ba ma yin no/ /de lta ma yin na zhes bya ba ni gal te mi rtag pa 'ba' zhig bsgrub par bya ba nyid yin pa de'i tshe sgra mi rtag par mi 'gyur te/ mi rtag pa 'ba' zhig dang ldan</text></item>
<item><p>258b.6</p><section></section><text>par mi 'gyur ro zhes bya ba'i don to/ /'o na ci yin zhe na/ sgra mi rtag pa sgra la sgrub par 'gyur ro zhes bya ba ni chos can sgra la chos kyis khyad par du byas pa'i chos can gyi spyi bsgrub par bya ba nyid yin pa'i phyir de ltar 'gyur ba'am/ gang gi tshe sgra la chos can gyis khyad par du byas pa'i chos bsgrub par bya ba yin pa</text></item>
<item><p>258b.7</p><section></section><text>de'i tshe sgra la sgra mi rtag pa nyid ces bya ba de ltar 'gyur ro/ /gcig smos pa ni nye bar mtshon pa'i don yin no/ /ji ltar khas blangs pa'i chos kyi tshogs las zhes bya ba ni sgra la sogs pa'i chos can de la bstan bcos byed pas nam mkha'i yon tan nyid la sogs pa'i chos kyi tshogs gang yin pa khas</text></item>
<item><p>259a.1</p><section></section><text>blangs pa de las so/ /de ltar na sgra mi rtag par bsgrub pa na zhes bya ba la sogs pa la 'di skad du gal te bstan bcos byed pa 'dod pa'i chos can de tsam la skabs su bab pa ma yin pa'i chos thams cad kyang bsgrub par bya ba yin zhing de la yang gang yang rung ba la gnod pa na gtan</text></item>
<item><p>259a.2</p><section></section><text>tshigs dang dam bca' ba'i skyon yin no/ /de'i tshe chos gzhan gyi skabs la bstan bcos byed pa'i 'dod pa byas pa'i chos la byas pa nyid la sogs pa'i gtan tshigs des gnod pa nyid kyi phyir bsgrub par bya ba skabs ma yin pa las yang gtan tshigs 'gal ba nyid du 'gyur ro zhes bstan par 'gyur</text></item>
<item><p>259a.3</p><section></section><text>ro/ /de ltar na bye brag pa'i bstan bcos byed pas ci ltar sgra nam mkha'i yon tan nyid du 'dod pa de ltar dri la yang sa'i yon tan nyid du 'dod pa yin no/ /gal te ci ltar na sa'i yon tan nyid la byas pa nyid kyis zlog par byed/ 'di ltar sa'i yon tan bzlog pas byas pa nyid la khyab pa med pa yin</text></item>
<item><p>259a.4</p><section></section><text>te/ 'gal ba med pa'i phyir ro/ /byas pa nyid dang sa'i yon tan nyid dag la 'gal ba 'ga' zhig kyang yod pa ma yin no zhe na/ brjod pa 'gal ba yod pa nyid yin no/ /de ltar na gzhan las grub pa'i yon tan sa la gnas pa'i phyir sa'i yon tan nyid yin par 'dod cing byas pa yang rang gi rgyu las skyes pa</text></item>
<item><p>259a.5</p><section></section><text>na bdag nyid thams cad kyis skye bar 'gyur ro/ /de ci'i phyir gzhan la ltos shing ltos pa med pa yin na yang ji ltar na 'ga' zhig la gnas par 'gyur/ skyes ma thag tu 'jig pa'i ngang tshul can gyis byas pa'i dngos po sems pa de ci'i phyir dngos po gzhan la brten pa'i sgo nas gnas pa yin de</text></item>
<item><p>259a.6</p><section></section><text>ltar na sgra'i nam mkha'i yon tan bzlog pa la yang byas pa nyid kyi gtan tshigs kyi 'brel pa brjod par bya'o/ /de bas na de bzlog par bya ba yin pa'i phyir zhes bya ba ni chos can sgra la nam mkha'i yon tan nyid bzlog par bya ba nyid yin pa'i phyir ro/ /chos can chos sogs sgrub byed kyis/ /zhes bya ba la</text></item>
<item><p>259a.7</p><section></section><text>chos can gyi chos ni chos can chos so/ /dngos po gtso bo nyid yin pa'i phyir chos can gyi chos nyid ces bya ba la sogs pa'i sgrub par byed pa dag gis zhes bya ba ni ngag gi don yin no/ /skabs 'ga' yis zhes bya ba la sogs pa la/ ci chos 'di chos can la yod dam med ces rtsod pa'i sgo nas</text></item>
<item><p>259b.1</p><section></section><text>'ongs shing skabs su bab pa'i gtan tshigs dag gi rtsod pa'i gzhir gyur pa'i chos bsgrub par bya ba'i phyir rgol ba dag 'dod par 'gyur ro/ /de yang rgol ba'i rgyud du gtogs pa de yang ste 'dod pa de'i 'bras bu'i tshig med na gal te rtogs par bya ba ma yin pa de lta na yang skabs su bab pa de dag gis te</text></item>
<item><p>259b.2</p><section></section><text>rgyur gyur pa dag gis rtogs par 'gyur zhing phyir rgol bas rjes su dpag par bya bar 'gyur ro/ /de la yang rgyu tsam las rtogs pa ma yin no zhe na/ nus pa zhes bya ba la sogs pa smos te/ nus pa gags med pa can dag gis zhes bya ba'i don to/ /nus pa gags byed pa med pa can gyi rgyu</text></item>
<item><p>259b.3</p><section></section><text>skad cig mar 'byung ba'i ngang tshul can rgol ba'i rgyud la yod pa phyir rgol bas nges par nus pa ma yin no/ /de'i phyir de bas na rgyu las 'bras bu rtogs pa ma yin no zhes bya bar dgongs so/ /de de skad du gdon mi za bar bshad par bya ba yin no/ /de lta ma yin na rgyu las 'bras bu rtogs pa yin na</text></item>
<item><p>259b.4</p><section></section><text>rtags gzhan bzhi bar 'gyur ro/ /bstan bcos mdzad par rang nyid kyis kyang gzhan du rgyu las 'bras bu rtogs pa bsal ba yin no/ /rnam pa gzhan ni bsgrub par bya ba de dag gis bsal bar byed cing rab tu byed pas na rab tu byed pa ste/ bsgrub par bya ba rjod par byed pa la sogs pa'o/ /'bras bur</text></item>
<item><p>259b.5</p><section></section><text>gyur pa sbyor bar byed pa 'chad par 'gyur ba de dag gis de rgyur 'dod par 'gyur ro/ /de lta na 'di lta 'di ltar bsgrub par bya ba bstan par bya'o zhes bsgrub par bya ba la dmigs pa'i 'dod pa skye bar 'gyur ro/ /'bras bu la yang rgyu'i sbyong bar byed pa nyid du tha snyad du byed pa yin te/ de'i ched du rgyus 'phen par</text></item>
<item><p>259b.6</p><section></section><text>byed pa'i phyir ro/ /de lta bur gyur pa'i mtshan nyid gsum pa yin te/ rnam pa 'dis 'dod pa skye bar 'gyur ro zhes bya ba'i tha tshig go/ /de yang ste 'dod pa rtogs 'gyur zhing / rjes su dpag par bya bar 'gyur ro/ /gang gis she na 'bras bur gyur ba sbyor bar byed pa 'chad par 'gyur ba de dag gis de dag gi</text></item>
<item><p>259b.7</p><section></section><text>rgyur 'dod par 'gyur zhing 'dod pa 'phen par byed pa'i skabs su bab pa de dag gis te/ bsgrub par bya ba rjod par byed pa la sogs pa dag gis so/ /rgyur gyur pa dag gis zhes bya ba ni 'dod pa rjes su dpag par bya ba shes pa gang yin pa de'i rgyur gyur pa ste/ rtags su gyur pa zhes bya ba'i tha tshig go/ /de nyid kyi</text></item>
<item><p>260a.1</p><section></section><text>phyir nus pa zhes bya ba smos te/ rjes su dpag pa sgrub par byed pa'i phyir nus pa zhes bya ba'i don to/ /ji skad du bshad pa'i rab tu byed pa yod pa ma yin na gang gis na chos dang chos can gyi chos khyad par can du gyur pa nam mkha'i yon tan nyid la sogs pa'i yang 'dod pas rtogs par mi</text></item>
<item><p>260a.2</p><section></section><text>'gyur te/ de'i 'bras bu med pa'i phyir ro/ /de nyid kyi phyir/ 'bras bu'i rtags can min te brjod/ /ces bya ba smos so/ /bsgrub par bya ba'i chos med na mi 'byung ba ma yin pa la zhes bya ba ni bsgrub par bya ba nyid du 'dod pa'i chos ni med na mi 'byung bar 'gyur ba ma yin te/ nam mkha'i yon tan nyid med</text></item>
<item><p>260a.3</p><section></section><text>par mi rtag pa nyid med par 'gyur ba ma yin no/ /mngon sum la sogs pa'i yul gsum yin te zhes bya ba ni mngon sum dang rjes su dpag pa'i yul dang shin tu lkog tu gyur pa tha dad pa'i phyir ro/ /des bstan pa'i don mi rung ba'i phyir te zhes bya ba ni bstan bcos kyis bstan pa'i don mi rung ba'i phyir</text></item>
<item><p>260a.4</p><section></section><text>ro/ /rten med pa zhes bya ba ni bstan bcos la 'gal ba yod na de la rab tu grags pa'i chos can yang yod pa ma yin pa de bas na rten med pa'i dpyod pa mi 'jug go/ /dper na mi rtag pa nyid kyi bdag med pa nyid la sogs pa lta bu'o zhes bya ba ni bdag med pa nyid dang sdug bsngal ba la sogs pa med par mi rtag</text></item>
<item><p>260a.5</p><section></section><text>pa nyid yod pa ma yin zhes bya ba lta bu'o/ /skye bas lhan cig byas pa zhes bya ba ni cig car 'byung zhing lhan cig skyes pa'o/ /dper na rna ba la sogs pa'i yan lag la sogs pa lta bu'o/ /tshig dang dud sogs pas te rang gi bsgrub par bya ba med na med pa'i zhes bya ba'i ni ngag gi rang bzhin las rang gi</text></item>
<item><p>260a.6</p><section></section><text>bsgrub par bya ba sems yod pa nyid med na med pa'i rtags las sems yod pa nyid rtogs pa dang / du ba las rang gi bsgrub par bya ba sreg par byed pa de med na med pa'i rtags las me rtogs pa yin no zhes bya ba ni ngag gi don yin no/ /sgrub par byed pa'i byed pa po skyes bu las zhes bya ba la sogs pa la</text></item>
<item><p>260a.7</p><section></section><text>sems yod pa gang yin pa de tshig las zhes bya ba la sogs pa'i sgrub par byed pa'i skyes bu de las tha dad pa don dam pa'i skyes bu gzhan rtag pa nyid la sogs pa'i khyad par dang ldan pa'i skyes bu med pa yang sgrub par byed pa yin te/ dper gyur pa'i sgrub par byed pa'i byed pa po'i skyes bu'i tshig la don dam</text></item>
<item><p>260b.1</p><section></section><text>pa'i skyes bu med pas khyab pa nyid kyi phyir ro/ /rtag pa ni tshig gi rgyu nyid yin pa mi rung ba'i phyir de lta bur gyur pa'i skyes bu'i tshig srid pa ma yin pa de ltar na khyab pa yod pa yin no/ /sems dang ldan par rtogs par 'gyur ba lta bu'o zhes bya ba ni brjod par 'dod pa la gnod pa med pa'i phyir ro/ /da ltar</text></item>
<item><p>260b.2</p><section></section><text>dang 'dir zhes bya ba la sogs pa la dus 'di dang yul 'dir zhes bya ba'i tha tshig go/ /de lta bur gyur pa'i yul dang dus nges pa'i me dang / gzhan na yod pa'i du ba'i 'brel pa mi rung ba'i phyir ro/ /de lta bur gyur pa'i me dang 'brel pa med na yang sgrub par byed do zhes bshad pa na yang shugs</text></item>
<item><p>260b.3</p><section></section><text>kyis me grub pa lta bu'o zhes bya ba ni me tsam sgrub par 'dod pa la gnod pa med pa'i phyir ro/ /yul la sogs pa'i nges pas 'ga' zhig khyab par byed pa ma yin zhing phyis 'byung ba'i ngang tshul can yul la sogs pa'i khyad par dang 'brel pa yin no zhes sngar bshad zin to/ /gal te dngos su bstan</text></item>
<item><p>260b.4</p><section></section><text>bcos kyi skyon gyis zhes bya ba la sogs pa ni gzhan gyi yin te/ dngos su de gnod pa can gyi gtan tshigs yin no zhes sbyar ro/ /des byas pa ma yin pa zhes bya ba ni rgol bas so/ /'brel pa med pa ma grub pa'am zhes bya ba ni dgag pas mtshams sbyar du byas pa yin no/ /gal te de ltar</text></item>
<item><p>260b.5</p><section></section><text>nam mkha'i yon tan nyid la sogs pa zhes bya ba la sogs pa ni gzhan gyi yin no/ /de nyid la zhes bya ba ni chos can sgra la'o/ /mnyan par bya ba nyid la sogs pas rtag pa nyid la sogs pa sgrub par byed pa zhes bya ba ni sgra rtag pa yin te mnyan par bya ba nyid yin pa'i phyir sgra nyid bzhin no/ /</text></item>
<item><p>260b.6</p><section></section><text>sogs pa'i sgras ni nges par bsal bar bya ba nyid yin pa'i phyir ro zhes bya ba la sogs pa gzung ngo / /de grub pa na yang zhes bya ba ni rtag pa nyid do/ /de ni ma yin te 'ga' pa nges pa zhes bya ba la sogs pa la de dang de la skyon gyi rigs yod pa ma yin no zhes bya ba'i don to/ /gang gi phyir 'gal bar</text></item>
<item><p>260b.7</p><section></section><text>nges pa ni gnod pa byed pa ma yin pa de ltar na nam mkha'i yon tan nyid med par grub pa yin na yang mi rtag pa nyid la gnod pa yod pa ma yin no/ /de nyid ni 'gal ba mi 'khrul ba can zhes bya ba la sogs pas 'chad par byed do/ /de dag skabs su bab pa dang skabs su bab pa ma yin pa dag ces</text></item>
<item><p>261a.1</p><section></section><text>bya ba la sogs pa gzhan gyi bsam pa'i dogs pa bsu ba yin no/ /'brel med la zhes bya ba 'di'i rnam par 'grel ba ni skabs ma yin pa med na mi 'byung ba ma yin pa zhes bya ba yin no/ /gal te nam mkha'i yon tan nyid skabs su bab par 'gyur ba'am brjod par 'dod pa'i</text></item>
<item><p>261a.2</p><section></section><text>bsgrub par bya ba de med na mi 'byung ba yin pa de'i tshe nam mkha'i yon tan nyid skabs su bab pa'i bsgrub par bya ba'i chos dang 'brel par 'gyur na de yang yod pa ma yin no/ /gal te gnod par bya ba nam mkha'i yon tan nyid bsgrub par bya ba'i chos su 'dod pa dang 'brel pa yod pa yin na ni mi rtag pa nyid la sogs</text></item>
<item><p>261a.3</p><section></section><text>pa 'dod pa la yang gnod par 'gyur ro zhe na/ de'i tshe bstan bcos bslad par 'gyur te zhes bya ba la sogs pa ni grub pa'i mtha' smra ba'i yin no/ /gal te nam mkha'i yon tan nyid la sogs pa zhes bya ba ni gzhan gyi yin te/ shin tu thal ches pa'i skyon 'di min no/ /gang gi phyir nam mkha'i yon</text></item>
<item><p>261a.4</p><section></section><text>tan la sogs pa de sgra nyid dang 'brel pa yod de/ sgra ni nam mkha'i yon tan nyid du 'dod pa nyid kyi phyir sgra chos can mi rtag pa nyid du bsgrub pa'i skabs yin pa de'i phyir chos can gyi skabs nyid yin pa de dang 'brel ba nam mkha'i yon tan 'di dang skabs su bab pa nyid yin gyi chos can dri la sgra'i 'brel pa yod pa ma yin</text></item>
<item><p>261a.5</p><section></section><text>na gang gis na sgra skabs su bab par 'gyur/ rgyu des de nyid la ste sgra la nam mkha'i yon tan nyid gnod pa'i phyir ro/ /byas pa nyid gtan tshigs nyid ma yin na gzhan dri la sogs pa la sa'i yon tan nyid bzlog pa'i phyir ma yin no zhe na de bden pa ma yin no zhes bya ba la sogs pa ni lan yin no/ /de dang gzhan</text></item>
<item><p>261a.6</p><section></section><text>zhes bya ba ni rgol bas 'dod pa mi rtag pa nyid la sogs pa'i bsgrub par bya ba rigs pa dang ldan ba gang yin pa dang / gzhan nam mkha'i yon tan nyid la sogs pa bstan bcos las khas blangs pa'i phyir bsgrub par bya ba yin no zhes bya ba khyod kyi rigs pa 'dis thob pa gang yin pa de thams cad rang gi bsgrub</text></item>
<item><p>261a.7</p><section></section><text>par bya ba yin zhing / de bzhin du dri la yang sa'i yon tan nyid bstan bcos las khas blangs pa nyid kyi phyir bsgrub par bya ba yin no/ /de nyid ni bstan bcos las khas blangs pa'i phyir der grags pa thams cad bsgrub par bya ba yin pa zhes bya ba smos so/ /bsgrub bya la zhes bya ba ni bdun pa bsgrub par bya</text></item>
<item><p>261b.1</p><section></section><text>ba'i chos kyi zhes drug pa bshad par bya'o/ /ldan pa dang rnam par phye ba dang 'phrod pa 'du ba'i rgyu ma yin pa nyid la sogs pa'i zhes bya ba ni ldan pa dang rnam par phye ba dag gis sgra grub pa'i phyir sgra ni ldan pa'i rgyu nyid dang rnam par phye ba'i rgyu nyid yin gyi sgra ni gzhan 'phrod pa 'du ba'i rgyu ma yin pa de ltar na sgra'i 'phrod pa 'du ba'i rgyu nyid ma</text></item>
<item><p>261b.2</p><section></section><text>yin no/ /bsgrub par bya ba nyid du 'dod pa zhes bya ba'i tshig mdzad cing gzhan du yang zhes bya ba ni tshad ma kun las btus par ro/ /gang zhig des rnam par gzhag pa tsam la gus par bya ba ma yin no zhes bya ba ni mtshan nyid byed pa'i tshig la'o/ /de ltar 'chad pa po bdag nyid 'dod pa kho na bsgrub par bya ba</text></item>
<item><p>261b.3</p><section></section><text>yin par 'gyur ro/ /phyogs mtshan phyi rol don can gyi/ /zhes bya ba ni phyogs kyi mtshan nyid phyi rol gyi don gang la yod pa de la de skad ces bya'o/ /gal te bdag nyid kyi sgras bstan bcos byed pa 'dod pa 'gog par byed pa de'i tshe rgol ba nyid kyis 'dod pa bdag nyid kyi sgras phyogs nyid du ston par byed</text></item>
<item><p>261b.4</p><section></section><text>cing phyogs kyi mtshan nyid kyi nang du 'dus par 'gyur ro/ /de ltar khas mi len na ni phyogs kyi mtshan nyid phyi rol gyi don can bdag nyid kyi sgrar 'gyur ro/ /de ltar na 'di don gyi khyad par gzhan yin par dogs pa de la gzhan nyid yin pa zhes bya ba la sogs pa smos so/ /mtshan nyid la 'khrul pa zhes</text></item>
<item><p>261b.5</p><section></section><text>bya ba ni gang rnam par gcod pa'i phyir bdag nyid smos pa mdzad pa'i phyir phyogs kyi mtshan nyid pa 'khrul pa yod pa yin no/ /tshad ma kun las btus pa'i TI kA byed pas bdag nyid kyi sgra don gzhan du rtogs pa byas pa la/ bstan bcos cung zad sngar khas blangs ba gang yin pa de zhes bya ba la sogs</text></item>
<item><p>261b.6</p><section></section><text>pa 'phangs nas sun 'byin par byed do/ /rang 'dod brtags pa'i khyad par can/ /dngos rnams la rtsod med phyir de/ /zhes bya ba ni rtsod pa'i gzhir gyur pa'i chos can gyi spyi nyid ma grub pa'i phyir ro/ /grags sgras te zhes bya ba ni 'dis brjod cing ston par byed pas na sgra ste rab tu grags pa'i sgra ston par</text></item>
<item><p>261b.7</p><section></section><text>byed pas so/ /de nyid ni rab tu grags pa'i tshig des zhes bya bas 'chad par byed do/ /bsgrub par bya ba de la khyad par sgrub par byed par 'gyur ro zhes bya ba ni bsgrub par bya ba yod pa nyid tsam la sgrub par byed pa 'bras bu med par 'gyur ro/ /de yang le'u dang por dpyad zin to/ /chos can la dpe</text></item>
<item><p>262a.1</p><section></section><text>med pa'i phyir zhes bya ba ni dpe yon tan dang ldan pa yang yod pa ma yin no zhes bya bar sbyar ro/ /ci'i phyir chos can la dpe med pa'i phyir zhe na/ chos can chos can gzhan la yod pa ma yin no/ /phyogs kyi chos la sogs pa yan lag phyi ma la ltos nas zhes bya ba la sogs pa'i</text></item>
<item><p>262a.2</p><section></section><text>sgras ni rjes su 'gro ba dang ldog pa yongs su gzung ngo / /ma grub pa nyid la sogs pa'i skyon te zhes bya ba 'di la yang sogs pa'i sgras ni 'gal ba la sogs pa gzung ngo / /gtan tshigs dang dpe'i zhes bya ba la gtan tshigs kyi mtshan nyid ni gcig yin te phyogs kyi chos tsam la gtan tshigs nye bar</text></item>
<item><p>262a.3</p><section></section><text>btags pa'i phyir ro/ /dpe ni chos mthun pa nyid can gyi bye brag gis dang chos mi mthun pa nyid can gyi bye brag gis mtshan nyid gnyis yin no/ /de nyid kyi phyir rgyu sogs mtshan nyid kyis zhes mdor mang po'i tshig tu byas pa yin no/ /mtshan nyid la/ /byas pa med pa ldog pa dag /spangs pa'i don</text></item>
<item><p>262a.4</p><section></section><text>du'o zhes bya ba la/ phyogs de la khyab pa med pa ni khyab pa yod pa ma yin pa'o/ /ldog pa ni shin tu khyab pa ste de dag spangs pa'i don du'o/ /gtan tshigs dang dpe'i mtshan nyid kyis spang bar bya ba'i skyon la ltos pa zhes bya ba ni gtan tshigs dang dpe dag gi mtshan nyid kyis spang bar bya ba'i skyon ma grub</text></item>
<item><p>262a.5</p><section></section><text>pa dang 'gal ba dang ma nges pa dang rjes su 'gro ba med pa la sogs pa gang yin pa de la ltos pa ste/ de'i skyon yongs su spangs nas zhes bya ba'i don to/ /de'i tshe phyogs kyi mtshan nyid kyis gtan tshigs la sogs pa mtshon pa nyid yin pa'i phyir yul mtshon pa med pas gtan tshigs la sogs pa'i</text></item>
<item><p>262a.6</p><section></section><text>mtshan nyid yul med pa nyid du 'gyur ro/ /bdag nyid kho na zhes bya ba la sogs pa ni tshigs su bcad pa'i cha yin no/ /bdag nyid kho na dang ngo bo ste de dag gi sgra zhes bya ba ni zlas dbye ba'i snying po can gyi de'i skyes bu'i khyad par gyi bsdu ba yin no/ /bdag nyid ces bya ba la sogs pa ni ngo bo gtso bor gyur</text></item>
<item><p>262a.7</p><section></section><text>ba brjod pa yin no/ /de bas na sgra ste mnyan pa'i rnam grangs dang gzhi mthun pa nyid du 'thad pa yin no/ /de nyid kyi phyir bdag nyid ces bya ba'i sgra la sogs par zhes bya ba'i sgra sbyor bas rang gi ngo bor gtso bor gyur pa bstan pa yin no/ /kho na zhes bya ba ni tshig gi phrad do zhes bya ba la rang gi ngo bos</text></item>
<item><p>262b.1</p><section></section><text>zhes bya ba la phyogs kyi mtshan nyid kyi kho na gang yin pa de tshig gi phrad yin no zhes bya ba'i don to// //tshad ma rnam 'grel gyi 'grel bshad/ bam po drug cu rtsa gnyis pa/ ngo bo dang rang gi ngo bo'i sgra dag ni don mtshungs pa nyid kyi phyir rang gi ngo bos zhes bya ba'i sgra ngo bo'i sgrar bstan pa yin no/ /mdo</text></item>
<item><p>262b.2</p><section></section><text>zhes bya ba ni phyogs kyi mtshan nyid kyi mdo bstan bcos byed pa'i 'dod pa bsgrub par bya ba nyid thob pa bdag nyid kyi sgras bsal ba yin no zhes 'chad par 'gyur ba dang sbyar bar bya'o/ /sgrub par byed pa yang de yin la ma grub pa yang yin pas na sgrub par byed pa ma grub pa'o/ /de brjod pa ni bsgrub par bya ba nyid</text></item>
<item><p>262b.3</p><section></section><text>thob pa ste/ kho nas bsal ba yin no zhes bya bar sbyar bar bya'o/ /de bzhin du gzhan dag la yang sbyar bar bya'o/ /rang gi ngo bos zhes bya ba ni rang gi ngo bo'i tshig gis so/ /rnam par phye nas mtshan nyid du byas pa bshad pa yin te/ log par rtogs pa rnams rang gi sgras bsal ba'i phyir ro zhes</text></item>
<item><p>262b.4</p><section></section><text>bya bar dgongs so/ /bsgrub byar khas blangs zhes bya ba ni de tsam nyid don dam par phyogs kyi mtshan nyid yin te/ de tsam nyid kyis khyab pa med pa dang khyab ches pa bzlog pa'i phyir ro/ /de nyid ni ci ltar zhes bya ba'i dri ba sngon du song bas ston par byed do/ /de'i tshe zhes bya ba ni sgrub par byed pa 'god pa'i</text></item>
<item><p>262b.5</p><section></section><text>dus na'o/ /de skad du khas len pa'i bya ba grub pa can gtso bo nyid yin pa'i phyir bsgrub par bya bar khas blangs pa yin gyi ma 'ongs pa ni ma yin no zhes bstan par 'gyur ro/ /'dod pa'i tshig gi don khas blangs pa'i sgras thob pa yin no zhes bya ba'i 'dod pa dang khas blangs pa mtshungs pa nyid kyi phyir ro/ /sgrub</text></item>
<item><p>262b.6</p><section></section><text>par 'os pa zhes bya ba la sogs pa la tshad mas bsal ba sgrub par byed par 'os pa'am/ sgrub par byed pa'i phyir nus pa ma yin no/ /de nyid ni ji ltar bshad pa bzhin du/ de rnams la ni phyogs nyid med/ /ces bya ba la sogs pa'i mdo spel nas 'chad par byed do/ /bsgrub byar khas blangs phyogs</text></item>
<item><p>262b.7</p><section></section><text>mtshan nyid/ /ces bya ba bshad pa na/ rang gi ngo bo la sogs pa'i sgras bsal ba de dag la rnam par phye bas phyogs kyi mtshan nyid la rang gi ngo bo dang kho na dang bdag nyid dang 'dod pa dang ma bsal ba'i sgra lnga dag gis go rims bzhin du bstsal ba grub pa la sogs pa lnga ste/ bsgrub pa dang sgrub par byed pa ma</text></item>
<item><p>263a.1</p><section></section><text>yin pa dang / don gyis thob pa dang / bstan bcos byed pas 'dod pa dang / bstsal ba dag ni phyogs ltar snang ba de dag ni phyogs nyid ma yin te/ mngon sum la sogs pas gnod pa nyid kyi phyir ro/ /sgrub par 'os pa'am nus pas na/ /zhes bya ba de yang bshad pa 'di las thob</text></item>
<item><p>263a.2</p><section></section><text>pa yin no/ /lhag ma ni zhes bya ba ni bstsal ba ma gtogs par grub pa la sogs pa'i don bzhi bstan ma thag pa'i rnam pas slob dpon gyis phyogs kyi mtshan nyid rnam par phye nas bshad pa gang yin pa'i mtshan nyid 'jug pa med par blta bar bya'o/ /sgrub par byed pa zhes bya ba la sogs pas gzhan gyi</text></item>
<item><p>263a.3</p><section></section><text>bsam pa'i dogs pa bsu ba yin te/ sgrub par byed pa ma grub pa rgol bas bsgrub bya nyid du 'dod pa ni da ltar sgrub par byed pa nyid du nye bar 'ged pa'i phyir ro/ /'dod pa'i sgra 'das pa'i rkyen 'das pa'i dus brjod pa gang yin pas 'chad par 'gyur ba'i phyogs nyid bstsal ba yin no zhes bya ba'i tha tshig go/ /</text></item>
<item><p>263a.4</p><section></section><text>dus gsum gyi yul can nyid kyis byed pa'i mtha' dang ste/ byed pa brjod pa na dus kyi bye brag yongs su bzung ba med pas dus gsum gyi yul can nyid yin pa'i phyir ro/ /bshad par bya ba'i sgra yang 'dir byed pa'i mtha' can yin te/ byed pa dang ldan pa'i rkyen gyi mtha' can nyid yin pa'i phyir ro/ /de skad du</text></item>
<item><p>263a.5</p><section></section><text>skad kyi dbyings dang 'brel ba'i rkyen byas pas byed pa'i mtha' can brjod pa 'das pa'i rkyen gyi mtha' can brjod pa'i dus kyi rjes su 'jug pa de bas na 'chad par 'gyur ba la yang thal bar 'gyur ro zhes bstan par 'gyur ro/ /bdag nyid kyi sgra'i 'brel pa byed pas kun du brtags pa'i don gang yin pa de'i sun 'byin</text></item>
<item><p>263a.6</p><section></section><text>pa gzhan bstan par bya ba'i phyir/ gzhung lugs kyis byas zhes bya ba la sogs pa smos te/ gzhung lugs te bstan bcos kyis brdar byas pa'i khyad par can gyi chos can yongs su gzung ba'i don du bdag nyid kyi sgra byas pa yin no zhes kha cig smra'o/ /sogs pa'i sgras ni bstan bcos dag la 'dod pas</text></item>
<item><p>263a.7</p><section></section><text>'jug pa'i ched du zhes bya ba la sogs pas yongs su gzung ngo / /rjod byed ma yin phyir zhes bya ba ni ji skad du bshad pa'i don gyis bdag nyid kyi sgra rjod par byed pa ma yin no/ /gang gis sgra ni sngar bshad pa'i skyon sdud par byed pa'i don can yin no/ /gang gi tshe tshad mas de lta bu'i ngo bor sgrub ba zhes bya ba la</text></item>
<item><p>263b.1</p><section></section><text>sogs pa la/ gal te gang gi ched du gtan tshigs smos pa de de lta bu'i ngo bo tshad ma gzhan gyis sgrub pa de'i tshe de la de lta bu'i ngo bo'i yul can gzhan sgrub par mi byed pa nyid kyis las bya ba bsgrub pa can bsgrub pa nyid du mi rung ba'i phyir ro/ /gang gi tshe gnod pa can gyi tshad mas de lta bu'i ngo bo 'gog pa de'i tshe yang</text></item>
<item><p>263b.2</p><section></section><text>gzhan de lta bu'i ngo bo'i yul sgrub par byed pa nyid yin par mi 'gyur ro/ /dngos po la tshul gnyis mi rung ba'i phyir tshad ma 'gal ba dag ni de la mi 'jug pa'i phyir ro/ /de'i phyir de lta bu'i ngo bor nges pa'am/ de lta bu'i ngo bor 'gog pa gnod pa can nam/ gnod pa med pa'i tshad ma la ltos pa med par</text></item>
<item><p>263b.3</p><section></section><text>'gyur ro/ /gzhan dag gang gi tshe tshad mas de lta bu ma yin pa'i ngo bor bsgrub pa zhes 'don pa de'i yang don ni 'di yin te/ gnod pa can gyi tshad mas de lta bu'i ngo bo ma yin pas bsgrub pa'am/ sgrub par byed pas 'gog pa yin te/ de lta bu'i ngo bo ma yin pa bkag pa na de lta bu'i ngo bo bsgrubs par</text></item>
<item><p>263b.4</p><section></section><text>'gyur ro/ /gzhung phyi ma ni ci rigs par sbyar bar bya'o/ /de'i tshe yul can gtan tshigs kyang mi 'jug pa zhes bya ba ni yul med par yul can mi srid pa'i phyir ro/ /yul can med na yang phyogs kyi tshig 'ba' zhig kyang yod pa ma yin te/ phyogs kyi tshigs ni gtan tshigs kyi yul bstan</text></item>
<item><p>263b.5</p><section></section><text>pa'i don nyid yin pa'i phyir ro/ /de dag kyang slob dpon gyis rigs pa'i 'dod pa la brten nas bshad pa yin no/ /de kho na nyid du ni yul rab tu bstan du yang phyogs kyi tshig brjod par bya ba ma yin te/ dper na gzhan dag tu bstan pa lta bu'o/ /de de ltar na gtan tshigs la phyogs ltar snang ba yod</text></item>
<item><p>263b.6</p><section></section><text>pa ma yin gyi/ sbyor ba 'ba' zhig yin pa de ltar na phyogs ltar snang ba brjod pa 'bras bu med pa yin no/ /rjes su dpag pa rnam pa gsum yin pas zhes bya ba la rjes su dpag pa gcig ni dngos po'i stobs kyis zhugs pa yin la gzhan ni yid ches pa'i tshig dang rang gi tshig gi bdag nyid khas blangs pa'i</text></item>
<item><p>263b.7</p><section></section><text>sgra'i brjod par bya ba yin te/ tshad ma kun las btus pa'i mdor yid ches pa'i sgras bstan pa gang yin pa dang / gzhan rab tu grags pa'i sgras brjod pa yin pa de bas na rnam pa gsum du 'gyur ro/ /de nyid kyi phyir yid ches pa dang / rang gi tshig gcig tu byas pas rjes su dpag pa'i gnod pa rnam pa gsum dang / </text></item>
<item><p>264a.1</p><section></section><text>mngon sum gyi gnod pa dang bcas pa ste rnam pa bzhir 'gyur ro/ /de lta ma yin na dngos po'i stobs kyis zhugs pa'i rjes su dpag pa dang yid ches pa'i tshig dang / rang gi tshig dang 'jig rten la grags pa ste 'gal ba rnam pa bzhi dang / mngon sum gyi 'gal ba gcig ste</text></item>
<item><p>264a.2</p><section></section><text>de ltar na rnam pa lngar 'gyur te/ dper na rigs pa'i sgor rnam par bshad pa lta bu'o/ /'dir yang 'ga' zhig ces bya ba ni tshad ma kun las btus pa'i TI kA byed pa dag ste/ de dag ni tshig gsum zlas dbye ba byas nas rab tu grags pa'i sgra dang / gsum pa'i de'i skyes bur khas len cing grags pa'i</text></item>
<item><p>264a.3</p><section></section><text>sgra yang re re la mngon par sbyor bar byed do/ /yang dag nges zhes bya ba ni don ji lta ba bzhin du shes pa'o/ /ldan pa'i sgra ni 'jug pa'i tshig yin te/ skad kyi byings don sna tshogs pa yin pa'i phyir ro/ /de nyid kyi phyir rnam grangs gzhan gyi tshig rnam par sbyar ba ni don ji lta ba bzhin du shes na 'jug pa'i ngag</text></item>
<item><p>264a.4</p><section></section><text>gang la yod pa zhes bya bar tshig rnam par sbyar ro zhes smos so/ /de lta bu'i rnam pa can du khas len pa zhes bya ba ni don ji lta ba bzhin du shes pa dang ldan pa'i ngag ni khas blangs pa'i dbang gis de dag tshad mar gyur ba yin gyi dngos po'i stobs kyis ni ma yin no zhes bya bar dgongs so/ /de bas na de'i</text></item>
<item><p>264a.5</p><section></section><text>bstan bcos la brten pa zhes bya ba ni rten par byed pas na brten pa ste bstan bcos khas len pa zhes bya ba'i don to/ /tshad ma med pa'i dam bca' ba de bsal ba yin no zhes bya ba rjes su 'jug go/ /de bas na nyams su myong ba ma yin pa'i yul can dag kyang de'i rang bzhin can nyid yin pa zhes bya ba la don byed</text></item>
<item><p>264a.6</p><section></section><text>pa la mi slu ba'i sgo nas shes pa gang dag la yul nyams su myong ba med pa de dag kyang nyams su myong ba ma yin pa'i yul can gyi shes pa dang 'dra ba'i phyir de'i rang bzhin can de mi slu ba nyid dang tshad ma nyid ces bya ba'i tha tshig go/ /ma 'ongs la zhes bya ba ni ma 'ongs pa'i skye ba'o/ /chos ni chos la sogs pa'o/ /</text></item>
<item><p>264a.7</p><section></section><text>bde mi 'byin zhes bya ba'i bsgrub par bya ba'i chos 'di la chos zhes bya ba'i chos can bstan bcos la grags pa yin te/ mngon sum la sogs pa'i tshad ma de la mi 'jug pa'i phyir ro/ /rang bzhin gyis bskal ba'i phyir dang / de med na mi 'byung ba'i rtags nges pa med pa'i phyir ro/ /gang gi tshe bstan</text></item>
<item><p>264b.1</p><section></section><text>bcos pa zhes bya ba la 'di la bstan bcos yod pas na bstan bcos pa ste/ de'i tshe khas blangs pa'i phyir ro/ /de nyid ni bstan bcos zhes bya ba la sogs pa smos so/ /dmigs par byed pas na dmigs pa ste brten pa'o/ /dngos su bstan bcos de la dmigs pa gang la yod pa de la de skad</text></item>
<item><p>264b.2</p><section></section><text>ces bya'o/ /de la dmigs pa yod pa ma yin pa ni de dmigs can min te/ bstan bcos la brten pa ma yin no zhes bya ba'i tha tshig go/ /de nyid kyi phyir ji ltar khas blangs pa'i bstan bcos kyis ma bstan pa'i zhes bya ba smos te/ ji ltar khas blangs pa'i bstan bcos kyis ma bstan pa ste/ tshad</text></item>
<item><p>264b.3</p><section></section><text>ma gzhan nyid kyis grub pa yin no zhes bya ba'i tha tshig go/ /bstan bcos des ma nges pa'i chos can zhes bya ba ni bstan bcos kyi dbang gis sgra nges pa ma yin gyi 'on kyang mngon sum gyi tshad kyi las yin no/ /gal te yang dpyod pa pas bstan bcos tshad ma nyid du khas len pa de lta na yang 'di dag ni</text></item>
<item><p>264b.4</p><section></section><text>tshig tsam du bye brag med pa'i phyir phan tshun gags byed pa nyid du 'gyur ro zhes bya bar sbyar ro/ /nus pa mtshungs phyir zhes bya ba ni stobs mtshungs pa nyid kyi phyir ro/ /sgra rtag ces bya ba'i bstan bcos kyi ngag 'di la yang stobs dang ldan pa nyid kyi tshad ma cung zad kyang yod pa ma yin no/ /rtag pa nyid du</text></item>
<item><p>264b.5</p><section></section><text>dam bca' ba tshad ma nyid ma yin pa'i phyir gnod pa can ma yin par rigs pa ma yin no/ /byas pa nyid kyi phyir mi rtag go zhes bshad pa tshad ma dang ldan pa de rtag pa nyid du dam bca' ba la gnod pa can yin pa de bas na de dag nus pa mtshungs pa nyid yin zhe na/ de ni bden te 'di ltar de dag tshig gnyis po</text></item>
<item><p>264b.6</p><section></section><text>dag gi nang nas tshig gcig la tshad ma yod pa zhes bya ba la sogs pas de ma thag tu 'chad par 'gyur ro/ /dpe'i phyogs bstan par bya ba'i phyir 'di nye bar bkod pa yin te gzhan du gang la bstan bcos dang cig shos gnyi ga dag kyang tshad ma nyid ma yin pa'i dpe nye bar bkod ba yin no/ /gang la yang</text></item>
<item><p>264b.7</p><section></section><text>bstan bcos la nye bar bstan pa ni chos can yin te/ dper na ma 'ongs par bde ba 'byin par byed pa ma yin pa'i chos zhes bya ba de la yang bstan bcos dang / cig shos dag ni dam bca' ba tshad ma nyid ma yin pa'i phyir gags byed pa nyid rigs pa yin gyi gnod pa byed pa ni ma yin nam/ de bas na</text></item>
<item><p>265a.1</p><section></section><text>dngos po de la dmigs pa can ma yin pa zhes bye brag brjod par bya ba ma yin no zhe na/ 'di snyam du chos can rnam par gzhag pa ni bstan bcos la brten pa nyid kyi phyir rnam par dpyod pa'i skabs kyi bstan bcos rgyu mtshan nyid yin pa de ltar na bstan bcos kyi ngag la stobs dang</text></item>
<item><p>265a.2</p><section></section><text>ldan pa nyid yod do zhes bya bar dgongs so/ /de'i tshe de dag las tshig gcig la tshad ma dang ldan pa ma yin pa dang zhes bya ba la sogs pa la bstan bcos kyi ngag gang yin pa dang / tshig gang yin pa de dang 'gal ba de dag ni gcig la tshad ma dang ldan pa ma yin pa 'gal ba'i tshig yin te/ tshad ma dang</text></item>
<item><p>265a.3</p><section></section><text>bral ba zhes bya ba'i tha tshig go/ /tshad ma dang ldan pa yin na zhes bya ba ni gang gi tshe bstan bcos la ltos pa'i tshig tshad ma dang ldan par 'gyur ba ste/ dper na dpyod pa pas byas pa nyid kyi phyir mi rtag go zhes smras pa lta bu'o/ /bstan bcos las phyin ci log pa'i tshig rnam pa gnyis po 'di la bstan bcos</text></item>
<item><p>265a.4</p><section></section><text>gang yang rung ba'i tshig tshad ma nyid ma yin pa na yang gnod pa byed pa nyid yin par 'dod par 'gyur ro/ /bstan bcos kyi phyogs gcig tu gyur pa'i tshig de nyid kyi ming ste ming can gang la yod pa de la de skad ces bya'o/ /de nyid kyi phyir zhes bya ba ni rigs pa dang bral ba nyid kyi phyir ro/ /'dis ni tshig gcig ni</text></item>
<item><p>265a.5</p><section></section><text>tshad ma dang ldan pa ma yin no zhes bya ba de bstan pa yin no/ /tshad ma dang ldan pa yin na zhes bshad pa gang yin pa de ni tshig gcig la zhes bya ba la sogs pas 'chad par byed do/ /gnod pa byed pa ni tshad ma yin te/ de yang rtogs pa po khas len pa'i dbang gis yin no/ /de yang / de la khas blangs</text></item>
<item><p>265a.6</p><section></section><text>'bras rtags dang / /zhes bya ba'i skabs su dpyad zin to/ /rjes su dpag pa'i nang du 'du bar 'gyur ro zhes bya ba ni mngon sum nyid ma yin pa la tshad ma nyid du zhes blta bar bya ste/ mngon sum las gzhan pa'i tshad ma thams cad rjes su dpag pa'i nang du 'dus pa'i phyir ro/ /rjes su dpag pa'i rgyu nyid</text></item>
<item><p>265a.7</p><section></section><text>yin pa'i phyir bstan bcos rjes su dpag pa las phyi rol du gyur pa yin par brjod de/ bstan bcos kyis kun nas slong ba'i rjes su dpag pa'i shes pa'i bstan bcos 'bras bu'i rtags yin no/ /gal te tha dad pa'i tshig yul gyi zhes bya ba la sogs pa khas blangs pas zhes bya ba ni lnga pa yin no/ /</text></item>
<item><p>265b.1</p><section></section><text>gal te ji skad du bshad pa'i yul tha dad pa bstan pa'i don du rjes su dpag pa dang 'gal ba las tha dad pa'i tshig ni khas blangs pa'i skabs nyid yin pa'i phyir ltos par bya ba yin pa'am khas blangs pas gnod pa las bya ba'i tshig de nyid drug pa rnam par bsgyur la sbyar bar bya'o/ /rang gi tshig kyang tha dad pa zhes bya ba'i</text></item>
<item><p>265b.2</p><section></section><text>mdo la drug pa'i don gyi bdun pa yin no/ /rang gi tshig ni rigs pa'i sgo las tha dad pa ste so sor byas pa yin no/ /de la rgyu ni 'di yin te/ tshig tu brjod pa tsam la rag las pa nyid ni 'ga' zhig gi tshe yang gnod pa ma yin no zhes bya ba'i don 'di bstan par bya ba'i phyir de nyid ni rang gi tshig kyang tha dad pa zhes bya ba</text></item>
<item><p>265b.3</p><section></section><text>la sogs pas 'chad par byed do/ /gags byed ba 'ba' zhig kho nar 'gyur gyi gnod pa byed pa ni ma yin no/ /bstan bcos la brten pa'i chos can ni rnam par dpyod pa'i rten nyid yin pa'i phyir bstan bcos sgrub par byed pa yin par yang 'gyur ro/ /de bas na tha dad pa'i rgyu mtshan yod pa yin no zhes bya bar</text></item>
<item><p>265b.4</p><section></section><text>dgongs so/ /rang gi tshig de dag kyang rtag tu gags byed pa nyid ma yin pa de ltar na de la de dag ces bya ba la sogs pa smos so/ /gang gi tshe gcig tshad ma dang ldan pa'i tshig ces bya ba ni dam bca' ba'i don gcig ston par byed pa'i tshig ste/ gal te tshad ma dang ldan par 'gyur na zhes bya ba'i tha tshig go/ /</text></item>
<item><p>265b.5</p><section></section><text>de'i tshe yang tshad ma'i stobs kyis gnod par byed pa'i phyir ro/ /ji ltar rigs par de mngon sum dang rjes su dpag pas gnod pa yin gyi rang gi tshig gis gnod pa ma yin no/ /gal te bstan bcos tshad ma nyid yin par khas len pa'i phyir gnod pa byed par skyes pa zhes bya ba ni tshad mar khas blangs pa'i phyir</text></item>
<item><p>265b.6</p><section></section><text>de las gnod pa byed pa skyes pa yin no zhes bya ba ni ngag gi don yin no/ /de yang yin la lung yang yin pas na lung de'o/ /de mi 'dod na ni bstan bcos gnod pa byed pa yin par mi 'gyur ro zhes bya ba'i skabs la ltos nas zhes bya ba khong nas dbyung bar bya'o/ /gal te sngar zhes bya ba la sogs pas</text></item>
<item><p>265b.7</p><section></section><text>gzhan gyi bsam pa'i dogs pa bsu ba yin no/ /snga ma des zhes bya ba ni sngar de dang por bstan bcos khas blangs pa rten pas so/ /tshig phyi ma la zhes bya ba ni bstan bcos khas mi len pa'i'o/ /'o na de lta yin na zhes bya ba la sogs pa la 'di ltar bstan bcos kyang rgol bas khas blangs pa nyid las</text></item>
<item><p>266a.1</p><section></section><text>tshad ma yin gyi dngos po'i stobs kyis ma yin pa de ltar na gal te rang gi tshig kyang yin pa de ltar na 'di dag la tha dad pa ci zhig yod/ sngar ji skad bshad pa bzhin du zhes bya ba ni/ bdag gzhan yid ches 'dod pa yin/ /ci 'dra ba zhig ce na/ yang dag nges dang ldan pa'i ngag /</text></item>
<item><p>266a.2</p><section></section><text>ces bya ba'i skabs su bstan zin pa'i phyir ro/ /gal te rang gi tshig dang 'gal ba las bstan bcos kyi 'gal ba tha dad pa la skyon ci zhig yod ce na/ de ltar na gags byed pa nyid yin par 'gyur ro zhes bya ba smos te/ rang gi tshig dang 'dra bar bstan bcos gnod pa byed pa ma yin no zhes bya ba'i tha tshig go/ /rab</text></item>
<item><p>266a.3</p><section></section><text>grags don dag la zhes bya ba 'di nyid kyi rnam par 'grel pa ni gang gi tshe chos can dang rtags yin par zhes bya ba yin no/ /de yang don dam par rtogs pa'i rten ma yin pa zhes bya ba ni lung ni dngos po'i stobs kyis zhugs pa ma yin pa nyid kyi phyir ro zhes bya bar bsams pa'o/ /de bas na khrus zhes bya ba</text></item>
<item><p>266a.4</p><section></section><text>la sogs pa la gal te chags pa med pa la sogs pa'i rang bzhin khrus la sogs par 'gyur ba de'i tshe chags pa la sogs pa'i phyin ci log pa'i rnam par dmigs pa'i mtshan nyid can nyid yin pa'i phyir gnod par byed par 'gyur na de ltar yang ma yin te/ gang dag nyon mongs pas sdig pa'i las spyod pa</text></item>
<item><p>266a.5</p><section></section><text>ngan pa'i gnas skabs yin te/ de dag la tshul khrims kyi khyad par gnod pa can yin no/ /gang dag mngon du phyogs gyur na yang las ngan pa mi spyod pa de ni kun nas dkris pa yin te/ de dag la ting nge 'dzin gyi khyad par gnod pa can yin te/ ting nge 'dzin gyi stobs kyis de dag gi skye ba rnam par gnon</text></item>
<item><p>266a.6</p><section></section><text>pa'i phyir ro/ /sa bon gyi dngos po'i gnas skabs ni bag la nyal gyi gnas skabs yin te/ de dag la shes rab kyi khyad par gnod pa yin te/ bdag med pa nyid kyi byin gyi rlabs kyis nyon mongs pa'i sa bon rtsad nas 'don pa nyid kyi phyir ro/ /'dir zhes bya ba ni le'u dang por lung gi tshad ma spyod pa'i</text></item>
<item><p>266a.7</p><section></section><text>skabs su'o/ /sbyin pa la sogs pa'i sems pa 'jug pa las grub pa'i phyir ro zhes bya ba'i tha tshig go/ /gnod med tshig ces bya ba'i rnam par 'grel pa ni rang gi 'dod pa ston par byed pa'i zhes bya ba la sogs pa yin te/ rang gis 'dod pa ni rang 'dod pa ste/ tshig gang la de ston par byed pa'i yul yod</text></item>
<item><p>266b.1</p><section></section><text>pa de la de skad ces bya'o/ /rang gi 'dod pa ston par byed pa'i yul can gyi tshig gang la ma bkag pa yod pa de la de skad ces bya'o/ /de lta bu la sogs pa'i sgra'i tha snyad la skyes pa'i chos zhes bya ba ni gnas gzhan zlog pa'i sgo nas brtag pa'i chos sgra'i brjod par bya ba nyid yin pa de ltar tha snyad du byed</text></item>
<item><p>266b.2</p><section></section><text>pa yin gyi dngos po la sgra'i dbang gis chos 'ga' zhig kyang skye ba ni ma yin no/ /tha snyad de la skyes pa zhes bya ba ni 'dod pa'i sgras brjod par bya ba nyid de/ zla ba'i sgra'i tha snyad la skyes pa zhes bya ba'i tha tshig go/ /'dod pa'i sgras brjod par bya ba de nyid kyis rab tu grags pa'i rtags la brten nas thams</text></item>
<item><p>266b.3</p><section></section><text>cad la yod pa nyid du srid pas zla ba nyid ma yin par dam bca' ba la gnod par 'gyur ro/ /'dod pa'i sgras bstan par bya ba ni phyi rol gyi brjod par bya ba yin zhing rab tu grags pa ni 'jig rten gyi tha snyad ma yin nam de ji ltar na rang bzhin gyi rtags yin/ gang gis na/ 'gro la grags pa rang</text></item>
<item><p>266b.4</p><section></section><text>bzhin rtags/ /zhes brjod ce na/ de ni bden te/ 'on kyang rab tu grags pa ni 'dod pa tsam gyi rjes su 'jug pa can yin la/ 'dod pa tsam gyi rjes su 'jug pa can des 'dod pa'i sgras brjod par bya ba ni 'dod pa tsam gyi rjes su 'jug pa can rnam par 'jog pa gang yin pa de nyid nye bar btags</text></item>
<item><p>266b.5</p><section></section><text>nas grags pa'i sgras bstan pa yin no/ /de yang 'dod pa'i sgra'i brjod par bya ba nyid kyi bdag nyid du gyur pa de ltar na rang bzhin gyi rtags yin no/ /'dir sbyor ba yang 'di 'dra ba yin te/ gang zhig 'dod pa tsam gyi rjes su 'jug pa de ni thams cad yod pa yin te/ dper na yid kyi rtog pa rang rgyud pa</text></item>
<item><p>266b.6</p><section></section><text>'ga' zhig lta bu'o/ /'dod pa'i sgra yis brjod par bya ba nyid kyang 'dod pa tsam gyi rjes su 'jug pa yin no zhes bya ba ni rang bzhin gyi gtan tshigs yin no/ /'jal byed sgra sgro btags pas zhes bya ba la 'dir mngon sum dang rjes su dpag pa dang lung dag yongs su gcod par byed par chos mthun pa'i phyir</text></item>
<item><p>266b.7</p><section></section><text>'jal byed kyi sgras bstan to/ /de nyid kyi phyir mngon sum zhes bya ba la sogs pa gsum po dag kyang smos so/ /ri bong can zla ba'i sgrar grags pa nyid de/ slob dpon gyis dper bkod pa na sgra grags pa nyid du de grub par bstan pa ma yin nam/ de ci'i phyir grags pa med na yang sgra la dngos po de la ni</text></item>
<item><p>267a.1</p><section></section><text>zhes bya ba la sogs pa brjod ce na/ de ni yod pa ma yin te/ grags pa dang 'gal ba la dpe gcig po 'di yod pa ma yin te/ dngos po thams cad la thams cad grags pa yod na grags pa ma yin pa'i brjod par bya ba bkag pa na yang grags pa dang 'gal ba srid pa'i phyir ro/ /dpe ni</text></item>
<item><p>267a.2</p><section></section><text>nye bar mtshon pa'i phyir brjod pa yin no/ /dper na 'tshod par byed pa zhes bya ba ni tshos pa mngon sum du gyur pa ma yin na yang rung ba nyid kyi stobs kyis 'tshed par byed pa zhes brjod do/ /de ltar ni 'gyur mod kyi thun mong ma yin pa nyid du ni mi 'gyur te zhes bya ba la sogs pa la ri bong can la zla ba'i sgras brjod par</text></item>
<item><p>267a.3</p><section></section><text>bya ba nyid 'gog pa bsgrub par bya ba la zla ba'i sgras brjod par bya ba nyid ni mi mthun pa'i phyogs yin te/ ji skad du bshad pa'i rnam pas thams cad zla ba'i sgras brjod par bya ba yin pa de ltar na yod pa nyid kyi phyir zhes bya ba'i gtan tshigs 'di mi mthun pa'i phyogs nyid la 'grub par 'gyur ro/ /mthun pa'i</text></item>
<item><p>267a.4</p><section></section><text>phyogs dang mi mthun pa'i phyogs la the tshom za ba yod na thun mong ma yin pa yin no/ /ji srid du dngos po thams cad 'byung ba'i ngang tshul gang la yod pa de ni ji srid du dngos po thams cad 'byung ba'i ngang tshul can te/ dngos po thams cad 'byung ba'i ngang tshul can zhes bya ba'i tha tshig go/ /gzhan la yang</text></item>
<item><p>267a.5</p><section></section><text>zhes bya ba ni byas pa nyid la sogs pa'i rtags la'o/ /de bas na 'dir yang / grags pas grub par mi 'gyur na/ /zhes bya ba ni gal te byas pa nyid la sogs pa mtshan nyid mtshungs pa can yin na 'gal ba mi 'khrul pa can du 'gyur ba de'i tshe/ ri bong can ni zla ba ma yin no/ /zhes bya ba 'di la yang</text></item>
<item><p>267a.6</p><section></section><text>'dod pa'i sgra'i brjod par 'dod pa nyid grags pas grub pa ma yin te/ 'di la yang dogs pa ldog pa med pa'i phyir ro/ /grags pa grub pa yang yod pa yin no/ /de ni yod pa ci zhig byed ce na/ rjes su dpag pa'i yul la zhes bya ba la sogs pa smos so/ /des na drug pa dang de la phan pa dang tshig</text></item>
<item><p>267a.7</p><section></section><text>tha dad pa la sogs pa dag ni nges pa'i don can ma yin no zhes bya ba 'di dang sbyar ro/ /gal te ci'i phyir zhe na/ 'chad pa po mngon par 'dod pa'i zhes bya ba la sogs pa smos te/ ba lang gi ba lang nyid ces bya ba'i drug pa'i sbyor ba las spyi tha dad pa yod do zhes gzhan dag sems so/ /rta nyid dang ba lang</text></item>
<item><p>267b.1</p><section></section><text>nyid ces bya ba'i de la phan pa'i sbyor ba las brjod pa dang shes pa'i rgyu mtshan gyi dngos po yod pa yin no/ /de bzhin du/ nye ba'i ba lang can gyi bu/ /zhes bya ba ni de la phan pa'i sbyor ba las bu dang ldan pa'i 'brel pa dngos su yod pa yin no/ /shing dag dang shing rnams zhes bya ba'i tshig tha dad pa</text></item>
<item><p>267b.2</p><section></section><text>las grangs dngos por gyur pa yod pa yin no/ /de bzhin du shing zhes bya ba'i tshig gcig pa las yan lag can gyi rdzas gcig yod pa yin no/ /de lta ma yin na gzugs la sogs pa mang po dag la tshig gcig rgyu med pa can ci ltar 'gyur/ yod pa nyid dang ldog pa dang / /zhes bya ba la sogs pa</text></item>
<item><p>267b.3</p><section></section><text>la bdag la sogs pa'i sgra'i sbyor ba las bdag la sogs pa tha dad par yod pa nyid grub pa ma yin zhing / grub pa'i dbang gis ba lang nyid la sogs pa'i drug pa grub pa ma yin la/ rigs kyi sgra gzhi mthun pa las rigs ni rdzas las tha dad pa med pa ma yin te/ rigs med pa nyid kyi phyir gnyi ga</text></item>
<item><p>267b.4</p><section></section><text>yang 'thad pa ma yin no/ /shing zhes bya ba la sogs pa tshig gcig pa'i sbyor ba las yan lag can gcig grub pa ma yin zhing tshig gnyis pa la sogs pa'i sbyor ba las kyang du ma nyid ma yin te/ sgra tsam las grub pa nyid yin na ni thams cad kyi thams cad 'grub par 'gyur ro/ /zla ba gcig</text></item>
<item><p>267b.5</p><section></section><text>yod pa nyid kyi zhes bya ba la sogs pa ni rigs pa'i sgo'i TI kA byed pa'i gzhung 'god pa yin no/ /de dang 'gal ba yang grags pa dang 'gal ba'o/ /de ltar da trig shing min zhes/ /zhes bya ba ni mdo yin la 'di'i rnam par 'grel pa ni da trig shing ma yin par zhes bya ba'o/ /de bas na de dngos</text></item>
<item><p>267b.6</p><section></section><text>su grub pa yin na ri bong can la yang zla ba nyid yod pa zhes bya ba la gal te zla ba nyid kyi rgyu mtshan gyi dngos po ri bong can du khas len par byed na zhes bya bar dgongs so/ /grags pa zhes bya ba'i rjes dpog ces bya ba ni 'dod pa tsam dang rjes su 'brel pa can gyi grags pa 'dod pa tsam gyi rjes su byed pa</text></item>
<item><p>267b.7</p><section></section><text>gang yin pa 'dod pa'i sgras brjod par bya ba nyid du rnam par gzhag pa yin no/ /de bas na rang bzhin gyi rtags las 'dod pa'i sgras brjod par bya ba thams cad la yod pa'i chos rjes su dpag par bya ba yin no/ /de'i yul can gyi shes pa ni 'dir rjes su dpag pa yin no/ /shes pa de nyid brgyud pas</text></item>
<item><p>268a.1</p><section></section><text>grags pas byas pa nyid yin pa'i phyir/ grags pa'i rjes su dpag pa zhes brgyud pas bstan pa yin no/ /brda 'gog med la skyes pa yi/ /'di ltar 'dod pa'i sgras brjod par bya ba nyid ni brda tsam dang rjes su 'brel pa can nyid yin no/ /de bas na 'dod pa tsam dang rjes</text></item>
<item><p>268a.2</p><section></section><text>su 'brel pa'i phyir thams cad du srid pa'i rjes su dpag pa yin no/ /don 'di nyid ni sbyor bas gsal bar byed do/ /dang po'i don la brdar byas pa nyid yin pa'i phyir zhes bya ba ni rigs brjod pas rdzas la 'jug pa de bas na rigs dang po'i don yin te der yang rgyu mtshan gzhan la ltos pa med pa'i</text></item>
<item><p>268a.3</p><section></section><text>phyir 'dod rgyal gyi sgrar 'gyur ro/ /khas blangs pa dang grags pas gnod pa dag ces bya ba'i tshig gnyis pa ni rang gi tshig dang yid ches pa'i tshig gcig tu byas pa'i phyir ro/ /de dag gnod pa gnyis po'i zhes bya ba ni khas blangs pa dang grags pas gnod pa dag gi'o/ /dper na gzhal</text></item>
<item><p>268a.4</p><section></section><text>bya'i don can dag gi tshad ma zhes bya ba la sogs pas tshad ma kun las btus pa'i gzhung 'god pa yin no/ /dam bca' ba tsam gyis zhes bya ba lta bu'o zhes bya ba ni skabs la brten pa nyid kyi bstan bcos dang rang gi tshig dag rgol bas tshad ma nyid du dam bcas pa de tsam gyis zhes bya ba'i tha</text></item>
<item><p>268a.5</p><section></section><text>tshig go/ /de nyid ni bstan bcos dang rang gi tshig dag ces bya ba la sogs pas 'chad par byed do/ /gal te yang rang gi zhes bya ba la sogs pa la 'di ltar don la mi slu ba'i rtags kyis tshad ma nyid du grub pa de ltar na rjes su dpag pa grub pa nyid kyi phyir gnod par 'gyur ba yin no/ /de bzhin du yid</text></item>
<item><p>268a.6</p><section></section><text>ches pas gnod pa rgyu dang bcas pa ni sgra las byung ba'i grags pas zhes bya ba'i tshig 'dis bstan to/ /'di la gnyis yod pa ni ma yin pas na zhes bya ba ni rang gi mtshan nyid dang spyi'i mtshan nyid de 'on kyang rang gi mtshan nyid yin no/ /mngon sum don zhes bya ba 'di la zhes bya ba ni/ mngon sum don dang</text></item>
<item><p>268a.7</p><section></section><text>rjes dpag dang / /yid ches zhes bya ba tshad ma kun las btus pa'i mdo 'di la'o/ /rna ba'i dbang po yul nyid du zhes bya ba ni sgra'i rang gi mtshan nyid nyid do/ /'di skad du ston par 'gyur te/ rna ba'i rnam par shes pas gzung bar bya ba sgra rang gi mtshan nyid rna ba'i yul nyid yin pa'i phyir mnyan pa yin la/ des kyang</text></item>
<item><p>268b.1</p><section></section><text>mnyan par bya ba ma yin par dam bca' ba bstsal ba yin no/ /de yang mngon sum nyid kyis nges pa nyid yin pa'i phyir mngon sum gyis gnod pa yin gyi/ rna ba dang sgra dag ni gzung ba dang 'dzin pa'i mtshan nyid kyi 'brel pa'i sgra'i don mnyan par bya ba ma yin no/ /de bas na gsal byed pa la sogs pa dag gis</text></item>
<item><p>268b.2</p><section></section><text>sgra mnyan par bya ba ma yin no zhes bshad pa gang yin pa rjes su dpag pa la gnod pa yin te 'brel pa bkag pa nyid kyi phyir ro/ /de ltar na rna ba dang sgra dag gis 'brel pa mngon sum gyis rtogs par bya ba yin pa de ltar na de ni sgra'i don mi shes pa dag gis brjod pa yin no zhes rtogs par bya'o/ /de nyid</text></item>
<item><p>268b.3</p><section></section><text>bstan par bya ba'i phyir rna ba dang lhan cig sgra zhes bya ba la sogs pa smos so/ /grub pa gang yin pa de lta bu'i ngo bor zhes bya ba ni rang gi ngo bo rnam par gnas pa zhes bya ba'i don to/ /de'i zhes bya ba ni sgra'i rang gi mtshan nyid do/ /de'i stobs kyis grub pa'i dngos po ni rna ba'i rnam par shes pa'i shugs</text></item>
<item><p>268b.4</p><section></section><text>nyid las grub pa'i dngos po'o/ /rang gi chos can zhes bya ba de zhes bya ba ni tshad ma kun las btus par rang gi chos can zhes brjod pa gang yin pa'o/ /de bas na gnod pa smos pas zhes bya ba ni chos la gnod pa smos pas kyang ngo / /mkha' sogs min zhes bya ba ni chos can ston pa'o/ /'di nyid kyi rnam par</text></item>
<item><p>268b.5</p><section></section><text>'grel pa ni nam mkha' la sogs pa zhes bya ba yin no/ /sogs pa'i sgras ni phyogs dang dus la sogs pa gzung ngo / /dper/ sngon med ngo bo gzhan gyis bskyed bya min/ /zhes bya ba ni bsgrub par bya ba'i chos 'chad pa yin no/ /'di nyid kyi bshad pa ni lhan cig byed pa'i rkyen rnams kyi zhes bya ba la sogs pa</text></item>
<item><p>268b.6</p><section></section><text>yin no/ /'dir bsgrub par bya ba ni rnam par gcod pa tsam yin gyi bzlog pas phul du byung ba nyid ma yin no/ /de nyid ni gcig gi rang bzhin du gnas pa dang zhes bya ba la sogs pas gsal bar byed do/ /cig car sgra sogs rgyu min phyir/ /zhes bya ba ni sgra'i rgyu nam mkha' de gal te rtag par 'gyur ba de'i tshe</text></item>
<item><p>268b.7</p><section></section><text>rgyu rtag tu nye ba'i phyir cig car sgra rnams skye bar 'gyur na de ltar yang ma yin no/ /sogs pa'i sgras ni phyogs rnams cig car shar la sogs pa'i shes pa'i rgyu nyid ma yin pa'i phyir la dus kyang cig car dang yun ring po'i shes pa'i rgyu nyid ma yin pa'i phyir ro zhes bya ba la sogs pa gzung ngo / /gtan tshigs</text></item>
<item><p>269a.1</p><section></section><text>kyang rnam par gcod pa tsam yin gyi rim gyis 'bras bu byed pa ma yin te nam mkha' la sogs par dngos por gyur pa ma yin pa la ma grub pa'i phyir ro/ /de nyid kyi phyir rnam par gcod pa'i ngo bo'i gtan tshigs zhes bya ba smos so/ /mkha' sogs chos can dngos med kyi/ /ngo bo</text></item>
<item><p>269a.2</p><section></section><text>nyid kyang de dang 'dra/ /zhes bya ba la nam mkha' la sogs pa'i chos can dngos po'i rang bzhin nyid du gyur pa min par yang gtan tshigs 'dis sgrub par byed do zhes bya ba'i tha tshig go/ /de nyid ni nam mkha' la sogs pa'i chos can dngos po'i rang bzhin du gyur pa zhes bya ba la sogs pas 'chad par byed</text></item>
<item><p>269a.3</p><section></section><text>do/ /gal te ji ltar na/ cig car sgra sogs rgyu med phyir/ /zhes bya ba'i gtan tshigs 'di dngos po med pa sgrub par byed pa yin zhe na/ 'di snyam du ji ltar cig car sgra la sogs pa'i rgyu ma yin pa da ltar rim gyis kyang sgra la sogs pa'i rgyu nyid yin par mi 'dod de/ nam mkha' la sogs pa rtag</text></item>
<item><p>269a.4</p><section></section><text>pa yang mi 'dod pa nyid kyi phyir ro/ /de bas na don gyis rim dang cig car dag gis don byed par 'gal ba de ltar na gtan tshigs kyi don 'di nyid du gnas pa yin no/ /gtan tshigs rnam par gcod pa'i ngo bo ma grub pa nyid ma yin no zhes bya ba ni/ cig car sgra sogs rgyu min phyir/ /zhes bya ba'i</text></item>
<item><p>269a.5</p><section></section><text>gtan tshigs rnam par gcod pa tsam gyi ngo bo med par dgag pa tsam gyi mtshan nyid ma grub pa nyid ma yin te/ dngos por gyur pa'i chos can med na yang tha snyad pa'i chos can rnam par gcod pa tsam la gnod pa med pa'i phyir ro/ /de'i tshe 'dir grangs can la zhes bya ba la sogs pa la/ cig car sgra sogs</text></item>
<item><p>269a.6</p><section></section><text>rgyu min phyir/ /zhes bya ba la sogs pa'i sgras ni reg bya dang / gzugs dang / ro dang dri rnams gzung ste/ de dag ni bde ba la sogs pa'i 'bras bu nyid du khas len pa'i phyir ro/ /'dir gtan tshigs ni rnam par gcod pa tsam ma yin gyi/ 'on kyang bzlog pas rim gyis sgra la sogs pa'i rgyu nyid</text></item>
<item><p>269a.7</p><section></section><text>yin pa de'i phyir rim bzhin byed pa gtan tshigs nyid du gzung ba zhes bya bas 'chad par 'gyur ro/ /shugs kyis bde ba la sogs pa mi rtag pa'i rang bzhin du zhes bya ba nyid rtag pa nyid bkag pa'i shugs kyis mi rtag pa nyid 'dod par 'gyur te/ dngos po la rnam pa gzhan med pa'i phyir ro zhes bya bar</text></item>
<item><p>269b.1</p><section></section><text>dgongs so/ /mi mthun pa'i phyogs las ldog pa la the tshom za ba yin no zhes bya ba ni bde ba la sogs pa mi rtag pa'i rang bzhin gyis chos can med pa bsgrub par bya ba la rtag pa'i rang bzhin mi mthun pa'i phyogs su 'gyur ba yin no/ /de bas na rim gyis 'bras bu byed pa'i phyir gtan</text></item>
<item><p>269b.2</p><section></section><text>tshigs 'di ldog pa la the tshom za ba yin no/ /rim gyis 'bras bu byed pa la mi rtag pa nyid kyis khyab pa nyid yin na ldog pa la the tshom za ba zhes de ci'i phyir mi brjod 'di skad du brjod par bya ste/ mi rtag pa nyid med pa mi mthun pa'i phyogs su gyur pa nyid kyis mi rtag pa nyid ldog pa ma yin nam zhe na/ </text></item>
<item><p>269b.3</p><section></section><text>de ni bden te/ gzhan dag de ltar mi 'dod pa de ltar na de'i ngor bshad pa yin no/ /gtan tshigs snga ma'i zhes bya ba ni dper/ sngon med ngo bo gzhan gyis bskyed bya min/ /zhes bya ba la sogs pas bshad pa de la rim gyis kyang don byed par mi 'dod cing cig car yang ma yin pa de ltar na</text></item>
<item><p>269b.4</p><section></section><text>don gyi bya ba dang bral ba'i phyir 'di nyid gtan tshigs kyi dngos po yin no/ /de yang skabs gzhan du lan du mar khyab pa bstan par bya ba yin no/ /khyad par ma grub pa la sogs pa zhes bya ba ni khyad par rab tu ma grub pa ni dper na sangs rgyas pas grangs can pa la sgra 'jig pa can yin no zhes bya ba</text></item>
<item><p>269b.5</p><section></section><text>lta bu yin te/ sgra'i 'jig pa brjod par bya ba'i don nyid grangs can la ma grub pa nyid kyi phyir ro/ /khyad par gyi gzhi ma grub pa ni dper na bye brag pas sangs rgyas pa la bdag khyab pa yin no zhes bya ba lta bu'o/ /gnyi ga ma grub pa ni dper na bdag 'phrod pa 'du ba can gyi rgyu yin no zhes bya ba lta bu'o/ /</text></item>
<item><p>269b.6</p><section></section><text>sgrub par byed pa ma yin pa'i phyir zhes bya ba ni ji ltar mngon sum la sogs pas bstsal ba dag la sgrub par byed pa yod pa ma yin pa de bzhin du 'di la yang yin pa de bas na sgrub par byed pa yod pa ma yin pa'i rgyu'i phyir phyogs ltar snang ba brjod pa ste/ dga' byed bdag po la sogs pa'i brjod pa tshad ma</text></item>
<item><p>269b.7</p><section></section><text>kun las btus pa mdzad pas ci'i phyir ma bshad ce na zhes bya ba khong nas dbyung ngo / /dpe bsgrub par bya bas stong pa la sogs pa skyon yin pa'i phyir zhes bya ba ni 'di ltar gal te khyad par ma grub pas bsgrub par bya ba'i chos can ma grub pa'i phyir brjod pa yin no/ /de ni ma yin te/ gang gi phyir bsgrub</text></item>
<item><p>270a.1</p><section></section><text>par bya ba'i chos can ma grub pa de nyid kyi phyir bsgrub par bya ba yin no/ /ci ste dpe ma grub pa yin pa de'i tshe dpe bsgrub par bya bas stong pa'i skyon yin zhing khyad par gyi gzhi ma grub na yang gzhi ma grub pa'i gtan tshigs kyi skyon yin no/ /gnyi ga ma grub pa yang de ma thag tu 'das pa'i</text></item>
<item><p>270a.2</p><section></section><text>skyon de dag yin no/ /de nyid kyi phyir/ dam bca' ba tsam nyid kyis zhes bya ba don gzhan 'di ston par byed pa'i tshig ces bya ba ni yid ches pa dang rang gi tshig tshad ma yin par dam bca' ba tsam gyis zhes bya ba la dam bca' ba tsam gyis zhes bya ba'i tshig 'di'i don 'di ni sngar bshad pa yin no/ /de la ltos nas</text></item>
<item><p>270a.3</p><section></section><text>gzhan 'di zhes dam bca' ba tsam gyis phyogs kyi skyon yod pa yin gyi/ gtan tshigs la sogs pa'i skyon gyi sgo nas ni ma yin no zhes thams cad la khyab par byed pa yin no zhes bstan to/ /mngon sum la sogs pa dang 'gal ba thams cad la/ yan lag phyi ma la ltos skyon/ /gang yin pa de'i rjes byed</text></item>
<item><p>270a.4</p><section></section><text>pa/ /des min zhes bshad ce na bya ba la sogs pa'i tshigs su bcad pa de gang gi phyir de lta yin pa de'i phyir zhes bya ba la sogs pas bshad pa yin no/ /'dir 'brel pa ni rim pa tha dad pa can yin no/ /khyad par gyi gzhi ma grub pa la sogs pa'i skyon gang yin pa de phyogs kyi chos nyid la sogs pa</text></item>
<item><p>270a.5</p><section></section><text>yan lag phyi ma la ltos pa'i skyon des rjes su byed cing dam bca' ba yul du byed pa yin no/ /gtan tshigs la sogs pa'i skyon thams cad dang dam bca' ba 'gal ba'i phyir ro/ /de dag ni dam bca' ba tsam gyis yod pa ma yin no/ /chos kyi rang gi ngo bo bsal bas dam bca' ba'i skyon gang</text></item>
<item><p>270a.6</p><section></section><text>yin pa bshad pa zhes bya ba ni bum pa rtag ces bya ba'i dam bca' ba 'di'i rtag pa nyid rjes su dpag pas bgrod pa nyid kyi phyir tshad ma kun las btus par chos kyi rang gi ngo bo bsal bas dam bca' ba'i skyon bshad pa yin no/ /chos kyi khyad par dper zhes bya ba ni yan lag las yan lag can gzhan</text></item>
<item><p>270a.7</p><section></section><text>ma yin te/ srang mda' dma' ba'i khyad par 'dzin pa med pa'i phyir ro zhes bya ba 'dis chos can gyi khyad par la sogs pa yang bsal ba yin no/ /sogs pa'i sgras ni rang gi ngo bo bsal ba dang / gnyi ga'i rang gi ngo bo'i khyad par bsal ba gzung ngo / /de bstan par bya ste zhes bya ba ni chos kyi khyad par</text></item>
<item><p>270b.1</p><section></section><text>de'i dpe bshad par bya'o zhes bya ba'i tha tshig go/ /gzhan dag ni de ston par byed pa ma yin te zhes 'chad par byed de/ de'i tshe chos can gyi khyad par la sogs pa bsal ba zhes bya bar sbyar ro/ /dam bca' ba byas pa na zhes bya ba ni bye brag pas so/ /'dir yang chos can yan lag can de yan lag</text></item>
<item><p>270b.2</p><section></section><text>dag las chos gzhan nyid yin pa bsgrub par bya ba yin zhing chos de'i khyad par lci ba la sogs pa ma bshad du zin kyang med na mi 'byung ba nyid kyis bsgrub par bya ba yin no/ /de yang de ma thag nyid du ston par 'gyur ro/ /chos can gyi khyad par lci ba la sogs pa de dag kyang srang mda' dma' ba'i khyad par</text></item>
<item><p>270b.3</p><section></section><text>'dzin pa med pa'i phyir ro zhes bya ba 'bras bu mi dmigs pa'i mtshan nyid can gyi rjes su dpag pa 'dis bsal bar 'gyur ro/ /'di'i khyab pa yang rgyas par 'og nas sgrub par 'gyur ro/ /gzhan gyi khyad par bsal ba yin gyi zhes bya ba gzhan gyi khyad par ni lci ba nyid la sogs pa ste de bsal ba yin no/ /</text></item>
<item><p>270b.4</p><section></section><text>lci ba la sogs pa'i zhes bya ba'i sogs pa'i sgras ni 'og tu 'gro ba la sogs pa gzung ngo / /ldan yod ces bya ba ni yan lag ldan pa lhan cig byed pa can 'bras bu'i rdzas rtsom par khas len pa'i phyir ro/ /'di ltar zhes bya ba la sogs pa la rdul phra rab re re mthong ba'i 'bras bu yod pa ma yin te/ </text></item>
<item><p>270b.5</p><section></section><text>rdul phra rab rnams ni dbang po las 'das pa nyid kyis mi rung ba'i phyir ro/ /de'i 'bras bu yang mthong ba yin te/ de mthong nas yul gzhan la gnas pa'i sgrib g.yogs dang rang gi yul la gzhan gyi skabs mi 'byed pa ni thogs pa nyid yin no/ /yon tan med dang byed pa de dag gang la med pa de la de skad</text></item>
<item><p>270b.6</p><section></section><text>ces bya'o/ /yon tan med pa can nyid kyi phyir dang byed pa med pa can nyid kyi phyir zhes bya ba'i tha tshig go/ /rdul phra rab cha gnyis pa nas brtsams pa'i rdul phra mo cha gnyis pa ni yan lag can gyi rdzas yin no/ /phra mo de nyid rdul phran cha gsum pa la sogs pa chen po nyid du khas len pa'i phyir ro/ /</text></item>
<item><p>270b.7</p><section></section><text>srang mda' dma' ba'i khyad par de zhes bya ba ni ji skad du bshad pa'i rdzas kyi phreng ba lci bar byas pa 'bras bu'i rdzas thams cad lci bar byed pa ma yin pa de ltar na 'bras bu'i rdzas re re lci bar byed par mi 'gyur ro/ /'o na ci yin zhe na/ tshogs pas byas pa yin te/ re re la de lta bur gyur pa'i lci ba nyid med</text></item>
<item><p>271a.1</p><section></section><text>pa'i phyir tshogs pas byas pa yin no/ /tshogs pas byas pa srang mda' dma' ba'i khyad par de yang yan lag gzhan gyis byas pa'i khyad par yang chung ba nyid kyi phyir rtogs par mi 'gyur ro/ /de nyid ni de bas na 'bras bu gzhan gcig ces bya ba la sogs pa smos so/ /rdul</text></item>
<item><p>271a.2</p><section></section><text>cha gnyis pa la sogs pa'i 'bras bu'i rdzas du ma zhes bya ba ni rim gyis rdul phran la sogs pa sbyor ba na yan lag can gyi mthar thug pa'i 'bras bu'i phreng ba tha ma skye bar 'gyur ro zhes gzhan gyis khas blangs pa yin no/ /rdul gyi tshogs de tsam nyid cig car sbyor ba na rdul cha gnyis pa la sogs pa'i</text></item>
<item><p>271a.3</p><section></section><text>go rims yod pa ma yin gyi/ 'on kyang 'bras bu'i rdzas gcig yan lag can tha ma zhes bya ba'i ming can du 'gyur ro/ /gzhan yang lci ba'i khyad par de'i phyir zhes bya ba rdul gyi tshogs rim dang cig car sbyor ba gang yin pa de ma thag pa'i lci ba'i khyad par thob pa gang yin pa de'i phyir ro/ /ma sha la</text></item>
<item><p>271a.4</p><section></section><text>sogs pa so sor bkar ba zhes bya ba ni ma sha la sogs pa med par ma sha la sogs pa gcig la gcig ldan pa bkar ba zhes bya ba'i tha tshig go/ /de la ma sha ka la sogs pa'i rdzas las tha dad pa yan lag can gyi rdzas rtsom pa yod pa ma yin pa de bas na ma sha ka la sogs pa'i yan lag rnams der lci ba</text></item>
<item><p>271a.5</p><section></section><text>yin no/ /don 'di nyid ni de skad du zhes bya ba la sogs pas bstan to/ /lhan cig bkar ba'i tshe zhes bya ba'i mdo'i cha la rim bzhin zhes bya ba la sogs pa khong nas dbyung ba smos so/ /ma sha ka'i tshogs ji srid pa so sor bkar ba na de la gzhan bsnan zhing bkar ba dang gsum pa dang bzhi pa la sogs</text></item>
<item><p>271a.6</p><section></section><text>pa'i bar du'o/ /de la yang 'ol ma si gnyis la sogs pa'i 'bras bu'i rdzas tha ma yan lag can gyi mthar thug pa 'byung bar 'gyur ro/ /de bzhin du ma sha ka zhes bya ba ni so sor bkar ba de yang ma sha ka re re dang ldan par bkar ba na zhes bya ba'i tha tshig go/ /de ltar ma sha ka gnyis la sogs pa'i</text></item>
<item><p>271a.7</p><section></section><text>'bras bu'i rdzas 'byung bar khas len pa'i phyir ro/ /'ol ma si stong gi lcid tsam du mi 'gyur gyi zhes bya ba ni 'ol ma si stong so so so sor bkar ba'i lci ba gang yin pa de 'ol ma si stong rim gyis cig car bkar ba na mi 'gyur ro zhes bya ba'i tha tshig go/ /de bzhin du ma sha ka stong so sor bkar ba'i lci ba gang</text></item>
<item><p>271b.1</p><section></section><text>yin pa de lhan cig bkar ba na mi 'gyur ro zhes bya ba de ci rigs par sbyar bar bya'o/ /'ol ma si stong smos pa ni nye bar mtshon pa'i don yin no/ /grangs mtshungs pa zhes bya ba ni lci ba'i grangs nyid gcal bar bya ba nyid du'o/ /rdzas kyi tshogs de tsam zhes bya ba ni ma sha ka gnyis la sogs pa 'bras</text></item>
<item><p>271b.2</p><section></section><text>bu'i rdzas rim gyis skye ba'o/ /nye ba ste de yang re re dang ldan par bkar ba gang yin pa dang de dang bral bar bkar ba na'o/ /ci ste zhes bya ba la sogs pas gzhan gyi bsam pa'i dogs pa bsu ba yin te/ /yungs kar gnyis la sogs pa'i tha ma'i yan lag can gyi mthar phyin pa thams cad kyi lci ba rtogs pa</text></item>
<item><p>271b.3</p><section></section><text>ma yin no zhes bya ba ni gzhan gyi bsam pa yin no/ /yungs kar zhes bya ba ni mtshams ston pa yin no/ /de nyid kyi phyir yungs kar las sngar zhes bya bas rnam par bshad pa yin no/ /yungs kar las gzhan pa'i zhes bya ba ni yungs kar gnyis la sogs pa'i yan lag can du gnas pa'o/ /</text></item>
<item><p>271b.4</p><section></section><text>rdul phra rab dag la lci ba nyid la sogs pa'i yon tan zhes bya ba la sogs pa'i sgras ni gzugs la sogs pa gzung ngo / /ras bal gyi 'dab ma bzhin no zhes bye brag pas smras pa gang yin pa de mtshungs pa ma yin par bstan pa'i phyir gal te yang ras bal zhes bya ba smos te/ ras bal lci ba zhes</text></item>
<item><p>271b.5</p><section></section><text>bya ba de dang sbyar ro/ /de'i 'bras bu ste zhes bya ba la yan lag can gyi 'bras bu dang lci ba dang gzugs dang sgrib pa zhes bya ba ni zlas dbye ba'o/ /sogs pa'i sgras ni thogs par byed pa la sogs pa gzung ngo / /dma' de mtshon pa zhes bya ba ni srang dma' ba'i khyad par gzung ba med pa'i phyir dma' ba</text></item>
<item><p>271b.6</p><section></section><text>yan lag can med par bstan pa'i phyir bshad pa gang yin pa de rtogs pa'o/ /de nyid ni dma' ba'i khyad par zhes bya ba la sogs pas 'chad par byed de/ dma' ba'i khyad par 'dzin pa med pa'i phyir ma sha ka la sogs pa lhag ma med pa yan lag can dang bral ba nyid yin no zhes bshad pa gang yin pa de nye</text></item>
<item><p>271b.7</p><section></section><text>bar mtshon pa tsam yin no zhes bya ba'i tha tshig go/ /'jim pa la sogs pa'i ri lu zhes bya ba la sogs pa ni so sor tha dad pa'i gnas skabs so/ /'dres pa'i gnas skabs kyi zhes bya ba ni 'jim pa la sogs pa'i ri lu gcig tu byas pa'i gnas skabs kyi'o/ /de la yan lag can gyi rdzas gsum pa 'byung</text></item>
<item><p>272a.1</p><section></section><text>ba'i gzugs lhag pa mthong bar 'gyur na yang yod pa yang ma yin no/ /ji ltar khas blangs pas gnod pa yod pa zhes bya ba ni tshig gi don las 'das pa ji ltar gyi sgra'am mi zad pa'i bsdu ba yin no/ /gang la gang gi dam bca' ba la gnod pa zhes bya ba'i tha tshig go/ /ji ltar</text></item>
<item><p>272a.2</p><section></section><text>bshad pa'i phyogs la ni/ /zhes bya ba ni tshad ma kun las btus pa las yan lag can ni gzhan ma yin no zhes bya ba la sogs pa'i phyogs dper bshad pa'o/ /de nyid ni ji ltar bsgrub par bya ba'i chos kyis zhes bya ba la sogs pas 'chad par byed do/ /bsgrub par bya ba'i chos gzhan nyid kyi khyad par</text></item>
<item><p>272a.3</p><section></section><text>lci ba nyid la sogs pa gang yin pa de'i zhes bya ba'i tha tshig go/ /med na mi 'byung ba nyid ni sngar bstan zin to/ /gzhan zhes bya ba ni 'dir yang med na mi 'byung ba yin no zhes blta bar bya'o/ /med na mi 'byung ba ma yin pa la gnod pa yang skabs su 'gyur ba yin no/ /blo gzhan no zhes bya ba ni dpe ma</text></item>
<item><p>272a.4</p><section></section><text>grub pa'i tshig gi dper brjod pa yin te/ blo la mi rtag pa nyid ma grub pas bsgrub par bya bas stong pa nyid kyi phyir ro/ /shes byed skabs la ni zhes bya ba la shes byed ni bsgrub par bya ba ston par byed pa'o/ /skabs 'byed pa yin pas na skabs te shes par byed pa'i skabs la zhes bya ba ni drug pa'i bsdu ba'o/ /de'i</text></item>
<item><p>272a.5</p><section></section><text>don gyi drug par blta bar bya ste/ shes par byed pa'i don du sgrub par byed pa'i skabs su byas pa zhes bya ba'i tha tshig go/ /de nyid kyi phyir shes pa'i phyir zhes bya ba la sogs pas 'chad par byed de/ sgrub par byed pa shes par byed pa'i skabs la zhes bya ba'i tha tshig go/ /shes par bya ba thams cad ma grub</text></item>
<item><p>272a.6</p><section></section><text>pa sgrub par byed pa nyid du brjod pa yang yin te/ shes par bya ba'i sgra'i rnam grangs ni bsgrub par bya ba'i sgra yin no/ /shes par byed pa'i skabs las gzhan la thal ba med do zhes bya ba ni yan lag lngar smra bas shes pa'i phyir yan lag lnga skabs su byas pa yin no/ /de la skabs kyi dbang gis yan lag</text></item>
<item><p>272a.7</p><section></section><text>lnga po de dag gi ma grub pa bsgrub par bya ba nyid yin gyi gzhan gyi ma yin no zhes bya ba'i tha tshig go/ /sgrub par byed pa ni byed pa ste 'dis sgrub par byed pa'i phyir ro/ /rnam par gzhag pa dag yin zhing zhes bya ba ni ma 'dres pa'o/ /byed pa po ches shin tu 'dod pa zhes bya ba ni dang po nyid stobs dang ldan par</text></item>
<item><p>272b.1</p><section></section><text>byed pa'o/ /grub pa'i mtha' yang rnam pa bzhi ste zhes bya ba la sogs pa lan gnyis pa yin te/ thams cad kyi da ltar ba'i yul ni rgyud thams cad kyi grub pa'i mtha'o/ /de skad du rgyud thams cad dang 'gal ba med pa rgyud kyi skabs kyi don ni rgyud thams cad kyi grub pa'i mtha' yin no zhes bya</text></item>
<item><p>272b.2</p><section></section><text>ba ni mdo yin no/ /rgyud mthun pa la grub cing gzhan gyi rgyud la ma grub pa ni rgol ba'i rgyud kyi grub pa'i mtha'o/ /gang grub pa na gnas skabs gzhan grub pa ni skabs kyi grub pa'i mtha'o/ /ma brtags par khas blangs pa las/ de'i khyad par brtags pa ni khas blangs pa'i grub pa'i</text></item>
<item><p>272b.3</p><section></section><text>mtha'o// //tshad ma rnam 'grel gyi 'grel bshad/ bam po drug cu rtsa gsum pa/ khas blangs pa'i don ma brtags par mdor sbyar ba ni grub pa'i mtha' yin no zhes bya ba grub pa'i mtha'i spyi'i mtshan nyid yin no/ /gtan tshigs ma grub pa la sogs pa de'i tshe khas mi len pa de</text></item>
<item><p>272b.4</p><section></section><text>bas na grub pa'i mthar gyur pa ma yin pa de dag la ma grub pa nyid du thal ba yod pa ma yin no zhes bsams pa'o/ /de skabs su byas nas zhes bya ba ni grub pa'i mtha'o/ /dam bca' ba dang gtan tshigs dang dpe dang nye bar sbyar ba zhes bya ba la sogs pa ni lan gsum pa yin no/ /de la 'dir bsgrub</text></item>
<item><p>272b.5</p><section></section><text>par bya ba gang yin pa de ni las yin te zhes bya ba la sogs pa 'di ltar bsgrub par bya zhes bya ba ni las la byed pa'i rkyen yin no/ /gang gi phyir bsgrub par bya ba gang yin pa de las yin zhing / ma grub pa yang bsgrub par bya ba yin la ma grub pa de la yang rnam pa 'ga' zhig gis gtan tshigs la</text></item>
<item><p>272b.6</p><section></section><text>sogs pa yang yod pa yin no/ /de ni rnam pa 'ga' zhes bya ba la sogs pa smos te/ de ltar na sgrub par byed pa yang ji skad du bshad pa'i rnam pas las nyid yin par bstan to/ /byed pa po ches shin tu 'dod pa las yin pa zhes bya ba la sogs pa bshad pa gang yin pa de yang rigs pa ma yin te/ </text></item>
<item><p>272b.7</p><section></section><text>'di ltar de la 'das pa'i dus brjod par 'dod pa ma yin te/ 'dod pa dang 'dod par 'gyur ba la yang las kyi ming can du khas len pa'i phyir ro/ /de lta ma yin na grong du song zhes bya ba 'di nyid la las kyi ming can du 'gyur gyi grong du 'gro ba dang 'gro bar 'gyur zhes bya ba 'di la mi 'gyur ro/ /de nyid bstan</text></item>
<item><p>273a.1</p><section></section><text>par bya ba'i phyir bsgrub par bya ba gang yin pa dang zhes bya ba la sogs pa smos so/ /sogs pa smos pas ni grub pa'i mtha'i skabs la sogs pa gzung ngo zhes bya ba ni grub pa'i mtha' rnam pa bzhi zhes bya ba la sogs pa sngar bshad pa gang yin pa gzung ngo / /ji ltar 'di la</text></item>
<item><p>273a.2</p><section></section><text>nus pa med pa de ltar 'og nas 'chad par 'gyur ro/ /sngar ma grub pa'i rang bzhin phyir zhes bya ba ni gal te yan lag gi mtshan nyid las sngar bsgrub par bya ba'i dngos po gnas pa nyid sgrub par byed pa las tha dad par 'gyur ba de'i tshe lan 'di 'thad pa yin no/ /rgol ba gang zhig bsgrub par bya ba dang</text></item>
<item><p>273a.3</p><section></section><text>sgrub par byed pa'i khyad par la rmongs pa de yan lag gi mtshan nyid brjod pa'i phyir bstan par bya ba yin no/ /de nyid ni rgol ba gang zhes bya ba la sogs pa smos so/ /sgrub par byed pa dang bsgrub par bya ba'i dbye ba ma bzung ba can gyis zhes bya ba ni bsgrub par bya ba ma grub pa ldog pa don can gyi sgra las</text></item>
<item><p>273a.4</p><section></section><text>bsgrub par bya ba dang sgrub par byed pa'i dbye ba ma bzung ba yin te/ sgrub par byed pa la yang ma grub pa yod pa'i phyir ro/ /khas blangs mtshan nyid phyir zhes bya ba ni ji lta ji ltar khas blangs pa nyid grub pa'i mtha'i sgras brjod pa'i phyir ro/ /'gyur bar na 'dod mod kyi khas blangs pa'i don ni grub pa'i mtha'</text></item>
<item><p>273a.5</p><section></section><text>yin no zhes brjod pa'i phyir gtan tshigs la sogs pa ma grub pa de'i tshe de'i ngo bor khas blangs pa yin no zhe na/ de'i phyir gal te yang ma grub pa la sogs pa zhes bya ba la sogs pa smos te/ byed pa dang ldan pa'i rkyen bshad pa nyid kyis grub pa'i mtha' nyid thob par 'gyur ro/ /bsam pa ni 'di yin te</text></item>
<item><p>273a.6</p><section></section><text>dam bca' ba dang khas blangs pa dang grub pa'i mtha' zhes bya ba ni de dag ni rnam grangs su rnam par gzhag pa yin pa de ltar na 'di ni kho bo cag gi grub pa'i mtha' yin la/ 'di ni kho bo cag gi dam bca' ba yin zhing 'di ni khas blangs pa yin no zhes bya bar rtogs so/ /bsgrub par bya ba ston pa yang dam</text></item>
<item><p>273a.7</p><section></section><text>bca' ba yin no zhes bya ba ni mtshan nyid yin no/ /des na ji srid du bsgrub par bya ba'i sgras don brjod pa de srid du dam bca' ba dang khas blangs pa dang grub pa'i mtha' sgra'i brjod par bya ba nyid yin zhing bsgrub par bya ba'i sgras kyang gsum 'phangs pa yin no/ /de bas na khas len par 'dod par 'gyur ba yang grub pa'i</text></item>
<item><p>273b.1</p><section></section><text>mtha' nyid yin par 'gyur ro/ /de nyid ni de ltar khas blang bar bya ba dag la zhes bya ba la sogs te/ bsgrub par bya ba'i sgra byed pa dang ldan pa'i rkyen gyis bshad pa'i phyir ro/ /bsgrub par bya ba dang chos mthun pa'i phyir de'i tshe chos yod pa can dpe yin no zhes bya ba ni rigs pa ba dag gi dpe'i mtshan nyid</text></item>
<item><p>273b.2</p><section></section><text>yin no/ /sgra mi rtag ste skye ba dang ldan pa nyid kyi phyir bum pa bzhin no zhes bya ba'i bum pa dpe yin te/ de'i bsgrub par bya ba dang chos mthun pa nyid ni skye ba dang ldan pa nyid yin no/ /de ltar na skye ba dang ldan pa yin zhing bum pa yang yin no/ /bsgrub par bya ba dang chos mthun pa nyid kyi rgyu de'i phyir de'i chos</text></item>
<item><p>273b.3</p><section></section><text>yod pa can te bsgrub par bya ba 'dod pa'i chos gang yin pa de dag dang ldan pa zhes bya ba'i tha tshig go/ /gal te chos tsam bsgrub par bya ba yin pa de'i tshe bsgrub par bya ba dang chos mthun pa nyid ces bya ba 'gal bar 'gyur ro/ /bsgrub par bya ba'i chos tsam gzhan yod pa ma yin na gang gi ni dpe dang chos</text></item>
<item><p>273b.4</p><section></section><text>mthun pa nyid can du 'gyur/ de nyid ni de lta na zhes bya ba la sogs pas 'chad par byed do/ /de ni skye ba dang ldan pa la sogs pa'o/ /gang gi phyir bsgrub par bya ba'i chos la skye ba dang ldan pa la sogs pa'i chos med par 'gyur ba de'i chos bsgrub par bya ba'i chos des dpe la yang de'i chos yod pa can nyid yod</text></item>
<item><p>273b.5</p><section></section><text>pa ma yin no/ /'on te tshogs pa zhes bya ba ni chos sam chos can tha dad par bsgrub par bya ba nyid ma yin gyi 'on kyang de dag gi tshogs pa gang yin pa de bsgrub par bya ba yin no zhe na/ gnyis bsgrub par bya ba yin pa zhes bya ba ni chos can gyi khyad par du bya ba'i chos can bsgrub par bya ba'am chos kyis khyad par</text></item>
<item><p>273b.6</p><section></section><text>du byas pa'i chos can gnyis bsgrub par bya ba yin pa'o/ /de tshe gtan tshigs dang zhes bya ba la sogs pa la 'di nyid ni de nyid ltar na zhes bya ba la sogs pas 'chad par byed do/ /chos kyis khyad par du bya ba'i chos can bsgrub par bya ba yin no zhes bya ba'i phyogs 'di la brten nas de nyid de lta bu'i rnam pa can gyi</text></item>
<item><p>273b.7</p><section></section><text>chos can la zhes bya ba la sogs pa smos te/ bsgrub par bya bas khyad par du byas pa'o/ /gzhan gyi zhes bya ba ni phyir rgol ba'i'o/ /gal te de lta bu'i rnam pa can gyi chos can la gzhan gyi gtan tshigs grub par 'gyur ba de lta na yang sgrub par byed pa brjod pa don med pa can du 'gyur ro/ /mi rtag pa can nyid kyis zhes bya ba la</text></item>
<item><p>274a.1</p><section></section><text>sogs pas dpe'i mtshan nyid kyi dngos po bstan pa yin te/ mi rtag pa nyid kyi khyad par du byas pa'i chos can dang dpe chos mthun pa nyid gzhan la ma grub pa yin no/ /bsgrub par bya ba'i sgras bshad pa yin no zhes bya ba ni dpe'i mtshan nyid la chos kyis bsgrub par bya ba'i sgrar bshad pa yin no/ /</text></item>
<item><p>274a.2</p><section></section><text>gtan tshigs kyi mtshan nyid ni phyogs kyi sgrar bshad pa yin no zhes blta bar bya'o/ /tshig smos pa nyid yin pa zhes bya ba ni phyogs kyi tshig nyid yin te/ shes bar 'dod pa'i bye brag can nyid kyi chos can phyogs kyi phyogs gcig tu rung ba khyab pa med pa dang khyab ches pa spangs nas phyogs kyi mtshan nyid byas pa nyid kyi phyir</text></item>
<item><p>274a.3</p><section></section><text>ro/ /phyogs kyi phyogs gcig tu rung ba de'i chos can gzung ba na phyogs kyi chos nye bar btags pas gzhung btsugs pa nyid yin gyi bsgrub par bya ba'i sgra ni ma yin te/ de la ma grub yang dper thal ba'i phyir ro/ /bsgrub par bya ba yang gzhan gyis dam bca' ba'i mtshan nyid du brjod pa de bas na gzhan gyi</text></item>
<item><p>274a.4</p><section></section><text>phyogs kyi phyogs gcig la chos can rtogs pa'i phyir tshig brjod pa ma yin no/ /sngar nges par gzung ba'am zhes bya ba ni tshig snga ma la nges par gzung ba ni kho na ste/ nges par gzung ba'i 'bras bu can nyid yin pa'i phyir ro/ /'dir dam bca' ba nges par gzung ba yin no/ /de bzhin du phyis nges par</text></item>
<item><p>274a.5</p><section></section><text>gzung ba zhes bya ba 'di la yang blta bar bya ste/ 'dir ni bsgrub par bya ba 'chad pa nges par gzung bar bya ba yin no/ /sngar nges par gzung ba'i 'bras bu rnam pa gnyis te/ bsgrub par bya ba 'chad pa nyid dam bca' ba yin gyi grub pa 'chad pa ni ma yin no/ /de la re zhig ces bya ba la sogs pas 'bras bu</text></item>
<item><p>274a.6</p><section></section><text>dang po zlog par byed do/ /gzhan yang zhes bya ba la sogs pas gnyis pa yin no/ /mi ldan pa rnam par gcod pa'i 'bras bu can yin pa zhes bya ba ni bsgrub par bya ba bshad pa dam bca' ba nyid dam bca' ba ma yin no zhes bya ba ni mi ldan pa rnam par bcad pa'o/ /de bas na dam bca' ba nges pa med pa</text></item>
<item><p>274a.7</p><section></section><text>nyid kyi phyir thal ches par 'gyur ro zhes bstan pa'i phyir/ gtan tshigs dang dpe ma grub pa zhes bya ba la sogs pa smos so/ /rigs pa bas dam bca' ba dang gtan tshigs 'gal ba yin no zhes bya ba la sogs pa smras pa'i gzhung gang yin pa slob dpon gyis dam bca' ba dang gtan tshigs dag gi 'gal</text></item>
<item><p>274b.1</p><section></section><text>ba ni zhes bya ba la sogs pas nye bar 'god par mdzad do/ /bsgrub par bya ba'i chos su 'dod pa dang lhan cig med pa can ni zhes bya ba ni chos can gang la bsgrub par bya bar 'dod pa'i chos de la med pa'i phyir bsgrub par bya ba'i chos dang lhan cig med pa can yin no zhes blta bar bya'o/ /de nyid kyi phyir 'di ltar/ </text></item>
<item><p>274b.2</p><section></section><text>'dod dang med can ma grub yin/ /zhes bya ba smos te/ gang gi tshe chos can yod pa nyid la 'dod pa'i chos tsam dang 'gal bar 'gyur te/ sgra mi rtag ces bya bar dam bca' ba la byas pa bzhin zhes bya ba yin pa de'i tshe gtan tshigs 'gal bar 'gyur ro/ /de'i tshe yang phyogs kyi skyon ma yin no/ /</text></item>
<item><p>274b.3</p><section></section><text>gal te mi rtag pa nyid kyi gtan tshigs kyis zhes bya ba ni thams cad mi rtag ces bya ba la sogs pa 'dis so/ /'gal ba'i chos rtag pa nyid bshad pas zhes bya ba ni sgra rtag ces bya ba'i dam bca' ba 'dis so/ /spyi ni rjes su 'jug yin no/ /zhes bya ba ni thams cad kyi zhes bya ba'i tshig 'dis</text></item>
<item><p>274b.4</p><section></section><text>brjod pa dngos po tsam mi rtag pa nyid du rjes su 'jug pa ste/ khyad par ston pa na yang ngo / /de bas na sgra mi rtag pa nyid yod pa ma yin na zhes bya ba ni mi rtag pa nyid ji skad du bshad pa'i rnam pas yod pa ma yin na'o/ /rang dang 'gal ba zhes bya ba ni rtag pa nyid do/ /gal te sgra mi rtag pa nyid du 'dod par</text></item>
<item><p>274b.5</p><section></section><text>'gyur gyi/ de las bzlog pa gzhan las ma yin pa de'i tshe sgra mi rtag pa nyid kyi phyir ro zhes bya ba de lta bu brjod par bya bar 'gyur ro/ /yod pa yin na ni sel bar 'gyur ro zhes bya ba ni gal te sgra mi rtag pa yin par dam bca' bar 'gyur ba de'i tshe sel bar 'gyur ba ste/ gags byed pa yin no zhes</text></item>
<item><p>274b.6</p><section></section><text>bya ba'i tha tshig go/ /de'i phyir zhes bya ba la sogs pas tshad ma kun las btus pa'i gzhung nye bar 'god pa yin no/ /de'i mtshan nyid kyi rjes su byed pa'i phyir ro zhes bya ba ni 'di ltar chos rtag pa dang gtan tshigs yod pa thams cad mi rtag pa nyid kyi phyir zhes bya ba 'di rjod par byed do/ /gal te</text></item>
<item><p>274b.7</p><section></section><text>'dir gtan tshigs gang gi brjod pa yin zhe na/ gtan tshigs kyang zhes bya ba la sogs pa smos so/ /ma lus pa brjod pa ni 'jig rten pa yin la/ brjod par 'dod pa ma lus pa brjod pa ni 'ga' zhig la grags pa yin te/ skyes bu'i 'dod pa'i dbang gis gnas pa'i phyir ro/ /de yang ste sgra</text></item>
<item><p>275a.1</p><section></section><text>thams cad las tha dad pa yod pa ma yin no zhes bya ba ni thams cad las tha dad pa ste mtshan nyid thams cad de la yang sgra la yod pa ma yin no/ /shing sha pa nyid shing ma yin no zhes bya ba ni shing sha pa ma gtogs pa'i shing gzhan zhes bya ba ni ngag gi don min par shes so/ /</text></item>
<item><p>275a.2</p><section></section><text>spangs pa ma yin te zhes bya ba la sogs pa ni grub pa'i mtha' smra ba'i'o/ /sgra la sgra nyid yod pa nyid yin pa zhes bya ba ni sgra nyid ni thams cad nyid ma yin la gal te yod na sgra nyid kyang yod pa ma yin no zhes gzhan dag sems so/ /shes par byed pa nyid du ma grub pa yin no/ /ci ltar zhe na shes</text></item>
<item><p>275a.3</p><section></section><text>par bya ba nyid yin pa'i phyir ro/ /sgra nyid ni gcig nyid yin la de yang zhes bya ba'i cha'i nang du 'dus pa yin pas gzhan sgra nyid kyang yod pa ma yin na gang gi shes par byed pa nyid yin par 'gyur/ shes pa la grub ste zhes bya ba ni rnam par rtog pa'i rnam par shes pa'i snang ba'o/ /de nyid ni</text></item>
<item><p>275a.4</p><section></section><text>ldog pa la zhes bya ba la sogs pas 'chad par byed de/ de rang gi mtshan nyid de dang de las ldog pa ni 'dir ldog pa'i sgras bshad do/ /de ltar na rang gi mtshan nyid ldog pa nyams su myong ba'i sgo nas 'ongs pa'i rnam par rtog pa'i shes pa de ni gang la tha snyad kyi rten tha dad par snang bar 'gyur ro/ /</text></item>
<item><p>275a.5</p><section></section><text>de mthar phyin pa'i zhes bya ba ni tha dad pa'i mthar phyin pa'o/ /'dir ni tha snyad thob pa zhes bya ba ni mdo'i tshig yin no/ /de la bdun pa'i bsdu ba'am gsum pa'i bsdu ba yin pa de ltar na tha snyad kyis thob pa'i zhes bya ba la sogs pa smos te/ gang gi tshe 'bras bu'i ngo bo'i tha snyad bsgrub par bya ba nyid</text></item>
<item><p>275a.6</p><section></section><text>yin par brjod par 'dod pa de'i tshe bdun pa yin la gang gi tshe 'bras bu 'gos par byed pa nyid du brjod par 'dod pa de'i gsum pa'i bsdu ba yin no/ /blo ni ldog pa'i khyad par la dmigs pa can te dper na sgra mi rtag ste byas pa'i phyir ro zhes bya ba la sogs pa lta bu'o/ /de 'dra ba'i tha dad blo ni 'dres med can</text></item>
<item><p>275a.7</p><section></section><text>te gang gis thob pa med pa de la de skad ces bya'o/ /sgra rtag ste sgra nyid yin pa'i phyir ro zhes smras pa la chos can nam gtan tshigs ldog pa la brten pa tha dad pa'i blo yod pa ma yin no/ /sgra zhes brjod pa na khyad par gzhan mi spong ba'i chos can shes par 'gyur zhing sgra nyid yin pa'i phyir zhes bya bas khyad par gzhan</text></item>
<item><p>275b.1</p><section></section><text>spong ba ma yin nam zhe na/ gal te de de lta yin na yang shes pa dang sgra gnyi ga la 'jug pa'i yul rnam par gcod pa la mtshungs pa nyid kyi phyir khyad par yod pa ma yin no/ /de nyid kyi phyir bsgrub par bya ba nyid thob pa'i rnam pa las zhes bya ba la sogs pa smos so/ /khyad par bsgrub par bya ba yin zhing</text></item>
<item><p>275b.2</p><section></section><text>zhes bya ba ni mig la sogs pa'i 'dus pa'i khyad par ro/ /'dus byas pa'i khyad par yang gang du mi rtag pa nyid du gzhan gyis khas ma blangs pa yin no/ /rtags dang rtags can yin zhes bya ba ni spyi ni rtags yin te/ shes par byed pa nyid yin pa'i phyir ro/ /khyad par ni rtags can yin te shes par bya ba</text></item>
<item><p>275b.3</p><section></section><text>nyid yin pa'i phyir ro/ /dper na dpe bstan pa'i phyir dper na zhes bya ba la sogs pa smos te/ sgra mi rtag ste brtsal ma thag tu 'byung ba'i phyir ro zhes bya ba de lta bu ste de lta na yang dam bca' ba'i don gyi phyogs gcig ma yin te/ 'di ltar sgra ni mi rtag ste rtsol ba las byung ba yin no zhes bya ba khyad par bsgrub</text></item>
<item><p>275b.4</p><section></section><text>par bya ba yin no/ /de ltar na zhes bya ba la sogs pas bsgrub par bya ba dang sgrub par byed pa dag gi khyad par dang spyi'i ngo bo nyid go rims bzhin du ston to/ /sgra ni sgra yin pas zhes bya ba ni sgra brtsal ma thag tu byung ba zhes bya ba gang yin pa 'di sgra yin no/ /smra ba gang yin pa zhes bya ba la sogs pa la sgra ni</text></item>
<item><p>275b.5</p><section></section><text>mi rtag ste brtsal ma thag tu 'byung ba yin no zhes bya ba'i brtsal ma thag tu byung ba nyid ni chos can gyi bye brag nyid yin par 'dod pa de bas na khyad par dang bcas pa'i chos can bsgrub par bya ba yin zhing de nyid kyi khyad par du gtan tshigs yin pa de ltar na dam bca' ba'i don gyi phyogs gcig yin par sems so/ /</text></item>
<item><p>275b.6</p><section></section><text>de yang ma yin te zhes bya ba ni grub pa'i mtha' smra ba yin te/ phyogs kyi bye brag brtsal ma thag tu byung ba gtan tshigs nyid du brjod pa la yang 'gal ba yod pa ma yin no zhes bya ba'i tha tshig go/ /chos can tha dad ces bya ba yang de yin tha dad pa yang yin pas na zhes bya ba ni zlas dbye ba'o/ /de skad du gal</text></item>
<item><p>275b.7</p><section></section><text>te brtsal ma thag tu byung ba chos can gyi khyad par yin pa de lta na yang khyad par de las chos can tha dad par shes pa de ltar na sgra sgra'i ngo bor rtogs pa na sgra ma yin pa ldog pa'i rgyu mtshan ldog pa yin gyi/ brtsal ma thag tu byung ba nyid ma yin pa ldog pa ni ma yin no/ /de bas na brtsal ma thag tu byung ba nyid khyad par du</text></item>
<item><p>276a.1</p><section></section><text>'gyur ba'am mi 'gyur ba yang bla ste/ de gang gi tshe sgra'i rang gi ngo bo shes pa de nyid phyogs yin zhing khyad par brjod pa ni phyogs kyi phyogs gcig tu 'khrul pa bstsal ba'i don yin no/ /gang gi phyir brtsal ma thag tu byung ba nyid kyi khyad par du byung ba yin pa de'i phyir sgra bsgrub par bya ba yin</text></item>
<item><p>276a.2</p><section></section><text>no zhes bya ba'i nges pa 'di yod pa ma yin no zhes bstan par 'gyur ro/ /gang gi phyir ji skad du bshad pa'i rnam pas khyad par 'di yang bsgrub par bya ba'i nang du 'dus pa ma yin no/ /de nyid dpes gsal bar bya ba'i phyir ci dang 'dra bar zhe na zhes bya ba la sogs pa smos te/ 'dir yang gong bu gzhan du</text></item>
<item><p>276a.3</p><section></section><text>rnam par gcod pa'i 'bras bu can rwa can zhes bya ba'i khyad par yin la gong bu nyid ni rta nyid ma yin par bsgrub par bya ba yin no/ /yang na zhes bya ba la sogs pa la sngar bsgrub par bya ba'i dus na yan lag yin na yang khyad par gtso bo ma yin pa'i phyir phyogs kyi nang du 'dus pa ma yin no zhes bshad do/ /'dis ni</text></item>
<item><p>276a.4</p><section></section><text>sgrub par byed pa'i dus na brtsal ma thag tu byung ba nyid thal ba nyid du mi 'gyur ro zhes bstan to/ /mnyan par bya ba dang 'dra bar sgra yang thun mong ma yin pa nyid thob par 'gyur ro zhes gzhan gyis brgal ba ma yin nam/ mnyan par bya ba nyid dang dam bca' ba'i don du 'gyur ro zhes bya ba ni ma yin no/ /khyad par</text></item>
<item><p>276a.5</p><section></section><text>dam bca' ba'i don yin par mi rung ngo zhes de ci'i phyir brjod ce na/ de ni bden te 'on kyang sgra nyid las mnyan par bya ba rnam pa thams cad du mtshan nyid mi 'dra bar bshad par bya ba'i phyir de skad du bstan to/ /'dir ni sgra sgra'i zhes bya ba ni sgra rtag ste sgra nyid yin pa'i phyir ro zhes bya ba 'dir ro/ /phyogs kyi khyad par</text></item>
<item><p>276a.6</p><section></section><text>la ltos pa zhes bya ba ni phyogs nyid khyad par yin te de la ltos pa ste gzhan dang ldan pa rnam par gcod pas khyad par du byas pa yin no zhes sems so/ /de'i tshe phyogs kyi chos nyid ma yin no zhes bya ba ni phyogs nyid kyi chos zhes bya ba 'dis gzhan dang ldan pa rnam par gcod pas phyogs kyi chos ma yin pa nyid ces bya ba'i</text></item>
<item><p>276a.7</p><section></section><text>don to/ /sgra'i ngo bo nyid du sbyor ba med na yang zhes bya ba ni sgra'i rang gi ngo bo dang sbyor ba med na yang ngo / /phyogs kyi chos zhes bya ba ni chos nyid khyad par du bya ba yin pa de bas na khyad par gyi gzhi dang bcas par tshig gi phrad gang yin pa brjod pa yin gyi/ khyad par dang ni ma yin te/ khyad par dang bcas pa brjod pa ni mi ldan</text></item>
<item><p>276b.1</p><section></section><text>pa rnam par gcod pa'i 'bras bu can nyid yin pa'i phyir ro/ 'di snyam du gal te yang sgra 'jug pa'i sgo nas chos khyad par gyi gzhi yin pa de lta na yang de na 'jug pa'i sgo nas chos can gtso bo nyid yin pa'i phyir khyad par gyi gzhi yin zhing chos khyad par yin no zhes sems so/ /zla bo phyogs rnam pa gnyis su</text></item>
<item><p>276b.2</p><section></section><text>zhes bya ba ni gang de rnam par gcad par bya ba'i zla bo de yod pa dang med pa gtan tshigs kyi sgo nas nye bar 'jog par byed do/ /de la nges par gzung bas yod pa dang med pa rnam par bcad par 'gyur ro/ /rtsod phyir tha dad spyi dag dang / /zhes bya ba ni gtan tshigs ldog pa can 'ba' zhig dang gtan tshigs</text></item>
<item><p>276b.3</p><section></section><text>rjes su 'gro ba can 'ba' zhig yin no zhes bya ba ni rigs pa pa'i yin no/ /de bas na rtsod pa'i phyir de dag gtan tshigs nyid ma yin par bstan pa'i ched du tha dad spyi dag dang tha dad pa dang spyi dag bshad pa yin no/ /phyogs kyi chos gsum bstan te zhes bya ba ni mi rtag pa nyid kyi phyir brtsal ma thag tu byung ba ma</text></item>
<item><p>276b.4</p><section></section><text>yin pa dang / reg par bya ba ma yin pa nyid kyi phyir rtag pa dang mi rtag pa nyid kyi phyir brtsal ma thag tu byung ba bsgrub par bya ba yin no zhes bya ba'o/ /'di mthun pa'i phyogs ni glog la sogs pa yin no zhes bya ba ni de mi rtag pa nyid kyi phyir ro/ /ci ste ldog pa med pa can gyi zhes bya ba ni brtsal ma thag tu byung ba</text></item>
<item><p>276b.5</p><section></section><text>ma yin pa nyid bsgrub par bya ba la brtsal ma thag tu byung ba mi mthun pa'i phyogs de bas mi rtag pa nyid ldog pa ma yin no/ /mthun pa'i phyogs thams cad la med pas zhes bya ba ni 'di ltar gzhan dag rdul phra rab rtag pa nyid du 'dod cing de la yang reg par bya ba ma yin pa yod pa ma yin no/ /mi mthun pa'i</text></item>
<item><p>276b.6</p><section></section><text>phyogs nam mkha' la sogs pa 'ga' zhig la zhes bya ba ni brtsal ma thag tu byung ba bsgrub par bya ba la nam mkha' la sogs pa dang glog la sogs pa brtsal ma thag tu byung ba ma yin pa thams cad ni mi mthun pa'i phyogs yin na nam mkha' la sogs pa la ni mi rtag pa nyid med la glog la sogs pa la ni</text></item>
<item><p>276b.7</p><section></section><text>yod pa yin no/ /de bas na rjes su 'gro ba yod pa tsam gyis zhes bya ba la sogs pa la gal te rjes su 'gro ba yod pa tsam gyis 'gyur na mi rtag pa nyid kyi phyir sgra ni brtsal ma thag tu byung ba ma yin no zhes bya ba de las kyang rtogs par 'gyur ro/ /ldog pa dang bcas pas zhes bya ba ni gal te ldog pa</text></item>
<item><p>277a.1</p><section></section><text>mtshungs pa nyid kyis 'gyur na reg par bya ba ma yin pa nyid kyi phyir rtag pa yin no zhes bya ba yang 'di las 'gyur te 'di'i mthun pa'i phyogs dang mi mthun pa'i phyogs dag la yod pa dang med par mtshungs pa yin no/ /rjes su 'gro ba gtso bos kyang / /zhes bya ba ni mthun</text></item>
<item><p>277a.2</p><section></section><text>pa'i phyogs gang yin pa thams cad la gtan tshigs 'jug cing mi mthun pa'i phyogs 'ga' zhig la med pa de la rjes su 'gro ba gtso bo yin pa des kyang rtogs pa ma yin no/ /gal te 'gyur na ni mi rtag pa nyid kyi phyir brtsal ma thag tu byung ba zhes bya ba 'dis kyang rtogs par 'gyur ro/ /de las</text></item>
<item><p>277a.3</p><section></section><text>kyang ci'i phyir rang bzhin nyid yin zhe na/ gal te mthun pa'i phyogs la 'jug pa de tsam nyid kyis ji ltar rang bzhin nyid yin zhes bya ba'i tha tshig go/ /nus pa gags byed pa med pa can gyi rgyu'i skad cig mas 'bras bu la 'khrul pa med pa yin no zhe na/ rjes su dpag pa dang rjes su dpag</text></item>
<item><p>277a.4</p><section></section><text>par bya ba'i zhes bya ba la sogs pa smos so/ /gong du ji skad bshad zin pa lta bu zhes bya ba ni rig byed sun 'byin pa'i skabs su'o/ /thun mong du bstan pa'i dpe 'di nyid kyis zhes bya ba ni brtsal ma thag tu byung ba nyid kyi phyir mi rtag go zhes bya ba 'dis 'bras bu dang rang bzhin gnyi ga dag kyang thun mong du</text></item>
<item><p>277a.5</p><section></section><text>bstan pa yin te/ brtsal ma thag tu byung ba'i shes pa skye ba la bstsal ma thag tu byung ba'i sgras brjod pa'i phyir ro/ /sgrub pa po gtan tshigs brjod mkhas don du zhes bya ba ni sgrub pa po mkhas pa'i ched du'o/ /gtan tshigs kyi tshig gi don bshad zin pa yin na yang zhes bya ba ni rang gi don gyi rjes su dpag</text></item>
<item><p>277a.6</p><section></section><text>par go bar byed pa'i mtshan nyid rjes su byed pa'i sgo nas tshig gi go rims bstan pa mdzad pa nyid kyi phyir ro/ /mtshan nyid tha dad mi 'gyur ro/ /rang gi don gyi rjes su dpag par gnyis po gang yin pa de nyid ces bya ba ni rang gi don gyi rjes su dpag pa la 'bras bu dang rang bzhin dag gi mtshan nyid gang yin pa ni rjes su dpag</text></item>
<item><p>277a.7</p><section></section><text>par bya ba la yod pa dang / de mtshungs med la med pa nyid/ /ces bya ba yin no/ /gnyi ga la khyab pa'i phyir thun mong du bstan pa'i mtshan nyid gang yin pa de nyid tha dad pa med pa de ltar na skyon yod pa ma yin no/ /'bras bu'i rtags kyis ni dpes ni zhes bya ba la sogs pa la brtsal ma thag tu skye ba yang mi rtag pa thams cad la</text></item>
<item><p>277b.1</p><section></section><text>yod pa ma yin pa de ltar na rang bzhin gyi gtan tshigs kyang mthun pa'i phyogs kyi phyogs gcig la brten pa yin no/ /re zhig ldog pa can gyi gtan tshigs la zhes bya ba ni gson po'i lus ni bdag dang bcas pa yin te/ srog la sogs pa dang ldan pa nyid kyi phyir ro zhes bya ba 'di'i/ srog sogs med pas bdag</text></item>
<item><p>277b.2</p><section></section><text>med la/ /khyab pa zhes bya ba de nyid ni 'di ltar zhes bya ba la sogs pas re zhig rnam par 'byed par byed do/ /gal te bsgrub par bya ba ldog pas sgrub par byed pa ldog pa yod na sgrub par byed pa med pas bsgrub par bya ba med pa ste mi mthun pa med pa la khyab par 'gyur ro/ /de yang de'i tshe ste srog la sogs pa</text></item>
<item><p>277b.3</p><section></section><text>med pa na bdag med pa la khyab par 'gyur na gson po'i lus gang la bdag nyid mi 'gyur ba de nyid la ste gson po'i lus las bdag med pa'i bdag nyid la khyab pa ldog par 'gyur ro zhes bya bar sbyar ro/ /khyab par byed pa nyid du zhes bya ba ni khyab par byed pa dag tu'o/ /de ltar na zhes bya ba la sogs pa ni rgyu dang 'bras</text></item>
<item><p>277b.4</p><section></section><text>bu nyid do/ /de ni bdag la dmigs pa na srog la sogs pa de dmigs pa yod do zhes bya ba 'dis ni rjes su 'gro ba bshad do/ /bdag rtogs pa med na ni zhes bya ba la sogs pas ni ldog pa bstan to/ /rgyu ma yin pa bkag pas zhes bya ba ni bdag la sogs pa de rgyu ma yin pa de bkag pa'i phyir ro/ /bdag</text></item>
<item><p>277b.5</p><section></section><text>ma rtogs pa'i srog la sogs pa'i rgyu gzhan nyid yod pa yin no zhes bstan pa'i phyir/ de ltar na zhes bya ba la sogs pa smos te/ sems kyi g.yo 'gul ni blo'i phul du byung ba yin la srog la sogs pa dang rjes su mthun pa'i lus phul du byung ba'o/ /rtsol ba ni gnas rnams kyi byed pa'o/ /gzhal bya nyid</text></item>
<item><p>277b.6</p><section></section><text>phyir gtan tshigs kyi phyir/ bum sogs rnams bdag dang bcas par te zhes bya ba ni gal te chos mthun pa nyid tsam gyis rtogs par 'gyur ba de'i tshe gson po'i lus bdag dang bcas pa dang gzhal bya nyid yin pa de bas na bum pa la sogs pa dang chos mthun pa nyid yin pa'i phyir bdag dang bcas pa nyid du ci'i phyir</text></item>
<item><p>277b.7</p><section></section><text>rjes su dpag par mi 'gyur/ rlung 'phen par byed pa'i nang gi byed pa ni rtsol ba yin la dran pa dang 'dod pa dang rtsol ba zhes bya ba ni zlas dbye ba'o/ /srog la sogs pa zhes bya ba ni dbugs 'byung ba dang rngub pa dang dbang po'i 'gyur ba'i mtshan nyid mig 'byed pa dang 'dzums pa la sogs pa'o/ /ci rigs par zhes</text></item>
<item><p>278a.1</p><section></section><text>bya ba ni dbang po'i 'gyur ba 'gram chu ldang ba dag ni dran pa dang 'dod pa'i rgyu yin la srog dang mig 'byed pa la sogs pa ni rtsol ba'i rgyu yin no/ /de nyid ni dper na 'ga' zhig mthong ngam zhes bya ba la sogs pas ston to/ /sa bon gyis gang ba la sogs pa'i gzugs dang de'i dri mthong ngam</text></item>
<item><p>278a.2</p><section></section><text>bsnams na go rims bzhin du lce'i dbang po'i 'gyur ba gnas skabs rnam pa gzhan nyid du 'gyur ba ni 'gram chu ldang ba'o/ /de ni bdun pa'i tshig gcig pa yin te/ gcig bzhin du 'gyur ba'i zlas dbye ba yin no/ /de la dran pa dang 'dod pa la sogs pa'i rgyu nyid yin par rtogs par bya'o zhes bya bar</text></item>
<item><p>278a.3</p><section></section><text>sbyar ro/ /sogs pa'i sgras ni dbang po nus pa med pa gzung ngo / /de ltar na sa bon gyis gang ba'i gzugs dang dri mthong zhing bsnams pa'i de ma thag tu ro skyur ba'i dran pa dang 'dod pa dang de dag las lce'i dbang po'i 'gyur ba 'gram chu ldang ba 'byung bar 'gyur ro/ /lus kyi nus pa dang blo dang rtsom pa la</text></item>
<item><p>278a.4</p><section></section><text>sogs pa ni dbugs 'byung ba dang rngub pa dang mig 'byed pa dang 'dzums pa'i rgyu nyid yin par rtogs par bya'o zhes bya bar sbyar ro/ /sogs pa'i sgras ni ci rigs par skal pa mnyam pa'i rgyu gzung ngo / /mdo la sogs pa smos pas ni nye bar mtshon pa yin no/ /de bzhin du gzhan dag la yang zhes</text></item>
<item><p>278a.5</p><section></section><text>bya ba ni bde ba dang sdug bsngal la sogs pa gzhan dag la yang bdag nyid rtags nyid du brtags pa ni ci rigs par skal ba mnyam pa'i rgyu gzung ngo / /mdo la sogs pa smos pas ni nye bar mtshon ba yin no/ /de bzhin du gzhan dag la yang zhes bya ba ni bde ba dang sdug bsngal la sogs pa gzhan dag</text></item>
<item><p>278a.6</p><section></section><text>la yang bdag nyid rtags nyid du brtags pa na ci rigs par rgyu yin par rtogs par bya'o/ /de dag 'byung zhes bya ba ni dran pa 'byung ba ste de nyid ni dran pa dang zhes bya ba la sogs pas 'chad par byed do/ /ci rigs pa'i don ni dran pa nyams su myong ba ste nyams su myong ba ni rig pa'o/ /bdag nyid ji</text></item>
<item><p>278a.7</p><section></section><text>lta ba bzhin gyi rkyen las zhes bya ba ni dus gzhan la sdom pa dang don 'dra ba mthong ba la sogs pa'i mtshan nyid can yin pa'i phyir dang / de bzhin du bstan bcos kyi 'bad rtsol nyams su myong ba'i phyir ji lta ba bzhin gyi rkyen las te/ mig la sogs pa'i blo'i 'bras bu ldog pa las mig la sogs pa'i</text></item>
<item><p>278b.1</p><section></section><text>nus pa zhes bya ba 'di dang sbyar ro/ /'bras bu ldog pa las zhes bya ba ni mig btsums pa la sogs pa dang long ba la sogs pa la 'bras bu la sogs pa'i rnam par shes pa med pa'i phyir ro/ /yul gzhan la g.yeng ba'i phyir rnam par shes pa phyi ma mi skye ba mthong ba dang thogs pa las rnam par g.yeng</text></item>
<item><p>278b.2</p><section></section><text>ba mthong ngo / /sogs pa'i sgras ni log par rtog par gzung ngo / /rgyu de'i phyir yid la byed pa blo thams cad la nus pa yin te/ drug po dag la zhes bya ba'i tha tshig go/ /de dag dang 'brel pa can yin no zhes bya ba ni blo dang 'brel pa can yin no/ /gzhan yang mnyan bya nyid dang zhes bya ba la sogs</text></item>
<item><p>278b.3</p><section></section><text>pa la ji ltar mnyan par bya ba nyid rjes su 'gro ba dang ldog pa dag la the tshom za ba'i phyir 'khrul pa yin pa de bzhin du srog la sogs pa yang zhes pa'i tha tshig go/ /srog la sogs pa mi mthun pa'i phyogs nyid bum pa la sogs pa bdag med pa nyid las ldog par 'gyur gyi mthun pa'i phyogs dag</text></item>
<item><p>278b.4</p><section></section><text>las ni ma yin no/ /de ci'i phyir zhe na/ med pa la zhes bya ba la sogs pa smos te/ gang las ldog pa gzhan gyis bdag dang bcas par cung zad kyang khas blangs pa yod pa ma yin te med pa la bral ba mi rung ba'i phyir ro/ /gang gi phyir srog la sogs pa bdag las ldog pa ma yin pa de'i phyir 'di</text></item>
<item><p>278b.5</p><section></section><text>bdag med pa la 'jug pa'i dogs pa yod pa ma yin pa de ltar na 'di'i ldog pa 'khrul pa med pa can yin no/ /'on kyang mthun pa'i phyogs nyid las kyang zhes bya ba ni mthun pa'i phyogs rtag pa nyid las kyang ldog pa de bas na dngos po'i chos su gyur pa 'di la rnam pa gzhan med pa'i phyir mi mthun pa'i</text></item>
<item><p>278b.6</p><section></section><text>phyogs la yang 'jug pa'i dogs pa mi ldog pa de ltar na ldog pa la 'khrul pa can yin no/ /ldog pa gzhan ma yin zhing rjes su 'gro ba med pa yang gzhan ma yin no zhes bya ba ni mthun pa'i phyogs la rjes su 'gro ba med pa gang yin pa de nyid de las ldog pa yin zhing ldog pa med pa yang rjes su 'gro ba yin te/ </text></item>
<item><p>278b.7</p><section></section><text>dgag pa 'gog pa ni sgrub pa'i ngo bo nyid yin pa'i phyir ro/ /rtag pa dang mi rtag pa dag gi nang nas zhes bya ba la sogs pa la med pa ni rtag pa'i yul ma yin zhing mi rtag pa'i yul yang ma yin pa de ltar mi rtag pa'i yul yang rtag pa'i yul ma yin no/ /de bzhin du rjes su 'gro ba dang ldog pa dag gi yang gcig gi</text></item>
<item><p>279a.1</p><section></section><text>yul ma yin pa yang gzhan gyi yul du mi 'gyur ro zhes bya ba ni bsdus pa'i don yin no/ /ma yin te de dag gi zhes bya ba la sogs pas lan 'debs par byed do/ /rtag pa dang mi rtag pa de dag ni dngos po nyid kyi de nyid mtshan nyid yin pa'i phyir te/ gcig 'gog pa'i gnyis pa sgrub pa'i mtshan</text></item>
<item><p>279a.2</p><section></section><text>nyid can nyid yin pa'i phyir ro/ /'dis ni 'di skad du rtag pa med pa tsam mi rtag pa nyid kyang ma yin zhing mi rtag pa med pa tsam rtag pa nyid ma yin gyi 'on kyang de dag ni dngos po'i chos nyid yin no/ /de bas na de dag dngos po'i chos nyid yin pa na phan tshun spangs te gnas pa'i mtshan nyid can dag gcig med pa'i yul gyi</text></item>
<item><p>279a.3</p><section></section><text>dngos po de las gzhan pa yul du 'gyur ba yin gyi med pa ni ma yin no zhes bstan to/ /de nyid ni dngos po'i chos nyid yin pa'i phyir zhes bya ba la sogs pa smos te/ rjes su 'gro ba med pa tsam ni ldog pa yin la de rjes su 'gro ba med na gdon mi za bar yod pa yin no/ /med pa 'gog pa'i mtshan nyid ni grub pa yin</text></item>
<item><p>279a.4</p><section></section><text>la de med pa 'gog par mi 'dod par thob par 'gyur ro/ /de la yang rnam par gcod pa tsam brjod par 'dod pa yod na zhes bya ba ni gang gi tshe mi rtag pa nyid med pa tsam rtag pa nyid du brjod par 'dod pa yin gyi dngos po'i chos ma yin pa de'i tshe dngos po ma yin pa bkag pa la yang de'i mtshan nyid yod pa nyid yin no zhes</text></item>
<item><p>279a.5</p><section></section><text>bya ba rtag pa dang mi rtag pa dag gcig gi yul ma yin pa de las gzhan pa'i yul gyi mtshan nyid yin no/ /med pa'i sgra nyid ni dgag pa rjod par byed pa yin no/ /de ltar na dngos por gyur ba'i gtan tshigs zhes bya ba la sogs pa mthun pa'i phyogs med pa la las gtan tshigs ldog pa yod pa ma yin pa de ltar na gtan</text></item>
<item><p>279a.6</p><section></section><text>tshigs med pa la ston par byed do/ /gzhan dag kyang zhes bya ba ni sangs rgyas ba'o/ /mthun pa'i phyogs med pa rtag pa las gtan tshigs byas pa ldog par smra ba la rigs pa ma yin pa byed par bsam par mi bya'o/ /dngos po la reg pa med pa ste sangs rgyas pas mthun pa'i phyogs dang mi mthun pa'i phyogs las ldog</text></item>
<item><p>279a.7</p><section></section><text>pa'i mtshan nyid kyi dgag pa gang yin pa brjod par 'dod pa yin te/ rnam par bcad pa tsam las gzhan ma yin no zhes bya ba'i tha tshig go/ /ci ste yang zhes bya ba la sogs pa la rnam par gcod pa'i rgyus rnam par gcod pa nye bar mtshon par byed pa'i chos gzhan dngos po'i khyad par 'gog pa ste ma yin par zhes bya ba'i tha</text></item>
<item><p>279b.1</p><section></section><text>tshig go/ /skabs su bab pa'i sgrub par byad pa zhes bya ba byas pa nyid de sgrub par byed pa'i chos ldog na'o/ /sgrub pa dang dgag pa dag gi sgra'i 'jug pa med pa'i phyir ro zhes bya ba ni khyed kyi gzhung gis sgrub pa dang dgag pa dag gis sgra'i 'jug pa gang yin pa de med pa dag la med pa'i phyir ro/ /ma yin par dgag</text></item>
<item><p>279b.2</p><section></section><text>pa'i ngo bo ma yin pa dag kyang zhes bya ba ni med par dgag pa yang ma yin pa dngos po'i chos nyid yin pa'i phyir med par mi 'dod do zhes bya bar dgongs so/ /de la yang zhes bya ba ni med pa de'i yang yul dgag pa ni bla ste/ ma yin pa'i yul ma yin zhing med pa dgag pa'i yang ma yin no zhes bya ba'i tha tshig go/ /</text></item>
<item><p>279b.3</p><section></section><text>yul dus 'gog ces bya ba ni med pa dgag pa nyid ma yin gyi 'on kyang yul dang dus yod pa nyid 'di la med cing dus 'dir med do zhes 'gog pa yin no/ /gal te de ltar ni 'gyur mod kyi zhes bya ba la sogs pas gzhan gyi bsam pa'i dogs pa bsu ba yin no/ /yod pa zhes bya ba ni dngos po yod pa'o/ /</text></item>
<item><p>279b.4</p><section></section><text>du ma dgag sgrub bzhin no zhes bya ba ni gzhi tha dad pa'i chos dag gi dgag pa dang sgrub pa bzhin no zhes bya ba'i tha tshig go/ /rna ba la sogs pa de'i 'bras bu can ma yin pa zhes bya ba ni mig gi rnam par shes pa'i 'bras bu can ma yin pa'o/ /bslad pa zhes bya ba ni sgra rnams kyis so/ /mi shes bslad can zhes</text></item>
<item><p>279b.5</p><section></section><text>bya ba ni mi shes pas 'khrul pa can no/ /de nyid ni rnam pa mi shes pa zhes bya ba la sogs pa smos te rnam pa mi shes pa gang la yod pa de la de skad ces bya'o/ /dngos po tha dad pa la brten pas 'jug pa gang la yod pa zhes bya bar tshig rnam par sbyar ro/ /de nas khyad par gyi bsdu ba bya'o/ /gang gi phyir dngos po tha dad</text></item>
<item><p>279b.6</p><section></section><text>pa la brten pas 'jug pa de'i phyir zhen pa'i rang bzhin nyid kyi mi shes pas bslad pa'i phyir ro/ /'dis kyang mi shes bslad pa can zhes bya ba bstan to/ /'brel pa yod na zhes bya ba la sogs pa la gzhan gyi don gyi ma yin pa'i rjes su dpag pa gang dang gang yin pa de dang de mi rtag pa yin no zhes bya ba'i sgra gang yin pa</text></item>
<item><p>279b.7</p><section></section><text>dag go/ /de ston par byed pa'i gnas skabs zhes bya ba la sogs pa la bdag gi rtog pa'i don du don khas len pa'i phyir ro/ /tshad ma dang cig shos 'gal ba'i phyir te/ med pa sgrub par byed pa dang yod pa sgrub par byed pa'i tshad ma dag las 'gal ba med pa'i phyir ro/ /yul gcig la 'jug pa na 'gal bar</text></item>
<item><p>280a.1</p><section></section><text>'gyur gyi dngos po'i stobs kyis 'jug pa'i tshad ma 'gal ba yod pa ma yin no/ /des byas pa'i go bar byed pa dgag pa'i rten mthun pa'i phyogs de la tha tshom za ba'i phyir ro/ /bum pa la sogs pa bdag med pa 'ga' zhig la ma mthong ba zhes bya ba ni gzhan gyi bsam pas bdag med pa dag la zhes</text></item>
<item><p>280a.2</p><section></section><text>bshad pa yin gyi de lta ma yin na bdag rang bzhin gyis bskal pa yin pa'i phyir ji ltar na bum pa la sogs pa dag la yang med pa yin/ gal te bum pa la sogs pa mdun na gnas pa bdag med pa 'ga' zhig la srog la sogs pa ma mthong ba de ltar na yang ma mthong ba de la yang ji ltar dmigs pa'i mtshan</text></item>
<item><p>280a.3</p><section></section><text>nyid kyir gyur pa'i bum pa la sogs pa ldog pa dngos po bdag med par gzhag pa ma mthong bdag la the tshom za bar 'gyur ro/ /de yod na ni der 'gyur na/ /zhes bya ba ni gal te dngos po phung po gsum pa yod par 'gyur na gang la bdag med pa ldog pa na yang bdag yod pa ma yin pa de dang der 'gyur ro/ /gson</text></item>
<item><p>280a.4</p><section></section><text>po'i lus la bdag med pa ldog pa na yang bdag gi dngos po yod pa yin no/ /'on kyang yod pa ldog pa med na yang zhes bya ba ni ji ltar srog la sogs pa ldog pa med pa'i mthun pa'i phyogs su brjod pa yin te/ srog la sogs pa'i mthun pa'i phyogs las mi ldog pa na med pa la ldog pa med pa'i phyir ro/ /de ltar na yang</text></item>
<item><p>280a.5</p><section></section><text>srog la sogs pa'i mthun pa'i phyogs yod pa ma bstan pa yin no/ /gal te ldog med rjes 'gro med/ /ces bya ba ni gal te mthun pa'i phyogs las ldog pa med pa dang bral ba yin na yang rjes su 'gro bar mi 'dod na'o/ /mthong ba dang ma mthong ba de dag rgyu dang 'bras bu nyid de'i sgrub par byed pa nyid yin pa'i phyir</text></item>
<item><p>280a.6</p><section></section><text>nye bar btags pa yin no/ /de ltar na bsgrub par bya ba nges pa la sgrub par byed pa zhes bya ba la sogs pa la bsgrub par bya ba nges pa la sgrub par byed pa nges pa'i rnam par nges par mi 'gyur te/ thams cad thams cad la sbyor bar 'gyur ro zhes bya ba'i tha tshig go/ /sogs pa'i sgras ni nges pa med par mi 'gyur ro/ /</text></item>
<item><p>280a.7</p><section></section><text>'di'i tha dad byed tha dad min/ /zhes bya ba la sogs pa la de ni bdun pa'i tshig gcig pa yin no/ /'di'i zhes bya ba ni tshogs pa'o/ /'dis ni phyogs snga ma'i dogs pa bsu ba yin no/ /'dir 'di'i bsam pa ni gal te yang me la sogs pa'i tshogs pa las du ba skye ba de lta na yang brgya byin gyi spyi bo la</text></item>
<item><p>280b.1</p><section></section><text>sogs pa las kyang 'byung ba yod pa nyid yin no/ /de la 'dir 'gyur te/ me la sogs pa'i tshogs pa las nges par skye ba can gyi du ba ci ltar mtshan nyid dang bral ba'i tshogs pa las 'byung bar 'gyur zhe na/ de ni yod pa ma yin no/ /gang gi phyir me la sogs pa'i mtshan nyid dang bral ba'i</text></item>
<item><p>280b.2</p><section></section><text>tshogs pa gang yin pa de tha dad par byed pa dang tha dad par byed pa ma yin pa'i ngo bo gang gis me la sogs pa'i tshogs pas du ba skyed par byed/ de ni mtshungs pa nyid kyi phyir tha dad par byed pa ma yin no/ /de bas na tshogs pa gzhan la rag las pa ci ltar tshogs pa gzhan las 'byung bar 'gyur ba'am/ </text></item>
<item><p>280b.3</p><section></section><text>'byung bar 'gyur na 'bras bu rgyu med pa nyid yin no zhes bya ba'i skyon 'di yod pa ma yin no/ /gang gi phyir ngo bo tha dad pa med pa de bas na me las kyang du ba 'byung ba yod pa de ltar na 'bras bu'i rgyu 'khrul pa yin no zhes bya ba yin no/ /de ltar na tha dad par byed pa dang tha dad par byed pa ma yin pa khas</text></item>
<item><p>280b.4</p><section></section><text>len na tha dad pa'i ngo bo/ ngo bo tha dad med nyid nyams/ /dngos po gcig la zhes bya ba ni lan gyi tshig yin no/ /de nyid ni de ltar ni 'gyur mod kyi du ba la sogs pa zhes bya ba la sogs pas 'chad par byed do/ /don gzhan du gyur pa'i tshogs pa ni brgya byin gyi spyi bo la sogs pa ni rang bzhin can no/ /</text></item>
<item><p>280b.5</p><section></section><text>ji ltar me las dngos su 'byung ba zhes bya ba la sogs pa ni mngon sum ste/ me'i yul can gyi mngon sum gyi shes pa yul can yin te me ni du ba'i rgyu nyid yin pa'i phyir ro/ /rgyu de yin par rtogs par 'gyur ro zhes bya ba ni du ba'i rgyu ni me yin te/ ji ltar mngon sum gyis slu ba med par rtogs pa de</text></item>
<item><p>280b.6</p><section></section><text>ltar rjes su dpag pas kyang ngo zhes bya ba'i tha tshig go/ /de dang 'brel pa can gyi rdzas/ /zhes bya ba ni 'o ma dang 'brel pa'i rdzas so/ /ci ste 'bras bu rul pa'i spyi la brten nas zhes bya ba ni rul pa tha dad pa la yang gcig nyid du zhen pa'o/ /gcig nyid yin zhes bya ba ni nus pa dag la yang gcig nyid du</text></item>
<item><p>280b.7</p><section></section><text>zhen nas gcig nyid kyi tha snyad la brten pa yin par brjod do/ /de kho na nyid du na rdzas ni bdag phul du byung ba'i mtshan nyid can nyid yin pa'i phyir nus pa rdzas bzhin du tha dad pa nyid yin no/ /de nyid ni rgol ba sngon du song bas bstan par bya ba'i phyir/ de ltar ni 'gyur mod kyi 'di bdag ci zhes bya ba la sogs pa smos</text></item>
<item><p>281a.1</p><section></section><text>so/ /bdag nyid du gyur pa'i zhes bya ba ni dngos po'i rang bzhin du gyur pa'i nus pa dang 'bras bu dag phan tshun 'dres pa ma yin no zhes bya ba de dang sbyar ro/ /gcig po des zhes bya bar dgongs so/ /yan lag gi dngos po'i rten zhes bya ba ni du ba dang bud shing gi 'gyur ba la yan lag ste rgyu nyid kyi dngos po'i</text></item>
<item><p>281a.2</p><section></section><text>rten yin no/ /'jig dang byas pa nyid gong du ji skad bshad zin to zhes bya ba ni zhes bya ba la sogs pas so/ /gang dag de go bar byed pa yin par mi 'dod pa zhes bya ba la sogs pa la de ni mnyan par bya ba nyid dang mtshungs pa'i ldog pa rgol ba gang dag go bar byed pa nyid du mi 'dod kyi/ srog la sogs pa mnyan par bya ba nyid dang</text></item>
<item><p>281a.3</p><section></section><text>mtshungs pa'i chos can go bar byed pa nyid yin par 'dod pa'o/ /rang bzhin gyi gtan tshigs kyi nang du 'dus par 'gyur ro zhes bya ba ni ji lta ba bzhin dben pa'i bdag nyid du gyur pas de med pa'i tha snyad du rung ba'i bdag nyid du gyur pa rab tu sgrub par byed pa'i phyir ro/ /brgyud pas zhes bya ba la sogs pa la 'di ltar rgyu dang</text></item>
<item><p>281a.4</p><section></section><text>khyab par byed pa ldog pas na 'bras bu dang khyab par bya ba med par ston par byed do/ /de la yang rang bzhin 'gog pa'i phyir ji skad du bshad pa'i rnam pas rang bzhin gyi gtan tshigs kyi nang du 'dus par 'gyur ro/ /de la yang skyes bu ma mthong las zhes bya ba la sogs pa la gang gi phyir skyes bu ma mthong ba de'i phyir</text></item>
<item><p>281a.5</p><section></section><text>skyes bu ma mthong ba'i rgyus skyes bu ldog pas srog la sogs pa ldog pa yod pa ma yin no/ /'di skad du gang gi phyir skyes bu ma mthong ba de'i phyir de ldog pas srog la sogs pa ldog par nges par 'gyur ba ma yin no zhes bstan par 'gyur ro/ /don 'di ni slob dpon phyogs kyi glang pos rigs pa brtags pa</text></item>
<item><p>281a.6</p><section></section><text>logs shig tu mdzad pa las bshad pa yin no/ /gzhung gang gis she na/ gzhan la ma mthong ba'i ngo bo zhes bya ba la sogs pas zhes bya ba smos te/ slob dpon gyi gzhung 'dis ldog pa can gyi gtan tshigs the tshom za ba'i gtan tshigs su bshad pa yin no/ /de nyid kyi phyir mi snang ba'i yul mi</text></item>
<item><p>281a.7</p><section></section><text>dmigs pa la yang the tshom za ba yin no zhes bya ba rtogs so/ /de bas na dmigs pa'i mtshan nyid kyir gyur pa nyid kyi khyad par slob dpon bzhed pa yin no/ /las la yod pa'am zhes bya ba ni las sgrub par byed pa la dmigs pa'i sgras las kyi bya ba brjod pa yin no/ /byed pa bsgrub pa ni byed pa po la</text></item>
<item><p>281b.1</p><section></section><text>yod pa yin no/ /khyab pa dang ldog pa med pa ni zhes bya ba ni dmigs pa'i mtshan nyid kyir gyur pa de 'dra ba'i don ni gang dang gang la de 'dra ba'i rang bzhin yin pa de dang de la de 'dzin par byed pa'i dmigs pa zhes bya ba ni khyab pa yin no/ /de lta bur gyur pa'i shes pa yang na yul med pa ma yin no zhes bya ba ni ldog</text></item>
<item><p>281b.2</p><section></section><text>pa med pa yin no/ /yul can dag ces bya ba ni med pa'i tha snyad do/ /mi dmigs pa de yang zhes bya ba ni dmigs su med pa ste/ dmigs pa'i sgras blos brjod pa'i phyir ro/ /med pa nyid kyi rang bzhin yin no zhes bya ba ni dgag pa las zlog pa yod pa nyid kyi rang bzhin nyid yin pa'i phyir med pa nyid kyi rang bzhin</text></item>
<item><p>281b.3</p><section></section><text>yin pa zhes brjod do/ /shes brjod the tshom za ba'i zhes bya ba ni gcig bzhin du 'gyur ba'i zlas dbye bas ma ning gi rtags yin no/ /de nyid yul can dag yin no/ /de nyid kyi phyir shes pa yod pa nyid dang zhes bya ba la sogs pas tshig gsum pa can gyi zlas dbye ba yin par bshad do/ /'di gnyis las</text></item>
<item><p>281b.4</p><section></section><text>zhes bya ba ni mthong ba dang ma mthong ba dag las yul can la yul bstan pa'i phyir rjes su 'gro ba dang ldog pa dag gzung ngo / /med pa'i shes pa la sogs pa'i zhes bya ba la sogs pa'i sgras ni med pa'i sgra la sogs par rung ba de nyid 'bras bu grub pas na ste/ rung ba de yang bdag nyid du gyur ba yin pa de ltar na</text></item>
<item><p>281b.5</p><section></section><text>rang bzhin gyi gtan tshigs kyi nang du 'dus pa yin no/ /dgos pa gang gis nyams su myong ba ste bstan par bya ba'i phyir zhes bya ba 'di'i bsdus pa'i don ni shes pa ni rang rig pa'i bdag nyid can nyid yin gyi 'di'i shes pa gzhan gyis nyams su myong ba ni ma yin no zhes de bstan par bya ba'i phyir nyams su</text></item>
<item><p>281b.6</p><section></section><text>myong ba smos pa mdzad pa yin no zhes bya ba yin no/ /brjod par 'dod pa'i yul las yul gzhan gyis nye bar bsgyur ba gzhan dang 'dres pa can te/ rang rig pa'i bdag nyid du snang bar 'gyur ba de'i tshe tha dad pa shes pa 'di'i shes pa 'di las tha dad pa yin no zhes 'di rnam par 'jog pa'i phyir ro/ /dper na gos la tshon</text></item>
<item><p>281b.7</p><section></section><text>bzhin no/ /zhes bya ba ni dper na gos la tshon gzhan gyis bsgyur ba na rgyu gzhan la ltos pa'i phyir dmar por nges pa med pa lta bu'o/ /dngos po ni skyed par byed pa'i rgyu yin te/ de las 'gyur ba de ltar na/ dngos po rgyu las 'byung ba nyid na ste/ mi rtag pa nyid yin no/ /de'i dngos po de la'o/ /chos zhes bya ba ni tha</text></item>
<item><p>282a.1</p><section></section><text>dad pa'o/ /gang gis dngos po 'jig pa de nyid kyi phyir dngos po 'jig pa zhes bya ba smos so/ /brgyud pa 'dis ci zhig bya ba ni dngos po'i rgyus mi rtag pa nyid tha dad pa skyed par 'gyur zhing des 'di 'jig pa yin no/ /'jig ste zhes bya ba ni mdo yin la/ de nyid ni mi rtag pa nyid la sogs pa zhes bya ba la sogs pas 'chad</text></item>
<item><p>282a.2</p><section></section><text>par byed do/ /cir yang mi 'gyur mod kyi zhes bya ba la sogs pa ni gzhan gyi yin no/ /dngos po'i bdag nyid du gyur pa zhes bya ba la sogs pa la dngos po'i bdag nyid du gyur pa yang de yin la 'jig pa'i rang bzhin yang yin pas zhes bya ba ni khyad par gyi bsdu ba'o/ /de byed pas na gal te mi rtag pa nyid kyi phyir chos bdag la phan</text></item>
<item><p>282a.3</p><section></section><text>'dogs par byed par yang 'gyur te/ bum pa la sogs pa'i 'jig pa'i rang bzhin yang phan 'dogs par byed par 'gyur ro zhes bya ba'i tha tshig go/ /de zhes bya ba ni 'jig par byed pa nyid du mngon par 'dod pa mi rtag pa'i bdag nyid can gyi chos su 'gyur na 'ga' zhig kyang ma yin no/ /'byung 'jig can zhes bya ba ni gnas skabs gang la</text></item>
<item><p>282a.4</p><section></section><text>gzhan gyis kyang 'di 'jig par 'dod do zhes bya ba'i tha tshig go/ /don dam par ni skad cig ma re re la dngos po rnams 'byung zhing 'jig pa'i dpe yin no/ /de'i tshe/ de ltar med yod ji ltar rung / /gal te skad cig kyang ltos med/ /dngos po 'byung ba ma yin na/ /dngos po 'jig pa la ltos pa med pa nyid yin na skad cig</text></item>
<item><p>282a.5</p><section></section><text>kyang dngos po yod pa thob par mi 'gyur ro zhes bya ba'i tha tshig go/ /de ni de lta ma yin te zhes bya ba la sogs pa ni grub pa'i mtha' smra ba yin no/ /de'i tshe/ de ltar med yod ji ltar rung / /gcig la yang der 'di 'di'i yod pa dang med pa ji ltar rung zhes bya ba'i tha tshig go/ /de nyid ni dngos po mi rtag par zhes bya ba la sogs pas 'chad</text></item>
<item><p>282a.6</p><section></section><text>par byed do/ /slob dpon shAkya blos sbyar ba las tshad ma rnam 'grel le'u bzhi pa'i TI kA'o/ /mu stegs brdzun pa'i rtog ge thams cad 'joms nus bstan bcos lugs bzangs thams cad kyi/ /cha tsam bdag gis bshad pas mi g.yo shin tu brtan pa'i bsod nams skyes thob pa/ /des ni sems can tshogs 'di srid pa gsum pa'i</text></item>
<item><p>282a.7</p><section></section><text>rgya mtsho dag las yongs drangs nas/ /tshangs sogs kyis kyang thob min sangs rgyas go 'phang dri med rtag tu thob par shog /bcom ldan 'das 'jam pa'i dbyangs kyi zhabs sgom pa/ slob dpon shAkya'i blos sbyar ba tshad ma rnam 'grel gyi 'grel bshad rdzogs so// //'di ni lo tsA ba rma dge ba'i blo gros kyis bsgyur ba'o// //</text></item>
</text>