<p>1a</p>
<p>1b</p>
<p>1b.1</p>@##/ /don rnam par gdon mi za ba'i 'grel pa/ 'phags pa 'jam dpal la phyag 'tshal lo/ /de la phyag 'tshal mdo sde yi/ /don ni bdag gis gsal bar bshad/ /de la mdo sde 'chad
<p>1b.2</p>'dod pas/ /dang por dgos pa dang / 'brel pa dang / gleng gzhi dang / gleng bslang ba dang / bsdus pa'i don dang / tshig gi don ston te/ don rnam pa drug rnams bstan dgos so/ /de la slob ma rnams
<p>1b.3</p>mnyan pa dang / bsam pa dang gzung ba la sogs pa shes rab rnam gsum gyis/ mdo'i don rnam par nges pa ma mthong bar ni blo sngon du gtong ba'i shes rab can dag bya rog gi so brtag pa bzhin du
<p>1b.4</p>don med do zhes gang la yang 'jug par mi 'gyur ro/ /de bas na dang por dgos pa bshad ces gsungs te/ ci dgos she na/ chos kyi mtshan nyid rnam par 'byed pa la mkhas par bya ba'i phyir gsungs
<p>1b.5</p>na/ mnyan pa dang gzung ba la sogs pa la/ nyan pa gus par byed pas na/ /de bas dang por dgos pa bshad/ /ces gsungs so/ /don rnam par gdon mi za ba'i chos kyi rnam grangs 'di'i mgo
<p>2a</p>
<p>2a.1</p>mjug gi don dang / mtshan nyid kyi bye brag rnam par 'byed pa legs par bya ba'i phyir bshad de/ de ni dgos pa'o/ /gal te chos kyi mtshan nyid rnam par 'byed pa la mkhas pa ni thabs gzhan gyis kyang 'gyur ro zhe na/ de lta na ma yin te/ 
<p>2a.2</p>thabs gzhan gyis ni chos 'di'i mgo mjug gi phrin las rnam par 'byed pa la mkhas par mi nus te/ de bas na chos kyi mtshan nyid rnam par 'byed pa la mkhas pa ni bya ba'i thabs/ bcom ldan 'das kyi mdo'i don ston to/ /de ltar mnyan pa dang bsam
<p>2a.3</p>pa dang gzung ba la sogs pa'i chos kyi mtshan nyid rnam par dz+washes par bya ba'i 'bras bu bstan par bya ba'i phyir/ dgos pa'i yang dgos pa bshad ces gsungs so/ /de ltar bstan cing bshad pa de yang ci dgos she na/ chos kyi mtshan nyid rnam
<p>2a.4</p>par 'byed pa la mkhas na/ blang bar bya ba dang dor bar bya ba shes pas phan pa len pa dang / gnod pa spong ba'i sgo nas nyon mongs pa rnams spong bar 'gyur ro/ /nyon mongs pa rnams spangs par gyur na/ mya ngan las 'das pa'i gnas thob
<p>2a.5</p>par 'gyur te/ 'di ni dgos pa'i dgos pa'o/ /de la 'brel pa ma brjod na se'u lnga dang khur ba drug lta bur gang dang cir yang ma 'brel pa'o snyam pa'am/ klu'i rgyal po 'jog po'i mgo la rims nad thams cad sel ba'i nor bu rin po che yod kyang /
<p>2b</p>
<p>2b.1</p>de blang bar bya ba'i thabs med pa lta bu yin no snyam nas/ rtog pa sngon du gtong ba rnams 'jug tu mi btub pa gsal ba'i phyir 'brel pa bshad do/ /de yang tshig dang don du 'brel pa dang / don dang bsgrub par 'brel pa dang / bsgrub pa dang 'bras bur 'brel pa'o/ /de la tshig dang
<p>2b.2</p>don du 'brel pa ni/ phung po lnga gang zhe na zhes bya ba la sogs pa'i tshig gis gong du mdo sde'i lung don nyi shu rtsa drug gis chos thams cad bsdus nas bshad pa de khong du chud par 'gyur ba'i phyir ro/ /don dang bsgrub par 'brel pa ni/ mdo sde'i don bzang po mchog tu gyur pa mthong nas/ 
<p>2b.3</p>slob ma rnams dga' ba'i khyad par skye ste/ 'di ni bsgrub par bya ba'i gtso bo yin no zhe na/ de la de bzhin du bsgrub pa'i phyir ro/ /bsgrub pa dang 'bras bur 'brel pa ni/ de ltar don ji ltar khong du chud pa bzhin du bsgrubs na/ nyon mongs pa thams cad spangs pa'i mtshan nyid mya ngan las
<p>2b.4</p>'das pa'i 'bras bu thob pa'i phyir ro/ de la gleng gzhi ni mdo sde 'byung ba'i rgyu ste/ de la yang 'di skad bdag gis thos pa'i dus gcig na zhes bya ba nas brtsams te/ dge slong brgya phrag phyed dang bcu gsum dang thabs cig tu bzhugs zhes bya ba yan chad kyis bstan to/ /gleng bslang ba
<p>2b.5</p>ni mdo sde bshad pa'i phyir/ skabs dang sbyar te smras pa'am/ skabs su babs par sma ba ste/ skabs su ma babs par smras na/ smyon pa'i tshig lta bur gyur pas/ rang gis rig par bya ba'i don du skabs dang sbyar te smra ba ni gleng bslang ba'o/ /de yang de na bcom ldan 'das zhes bya ba
<p>2b.6</p>nas brtsams te/ dge sbyong de rnams bcom ldan 'das la slar nyan pa dang / bcom ldan 'das kyis de dag la 'di skad ces bka' stsal to zhes bya ba yan chad kyis bstan to/ /bsdus pa'i don kyang slob ma rnams kyi don dang tshig bde bar khong du chud par bya ba dang / gzung sla bar bya ba'i phyir
<p>2b.7</p>bshad de/ de yang dge slong dag la 'di skad ces don rnam par gdon mi za ba zhes bya ba chos kyi rnam grangs gang zhe na zhes bya ba nas brtsams te/ dge slong dag 'di ni don rnam par gdon mi za ba'i chos kyi rnam grangs kyi lung zhes bya yan chad kyis bstan to/ /tshig gi don ni bsdus pa'i don dang / tshig so so'i
<p>3a</p>
<p>3a.1</p>don rgyas par 'grel pa ste/ de yang de la dge slong dag phung po lnga gang zhe na zhes bya ba nas brtsams te mdo rdzogs kyi bar du'o/ /da ni gleng gzhi'i tshig dbye ba'i dbang du byas nas bshad par bya'o/ /gleng gzhi de yang rnam pa bzhi ste/ dus phun sum tshogs pa dang / ston pa phun sum
<p>3a.2</p>tshogs pa dang / gnas phun sum tshogs pa dang / 'khor phun sum tshogs pa'o/ /de la 'di skad ces bya ba'i tshig 'di ni don mang por 'jug ste/ dpe dang lung 'bogs pa dang / dris pa la rnam par nges pa dang / khas len pa dang tshig gi lan to/ /de la dper 'dren pa ni/ dper na ngal bso ba lta bu phyug
<p>3a.3</p>pa dang / seng ge lta bu dpa' ba dang / rdo rje lta bu sra ba zhes bya ba lta bu'o/ /lung 'bogs sde par 'dren pa ni 'di skad lhogs shig ces bya ba lta bu'o/ dris pa la rnam par nges par 'dren pa ni/ ji skad thos zhes dris pa dang / 'di skad bdag gis thos te/ de bzhin du bshad do zhes bya ba lta bu'o/ khas
<p>3a.4</p>len pa ni 'di ltar gyis shig ces gsol ba btab pa dang / de bzhin du bya'o zhes bya ba lta bu'o/ tshig gi lan ni 'di skad bdag gis thos pa yin nam zhes smras pa la/ de de lta'o zhes bya ba lta bu'o/ /'di'i skabs su rab tu 'byed pa'i dbang gis khas len par 'dren pa nyid du rig par bya'o/ /ji lta zhe
<p>3a.5</p>na 'phags pa 'od srungs la sogs pa dgra bcom pa lnga brgyas mdo yang dag par bsdu ba la zhugs pa na 'phags pa dga' bo la dgra bcom pa gzhan dag gis khyod kyis ji skad du thos pa de bzhin du bshad du gsol zhes gsol ba btab pa dang 'di skad ces smras te/ bdag gis bcom
<p>3a.6</p>ldan 'das las 'di skad du thos te/ ji skad du thos pa de bzhin du bshad par bya'o zhes khas blang ba'i phyir ro/ /bdag gis zhes bya bas gzhan bcad nas mngon sum du thos pa ston te/ mdo 'di bcom ldan 'das las mngon sum du thos kyi/ thos pa gcig nas gcig tu brgyud pa ni ma yin no
<p>3a.7</p>zhes bya ba'i don to/ /thos zhes bya ba ni rna ba'i dbang po rnam par dag pa dang ldan pa'i rna ba'i rnam par shes pas don dang tshig ma nor bar gzung zhes bya ba'i don te/ des ni khong du chud pa med par ston to/ /de ci'i phyir zhe na/ gang gi tshe bcom ldan 'das las 'phags pa dga' bos mdo 'di mngon sum du
<p>3b</p>
<p>3b.1</p>thos pa de'i tshe/ 'phags pa dga' bos bden pa rtog pa med de bcom ldan 'das mya ngan las 'das pa'i 'og tu bden pa mthong ba'i phyir ro/ /dus gcig na zhes bya ba ni dus gcig gi sgra dus dang phrad pa ste/ don rnam pa gnyis su 'dren to/ /de la dus su 'dren pa ni bdag gis thos pa'i zhes bya ba'i tshig dang yang
<p>3b.2</p>sbyar te/ de ni mdo sde 'di thos par dka' ba las lan cig gam dus gcig na thos so zhes bya ba'i don to/ /phrad par 'dren pa ni dus gcig na'i tshig /bcom ldan 'das dang 'og mar sbyar te/ sbal mgrin dang gnya' shing bzhin du mi lus dang khom pa rnyed dka' ba las rnyed pa dang sangs rgyas 'byung ba rnyed par dka' ba
<p>3b.3</p>las phrad de/ mnyan du yod pa la sogs par chos 'di thos so zhes bya ba'i don to/ /yang na mdo sde 'di lan cig dus gcig na thos te/ dus gzhan na mdo sde gzhan yang thos so zhes 'phags pa dga' bo nyid thos pa mang bar ston to/ /dus 'di na ni bcom ldan 'das gnas 'di na bzhugs te chos 'di bshad kyis/ 
<p>3b.4</p>dus gzhan gyi tshe na ni gzhan na bzhugs shing chos gzhan yang bshad do zhes bcom ldan 'das nyid sems can gyi don dpag tu med pa rgyun du mdzad par ston to/ /des ni dus phun sum tshogs pa bstan to/ /de la bcom ldan 'das zhes bya ba'i tshig 'di don rnam pa gsum du 'dren te/ bcom ldan du 'dren pa dang / 
<p>3b.5</p>dpal ldan du 'dren pa dang / skal ldan du 'dren pa'o/ /de la bcom ldan du 'dren pa ni bdud bzhi bcom pa'i phyir te/ bdud bzhi ni lha'i bu'i bdud dang / nyon mongs pa'i bdud dang / 'chi bdag gi bdud dang / phung po'i bdud do/ /de la lha'i bu'i bdud ni mngon par sangs rgyas nas/ rdo rje'i gdan la
<p>3b.6</p>bzhugs pa'i tshe bcom ste/ 'dod pa'i khams kyi lha'i bu'i bdud mang po'i mtshon cha dang ri la sogs pa'i gnod pa'i tshul mang pos brgal ba las/ byams pa dang snying rje dang stong pa la sogs pa'i byin chen pos mtshon cha la sogs pa yang me tog tu bsgyur te/ btul nas thams cad mkhyen pa gang zag zla
<p>3b.7</p>med pa'o zhes grags pa chen por mdzad pa na bcom mo/ /nyon mongs pa'i bdud ni de ltar thun snga ma la lha'i bu'i bdud bcom nas/ de'i 'og tu thun phyi ma la mthong ba'i lam gyis spang ba'i bya ba'i nyon mongs pa dang / bsgom pa'i lam gyis spang bar bya ba'i nyon mongs pa gnyis las chen po dang 'bring po dang /
<p>4a</p>
<p>4a.1</p>chung ngu ste/ rnam pa dgur gzhag pa la/ rdo rje lta bu'i ye shes skyes nas/ nyon mongs pa chung ngu'i yang chung ngu / ye shes chen po'i yang chen pos brtsal bas na bcom mo/ /de bas na bdud gnyis ni/ rdo rje lta bu'i gdan la bzhugs pa'i tshe
<p>4a.2</p>bcom bar bshad do/ /'chi bdag gi bdud ni rtswa mchog gi grong khyer du bcom ste/ sangs rgyas rnams mi'i tshe las chos nyid kyis lnga cha gcig 'bri ste/ shAkya thub pa yang lo brgyad cu bzhi 'jig rten na bzhugs nas/ mya ngan las 'da' ba'i rigs pa las/ sems can
<p>4a.3</p>sangs rgyas kyis 'dul ba'i skal ba dang ldan pa/ gzhan ni sngar thabs mang pos grol bar mdzad/ bram ze su bad tra zhes bya ba mya ngan las 'da' ba bstan khar gzigs na/ 'dul ba'i skal ba can las sngar ma btul ba las zla ba gsum bshol te/ zla ba gsum dus
<p>4a.4</p>las nur nas/ 'phral du mya ngan las ma 'das pa lta bu'o/ /de la phung po'i bdud kyang rtswa mchog gi grong khyer nyid du bcom ste/ gzugs la sogs pa'i phung po lnga rnams ma lus par spangs pa'i tshe bcom mo/ /de bas na bdud gnyis ni/ rtswa mchog gi grong khyer du
<p>4a.5</p>bcom par bshad do/ /bcom ldan 'das kyi sgra dpal ldan du 'dren pa ni/ yon tan drug dang ldan pa'i phyir dpal ldan te/ yon tan drug ni/ phyug pa phun sum tshogs pa dang / /gzugs dang grags pa dang ni dpal/ /de bzhin ye shes 'bad pa ste/ /drug po
<p>4a.6</p>rnams la bcom zhes bshad/ /ces gsungs pa lta bu'o/ /de la phyug pa phun sum tshogs pa ni 'jig rten dang / 'jig rten las 'das pa'i 'byor pa phun sum tshogs pa dang ldan pa'i phyir ro/ /gzugs phun sum tshogs pa ni skyes bu'i mtshan sum cu rtsa gnyis dang / 
<p>4a.7</p>dpe byad bzang po brgyad cu ni/ sku la mnga' ba'i phyir ro/ /grags pa phun sum tshogs pa ni/ yon tan phun sum tshogs pa dang ldan par 'jig rten gyi khams thams cad du grags pa'i phyir ro/ /dpal phun sum tshogs pa ni dpag bsam gyi shing dang / yid
<p>4b</p>
<p>4b.1</p>bzhin gyi nor bu ltar sems can thams cad kyi bsam pa yongs su 'gangs par mdzad pa'i phyir ro/ /ye shes phun sum tshogs pa ni/ chos thams cad la thogs pa med pa dang / chags pa med par mkhyen pa'i ye shes mnga' ba'i phyir ro/ /'bad pa phun sum
<p>4b.2</p>tshogs pa ni sems can thams cad la phan pa dang / bde ba'i brtson 'grus chen po nam du yang mi gtong bar brtson pa'i phyir ro/ /bcom ldan 'das kyi sgra skal ldan du 'dren pa ni/ byang chub kyi phyogs sum cu rtsa bdun la dran pa nye bar gzhag pa bzhi dang / yang dag
<p>4b.3</p>pa'i spong ba bzhi lta bur/ bzhi bzhir mnyam pa dang / dbang po lnga dang stobs lta bur lnga lngar chos mnyam pa/ chos thams cad dang ldan pa'i phyir te/ de ni ston pa phun sum tshogs par bstan to/ /mnyan du yod pa zhes bya ba ni shra ba bsti zhes bya ba'i drang srong gi gnas su 'gro ba rnams
<p>4b.4</p>kyi gnas bcas pa'i phyir ro/ /grong khyer de'i ming yang mnyan du yod pa zhes bya la/ grong khyer de mtshon pa'i yul gyi khyad par gzhan la yang mnyan du yod pa zhes bya'o/ /yang na grong khyer 'di yang bsod nams dang ye shes kyi tshogs kyis bskyed pa'i sems can yon
<p>4b.5</p>tan mang po dang ldan pa sha stag gi gnas yin pas/ legs pa dang 'byor pa phun sum tshogs pa'i grong khyer te/ rna bas mnyan du yod cing thos pa thams cad yod par grags pas na/ grong khyer gyi ming yang mnyan du yod par grags so/ /de yang ci mngon zhe na/ de
<p>4b.6</p>ltar thams cad yod par grags pa las/ mi gcig cig gis de ltar mi'i mig 'tshong ba yod dam med ces grong khyer du zhugs pa las grong khyer na gnas pa'i lhas rang gi lus mi lta bur bsgyur nas/ mi'i mig gsar du phyung ba khar gzhong gang 'gul ba de'i mdun du tshong du
<p>4b.7</p>'ongs so zhes 'byung ba lta bu'o/ /mnyan du yod pa'i grong khyer yang shin tu rgya che bas de'i yang phyogs gang na bzhugs pa mi shes te/ de bas na shar gyi kun dga' zhes bya ba smos so/ /kun dga' zhes bya ba ni ldum ra'i sa phyogs la bya ste/ de dag kyang sa gzhi mnyam
<p>5a</p>
<p>5a.1</p>zhing snyoms pa dang / me tog la sogs pa sdug gu mang pos brgyan pa dang / phyogs bzang zhing ci mdzes pas/ 'gro ba rnams der sems can kun dga' ba'i phyir kun dga' ste/ kun 'ga' de mnyan du yod pa'i grong khyer gyi shar gyi cha na gnas
<p>5a.2</p>pas na/ shar gyi kun dga' zhes bya'o/ /mnyan du yod pa'i grong khyer gyi shar gyi phyogs na yang / /kun 'ga' mang du yod pas/ gang na bzhugs pa mi shes te/ de bas na khyad par du ri dgas ma'i khang pa na zhes gsungs so/ /de la ri dgas ma zhes bya ba ni/ /dge
<p>5a.3</p>bsnyen ma bden pa mthong ba/ rgyun du zhugs pa'i lam la zhugs pa'i ming ste/ des byas pa'i khang pa'o/ /de la khang pa'i sgra'i don ni/ /de mthong bas 'gro ba sems dang bar byed pas na khang pa ste/ nges pa'i tshig gi tshul gyis so/ /de la mnyan du yod pa'i shar gyi kun
<p>5a.4</p>dga' ba dang / ri dgas ma'i gnas gnyis smos pa ni/ rab tu byung ba dang / khyim na gnas pa'i phyogs gnyis la phan gdags pa'i phyir te/ kun dga' smos pas ni rab tu byung ba la phan gdags pa'i phyir ro/ /mnyan du yod pa ri dgas ma'i gnas smos pas ni/ khyim na
<p>5a.5</p>gnas pa'i phyogs la phan gdags pa'i phyir ro/ /'di na gnas phun sum tshogs pa bstan to/ /ci bcom ldan 'das nyag gcig bzhugs sam snyam pa la ma yin par bstan pa'i phyir/ dge slong gi dge 'dun chen po zhes bya ba la sogs pa gsungs so/ /tshig de dag gis khyad
<p>5a.6</p>par rnam pa lnga bstan te/ so sor thar pa'i sdom pa mtshungs pa dang / bdud la sogs pas mi phyed pa dang / yon tan gyi khyad par dang ldan pa dang / nyon mongs pa bcom pa dang / grangs mang ba'o/ /de la so sor thar pa'i sdom pa mtshungs pas na/ dge slong gi zhes bya ba'i
<p>5a.7</p>tshig dang po smos te/ gsol ba dang zhu ba'i las kyis bsnyen par rdzogs pa dang / so sor thar pa'i sdom pa la gnas pa sha stag pas dge slong ngo / /dge 'dun zhes bya bas bdud la sogs pas mi phyed par bstan te/ de dag lta ba dang / tshul khrims la sogs par gzhan gyis
<p>5b</p>
<p>5b.1</p>bsgyur bar mi nus pas na dge 'dun no/ /chen po zhes bya bas/ yon tan khyad par dang ldan par bstan te/ de yang bya ba byas pa dang / byed pa byas pa dang / khur bor ba dang / cang shes pa dang / rang gi don rjes su thob pa'i yon tan lnga dang mngon par shes pa drug la sogs
<p>5b.2</p>pa'i yon tan dang ldan pa'i phyir ro/ /dge slong zhes bya ba'i tshig phyi mas nyon mongs pa spangs par bstan te/ gang gi phyir 'dod chags la sogs pa'i nyon mongs pa bcom ste/ spangs pas na de'i phyir don dam pa'i dge slong brgya phrag phyed dang bcu gsum zhes bya bas grangs mang
<p>5b.3</p>bar bstan te/ don rnam par gdon mi za ba'i mdo 'di bshad pa'i tshe na ni 'khor gyi dge slong 'di snyed cig yod do zhes bstan pa'o/ /grangs der chad par smras pa yang / de bzhin gshegs pas lteng rgyas 'od srungs 'khor lnga brgya dang bcas te rab tu phyung / de nas ga ya 'od srungs
<p>5b.4</p>'khor nyis brgya lnga bcu dang / de'i 'og tu chu bo 'od srungs 'khor nyis brgya lnga bcu dang / de nas shA ri'i bu dang maud gal gyi bu gnyis/ 'khor nyis brgya lnga bcu rnams dang btul te/ rab tu phyung nas rtag tu bcom ldan 'das kyi 'khor du gyur pa'i phyir/ grangs chad par smos
<p>5b.5</p>so/ /bzhugs te zhes bya ba la bzhugs pa rnam pa gsum ste/ spyod lam gyis bzhugs pa dang / chos 'chad cing bzhugs pa dang / nang du yang dag 'jog la bzhugs pa'o/ /de la spyod lam gyis bzhugs pa ni/ /bzhugs pa dang bzhengs pa dang / mnal ba dang 'chag
<p>5b.6</p>pa'o/ /chos 'chad cing bzhugs pa ni/ 'khor gyi nang du gsung rab [(]gyi [,]kyi [)]don sgogs par mdzad pa'o/ /nang du yang dag 'jog la bzhugs pa ni/ byams pa dang snying rje la sogs pa tshad med pa bzhi la snyoms par zhugs pa'am/ stong pa nyid dang / mtshan med pa dang / smon
<p>5b.7</p>med pa la sogs pa la snyoms par bzhugs pa'o/ /de la spyod lam gyis bzhugs pa ni/ sku'i phrin las so/ /chos 'chad cing bzhugs pa ni/ gsung gi phrin las so/ /nang du yang dag 'jog la bzhugs pa ni/ thugs kyi phrin las te/ de'i skabs su ni chos 'chad
<p>6a</p>
<p>6a.1</p>cing bzhugs par blta'o/ /gleng gzhi phun sum tshogs pa rdzogs so// //gleng bslang ba'i dbang du byas nas/ de nas bcom ldan 'das kyis zhes bya ba la sogs pa gsungs so/ /de zhes bya ba ni mnyan du yod pa/ shar gyi kun dga' ri dgas
<p>6a.2</p>ma'i gnas na'o/ /yang na de na zhes bya ba ni tshig gis mgo drang ba'am/ tshig dgod pa'o/ /bcom ldan 'das zhes bya ba'i don ni snga ma bzhin no/ /bcom ldan 'das ni 'chad pa po yin la/ dge slong rnams ni nyan par byed pa yin pas/ bcom ldan 'das
<p>6a.3</p>kyis dge slong rnams la bka' stsal pa zhes bya bar sbyar ro/ /gsung gang gis bka' stsal pa na/ de'i phyir tshangs pa'i gsung sprin ltar zab mo snyan pa rgya chen pos zhes bya ba gsungs te/ bya ka la ping ka'i sgra ltar shin tu snyan cing 'jam pas 'dul ba'i 'gro ba rnams dga' bar
<p>6a.4</p>byed pa'i phyir tshangs pa'i gsung ngo / /gang gi phyir gsung de ring du 'gro zhing 'khor kun la khyab par byed pas na/ sprin ltar zab mo zhes bya'o/ /'di ltar gsung de tshangs pa'i gsung yin pas/ nyan pa'i dus na 'gro ba rnams kyi bsam pa tshim par byed cing yid 'dren pas
<p>6a.5</p>na snyan pa'o/ /gang gi phyir gsung de sprin ltar 'khor kun la khyab ste/ nye ring 'dra bar thos par byed pas na/ de'i phyir rgya chen po zhes bya ste/ yon tan gyi khyad par de lta bu dang ldan pa'i gsung gis/ dge slong rnams la bka' stsal to/ /dge slong khyed rnams la zhes
<p>6a.6</p>bya ba ni/ nyan pa'i 'dul bar gyur pa/ khyed rnams la zhes bya ba'i don to/ /chos bstan par bya ste zhes bya ba la/ chos ni mdo sde la sogs pa gsung rab yan lag bcu gnyis te/ de'i phyir de dag la chos zhes brjod ce na/ de dag gi rigs ston pa'i phyir chos zhes bya'o/ /bstan pa byas te zhes bya ba ni
<p>6a.7</p>bshad par bya ste/ zhes bya ba'i don to/ /ming ji skad ces bya ba'i chos bstan par mdzad snyam pa la/ de'i phyir 'di ltar don rnam par gdon mi za ba zhes bya ba'i chos kyi rnam grangs zhes smos te/ 'di ltar zhes bya ba ni/ 'di lta ste zhes bya ba'i don to/ /chos 'di'i nang nas
<p>6b</p>
<p>6b.1</p>shes par bya ba dang / spang bar bya ba dang / bsgom par bya ba dang thob par bya ba'i chos kyi don rnam par nges pa dang gtan la babs pa ston la/ sems can rnams kyis 'di thos na yang / don de dag gtan la babs pa kho nar shes par 'gyur bas na/ de'i phyir na mdo sde 'di don
<p>6b.2</p>rnam par gdon mi za ba'i chos kyi rnam grangs zhes bya'o/ /chos kyi rnam grangs zhes bya ba ni/ chos kyi phung po'i chos kyi tshogs/ chos mang po zhes bya ba'i don to/ /de la chos la yang rnam pa gnyis te/ bshad par bya ba'i chos dang / khong du chud par bya ba'i chos te/ 
<p>6b.3</p>chos de gnyis ka 'di'i nang nas bshad par ston to/ /bshad par bya ba'i chos kyi khyad par dang / yon tan bstan par bya ba'i phyir/ thog mar dge ba bar du dge ba tha mar dge ba zhes gsungs te/ de la lhag pa'i tshul khrims kyi bslab pa ston pas na/ thog mar dge ba
<p>6b.4</p>zhes bya ste/ lhag pa'i tshul khrims kyi bslab pa ni/ ji ltar mdo dag las/ 'di ltar tshul khrims dang ldan pa yin te/ so sor thar pa'i sdom pas bsdams pa dang / spyod pa dang spyod yul phun sum tshogs pa dang / kha na ma tho ba chung ngu la yang 'jigs par lta zhing / yang dag
<p>6b.5</p>par blangs nas bslab pa'i gnas la slob bo zhes gsungs pa'o/ /lhag pa'i sems kyi bslab pa ston pa'i phyir/ bar du dge ba ste lhag pa'i sems kyi bslab pa yang / ji ltar mdo dag las bsam gtan bzhi gang zhe na/ 'dod pa las dben pa/ sdig pa mi dge ba'i chos
<p>6b.6</p>rnams las dben pa rtog pa dang bcas dpyod pa dang bcas pa/ dben pa las skyes par dga' ba dang / bde bar ldan pas/ bsam gtan dang po la nye bar zhugs nas gnas so/ /rtog pa dang dpyod pa nye bar zhi bas/ nang dang zhing sems rtse gcig tu gyur te/ rtog pa med pa dpyod
<p>6b.7</p>pa med pa/ ting nge 'dzin las skyes pa'i dga' ba dang bde ba dang ldan pa/ bsam gtan gnyis pa la nye bar zhugs nas gnas so/ /dga' ba'i 'dod chags dang bral nas btang snyoms la gnas te/ dran pa dang shes bzhin dang bcas pas/ bde ba so sor lus kyis myong ste/ gang de la
<p>7a</p>
<p>7a.1</p>'phags pa rnams btang snyoms pa dran pa dang bcas shing / bde ba la gnas pa'o zhes gsungs pa/ bsam gtan gsum pa la nye bar zhugs nas gnas so/ /bde ba yang spang sdug bsngal yang spangs nas/ yid bde ba dang yid mi bde ba gnyis thog ma nyid du nub bar
<p>7a.2</p>gyur te/ bde ba yang ma yin sdug bsngal yang ma yin pa'i btang snyoms dran pa yongs su dag pa bsam gtan bzhi pa la nye bar zhugs nas gnas so zhes bshad pa'o/ /lhag pa'i shes rab kyi bslab pa bstan pa'i phyir tha mar dge ba zhes bya ste/ lhag pa'i shes rab kyi bslab pa yang mdo las 'di
<p>7a.3</p>la sdug bsngal 'phags pa'i bden pa'o zhes yang dag pa ji lta ba bzhin du rab tu shes so/ /'di ni sdug bsngal kun 'byung ba'i 'phags pa'i bden pa'o/ /'di ni sdug bsngal 'gog pa'i 'phags pa'i bden pa'o/ /'di ni sdug bsngal 'gog par 'gro bar byed pa'i lam
<p>7a.4</p>'phags pa'i bden pa'o/ /zhes yang dag pa ji lta ba bzhin du rab tu shes so/ /des de ltar mthong ba na 'dod pa'i zag pa las sems rnam par grol ba dang srid pa'i zag pa dang / ma rig pa'i zag pa las sems rnam par grol lo/ /des rnam par grol ba rnam par grol ba nyid
<p>7a.5</p>du ye shes mthong bar 'gyur ro/ /zhes bshad pa'o/ /de ltar dus gsum du dge ba'i chos de yang ci 'dra ba zhig ce na/ de'i phyir don bzang po tshig 'bru bzang po zhes bya ba gsungs te/ brjod par bya ba'i don phyin ci ma log cing mchog tu gyur pa don phun sum tshogs pa'i phyir don bzang po'o/ / 
<p>7a.6</p>'bru ni a dang ka la sogs pa rjod par byed pa'i tshig la bya ste/ tshig gsal zhing don myur du go bar byed pas na tshig 'bru bzang po'o/ /'di yang chad kyis bshad pa'i chos kyi mtshan nyid bzang por bstan to/ /rnam pa de lta bur gyur pa'i chos des kyang ci zhig bsgrub cing ston par
<p>7a.7</p>byed ce na/ de'i phyir tshangs par spyod pa yang dag pa bstan zhes bya ba gsungs so/ /phung po'i lhag ma dang bcas pa'i mya ngan las 'das pa dang / lhag ma ma lus pa'i mya ngan las 'das pa la tshangs pa zhes bya'o/ /mya ngan las 'das pa la tshangs pa zhes bya bar yang ci mngon zhe na/ 
<p>7b</p>
<p>7b.1</p>mdo dag las kyang mya ngan las 'das pa'i dbang du mdzad nas zhi ba'o zhi bar gyur pa'o/ /tshangs pa'o tshangs par gyur pa'o/ /bsil ba'o bsil bar gyur pa'o zhes gsungs par gyur la/ de lta bu'i mya ngan las 'das pa thob par byed pa'i 'phags pa'i lam rtogs par bya ba'i mtshan nyid
<p>7b.2</p>kyis chos la tshangs par spyod pa'o zhes bya ba ste/ 'phags pa'i lam de lta bu 'dus byas kyi chos thams cad kyi mchog tu gyur pa'i phyir 'dis ni rtogs par bya'o don dam pa'i mtshan nyid kyi chos bstan to/ /don dam pa'i mtshan nyid kyi chos de yang ci 'dra ba zhig ce na/ de'i yon
<p>7b.3</p>tan gyi khyad par bstan pa'i phyir/ 'ba' zhig pa zhes bya ba la sogs pa gsungs so/ /'phags pa'i lam rtogs par bya ba'i chos de mu stegs la sogs pa gzhan gyi gzhung la med de/ gzhan dang thun mong ma yin zhing chos 'di pa 'ba' zhig la yod pas na 'ba' zhig pa
<p>7b.4</p>zhes bya'o/ /'phags pa'i lam de 'dod pa dang / gzugs dang gzugs med pa'i khams thams cad kyi nyon mongs pa'i gnyen por gyur pa'i phyir/ yongs su rdzogs pa zhes bya ba ste/ 'jig rten pa'i lam gyis ni srid pa'i rtse mo'i nyon mongs pa'i gnyen po mi byed na
<p>7b.5</p>yongs su rdzogs pa zhes mi brjod do/ /'phags pa'i lam de rang bzhin gyis grol bas rnam par grol te/ rang bzhin gyis nyon mongs pa med pa'i bdag nyid yin pa'i phyir/ yongs su dag pa zhes bya'o/ /'phags pa'i lam de zag pa zad pa rnams kyi sems kyi rgyud las skyes te/ 
<p>7b.6</p>rgyud kyi rnam par dag pas rnam par dag pa'i phyir/ kun tu dkar ba zhes bya'o/ /yang na nyan pa'i tshe dad pa chen po skyed par byed pas na thog mar dge ba'o/ /sems pa'i tshe dga' ba chen po skyed par byed pas na/ bar du dge ba'o/ /bsgom pa'i tshe blo chen po skyed par byed pas na
<p>7b.7</p>tha mar dge ba'o/ /mtho ris dang mya ngan las 'das pa'i don 'byung bas na don bzang po'o/ /de 'chad par byed pa'i tshig rnams gsal zhing zur phyin cing phyin ci ma log pa'i phyir tshig 'bru bzang po'o/ /yang na mu stegs la sogs pa phyi rol du gyur pa'i chos kyi gnyen por sangs
<p>8a</p>
<p>8a.1</p>rgyas pa'i chos kyi bdag nyid chen po bstan pa'i phyir thog mar dge ba zhes bya ba la sogs pa gsungs so/ /'di ltar mu stegs la sogs pa'i chos ni snga phyir bshad pa 'gal ba 'byung bas na/ de dag gi chos thog ma dang bar ma dang tha mar dge ba ma yin no/ /ji
<p>8a.2</p>ltar snga phyi bshad pa 'gal zhe na/ de dag 'di skad du 'chad de mi 'tshe ba ni chos kyi mchog ces bshad la/ sbyin sreg dang mchod sbyin gyi phyir ni phyugs bsad kyang nyes pa med do zhes zer ba dang / rdzun du smra ba las sdig che ba med ces zer ba rtsed mo dang bud med dang mi tshangs par spyad
<p>8a.3</p>pa'i dus dang / bag ma len pa dang / nor 'phrog pa dang / srog la babs pa'i tshe rdzun smras kyang nyes pa med do/ /zhes zer bas snga phyir 'gal lo/ /don bzang ba ma yin te/ bdag dang byed pa po dang / sems can yod par 'chad pa'i phyir ro/ /'bru bzang ba ma yin
<p>8a.4</p>te yi ge ma 'brel zhing mi gsal ba dang cal col du 'byung ba'i phyir ro/ /'ba' zhig pa yang ma yin te/ mu stegs pa rnams kyi tshul khrims dang / bdag tu lta ba la sogs pa'i lta ba rnams mi'i thod can dang gcer bu la sogs pa phan tshun thun mong du gyur pa'i phyir ro/ /
<p>8a.5</p>yongs su rdzogs pa yang ma yin te/ de dag gi lam ni sa 'og ma'i nyon mongs pa'i gnyen po tsam byed par zad kyis/ sa thams cad kyi nyon mongs pa kun gyi gnyen po mi byed pa'i phyir ro/ /yongs su dag pa ma yin te/ rang gang la gnas pa'i sa'i nyon mongs pa
<p>8a.6</p>thams cad rgyu zhing 'byung ba'i gnas su gyur pa'i phyir te/ gang gi phyir gal te 'dod pa'i khams na gnas na/ 'dod pa na spyod pa'i nyon mongs pa kun 'byung ba'i gnas su gyur pa'i phyir ro/ /kun du dkar ba ma yin te/ sa gzhan la nyon mongs pa bag la nyal dang
<p>8a.7</p>yang rjes su 'brel ba'i phyir ro/ /tshangs par spyod pa yang ma yin te/ lam de dag gis mya ngan las 'das pa thob par mi byed pa'i phyir ro/ /yang na don bzang ba'i phyir thog mar dge ba'o/ /'bru bzang ba'i phyir bar du dge ba'o/ /'ba' zhig dang yongs su rdzogs pa dang / 
<p>8b</p>
<p>8b.1</p>yongs su dag pa dang / kun tu dkar ba dang / tshangs par spyod pa'i phyir tha mar dge ba'o/ /yang dag par rab tu bstan gyis zhes bya ba ni bshad par bya ba dang / rtogs par bya ba'i chos phyin ci ma log par bshad kyis zhes bya ba'i tha tshig go/ de shin tu legs par nyon la
<p>8b.2</p>zhes bya ba la sogs pas/ nyan pa'i 'dul ba rnams rna ba mi g.yeng bar nyon cig ces mi g.yeng ba la sbyor bar mdzad do/ /de zhes bya ba ni don rnam par gdon mi za ba'i chos kyi rnam grangs la bya bar snyegs so/ /shin tu legs par nyon la zhes bya ba ni/ phyin ci ma log par
<p>8b.3</p>nyon cig ces bya ba'i don to/ /yid la zung shig ces bya ba ni/ don ma lus par zung la ma brjed par gyis shig ces bya ba'i don to/ /yang na mdo las tshig rnam pa gsum 'byung ste/ shin tu nyon la zhes bya ba dang / legs par nyon la zhes bya ba dang / yid la zung
<p>8b.4</p>shig ces bya ba gsum ste/ des rim bzhin du snod kyi nyes pa rnam pa gsum spongs shig ces par bka' stsal pa'o/ /nyes pa rnam pa gsum ni snod kha phub pa lta bu'i nyes pa dang / snod mi gtsang bas gang ba lta bu'i nyes pa dang / snod rdol ba lta bu'i nyes pa'o/ /
<p>8b.5</p>de la snod kha phub pa lta bu'i ni/ dper na snod khas phub na nam mkha' las char babs kyang chu nang du ma 'dus par/ char bab pa don med pa dang 'dra bar gsung rab 'chad pa'i tshe na g.yengs pa dang rmugs pas non nas/ chos kyi char babs pa don med par gyur pa'i nyes
<p>8b.6</p>pa de spang ba'i phyir shin tu nyon la zhes bka' stsal te/ g.yengs pa dang rmugs pa spongs la/ don khong du chud par gyis shig ces bya ba'i don to/ /snod mi gtsang bas gang ba lta bu ni dper na snod mi gtsang bar char babs na/ char gyi chu mi gtsang bar gyur pas/ char bab pa don
<p>8b.7</p>med par gyur pa de bzhin du/ chos kyi char bab pa'i dus na/ rang gi rnam par rtog pa phyin ci log gis gsung rab kyi don phyin ci log tu bzung na yang chos kyi char bab pa don med par gyur pas/ de spang bar bya ba'i phyir legs par nyon la zhes bka' stsal te/ phyin
<p>9a</p>
<p>9a.1</p>ci ma log par nyon cig ces bya ba'i don to/ /snod rdol ba lta bu ni/ dper na snod rdol ba la nam mkha'i char nang du zhugs kyang / de ma thag tu phyir zag pas bab pa don med par gyur pa de bzhin du/ dam pa'i chos kyi char babs na/ don dang tshig la
<p>9a.2</p>sogs pa sngar brda phrad kyang phyis rjed par byas na/ chos kyi char bab pa don med par gyur pas/ de'i gnyen por yid la zung shig ces bka' stsal te/ ji ltar tshig dang don rnams gzung ba/ de bzhin du ma brjed par gyis shig ces bya ba'i don to/ /bshad do
<p>9a.3</p>zhes bya ba ni/ gal te de ltar byas na ni bshad kyis/ gzhan du na chos kyi char phab pa don med par 'gyur bas na mi bshad do zhes bya bar dgongs so/ /yang na de bzhin gshegs pa la rab tu byung ba'i slob ma nad pa rnam pa gsum dang 'dra ba yod de/ de'i gnyen
<p>9a.4</p>por shin tu legs par zhes bya ba la sogs pa gsungs so/ /de la nad pa dang po ni/ skyes bu 'ga' zhig nad kyis btab pa las/ de la phan par 'dod pa'i pha dang mas/ phan par gyur pa'i sman dang kha zas byin na/ zar mi btub ste/ des kyang de la
<p>9a.5</p>phan par 'dod pa'i pha ma la gnod par byed do/ /de bzhin du de bzhin gshegs pa'i gsung rab la rab tu byung ba'i gang zag la nyon mongs pa'i nad kyis btab pa de la/ nyon mongs pa'i nad la phan pa'i sman/ chos thog mar dge ba la sogs pa nyon cig ces bsgo na/ 
<p>9a.6</p>nyan du mi btub ste/ des kyang de la phan par dgongs pa chos kyis yab de bzhin gshegs pa la gnod par byed pa'o/ /de'i gnyen por shin tu nyon la zhes bka' stsal te/ de bzhin gshegs pa'i gsung rab nyon cig ces bya ba'i don to/ /nad pa gnyis pa ni de la
<p>9a.7</p>phan par 'dod pa'i pha mas phan par gyur ba'i sman dang kha zas byin nas gang phan pa mi za ba'i phan pa bza' bar byed de/ des kyang de la phan par sems pa'i pha ma la gnod par byed do/ /de bzhin du de bzhin gshegs pa'i gsung rab la rab tu byung ba'i gang zag kha cig
<p>9b</p>
<p>9b.1</p>dam pa'i chos bstan nas/ phyin ci ma log par ma bzung gi/ phyin ci log tu 'dzin te/ des kyang de la phan par dgongs pa'i chos kyis yab de bzhin gshegs pa la gnod par byed de/ /de'i gnyen por legs par nyon la zhes bka' stsal te/ phyin ci ma log
<p>9b.2</p>par nyon cig ces bya ba'i don to/ /nad pa gsum pa ni de la phan par sems pa'i pha mas/ phan par 'gyur ba'i sman dang kha zas byin na/ byin pa bzhin zos la phyis skyug par byed de/ /des kyang de la phan par sems pa'i pha ma la gnod par byed do/ /de
<p>9b.3</p>bzhin gshegs pa'i bstan pa la rab tu byung ba'i gang zag kha cig// /ji skad bsgo ba bzhin du dam pa'i chos nyan la tshig dang don khong du chud kyang phyis brjed par byed pa ste/ des kyang de la phan par dgongs pa'i chos kyis yab de bzhin gshegs pa la gnod par byed pa yin
<p>9b.4</p>no/ /de'i gnyen por yid la zung shig ces bka' stsal te/ don dang tshig sngar bzung ba rnams ma brjed par gyis shig ces bya ba'i don to/ /bshad do zhes bya ba ni da ni 'chad pa por zad kyi nan tan du ni khyed kyis sgrubs shig par bka' stsal pa'o/ /bcom
<p>9b.5</p>ldan 'das kyis dge slong de dag gnas dam pa la bkod pas/ dge slong rnams kyis kyang bcom ldan 'das la legs so bya ba gsol to/ /sngar bcom ldan 'das kyis skyon rnam pa gsum spongs la nyon cig ces bka' stsal pa bzhin du/ skyon spangs nas/ nyan pa la
<p>9b.6</p>zhugs pa bstan pa'i phyir/ dge slong de rnams bcom ldan 'das la slar nyan pa zhes bya ba la smos te/ slar nyan pa zhes bya ba ni/ bcom ldan 'das kyis bka' stsal pa bzhin du nyan to zhes bya ba'i don to/ /'di skad bka' stsal zhes bya ba ni/ 'og nas 'byung ba skad
<p>9b.7</p>du bka' stsal ba ste/ gleng bslang ba bshad zin to/ /de'i 'og tu bsdus pa'i don bshad par bya ba'i phyir/ dge slong dag don rnam par gdon mi za ba zhes bya ba'i chos kyi rnam grangs gang zhe na zhes bya ba la sogs pa gsungs so/ /shes par bya ba dang spang bar bya ba
<p>10a</p>
<p>10a.1</p>dang / bsgom par bya ba dang / thob par bya ba'i chos rnams 'dir gtan la bab par ston pas na/ don rnam par gdon mi za ba zhes bya ba ste/ gang zhe na zhes bya ba ni de gang yin zhes dris pa'o/ /de bstan par bya ba'i phyir 'di lta ste zhes bya ba la
<p>10a.2</p>sogs pa gsungs te/ 'di lta ste zhes bya ba ni de bzhin ni 'di dag yin no zhes bya ba'i tha tshig go/ /phung po lnga nas brtsams te/ dpe byad bzang po brgyad cu'i bar gyi don nyi shu rtsa drug po rnams kyis/ mdo'i don mtha' dag ma lus par rdzogs so zhes bstan pa'i phyir/ 
<p>10a.3</p>dge slong dag 'di ni don rnam par gdon mi za ba'i chos kyi rnam grangs kyi lung ngo zhes bka' stsal to/ /de la phung po lnga nas/ dbang po nyi shu rtsa gnyis kyi bar gyis ni shes par bya ba dang / spang bar bya ba dang / bsgom par bya ba gsum bstan te/ chos de dag las gang lung du ma
<p>10a.4</p>bstan pa'i mtshan nyid rnams ni shes par bya'o/ /gang mi dge ba'i mtshan nyid de dag ni spang bar bya'o/ /gang dge ba'i mtshan nyid de dag ni bsgom par bya'o/ /de la bsam gtan bzhi nas brtsams te/ rgyun du zhugs pa'i yan lag bzhi zhes bya ba yan chad kyis ni
<p>10a.5</p>bsgom par bya ba'i chos bstan to/ /de bzhin gshegs pa'i stobs bcu zhes bya ba nas/ dpe byad bzang po brgyad cu zhes bya ba yan chad kyis ni thob par bya ba'i chos bstan to/ /bsdus pa'i don bstan pa yang ci dgos she na/ mdo 'di don nyi shu rtsa drug las mang
<p>10a.6</p>du yang mi 'chad nyung du mi 'chad do zhes bskyed pa dang / skur ba spang ba'i phyir ro/ /yang na slob ma rnams tshig dang don bde bar khong du chud cing gzung bla bar bya ba'i phyir/ bsdus pa'i don smos te/ dper na rta dang por dkyus bstan pa/ phyis thogs pa med pa rgyu ba bzhin
<p>10a.7</p>du thog mar bsdus pa'i don khong du chud na/ phyis slob ma rnams yan lag gi don bde bar khong du chud par 'gyur bas so/ /yang na slob ma rnam pa gnyis te/ mdo tsam du bstan pas 'dul ba dang / rgyas par bshad pas 'dul ba'o/ /de la mdo tsam du bstan pas
<p>10b</p>
<p>10b.1</p>'dul ba'i ched du mdzad nas/ sngar bsdus pa'i don bka' stsal to/ /rgyas par bshad pas 'dul ba'i ched du mdzad nas 'di lta ste/ gzugs kyi phung po dang zhes bya ba la sogs pa/ tshig gi don rgyas par bshad pa/ bsdus pa'i don gyis mjug bsdu ba'i phyir
<p>10b.2</p>dge slong dag 'di ni zhes bya ba la sogs pa gsungs so / /da ni tshig gi don bstan par bya ste/ de bas na de la dge slong dag ces bya ba la sogs pa gsungs so/ /phung po lnga gang zhe na zhes bya ba ni dris pa'o/ /dris pa bzhin du bstan par bya ba'i phyir/ 'di lta ste zhes
<p>10b.3</p>bya ba la sogs pa gsungs te/ 'di lta ste zhes bya ba'i sgra dpe'i tshig tu yang ston mod kyi/ 'di'i skabs su 'di lta ste zhes bya ba'i sgra/ gzugs la sogs pa'i phung po nye bar bstan par bya ba'i don du 'gro ste/ de bas na 'di lta ste zhes bya ba ni/ /phung po lnga ni 'di yin
<p>10b.4</p>te/ zhes bya ba'i tha tshig go/ /gzugs kyi phung po dang / tshor ba'i phung po dang zhes bya ba 'dis ni zag pa med pa'i phung po bstan pa yin te/ de ltar na phung po gnyis te/ zag pa med pa'i phung po dang / zag pa dang bcas pa'i phung po'o/ /'dir ni phung po zhes spyir smos
<p>10b.5</p>na/ zag pa med pa'i phung po yin par ci mngon zhe na yang / de ni mngon te 'og nas/ de la dge slong dag len pa'i phung po lnga gang zhe na zhes zag pa can gyi phung po ming gis gsal bar smos pa na sngar smos pa'i phung po lnga ni zag pa med pa'i phung po la bya bar mngon no/ /
<p>10b.6</p>de lta ma yin te gnyis ka zag pa can gyi phung po la bya bar gyur na ni/ zag pa can gyi phung po de nyid lan gnyis su zlos pa'i skyon du 'gyur ro/ /'o na zag pa med pa'i phung po bstan pa 'dir ci dgos zhe na/ sdug bsngal thams cad dang bral ba'i gnas/ zag pa med pa'i
<p>10b.7</p>phung po yod par mthong na/ zag pa can gyi phung po la skyo ba skye'o/ /skyo ba skyes nas zag pa can gyi phung po 'dor bar bya ba la brtson pa bskyed do/ /brtson pa skyes na/ sdug bsngal gyi phung po 'dor bar 'gyur ro/ /sdug bsngal gyi phung po bor na bde ba'i mchog mya ngan las
<p>11a</p>
<p>11a.1</p>'das pa thob ste/ zag pa med pa'i phung po bstan pa ni/ der dgos so/ /de la zag pa med pa'i gzugs kyi phung po gang zhe na/ rnal 'byor pa 'phags pa'i lam gyi yan lag brgyad pa la snyoms par 'jug pa'i tshe/ gang zag pa med pa'i mtshan nyid rnam
<p>11a.2</p>par rig byed ma yin pa'i gzugs ni gzugs kyi phung po'o/ /gang de'i tshe tshogs nyid la zag pa med pa'i tshor ba byung ba ni tshor ba'i phung po'o/ /gang de'i tshogs nyid la 'du shes yod pa ni 'du shes kyi phung po'o/ /yang na rnal 'byor pa rnams kyi 'du shes rnam
<p>11a.3</p>pa bcu ni 'du shes kyi phung po ste/ 'du shes bcu la/ mi rtag pa'i 'du shes dang / sdug bsngal gyi 'du shes dang / bdag med pa'i 'du shes dang / mi gtsang ba'i 'du shes dang / kha zas la rjes su mi mthun pa'i 'du shes dang / 'jig rten thams cad la mngon
<p>11a.4</p>par mi dga' ba'i 'du shes dang / 'chi ba'i 'du shes dang / rab tu spong ba'i 'du shes dang / 'dod chags dang bral ba'i 'du shes dang / 'gog pa'i 'du shes so/ /de la rgyu dang rkyen la rag lus pas/ mi gnas par sems pa ni mi rtag pa'i 'du shes so/ 
<p>11a.5</p>lus dang sems la gnod par byed par sems pa ni sdug bsngal bar 'du shes so/ /bdag la rang dbang med de gzhan gyi dbang du gyur par sems pa ni/ bdag med pa'i 'du shes so/ /lus kyi rang bzhin khrag dang rnag la sogs pa'i mtshan nyid du zhes pa ni mi gtsang ba'i
<p>11a.6</p>'du shes so/ /kha zas rnams khar bcug pa na yang mchil ma dang snabs la sogs pa dang 'dres nas khong du zhugs la/ khong du yang bshad pa dang gci bar 'gyur ro zhes sems pa ni kha zas la rjes su mi mthun pa'i 'du shes so/ /sems can thams cad ni 'dod chags la
<p>11a.7</p>sogs pa'i nyon mongs pa'i mes bsregs la/ skye ba dang rga ba'i gnod pas mnar ba'o zhes sems pa ni/ 'jig rten rnams la mngon par mi dga' ba'i 'du shes so/ /bum pa zhabs rdol ba'i chu bzhin du skad cig ma re re la yang 'tsho ba'i dbang po zad do/ /zhes sems
<p>11b</p>
<p>11b.1</p>pa ni 'chi ba'i 'du shes so/ /dang por rgyun du zhugs pa'i 'bras bu'i dus kyi de ma thag pa'i lam gyi tshe na ni/ rab tu spong ba'i 'du shes so/ /phyir mi 'ong ba'i dus kyi de ma thag pa'i lam gyi tshe na ni/ 'dod chags dang bral ba'i 'du shes so/ /dgra bcom pa'i dus kyi de
<p>11b.2</p>ma thag pa'i lam gyi tshe na ni/ 'gog pa'i 'du shes so/ /gang de nyid kyi tshogs na dad pa dang / brtson 'grus dang / sems pa la sogs pa 'du byed sems dang ldan pa rnams dang / skye ba dang / rga ba la sogs pa dang ming gi tshogs dang tshig gi tshogs la sogs pa 'du
<p>11b.3</p>byed sems dang mi ldan pa rnams ni/ 'du byed kyi phung po'o/ /gang de nyid kyi tshogs na zag pa dang bcas pa'i phung po dang / 'dod pa lnga'i yon tan la dga' ba med pa'i rnam par shes pa ni/ rnam par shes pa'i phung po'o/ /zag pa med pa'i phung po lnga bshad zin pa bstan pa'i
<p>11b.4</p>phyir/ 'di ni dge slong dag phung po lnga rnams so zhes bya ba gsungs te/ zag pa med pa'i phung po lnga rnams rdzogs so zhes bya ba'i don to/ /de la phung po lnga zhes smos pas chog mod/ gzugs dang tshor ba'i mtshan nyid gzung ba ci dgos she na/ gzugs dang tshor ba'i
<p>11b.5</p>mtshan nyid gzung ba ni/tshul khrims la sogs pa zag pa med pa'i phung po gzhan yang yod pas de dag dgag par bya ba'i phyir ro/ /phung po lnga'i 'og tu len pa'i phung po lnga bstan pas ji ltar bstan pa de bzhin bshad par bya ba'i phyir/ de la dge slong dag len pa'i phung
<p>11b.6</p>po lnga gang zhe na zhes bya ba la sogs pa gsungs so/ /len pa'i phung po lnga bshad pa yang ci dgos she na/ len pa'i phung po lnga bshad na bden pa bzhi zhes par gyur pas na/ de kho na shes pa'i ye shes skye bar 'gyur ro/ /ye shes skyes na yid la gnas pa'i nyes pa
<p>11b.7</p>rnams spang bar 'gyur ro/ /nyes pa spangs na las mngon par 'du mi byed do/ /las mngon par 'dus ma byas na/ sdug bsngal dang bral zhing bde ba thob par gyur te der dgos pa'o/ /yang na phung po bstan pas rtag pa ma yin pa dang / bde ba ma yin pa dang / bdag med pa dang / snying
<p>12a</p>
<p>12a.1</p>po med pa dang / skyabs med pa dang / mgon med pa dang / rang dbang med cing rga ba dang / na ba dang 'chi ba la sogs pa sdug bsngal mtha' med pa rnams kyis gnod par gyur pa'i phung po la dbu ba dang chu bur dang smig rgyu dang chu skyes kyi sdong bu dang sgyu ma lta bur
<p>12a.2</p>yang dag pa ji lta ba bzhin du shes par 'gyur ro/ /yang dag pa ji lta ba bzhin du shes na/ 'phags pa nyan thos rnams sems la yod pa'i ma rig pa'i mun pa sel bar byed do/ /mun pa bsal na mu stegs pa'i srin bu me khyer dang 'dra ba'i shes pa'i gzi rnams nyi mas
<p>12a.3</p>zil gyis gnon pa bzhin du zil gyis gnon pa dang / log pa'i lta ba dang de las skyes pa'i nyes pa skye ba dang / rga ba la sogs pa spangs nas/ mya ngan las 'das pa'i yon tan thob par 'gyur te der dgos so/ /de la zhes bya ba'i sgra ni chos gzhan las bkar te/ 
<p>12a.4</p>bstan par 'dod pa'am/ tshig gi mgo 'dren par byed pa'o/ /dge slong dag ces bya ba ni bos pa'o/ /len pa zhes bya ba la nyon mongs pa'i tshogs 'dis ma 'ongs pa'i srid pa len pas 'dod chags la sogs pa'i nyon mongs pa la len pa zhes bya ste/ len pa de las
<p>12a.5</p>byung ba'i phung po ni/ len pa'i phung po ste/ tshig bar ma sbas pas rtswa dang phub ma'i me bzhin no/ /dper na rtswa las byung ba'i me la rtswa'i me dang phub ma las byung ba'i me la phub ma'i me zhes tshig par ma sbas pa dang 'dra'o/ /kha cig tshig par ma sbas par drug pa'i bsdu bas
<p>12a.6</p>bsgrub ste len pa zhes bya la nyon mongs pa dang 'brel pa'i phung po la len pa'i phung po zhes bya ste/ dper na rtswa dang phub ma'i me la rtswa'i me phub ma'i me zhes bya ba bzhin no/ /smras pa gang sems can gyi grangs su gtogs pa rnams ni len pa'i phung po zhes bya bar rigs te/ nyon mongs
<p>12a.7</p>pas brlan pa'i las kyi rgyu las skyes pa'i phyir ro/ /phyi'i dngos po sems can gyi grangs su gtogs pa rnams la/ ji ltar na len pa'i phung po zhes bya zhe na/ smras pa de dag kyang len pa las byung ba la len pa'i phung po zhes bya bar rigs te/ 'jig rten sna tshogs las las
<p>12b</p>
<p>12b.1</p>byung ngo zhes gsungs pa'i phyir ro/ /yang na len pa dang / rjes su mthun par byed pa'i phung po la len pa'i phung po zhes bya ste/ rgyal po'i skyes bu bzhin no/ /dper na rgyal po'i bka' dang rjes su mthun par byed pa'i skyes bu la rgyal po'i skyes bu zhes bya ba bzhin du/ nyon
<p>12b.2</p>mongs pa dang rjes su mthun par byed pa'i phung po ni len pa'i phung po ste/ de'i dbang gis dmigs pa dang 'gro ba gzhan du 'jug pa'i phyir ro/ /yang na phung po rnams la nyon mongs pa 'byung ba'i phung po la len pa'i phung po zhes bya ste/ me tog dang 'bras bu'i shing bzhin no/ /dper na me tog
<p>12b.3</p>dang 'bras bu 'byung ba'i shing la me tog gi shing 'bras bu'i shing zhes bya ba bzhin du/ phung po las nyon mongs pa 'byung bas na len pa'i phung po zhes gdags so/ /lnga zhes smos pas ni lhag chad dgag pa'i phyir te/ kha cig ni so sor brtags te 'gag pa dang / 
<p>12b.4</p>ma brtag par 'gag pa dang / nam mkha' yang phung por 'dod pa yod do/ /phung po smos pas ni gzugs dang sgra la sogs pa'i yul lnga dgag pa'i phyir ro/ /gzugs len pa'i phung po dang zhes bya ba la gzugs rnam pa gnyis te/ 'byung ba chen po bzhi dang / 'byung ba
<p>12b.5</p>chen po bzhi las gyur pa'i gzugs so/ /'byung ba chen po bzhi gang zhe na/ sa'i khams dang / chu'i khams dang / me'i khams dang / rlung gi khams so/ /de la sa'i khams kyi rang bzhin ni sra ba dang rtsub pa'o/ /chu'i khams kyi rang bzhin ni brlan pa dang gsher ba'o/ /me'i
<p>12b.6</p>khams kyi rang bzhin ni tsha ba dang dro ba'o/ /rlung gi khams kyi rang bzhin ni yang ba dang g.yo ba'o/ /yang na sa'i khams kyi rang bzhin ni dri dang ldan pa'o/ /chu'i khams ni ro dang ldan pa'i rang bzhin no/ /me'i khams ni gzugs dang ldan pa'i rang bzhin no/ /rlung gi
<p>12b.7</p>khams ni sgra dang reg bya'i rang bzhin no/ /yang na brtan pa dang lci ba dang mkhrangs ba dang / 'jam pa dang rtsub pa ni sa'i khams kyi mtshan nyid do/ /gsher ba dang lci ba dang 'jam pa dang grang ba dang snum pa ni chu'i khams kyi mtshan nyid do/ /dro ba dang yang ba dang smin pa
<p>13a</p>
<p>13a.1</p>dang tsha ba ni me'i khams kyi mtshan nyid do/ /mgyogs pa dang yang ba dang rtsub pa dang g.yo ba ni rlung gi khams kyi mtshan nyid do/ /'byung ba chen po 'di dag las ci byed ce na/ sa'i khams ni rten pa'i las byed do/ /chu'i khams ni sdud pa'i las byed
<p>13a.2</p>do/ /me'i khams ni smin pa'i las byed do/ /rlung gi khams ni skye zhing 'phel ba'i las byed do/ /ci'i phyir 'byung ba chen po bzhi kho nar bshad pa lnga dang drug la sogs par ma yin zhe na/ myu gu skyes pa'i rkyen du bzhi kho nar dgos par zad pas na lnga dang drug la sogs
<p>13a.3</p>par ma bshad do/ /de la sa ni sa bon gyi rten byed do/ /chu ni sa bon brlan par byed do/ /me ni sa bon smin par byed do/ /rlung ni sa bon 'phel zhing rgyas par byed do/ /yang na sa'i khams ni lci ba'i rang bzhin yin pas gang de'i shas che ba de dag ni lus lci ba dang gnyid
<p>13a.4</p>che ba yin te/ ma bslangs na nad du 'gyur ro/ /chu'i khams ni gsher ba'i rang bzhin yin pas de'i shas che ba rnams ni bad kan du gyur te bkru sman dang skyug sman la sogs pa ma byas na nad du 'gyur ro/ /me'i khams ni tsha ba'i rang bzhin yin pas de'i shas che na mkhris
<p>13a.5</p>par 'gyur te/ bkres pa'i tshe dus su kha zas la sogs pas ma gsos na nad du 'gyur ro/ /rlung gi khams ni g.yo ba yin pas de'i shas che ba rnams ni rlung can de snum gyis bskus te mnye ba la sogs pa ma byas na nad du 'gyur te/ de'i phyir yang 'byung ba chen po
<p>13a.6</p>bzhi nyid du 'gyur ro/ /zhes slob dpon kha cig gis bshad do/ /'o na ci'i phyir nam mkha' dang tshor ba la sogs pa 'byung ba chen po zhes mi bya zhe na/ smras pa 'byung ba zhes bya ba ni skye ba'i don la/ chen po zhes bya ba ni khyab pa'i don te tshor ba la sogs pa 'byung ba yin
<p>13a.7</p>yang khyab pa med pas na chen po ma yin pa dang / nam mkha' khyab pa yin yang skye ba med pas na 'byung ba chen po zhes mi bya'o/ /de bas na 'byung ba'i don ni sems can rnams kyi las las skyes pa'i don yin la chen po'i don ni khyab pa'i don yin pa'i phyir 'byung ba chen po
<p>13b</p>
<p>13b.1</p>zhes bya'o/ /'o na ji ltar chen po yin zhe na/ ji skad du mdo las 'di ltar dga' bo sa chen po 'di ni chu la gnas so/ /chu ni rlung la gnas so zhes gsungs pa dang / yang na me'i khams bdo na tshangs pa'i 'jig rten man chad sreg go/ /chu'i khams bdo na 'od snang ris man
<p>13b.2</p>chad 'jig par byed do/ /rlung gi khams bdo na dge rgyas man chad 'jig par byed do zhes gsungs so/ /yang na sa'i khams bdo na chu'i bu ga kun dgag go/ /bu ga 'gags na rlung mi 'byung ngo / /rlung ma byung na de'i shol bskams so/ /shol bskams na nam mkha' la me
<p>13b.3</p>'byung ste/ tshig par byed do zhes gsungs pa na/ de dag chen po zhes bya'o/ /smras pa gang na 'byung ba yod pa der 'byung ba gzhan dag kyang yod dam/ slob dpon kha cig gis smras pa/ yod do zhe'o/ /ji ltar zhe na bzhi po de dag rtag tu mi 'bral bar gnas pa'i phyir
<p>13b.4</p>ro/ /gal te sa'i khams la chu'i khams med na thal ba gtor ba bzhin du sa'i khams de dag so sor zhig par 'gyur ro/ /gal te chu'i khams la sa'i khams med na bu ram shing gi khu ba la sogs pa btsos kyang sra bar mi 'gyur ro/ /gal te me'i khams la sa'i
<p>13b.5</p>khams dang chu'i khams med na me lce rnams so sor gyes pa dang 'dab ma la sogs pa me lces 'degs mi nus par 'gyur ro/ /gal te rlung gi khams la sa'i khams dang me'i khams la sogs pa med na/ rlung gis rtswa dang 'dab ma khyer mi nus la rlung tsha ba dang rlung grang
<p>13b.6</p>ba zhes bya ba yang med par 'gyur ro/ /gzhan yang sa las chu 'byung ste/ chu shel las chu mngon par 'grub pa dang / de bzhin du sa las me 'byung ste/ me shel las me mngon par 'grub pa dang / sa las rlung 'byung ste/ thal mos brdab pa'am/ ta la'i 'dab ma
<p>13b.7</p>g.yos pa las rlung ldang ba'i phyir ro/ /chu la yod de 'dab ma la sogs pa 'degs par byed pa dang / me la yod de 'dab ma dang rtswa la sogs pa 'brul bar byed pa dang / rlung yod de g.yo zhing thur du 'bab pa'i phyir ro/ /me la yod de me lce gcig gis gcig
<p>14a</p>
<p>14a.1</p>'dzin cing 'dab ma la sogs pa 'dzin pa dang / chu yod de me lce mi 'gyes dang / rlung yod de g.yo zhing 'gul bar byed pa'i phyir ro/ /rlung la yod de 'dab ma la sogs pa 'degs par byed pa dang / me yod de ras rlon pa la sogs pa skam par
<p>14a.2</p>byed pa dang / chu yod de phan tshun mi 'gyes par gcig tu g.yo zhing 'byung ba'i phyir ro/ /'byung ba las gyur pa'i gzugs bcu gcig ste/ dbang po lnga dang / yul lnga dang / rnam par rig byed ma yin pa'i gzugs so/ /de la dbang po lnga la/ mig gi dbang
<p>14a.3</p>po dang / rna ba'i dbang po dang / sna'i dbang po dang / lce'i dbang po dang / lus kyi dbang po'o/ yul lnga la/ gzugs dang / sgra dang / dri dang / ro dang / reg bya'o/ /de la mig gi dbang po gang zhe na/ mig gi rnam par shes pa'i rten du gyur pa
<p>14a.4</p>gzugs dang ba'o/ /rna ba'i dbang po gang zhe na/ rna ba'i rnam par shes pa'i rten du gyur pa gzugs dang ba'o/ /sna'i dbang po gang zhe na/ sna'i rnam par shes pa'i rten du gyur pa gzugs dang ba'o/ /lce'i dbang po gang zhe na/ lce'i rnam par shes pa'i
<p>14a.5</p>rten du gyur pa gzugs dang ba'o/ /lus kyi dbang po gang zhe na/ lus kyi rnam par shes pa'i rten du gyur pa gzugs dang ba'o/ /gzugs gang zhe na/ rnam pa gnyis te/ kha dog gi bdag nyid dang / dbyibs kyi bdag nyid do/ /de la kha dog gi bdag nyid ni
<p>14a.6</p>sngon po dang ser po dang dmar po dang / dkar po'o/ /dbyibs kyi bdag nyid ni ring ba dang thung ba dang / zlum pa dang / kun tu dkyil 'khor dang / phra ba dang / /sdom pa dang / mnyam pa dang / mi mnyam pa'o/ /sgra gang zhe na/ rnam pa gsum ste/ zin pa'i
<p>14a.7</p>'byung ba chen po'i rgyu las byung ba dang / ma zin pa'i 'byung ba chen po'i rgyu las byung ba dang / gnyi ga'i rgyu las byung ba'o/ /de la zin pa'i 'byung ba chen po'i rgyu las byung ba ni sems can gyi sgra'o/ /ma zin pa'i 'byung ba chen po'i rgyu las byung ba ni nags tshal dang chu bo'i sgra'o/ 
<p>14b</p>
<p>14b.1</p>gnyi ga'i rgyu las byung ba ni rdza rnga dang pi wang la sogs pa'i sgra'o/ /dri rnam pa gsum ste/ dri zhim pa dang / dri mi zhim pa dang / dri mnyam pa'o/ /de la dri zhim pa ni tsan+dan la sogs pa'i dri'o/ /dri mi zhim pa ni mi gtsang ba la sogs pa'i dri'o/ /dri mnyam pa ni dung dang / nya phyis la
<p>14b.2</p>sogs pa'i dri'o/ /ro gang zhe na rnam pa drug ste/ mngar ba dang / skyur ba dang / kha ba dang / tsha ba dang / bro ba dang / bska ba'o/ /de la mngar ba ni ka ra la sogs pa'i ro'o/ /skyur ba ni skyu ru ra la sogs pa'i ro'o/ /kha ba ni mkhris pa dang / tig
<p>14b.3</p>ta la sogs pa'i ro'o/ /tsha ba ni sge'u gsher la sogs pa'i ro'o/ /bro ba ni lan tshwa'i ro'o/ /bska ba ni a ru ra la sogs pa'i ro'o/ /de la reg bya gang zhe na/ de yang rnam pa bcu gcig ste/ 'byung ba chen po bzhi dang / 'jam pa dang / rtsub pa
<p>14b.4</p>dang / yang ba dang / grang ba dang / bkres pa dang / skom pa'o/ /de la rnam par rig byed ma yin pa'i gzugs gang zhe na/ de la yang rnam pa gsum ste/ dge ba dang / mi dge ba dang / de gnyi ga'i mtshan nyid do/ /dge ba'i rnam par rig byed kyang
<p>14b.5</p>rnam pa gsum ste/ so sor thar pa'i sdom pa las byung ba dang / ting nge 'dzin las byung ba dang / zag pa med pa'i bsam gtan las byung ba'o/ /so sor thar pa'i sdom pa las byung ba ni/ gang dge slong pha dang / dge slong ma dang / dge bsnyen pha dang / dge
<p>14b.6</p>bsnyen ma dang / dus khrims pa'o/ /bsam gtan las byung ba ni/ /gang gzugs kyi khams kyi bsam gtan bzhi'i rgyu las byung ba'o/ /zag pa med pa'i sdom pa ni gang 'phags pa'i lam gyi yan lag brgyad bsgom pa'i rgyu las byung ba'o/ /mi dge ba'i rnam par
<p>14b.7</p>rig byed ma yin pa ni/ bya ba dang / nya pa dang / shan pa la sogs pa'i sdig pa mi dge ba'i sems rnams so/ /de gnyi ga'i mtshan nyid ni dkyil 'khor ma byas par zan mi bza'o/ /zhe'am/ sams can 'ga' zhig ma brdegs ma bsad par zan mi bza' zhes
<p>15a</p>
<p>15a.1</p>dam bca' ba'o/ /de la gzugs kyi phung po de ji ltar shes par bya zhe na/ ci rigs par so sor rnam pa bcu gcig tu shes par bya ste/ mi gtsang bar shes par bya ba dang / de las byung bar shes par bya ba dang / der gnas par shes par bya ba dang / 
<p>15a.2</p>de za bar shes par bya ba dang / de la dga' bar shes par bya ba dang / de 'byung bar shes par bya ba dang / /snying po med par shes par bya ba dang / mi rtag par shes par bya ba dang / sdug bsngal bar shes par bya ba dang / stong par shes par bya ba dang / bdag med par shes
<p>15a.3</p>par bya ba'o/ /de la mi gtsang bar shes par bya ba ni/ lus 'di klad pa'i rgyas nas rkang pa'i mthil gyi bar du rnag dang khrag dang chu ser la sogs pa'i bdag nyid du shes par bya'o/ /de las byung bar shes par bya ba ni/ lus 'di dang po yang ma'i khrag dang pha'i khu ba las gyur par shes
<p>15a.4</p>par bya'o/ /der gnas par shes par bya ba ni/ ma'i mngal na gnas pa'i tshe yang zhu ba'i gnas dang ma zhu ba gnyis kyi bar na/ mi gtsang ba rnam pa sna tshogs kyis bskor nas/ 'dug par shes par bya'o/ /de za bar shes par bya ba ni/ ma kha
<p>15a.5</p>zas dang btung ba la sogs pa zos shing 'thung ba'i mchil ma dang chu ser la sogs par gyur pa de za bar byed do/ /zhes shes par bya'o/ /de la dga' bar shes par bya ba ni/ pha dang ma gnyis mi tshangs par spyod pa'i dus na de'i khrag dang khu ba dang dri nga ba byung ba la
<p>15a.6</p>dga' bar byed par shes par bya'o/ /de la 'byung bar shes par bya ba'i lus 'di las mi gtsang ba rnam pa sna tshogs 'byung ngo / /zhes shes par bya'o/ /snying po med par shes par bya ba ni/ glang po che la sogs pa'i mgo na mu tig tsam gyi snying po yang yod na/ lus 'di
<p>15a.7</p>la ni dam par bya ba rdul tsam yang med do zhes shes par bya'o/ /mi rtag par shes par bya ba ni/ skad cig ma re re la 'jig pa'i ngang can no/ /zhes shes par bya'o/ sdug bsngal bar shes par bya ba ni/ lus 'di dga' ba dang 'chi ba la sogs pas rtag tu gzir
<p>15b</p>
<p>15b.1</p>ba'o/ /zhes shes par bya'o/ /stong par shes par bya ba ni/lus 'di'i nang na mu stegs kyis brtag pa'i bdag rtag pa med par shes par bya'o/ /bdag med par shes par bya ba ni/ lus 'di nyid mu stegs kyis brtag pa'i bdag rtag pa'i rang bzhin ma yin
<p>15b.2</p>no/ /zhes shes par bya'o/ /tshor ba'i phung po zhes bya ba la tshor ba rnam pa gsum ste/ bde ba dang / sdug bsngal ba dang / bde ba yang ma yin/ sdug bsngal ba yang ma yin pa'i tshor ba'o/ /de la gang lus dang sems la sim zhing phan par byed pa ni bde
<p>15b.3</p>ba'i tshor ba'o/ /gang lus dang sems la sim pa ma yin pa dang / gnod par byed pa ni sdug bsngal gyi tshor ba'o/ /gang lus dang sems la sim par yang mi byed gnod par yang mi byed pa ni/ bde ba yang ma yin sdug bsngal ba yang ma yin pa'i tshor ba'o/ /
<p>15b.4</p>yang na las dge ba'i rnam par smin pa myong ba ni bde ba'i tshor ba'o/ /las mi dge ba'i rnam par smin pa myong ba ni sdug bsngal gyi tshor ba'o/ /las lung du ma bstan pa'i rnam par smin pa myong ba ni bde ba yang ma yin/ sdug bsngal yang ma yin pa'i tshor ba'o/ /de la tshor
<p>15b.5</p>ba'i phung po gang ji ltar shes par bya zhe na/ rnam pa bdun lta bur shes par bya ste/ slu bar byed par shes par bya ba dang / gnyen po las gyur par shes par bya ba dang / g.yogs par shes par bya ba dang / rtag pa las byung bar shes par bya ba dang / rlag pa'i gzhir
<p>15b.6</p>shes par bya ba dang / ngoms pa med par shes par bya ba dang / mi rtag par shes par bya'o/ /de la slu bar byed par shes par bya ba ni/ gang tshor ba thams cad sdug bsngal bar 'phags pa rnams kyis gzigs na de byis pa rnams la bde ba lta bur snang ngo / /zhes
<p>15b.7</p>shes par bya'o/ /gnyen po las gyur par shes par bya ba ni rma la sman bsil bas bskus na/ thang cig sdug bsngal zhi ba nyid la bde bar sems pa bzhin du sdug bsngal gyi gnyen pos sdug bsngal bcil ba tsam la bde ba'i 'du shes skye'o/ /zhes shes par bya'o/ 
<p>16a</p>
<p>16a.1</p>g.yogs par shes par bya ba ni sdug bsngal gyi rang bzhin la gos dang rgyan la sogs pa dang spyod lam bcos pa tsam gyis bde ba'i 'du shes skye'o/ /zhes shes par bya'o/ /rtag pa las byung bar shes par bya ba ni/ sdug bsngal ba'i rang bzhin la
<p>16a.2</p>bde'o snyam du sems pa 'di nyid phyin ci log gi rtog pa las byung ba yin no/ /zhes shes par bya'o/ /rlag pa'i gzhir gyur par shes par bya ba ni/ tshor ba'i bde ba la chags pa las ngan song gsum gyi rgyur 'gyur ro/ /zhes shes par bya'o/ /ngoms pa med par shes par
<p>16a.3</p>bya ba ni/ lan tshwa'i chu 'thung ba bzhin du tshor ba 'di la bskal pa'i mthar spyad kyang chog par 'gyur ba med par shes par bya'o/ /mi rtag par shes par bya ba ni/ tshor ba thams cad skad cig ma'i rang bzhin yin par shes par bya'o/ /'du shes kyi phung po
<p>16a.4</p>zhes bya ba la/ sngon po dang / ser po dang / ring po dang / thung ngu la sogs pa'i yul mtshan mar 'dzin cing yongs su gcod pa ni 'du shes te/ de yang chung ngu dang / chen po dang / tshad med pa'o/ /de la 'dod pa'i khams kyi 'du shes ni chung ngu zhes
<p>16a.5</p>bya ste/ 'dod pa lnga'i yon tan tsam gyis dngos po ngan pa la 'dzin pa'i phyir ro/ /gzugs kyi khams kyi 'du shes ni/ chen po zhes bya ste/ bsam gtan gyi ro'i mtshan ma la 'dzin pa'i phyir ro/ /gzugs med pa'i khams kyi 'du shes ni tshad med pa zhes bya ste/ 
<p>16a.6</p>nam mkha' ni mtha' yas so/ /zhes bya ba la sogs pa dmigs pa'i phyir ro/ /'du shes kyi phung po ji ltar shes par bya zhe na/ rnam pa 'di lta bur shes par bya ste/ byis pa'i 'gro ba rmongs par byed pa dang / slu bar byed pa dang / mi rtag pa'i mtshan nyid
<p>16a.7</p>dang / 'du shes phyin ci log pas don med pa gzhan 'byung bar shes par bya'o/ /byis pa'i 'gro ba rmongs par shes par bya ba ni/ ji ltar smig rgyu chur snang bas byis pa dag slu bar byed pa bzhin du/ 'du shes kyi ser po dang / sngon po la sogs par yul la mtshan mar 'dzin pa'i
<p>16b</p>
<p>16b.1</p>sgo nas byis pa rnams rmongs par byed do/ /zhes shes par bya ba'o/ /slu bar shes par bya ba ni/ 'du shes phyin ci log pa'i rtag skyid gtsang ba la sogs par 'dzin pa'o/ /zhes shes par bya'o/ /mi rtag par shes par bya ba ni/ skad cig ma re re la yang 'jig pa'i
<p>16b.2</p>mtshan nyid do/ /zhes shes par bya'o/ /'du shes phyin ci log nas don med pa gzhan 'byung bar shes par bya ba ni 'du shes phyin ci log gi rgyur ngan song gsum du skye bar 'gyur ro/ /zhes shes par bya'o/ /'du byed kyi phung po zhes bya ba la/ las dge ba dang mi
<p>16b.3</p>dge ba dang / lung du ma bstan pa'i mtshan nyid byed pa ni 'du byed de/ de yang 'du byed sems dang ldan pa dang / sems dang mi ldan pa ste rnam pa gnyis so/ /de la 'du byed sems dang ldan pa ni yid la byed pa dang / reg pa dang / 'dod pa dang / mos pa dang / 
<p>16b.4</p>dran pa dang / ting nge 'dzin dang / shes rab dang / dad pa dang / ngo tsha shes pa dang / khrel yod pa dang / 'dod michags pa dang / zhe mi sdang ba dang / gti mi mug pa dang / brtson 'grus dang / bag yod pa dang / btang snyoms dang / mi 'tshe
<p>16b.5</p>ba dang / 'dod chags dang / khong khro ba dang / nga rgyal dang / ma rig pa dang / the tshom dang / 'jig tshogs kyi lta ba dang / mthar 'dzin pa'i lta ba dang / lta ba snyems pa dang / tshul khrims dang / brtul zhugs snyems pa dang / log pa'i lta ba dang / khro ba dang / 
<p>16b.6</p>khon du 'dzin pa dang / 'chab pa dang / 'tshig pa dang / phrag dog dang / ser sna dang / g.yo dang / sgyu dang / 'tshe ba dang / khrel med pa dang / ngo tsha mi shes pa dang / rmugs pa dang / rgod pa dang / ma dad pa dang / le lo dang / bag med pa
<p>16b.7</p>dang / dran pa nyams pa dang / shes bzhin ma yin pa dang / g.yengs pa dang / gnyid dang / 'gyod pa dang / rtog pa dang / dpyod pa'o/ /'du byed sems dang mi ldan pa gang zhe na/ rnyed pa dang / 'du shes med pa'i snyoms par 'jug pa dang / 'gog
<p>17a</p>
<p>17a.1</p>pa'i snyoms par 'jug pa dang / 'du shes med pa dang / tshor ba'i dbang po dang / ris mthun pa dang / skye ba dang / rga ba dang / gnas pa dang / mi rtag pa dang / ming gi tshogs dang / tshig gi tshogs dang / yi ge'i tshogs la sogs pa'o/ /
<p>17a.2</p>'du byed kyi phung po ji ltar shes par bya zhe na/ rnam pa drug tu shes par bya ste/ snying po med pa dang / yongs su ma grub pa dang / mi rtag pa dang / bdag med pa dang / sdug bsngal ba dang / stong pa'o/ /de la snying po med par shes par bya ba ni/ ji ltar chu shing gi
<p>17a.3</p>sdong po 'dab ma so sor bsal na snying po med pa bzhin du 'du byed kyi tshogs 'di dag la yang brtags na snying po gang yang med pa'i phyir ro/ /yongs su ma grub pa ni ji ltar dri za'i grong khyer snang yang grong khyer du ma grub pa bzhin du/ 'du byed kyi phung po 'di dag kyang rang bzhin ma grub pa'i phyir
<p>17a.4</p>ro/ /mi rtag pa ni skad cig ma re re la yang 'jig pa yin pa'i phyir/ sdug bsngal ba ni/ skye ba dang / rga ba la sogs pa'i chos dang ldan pa'i phyir ro/ /stong pa ni 'du byed de dag la mu stegs kyis brtag pa'i bdag med pa'i phyir ro/ /bdag med pa ni de dag
<p>17a.5</p>nyid mu stegs kyis brtag pa'i bdag gi rang bzhin ma yin pa'i phyir ro/ /rnam par shes pa'i phung po zhes bya ba la rnam par shes pa'i tshogs drug ste/ mig gi rnam par shes pa nas yid kyi rnam par shes pa'i bar du'o/ /de la mig gi rnam par shes pa ni mig la
<p>17a.6</p>brten gzugs la dmigs nas gzugs kyi mtshan nyid shes pa'o/ /rna ba'i rnam par shes pa ni rna ba la brten sgra la dmigs nas sgra'i mtshan nyid shes pa'o/ /sna'i rnam par shes pa ni sna la brten dri la dmigs nas dri'i mtshan nyid shes pa'o/ /lce'i rnam par shes
<p>17a.7</p>pa ni lce la brten ro la dmigs nas ro'i mtshan nyid shes pa'o/ /lus kyi rnam par shes pa ni lus la brten reg bya la dmigs nas reg bya'i mtshan nyid shes pa'o/ /yid kyi rnam par shes pa gang zhe na yid la brten chos la dmigs nas chos kyi mtshan nyid shes pa'o/ 
<p>17b</p>
<p>17b.1</p>de la ji lta na rnam par shes pa'i phung po shes par bya zhe na/ rnam pa bcu gcig tu shes par bya ste/ g.yo ba med pa dang / rang dbang med pa dang / rkyen du ma las byung ba dang / 'bras bu gcig tu zad pa dang / rang bzhin gyis stong pa dang / skad cig ma dang / mi sdod
<p>17b.2</p>par myur du 'gro ba dang / yul la g.yo ba dang / mi gtsang ba'i yul la yon tan du lta ba dang / mi dge ba'i sbrang bu la sogs pa'i rten du gyur pa dang / ye shes kyi me dang rtag tu bral ba'o/ /dper na myu gu dang / sa bon la sogs pa ltar cig gcig skyes pa po dang / 
<p>17b.3</p>bskyed par bya ba ma yin zhing bskyed par bya'o snyam du mi sems pas na g.yo ba med pa'o/ /dpar na 'khrul 'khor gyi me rlung gi dbang gis g.yo ba bzhin du/ rnam par shes pa 'di yang las dang nyon mongs pa'i dbang gis g.yo bas na rang dbang med pa'o/ /dbang
<p>17b.4</p>po dang / yul dang /las dang / nyon mongs pa la sogs pa rgyu rkyen du ma las byung bas na/ rkyen du ma las byung ba'o/ /de ltar rkyen du mas bskyed kyang / 'bras bu rnam par shes pa gcig las mi skye bas na/ 'bras bu gcig tu zad pa'o/ /rus sbal gyi
<p>17b.5</p>spu ltar bdag lta bu'i rang bzhin med pas na rang bzhin gyis stong pa'o/ /mar me'i lce bzhin du skad cig ma re re la 'jig pas na mi rtag pa'o/ /ri gzar po'i chu bzhin du skad cig kyang mi gnas par 'gro bas na/ mi sdod par myur du 'gro ba'o/ /spre'u bzhin
<p>17b.6</p>du rtag tu yul la chags shing rgod pa'i mtshan nyid yin pas na/ yul la g.yo ba'o/ /phag bzhin du mi gtsang ba'i yul la dam par 'dzin pas na/ mi gtsang ba'i yul la yon tan du blta ba'o/ /rnam par shes pa'i rgyu las mi dge ba thams cad skye bas na/ 
<p>17b.7</p>mi dge ba'i sbrang bu la sngon po'i rten du gyur pa'o/ /ji srid du rnam par shes pa dang 'grogs pa de srid du/ 'phags pa'i bden pa bzhi'i ye shes mi 'byung ba'i phyir ro/ /ye shes kyi me dang bral ba'o/ /'o na ci'i phyir phung po lnga'i rim pa de lta bur bkod de/ dang po
<p>18a</p>
<p>18a.1</p>gzugs/ de'i 'og tu tshor ba/ de'i 'og tu 'du shes la sogs pa bkod ce na/ rnam pa gsum gyi phyir te/ ji ltar rags pa dang / ji ltar kun nas nyon mongs pa 'byung ba dang / snod la sogs pa'i don gyi phyir ro/ /de la thogs pa dang bcas shing
<p>18a.2</p>rnam par shes pa rnams kyi rten du gyur pas/ tshor ba la sogs pa bas gzugs rags te de bas na dang por bshad do/ /gzugs med pa'i phung po gzhan pas tshor ba rags te/ 'di ltar lag pa na bar tshor ro/ /rkang pa na bar tshor ro/ /zhes ston pa'i phyir lhag ma
<p>18a.3</p>gsum las kyang tshor ba sngar bshad do/ /'du byed kyi phung po dang / rnam par shes pa'i phung po bas/ 'du byed kyi phung po rags te/ 'di ni skyes pa 'di ni bud med do zhes 'dzin pa'i phyir/ gnyis las kyang 'du shes sngar bshad do/ /rnam par shes pa bas 'du byed kyi
<p>18a.4</p>phung po rags te/ las dge ba dang mi dge ba mngon par 'du byed pa'i mtshan nyid yin pa'i phyir te/ thams cad pas rnam par shes pa cha phra mo'i phyir mjug tu bshad do/ /yang na kun nas nyon mongs pa 'byung ba'i rim pas rim par bkod de/ 'di ltar 'khor ba
<p>18a.5</p>thog ma med pa'i dus nas/ bud med dang skyes pa gnyis gcig la gcig gzugs la chags te/ de bas na gzugs dang por bshad do/ /gzugs la chags pa yang tshor ba bde ba la zhen pa'i phyir te/ de bas na de'i 'og tu tshor ba'o/ /de la zhen pa yang mi bzang ba la
<p>18a.6</p>bzang bar 'du shes phyin ci log las gyur te/ de bas na de'i 'og tu 'du shes so/ /'du shes phyin ci log kyang 'du byed kyi tshogs kun nas nyon mongs pa'i mtshan nyid las byung ste/ de bas na de'i 'og tu 'du byed do/ /de rnams kyis sems kun nas nyon
<p>18a.7</p>mongs par byed pas na/ mjug tu rnam par shes pa'i phung po bshad do/ /yang na snod la sogs pa'i rim gyis kyang rim pa bzhin no/ /snod lta bur gyur pa ni gzugs kyi phung po ste/ tshor ba la sogs pa'i rten yin pa'i phyir ro/ /zas lta bur gyur pa ni tshor ba'i phung po ste/ 
<p>18b</p>
<p>18b.1</p>tshor ba bde ba dang / sdug bsngal nyid myong zhing bza' bar bya ba yin pas so/ /tshod ma dang tsha spod tshag tsheg lta bur gyur pa ni 'du shes kyi phung po ste/ mi bde ba la bde bar 'du shes phyin ci log gi rgyu las/ tshor ba 'du shes la chags par 'gyur ba'i phyir ro/ /byed
<p>18b.2</p>pa por gyur pa ni 'du byed kyi phung po ste/ las dge ba dang mi dge ba'i rnam par smin pas mngon par bsgrubs nas/ rnam par shes pa la stobs par byed pa'i phyir ro/ /kun nas longs spyod par byed pa ni/ rnam par shes pa'i phung po ste/ bde ba dang sdug bsngal la
<p>18b.3</p>sogs pa'i rnam par smin pa/ mjug tu des myong bar byed pa'i phyir ro/ /yang na zhing dang sa bon lta bur gyur pas/ rnam par shes pa'i phung po mjug tu bshad do/ /'dod pa'i khams kyi rnam par shes pa gzugs kyi phung po la brten to/ /gzugs kyi khams
<p>18b.4</p>kyi bsam gtan bzhin ni/ rnam par shes pa tshor ba'i phung po la brten to/ /nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched na ni/ rnam par shes pa 'du shes kyi phung po la brten to/ /cung zad med
<p>18b.5</p>cung zad med min skye mched de srid pa'i rtse mo na ni/ rnam par shes pa'i 'du byed sems dang mi ldan pa dang / sems dang ldan pa'i tshogs la brten to/ /'o na phung po'i don ci zhe na spungs pa'i don ni phung po'i don te/ gang cung zad gzugs 'das pa dang / ma 'ongs pa
<p>18b.6</p>dang / de ltar gyi dang / phyi dang / nang gi dang / phra ba dang / rags pa dang / bzang po dang / ngan pa dang / ring ba dang / thung ba yang rung ste/ de dag thams cad gcig tu bsdus nas/ spungs pa la phung po zhes bya'o/ /phung po'i 'og tu khams
<p>18b.7</p>rnams bshad pa'i skabs yin pas/ de'i dbang du byas nas/ de la dge slong dag khams bcwa brgyad gang zhe na zhes bya ba gsungs so/ /'o na khams bcwa brgyad bstan pa 'dir ci dgos she na/ smras pa/ bdag dang / bdag gi dang / byed pa po dang / tshor ba por mngon par
<p>19a</p>
<p>19a.1</p>zhen pa rnams la/ mig dang gzugs la brten nas/ mig gi rnam par shes pas gzugs shes pa tsam du zad kyis/ lta ba po la sogs pa med do zhes bstan pa'i phyir/ khams bcwa brgyad gsungs so/ /yang na mi shes pa dang the tshom gyi shes
<p>19a.2</p>pa dang / log par shes pa'i mun pa bsal bar bya ba'i phyir/ khams bcwa brgyad gsungs te/ khams bcwa brgyad shes pa'i ye shes kyi snang ba byung nas ma rig pa'i mun pa med par 'gyur ba'i phyir ro/ /yang na 'khor ba na byang chub kyi phyogs kyi chos rnams
<p>19a.3</p>dang bral te/ dbul bar gyur pa rnams la/ byang chub kyi chos rin po che'i gter bstan par bya ba'i phyir ro/ /khams bcwa brgyad bshad de khams tsam rjes su dran par byas na/ dran pa byang chub kyi yan lag la sogs pa byang chub kyi phyogs rnams sgom pa rdzogs
<p>19a.4</p>par 'gyur ro/ /de la khams bcwa brgyad gang zhe na zhes bya ba ni dris pa'o/ /de bstan par bya ba'i phyir/ 'di lta ste zhes bya ba gsungs te/ mig gi dbang po dang / mig gi khams dang / mig gi skye mched dag ni/ ming tha dad par zad kyi don gcig par
<p>19a.5</p>rig par bya'o/ /de la mig gi khams gang zhe na/ mig gi rnam par shes pa'i rten du gyur pa/ de'i rdul phra mo ni nag po dang ser nag yul la mngon du bltas pas/ shel bzhin du gsal ba/ gzugs 'dzin nus pa'o/ /kha cig na re snod chus gang ba'i
<p>19a.6</p>steng du phyes btab pa bzhin du/ de'i rdul phran nang du mi 'bying zhing kha na snang ba dang / gsal bar 'dug ces kyang 'chad kha cig na re go snyod kyi me tog kha 'bus pa dang 'dra bar kha dog gsal bar gnas te/ 'byung ba chen po rnams kyis bskor bas na so sor mi 'gyes
<p>19a.7</p>so zhes kyang 'chad/ la la na re gang du zlum po bzhin du ya thog ma thog dang dbus dang gsum gyi char 'dug ste/ shin tu gsal bas/ cha gsum po gcig gis gcig mi sgrib pa ni/ dper na ston gyi chu ma rnyog pas 'dus pa bzhin zhes kyang 'chad do/ /gzugs
<p>19b</p>
<p>19b.1</p>kyi khams gang zhe na/ mig gi khams kyi yul du gyur pa ste/ sngon po dang / ser po dang / dmar po dang / dkar po dang / ring thung dang / zlum po dang / kun tu dkyil 'khor dang / phra mo dang / sbom po dang / mnyam pa dang / mi mnyam pa dang / 
<p>19b.2</p>mtho ba dang / dma' ba dang / grib ma dang / nyi ma dang / snang ba dang / mun pa dang / sprin dang / du ba dang / rdul dang / khug rna dang / bla gab med pa dang / rnam par rig byed do/ /mig gi rnam par shes pa'i khams gang zhe na/ gang mig gi khams
<p>19b.3</p>la ni brten/ gzugs la dmigs nas gzugs kyi rnam pa ci 'dra ba de bzhin du shes par gyur te/ gal te gzugs sngon po zhig na yang sngon po'i rnam par skye zhing sngon por shes par byed do/ /rna ba'i khams gang zhe na/ rna ba'i rnam par shes pa'i rten du gyur pa
<p>19b.4</p>de'i tshe rdul phra mo ni shel bzhin du gsal la/ sgra rnams 'dzin nus pa grog gcus pa 'dra bar rna ba'i nang na gnas so/ /sgra'i khams gang zhe na/ rna ba'i khams kyi yul du gyur pa ste/ de yang snyan pa dang / mi snyan pa dang / de gnyi ga ma yin pa dang / zin pa'i
<p>19b.5</p>'byung ba chen po'i rgyu las byung ba dang / ma zin pa'i 'byung ba chen po'i rgyu las byung ba dang / de gnyi ga'i rgyu las byung ba dang / 'jig rten du grags pa dang / grub pa las/ byung ba dang / kun tu rtag pa dang / 'phags pa'i tha snyad dang / 'phags pa ma yin pa'i
<p>19b.6</p>tha snyad do/ /de la rna ba'i dbang po dang / rnam par shes pa la phan pa dang / sim par byed pa ni snyan pa zhes bya'o/ /gang rna ba'i dbang po dang / rnam par shes pa la gnod pa dang / gdung bar byed pa ni mi snyan pa zhes bya'o/ /dbang po dang / rnam par
<p>19b.7</p>shes pa la gnyi ga mi byed pa ni/ snyan pa yang ma yin mi snyan pa yang ma yin zhes bya'o/ /zin pa'i 'byung ba chen po bzhi las byung ba la sogs pa gsum ni sngar bshad pa bzhin no/ /byed pa ni mi nyan pa zhes bya'o/ /'jig rten du grags pa ni gang 'jig rten
<p>20a</p>
<p>20a.1</p>gyi skad dang 'ang 'brel ba'o/ /grub pa las byung ba ni gang 'phags pa rnams kyis bshad pa'o/ /kun tu brtags pa ni gang mu stegs pa rnams kyis bshad pa'o/ /gang mthong ba la sogs pa la/ mthong ngo ba dang / thos so ba dang / shes so bar drang
<p>20a.2</p>por smra ba ni 'phags pa'i tha snyad do/ /de las bzlog na 'phags pa ma yin pa'i tha snyad ces bya'o/ /rna ba'i rnam par shes pa'i khams gang zhe na/ rna ba'i khams la brten sgra'i khams la dmigs nas/ sgra'i mtshan nyid gang yin pa shes par gyur pa'o/ /sna'i khams
<p>20a.3</p>gang zhe na/ sna'i rnam par shes pa'i rten du gyur pa/ de'i rdul phra mo ni/ shel ltar gsal zhing dri rnams 'dzin nus pa de sran ma kha bye ba ltar mtshul ba'i steng na gnas so/ /kha cig na re thur ma ltar mtshul ba'i gong thog thag na 'dug go zhes 'chad do/ /dri'i khams gang
<p>20a.4</p>zhe na/ sna'i khams kyi yul du gyur pa ste/ de yang dri zhim pa dang / mi zhim pa dang / dri mnyam pa dang / lhan cig skyes pa dang / sbyar ba dang / yongs su gyur pa'o/ /de yang dri zhim pa la sogs pa ni sngar bshad pa bzhin no/ /lhan cig skyes pa ni tsan+dan la
<p>20a.5</p>sogs pa'o/ /sbyar ba ni si h+la la sogs pa rdzas mang po las gyur pa/ bdug spos kyi dri rnams so/ /yongs su gyur pa ni 'bras bu yongs su smin pa'i dri la sogs pa'o/ /sna'i rnam par shes pa'i khams gang zhe na/ sna'i khams la brten nas/ dri la dmigs te
<p>20a.6</p>dri'i rang bzhin gang yin pa shes par gyur pa'o/ /lce'i khams gang zhe na/ lce'i rnam par shes pa'i rten du gyur pa ste/ de'i rdul phra mo ni shel ltar gsal ba/ ro myang nus shing zla ba phyed kyi shas ltar gnas te/ lce'i dbus su skra'i rtse mo tsam gyi khyon zhig ma khyab
<p>20a.7</p>kyi gzhan ni kun tu khyab pa'o/ /gal te de ltar khyab par gyur na ni/ klad rgyas rtag tu zag pa myong bas rnyis te/ yi ga yang rtag tu 'chus par 'gyur ro/ /ro'i khams gang zhe na/ de rnam pa drug ste/ de dag gi mtshan nyid ni sngar bshad pa bzhin no/ /lce'i
<p>20b</p>
<p>20b.1</p>rnam par shes pa'i khams gang zhe na/ lce'i khams la brten ro la dmigs nas/ gang jo skyur ba dang mngar ba la sogs pa shes par gyur pa'o/ lus kyi khams gang zhe na/ lus kyi rnam par shes pa'i rten du gyur pa ste/ de'i rdul phra mo ni shel ltar dwangs pa dang / 
<p>20b.2</p>pags pa bzhin du lus la thams cad du khyab par gnas shing reg bya 'dzin nus pa'o/ /reg bya'i khams gang zhe na/ de yang rnam pa bcu gcig ste/ 'byung ba chen po bzhi dang / 'jam pa dang / rtsub pa dang / yang ba dang / lci ba dang / grang ba dang / bkres
<p>20b.3</p>pa dang / skom pa'o/ /de la 'byung ba chen po bzhi'i mtshan nyid ni sngar bshad par zad do/ /me dang chu'i khams shas che ba ni 'jam pa'o/ /sa dang rlung gi shas che ba ni rtsub pa'o/ /sa dang chu'i shas che ba ni lci ba'o/ /rlung gi shas che ba ni yang ba'o// /
<p>20b.4</p>me dang chu'i shas che ba ni gnyen pa'o/ /rlung dang chu'i shas che ba ni grang ba'o/ /me dang rlung gi shas che ba las/ pho ba kha 'byor par gyur na bkres pa dang skom pa skye'o/ /lus kyi rnam par shes pa'i khams ni/ lus kyi khams la brten reg bya la dmigs nas reg bya'i mtshan nyid shes par
<p>20b.5</p>'gyur ba'o/ /yid kyi khams gang zhe na/ yid kyi rnam par shes pa'i rten du gyur pa/ rnam par shes pa rnam pa drug rnams snga ma 'gag pa la ni yid kyi khams zhes bya ste/ de ni rdul phra mo'i rang bzhin ma yin no/ /chos kyi khams gang zhe na/ de yang rdzas rnam pa bdun te/ 
<p>20b.6</p>tshor ba dang / 'du shes dang / 'du byed kyi phung po dang / so sor brtags te 'gag pa dang / ma brtags te 'gag pa dang / nam mkha' dang / rnam par rig byed ma yin pa'i gzugs so/ /de la gzhan ni sngar bshad par zad do/ /so sor brtags te 'gag pa zhes
<p>20b.7</p>bya ba ni/ bden pa bzhi la 'di ni sdug bsngal/ 'di ni kun 'byung / 'di ni 'gog pa/ 'di ni lam gyi bden pa'o zhes shes rab kyis brtags nas/ sems dang sems las byung ba rnams kyi skye ba dang / 'gag par gyur pa ni so sor brtags te 'gag pa zhes
<p>21a</p>
<p>21a.1</p>bya'o/ /so sor ma brtags par 'gag pa gang zhe na/ gang mig la sogs pa'i rnam par shes pa rnams rkyen gyi mthu las skye ba yin pa las/ rnam par shes pa yul gcig la zhen pa ni/ rnam par shes pa gzhan gyi yul rnams ni 'gag gi/ rnam
<p>21a.2</p>par shes pa ni rkyen dang ma phrad pas ma skyes te/ ma 'ongs pa'i dus su lus pa ni so sor mi brtags pa 'gag pa zhes bya'o/ /dper na mig gi rnam par shes pa gzugs la zhen pa'i tshe/ sgra la sogs pa'i yul ni byung nas 'gags kyi/ rna ba'i rnam par shes pa ni yul med pas
<p>21a.3</p>ma skyes par 'gag pa nyid so sor ma brtags te/ 'gag pa zhes bya'o/ /de la nam mkha' gang zhe na/ gang thogs pa med cing gzugs skye ba la go 'byed par byed pa'o/ /yid kyi rnam par shes pa'i khams gang zhe na/ yid kyi khams la brten chos la dmigs nas/ 
<p>21a.4</p>'di ni ser po nyid yin gyi sngon po ma yin no zhe 'am/ 'di ni pi wang gi sgra yin gyi gzhan ma yin no zhes yongs su gcod par byed pa'o/ /slob dpon kha cig gis bshad/ khams bcwa brgyad las mig gi khams ni me'i shas che ste/ me'i shas che bas na gzugs 'dzin
<p>21a.5</p>par nus so/ /rna ba ni nam mkha'i bdag nyid do/ /thogs pa med pa nas/ sgra thos par nus so zhes zer mod kyi/ rna ba'i dbang po la phan pa dang / gnod pa 'byung ba yin la/ nam mkha' la phan gnod med pas na mi rung ngo / /de bas na rna ba'i khams ni rlung gi
<p>21a.6</p>shas che ba'i bdag nyid do/ /rlung gi shas che bas na sgra 'dzin par nus so/ /sna'i khams ni sa'i shas che ba'i bdag nyid de/ gang gi phyir sa yang dri'i shas che bas na/ gang shas cher yod pa de nyid kyis de 'dzin par nus so/ /lce'i khams ni chu'i shas che ba'i bdag
<p>21a.7</p>nyid de/ gang gi phyir der gsher ba'i shas che bas na ro 'dzin par nus kyis/ gzhan du rdo skam po gnyis reg pa bzhin du ci yang myong bar mi 'gyur ro/ /lus kyi khams ni 'byung ba chen po thams cad kyi bdag nyid do/ /khams bcwa brgyad ji ltar bshad pa rnams bsdus te
<p>21b</p>
<p>21b.1</p>bstan par bya ba'i phyir dge sbyong dag 'di ni khams bcwa brgyad ces bya'o zhes gsungs so/ /'o na ci'i phyir khams bcwa brgyad bshad de/ mang du yang ma yin nyung ngu yin zhe na/ 'di ltar bcom ldan 'das kyis/ rten dang brten par byed pa dang / dmigs pa rnam pa
<p>21b.2</p>drug tu phye bas khams bcwa brgyad nyid du gsungs te/ rten drug mig gi khams nas/ yid kyi khams kyi bar du'o/ /brten pa drug ni mig gi rnam par shes pa nas/ yid kyi rnam par shes pa'i bar du'o/ /dmigs pa drug ni gzugs kyi khams nas chos kyi khams
<p>21b.3</p>kyi bar du'o/ /yang kha zas dug can gyi snod lta bu dang / dug dang ldan pa'i kha zas lta bu dang / de la za ba po lta bu'i nyes pa shes par bya ba'i phyir/ khams bcwa brgyad du bshad do/ /de la kha zas dug can gyi snod lta bu ni/ mig gi khams la sogs pa'i dbang po drug
<p>21b.4</p>go/ /dug dang ldan pa'i kha zas lta bu ni gzugs la sogs pa yul drug go/ /de la za ba po lta bu ni mig gi rnam par shes pa'i khams la sogs pa/ rnam par shes pa drug go/ /khams bcwa brgyad kyi rim pa bshad par bya ste/ mig gi khams la sogs pa'i
<p>21b.5</p>rim pa bstan pa nyid kyi/ de'i yul dang rnam par shes pa'i khams kyi rim pa bstan par grub bo/ /yid kyi rnam par shes pa'i khams pas mig la sogs pa'i khams lnga sngar bstan pa ni/ de dag gi yul da lta yin pa'i phyir dang / yid kyi khams ni ma nges te/ 
<p>21b.6</p>da ltar yang de'i yul yin la/ dus gsum dang zag pa med pa la sogs pa/ dus gsum ma yin pa'i chos kyang de'i yul yin pa'i phyir ro/ /lus kyi khams pas mig la sogs pa'i khams bzhi sngar bstan pa ni/ mig la sogs pa'i khams bzhi rnams kyi yul ni/ 
<p>21b.7</p>'byung ba las gyur pa yin la/ lus kyi yul ni ma nges pa ste/ bar 'ga' ni sa dang chu la sogs pa 'byung ba yang dmigs/ bar 'ga' ni lci ba dang / yang ba la sogs pa 'byung bar gyur pa la yang dmigs/ bar 'ga' ni gnyi ga la dmigs pa'i phyir ro/ /lce
<p>22a</p>
<p>22a.1</p>dang sna gnyis pas mig dang rna ba'i khams sngar bshad pa ni/ yul ring po la 'jug pa'i phyir te/ thag ring po na gnas pa'i gzugs mthong zhing / rgyang nas bos pa'i sgra yang thos pa'i phyir/ sna dang lce gnyis ni phrad pa yul du gyur pa'i phyir te/ yul
<p>22a.2</p>dang ma phrad kyi bar du 'dzin par mi nus pas ring du 'jug pa med do/ rna ba bas kyang mig ring du 'jug ste/ thag ring po nas 'bab pa'i chu mthong na yang de'i sgra rna bas mi thos pa'i phyir/ rna ba bas kyang mig sngar bstan to/ /lce bas kyang sna sngar bstan te 'di ltar lces bza' ba ma reg par
<p>22a.3</p>yang de'i dri sngar snas tshor ba na myur du 'jug pa'i phyir ro/ /yang na lus 'di la mig gi khams gong na gnas so/ /de'i 'og tu rna ba'o/ /de'i 'og tu sna'o/ /de'i 'og tu lce'o/ /de'i 'og tu phal cher lus la gnas te/ yid ni de dag nyid la brten cing yul na mi gnas
<p>22a.4</p>phyogs na mi gnas pas na mjug tu bshad do/ /'o na rigs kyi don ni khams kyi don te/ dper na ri gcig la gser dang dngul la sogs pa rigs mang du yod pa de la khams zhes bya ba de bzhin du/ lus 'di gcig la rigs bcwa brgyad yod pas na/ khams bcwa
<p>22a.5</p>brgyad ces bya'o/ /yang na 'byung khung gi don ni khams kyi don te dper na gnas gang nas rin po che la sogs pa 'byung ba'i gnas la khams zhes bya ba de bzhin du/ sems dang sems las byung ba mang po 'byung ba'i gnas yin pas na khams zhes bya'o/ /khams kyi 'og tu skye
<p>22a.6</p>mched bshad pa'i skabs yin pas/ de'i phyir de la dge slong dag skye mched bcu gnyis gang zhe na zhes bya ba la sogs pa gsungs so/ /skye mched bcu gnyis bstan pa yang ci dgos she na/ bdag la chags pa dang / yo byad la chags pa'i dngos po shes par bya ba'i phyir bstan
<p>22a.7</p>to/ /de la yongs su shes na chags pa gtong bar byed do/ /chags pa btang na khams gsum du mngon par mi skye ste/ de bstan pa'i dgos pa ni de yin no/ /yang na blta ba dang nyan pa dang / myong ba dang / snom pa dang / reg par byed pa dang / yid kyi rnam par shes
<p>22b</p>
<p>22b.1</p>pas chos rnams la mngon par zhen par byed do/ /zhes bdag tu mngon par chags pa spang bar bya ba'i phyir skye mched bcu gnyis bstan to/ /de la mig gi skye mched nas lus kyi skye mched kyi bar du lnga dang / gzugs kyi skye mched nas reg bya'i skye mched kyi bar du lnga ste bcu'i
<p>22b.2</p>don ni khams kyi skabs su bshad pa dang mthun no/ /rnam par shes pa'i khams drug gi steng du yid kyi khams kyis bstan te/ chos bdun la yid kyi skye mchod ces bya'o/ /chos kyi khams kyi skabs su rdzas bdun bshad pa nyid la chos kyi skye mched ces bya'o/ de la mig
<p>22b.3</p>gi nang gi skye mched do zhes pa la rgal ba dang / gal te bdag yod na ni nang ngam/ phyi rol zhes byar yang rung ste/ gang bdag gi byin gyis brlab pa de dag ni nang zhes bya ba na sangs rgyas pa rnams ni chos thams cad bdag med par 'dod de/ bdag med na ji ltar mig nang
<p>22b.4</p>gi skye mched ces bya/ smras pa 'gal ba med de nga rgyal gyi gzhir gyur pa'i sems nyid la bdag ces btags nas/ gang sems nga rgyal can gyi rgyu dang rkyen du gyur pa na nang gi skye mched ces bya'o/ /'o na ci'i phyir skye mched kyi rim pa de ltar bkod ce na/ 'jig rten gyi tha
<p>22b.5</p>snyad dang rjes su mthun par bya ba'i phyir skye mched kyi rim pa de ltar bkod de/ 'jig rten pa'i tha snyad ni dang por phrad nas phan tshun gcig la gcig lta ba bzhin mig gi skye mched thog mar bshad do/ /de'i 'og tu phrad nas smra bar byed pas na rna ba'i skye mched do/ /de
<p>22b.6</p>nas khrus dang / dri dang phreng ba la sogs pa'i longs spyod byed pas na/ sna'i skye mched do/ /de nas kha zas dang / ltung ba'i longs spyod byed pas na lce'i skye mched do/ /de nas mal stan dang bud med la sogs pa'i longs spyod byed pas na lus kyi skye mched do/ 
<p>22b.7</p>skye mched ni de dag kun la khyab par gnas pas na mjug tu bshad do/ /'o na ci'i phyir skye mched bcu gnyis nges par bstan ce na/ rnam par shes pa drug gi bdag po dang / dmigs pa drug nye bar bstan par bya ba'i phyir skye mched bcu gnyis kho nar bshad do/ /de la
<p>23a</p>
<p>23a.1</p>mig nas yid kyi skye mched kyi bar du ni rnam par shes pa'i bdag po'i rkyen to/ /gzugs nas chos kyi bar du ni rnam par shes pa'i dmigs pa'i rkyen to/ /skye mched kyi don ci skye ba'i sgo'i don ni skye mched kyi don te/ sems dang sems las byung ba rnams skye
<p>23a.2</p>zhing 'phel ba'i rgyu byed pas na skye mched ces bya'o/ /de la brgal ba khams kyi skabs su ni rten dang yul gyi sgo nas bcwa brgyad du bshad na/ skye mched kyi skabs su ni rten dang yul du bshad na brten pa ci'i phyir ma bshad ce na/ smras pa bcom ldan 'das chos ston pa ni 'dul
<p>23a.3</p>ba'i ched du ston pas skye mched bcu gnyis su bstan pas 'dul ba'i ched du rnam par shes pa rnams yid kyi skye mched du bsdus nas bcu gnyis gsungs so/ /ji ltar gang phung po'i skabs su bshad pa'i chos de dag nyid khams su yang de bshad de/ phung po lnga la gzugs kyi phung por
<p>23a.4</p>'byung ba las gyur pa'i gzugs bcu gcig bshad pa las yul lnga dang dbang po lnga rnams mig gi khams nas gzugs kyi khams dang / gzugs kyi khams nas reg bya'i khams kyi bar du khams bcur bshad la/ phung po lnga'i skabs su tshor ba'i phung po
<p>23a.5</p>dang / 'du shes kyi phung po dang / 'du byed kyi phung po dang / rnam par rig byed ma yin pa'i gzugs ni khams kyi skabs su chos kyi khams su bstan la/ rnam par shes pa'i phung po ni khams kyi skabs su mig gi rnam par shes pa'i khams nas yid kyi rnam par shes pa'i khams
<p>23a.6</p>so zhes bstan la/ phung po'i khams su yid kyi dbang po ni khams kyi skabs su yid kyi khams su bshad pa dang / gang khams su bshad pa'i chos de dag nyid skye mched kyi tshe yang de bshad de/ ci ltar zhe na gang khams su yid kyi khams la sogs pa'i khams lnga dang / 
<p>23a.7</p>gzugs kyi khams la sogs pa lnga ste/ bcu ni skye mched kyi skabs su mig gi skye mched nas gzugs kyi skye mched do zhes skye mched bcur bshad la/ gang khams kyi skabs su tshor ba la sogs pa'i rdzas bdun chos kyi khams su bstan pa de nyid skye mched kyi skabs su
<p>23b</p>
<p>23b.1</p>chos kyi skye mched du bstan pa dang / khams kyi skabs su mig gi rnam par shes pa'i khams la sogs pa drug dang / yid kyi khams te bdun bshad pa skye mched kyi skabs su yid kyi skye mched du bstan ce na/ ji ltar rmongs pa rnam pa gsum yod de/ de bsal bar
<p>23b.2</p>bya ba'i phyir chos de de dag nyid kyi ming gzhan du btags nas bzlas te bstan to/ /de la rmongs pa rnam pa gsum ni sems la gcig tu rmongs pa dang / sems dang gzugs la gcig tu rmongs pa dang / gzugs la gcig tu rmongs pa'o/ /de la sems la gcig tu
<p>23b.3</p>rmongs pa bsal bar bya ba'i phyir phung po lnga bstan te/ phung po lnga'i skabs su ni/ tshor ba dang / 'du shes dang / 'du byed dang / rnam par shes pa'i phung po'i phung por sems mang du phye ste gsungs so/ /sems dang gzugs la gcig tu rmongs pa bsal bar
<p>23b.4</p>bya ba'i phyir khams bcwa brgyad bshad de/ /mig dang gzugs la sogs pa yul bcur phye ste bstan pa dang / mig gi rnam par shes pa'i khams dang / yid kyi khams su sems mang du phye ste bstan pa'i phyir ro/ /gzugs la gcig tu rmongs pa bsal ba'i phyir
<p>23b.5</p>skye mched bcu gnyis bshad de/ skye mched kyi skabs su mig gi skye mched dang / gzugs kyi skye mched la sogs pa gzugs bcur phye ste bshad pa'i phyir ro/ /yang na 'dod pa rnam pa gsum yod de mdo tsam du bstan pa dang / bar du bstan pa dang / rgyas par bshad par
<p>23b.6</p>'dod pa'o/ /de la mdo tsam du bstan pa 'dod pa'i don du phung po lnga bshad/ bar du bstan pa 'dod pa'i dbang du skye mched bcu gnyis bshad/ rgyas par bshad par 'dod pa'i dbang du khams bcwa brgyad bshad de/ yang na dbang po rnon po dang dbang po 'bring dang / 
<p>23b.7</p>dbang po rtul po'i dbang du byas nas phung po la sogs pa bstan te/ dbang po rnon po'i don du ni phung po lnga bshad/ dbang po 'bring gi don du ni skye mched bcu gnyis bshad/ dbang po rtul po'i don du ni khams bco brgyad bshad do/ /skye mched kyi 'og tu ni rten cing 'brel te 'byung ba
<p>24a</p>
<p>24a.1</p>bstan pa'i skabs yin pas de'i dbang du byas nas/ dge slong dag rten cing 'brel bar 'byung ba'i yan lag bcu gnyis gang zhe na/ zhes bya ba la sogs pa gsungs so/ /rten cing 'brel te 'byung ba bstan pa yang ci dgos she na/ rten cing 'brel te 'byung
<p>24a.2</p>ba khong du ma chud pas/ 'gro ba rnams 'khor ba'i btson ra na 'khyam zhing nyon mongs pa'i 'ching ba dam pos bcings pa dang / skye ba dang rga ba la sogs pa'i sdug bsngal rnam pa sna tshogs kyis rtag tu gnod par 'gyur ba la/ de khong du chud na ma rig pa'i mun pa sangs nas
<p>24a.3</p>khams gsum gyi btson ra nas 'byung ba dang / sdug bsngal rnam pa sna tshogs las thar bar 'gyur bas na/ rten cing 'brel te 'byung ba gsungs so/ /yang na 'gro ba 'di dag rgyu med pa dang / mi mthun pa'i rgyu las byung ba ni ma yin gyi/ ma rig pa'i rgyu las byung ba
<p>24a.4</p>yin no zhes bstan par bya ba'i phyir/ rten cing 'brel bar 'byung ba gsungs so/ /yang na gang gi 'khor bar skye ba'i rgyu dang / ji ltar na 'khor ba las ldog par 'gyur ba bstan par bya ba'i phyir/ rten cing 'brel te 'byung ba lugs bzhin dang lugs las ldog pa'i
<p>24a.5</p>mtshan nyid gnyis su gsungs te/ gang gi 'khor bar skye ba'i rgyu khong du chud par bya ba'i phyir ni/ ma rig pa'i rkyen gyis 'du byed la sogs pa lugs bzhin du 'byung ba gsungs pa dang / gang gi 'khor ba las ldog par 'gyur ba shes par bya ba'i phyir/ ma
<p>24a.6</p>rig pa 'gags na/ 'du byed 'gag pa la sogs pa lugs las ldog pa'i mtshan nyid gsungs so/ /de la rten cing 'brel te 'byung ba'i don ci brtan pa'i don ni phrad pa'i don to/ /'byung ba'i don ni skye ba'i don te/ rgyu dang rkyen phrad nas 'bras bu skye
<p>24a.7</p>ba la/ rten cing 'brel bar 'byung ba zhes bya'o/ /yan lag bcu gnyis zhes bya ba ni cha bcu gnyis zhes bya ba'i don to/ /yang na rten cing zhes bya ba dang / 'brel pa zhes bya ba dang / 'byung ba zhes bya ba'i tshig gsum gyis/ lta ba log par smra ba rnam pa gsum
<p>24b</p>
<p>24b.1</p>'gog par byed de/ rgyu med pa las chos rnams skye'o zhes smra ba dgag par bya ba'i phyir/ rten pa'i tshig smos te/ rgyu med pa las chos rnams mi 'byung gi/ rgyu rkyen la brten nas 'byung ngo zhes bya ba'i don to/ /dbang phyug dang bdag la sogs pa byed pa po las chos rnams skye'o
<p>24b.2</p>zhes mi mthun pa'i rgyur smra ba dgag par bya ba'i phyir 'brel pa'i sgra smos te/ mthun pa'i rgyu las 'byung ba'i dbang phyug la sogs pa mi mthun pa'i rgyu las ni/ chos rnams mi 'byung ngo zhes bya ba'i don to/ /chad par smra ba dgag par bya ba'i phyir/ 'byung ba'i tshig smos te/ 
<p>24b.3</p>'jig rten 'di nas phyi mar mi skye ba ma yin gyis/ las dang nyon mongs pa'i rgyun ma chad pa'i bar du skye'o zhes bya ba'i don to/ /yang na brten pa'i sgras ther zug gi lta ba 'gog par byed de/ chos rnams ther zug yin na ni/ rgyu rkyen la brten mi dgos na/ rgyu rkyen la
<p>24b.4</p>brtan pas na ther zug ma yin no zhes bya ba'i don to/ /'brel pa'i sgra ma byas par 'byung ba'i lta ba 'gog par byed de/ /gang gis las byas pa des myong gi las gzhan gyis byas la 'bras bu gzhan gyis myong bar ni mi 'gyur ro zhes bya ba'i don to/ /'byung ba'i sgras chad par lta ba 'gog
<p>24b.5</p>par byed do/ /rten cing 'brel te 'byung ba'i don ji ltar khong du chud par bya zhe na/ rnam pa bcu gcig tu khong du chud par bya ste/ mtshan nyid dang / yan lag bsdu ba dang / yan lag gi rkyen rnam par gzhag pa dang / yan lag gi las rnam par gzhag pa dang / yan
<p>24b.6</p>lag kun nas nyon mongs pa bsdu ba dang / don dang / zab pa dang / rab tu dbye ba dang / lugs bzhin pa dang / lugs las ldog pa dang / yan lag rgyas par bshad pa'o/ /de la mtshan nyid ni rten cing 'brel te 'byung ba'i mtshan nyid rnam pa gsum du khong du
<p>24b.7</p>chud par bya ste/ g.yo ba med pa'i rkyen las byung ba dang / mi rtag pa'i rkyen las byung ba dang / nus pa'i rkyen las byung ba'o/ /de la g.yo ba med pa'i rkyen las byung ba ni/ rkyen yod pa tsam gyis 'bras bu 'byung bar zad kyi/ 'di la byed pa po 'am/ rkyen nyid kyang
<p>25a</p>
<p>25a.1</p>bdag gis 'di dag bskyed do snyam du mi sems pa'i phyir ro/ /mi rtag pa'i rkyen las byung ba ni/ gang gi phyir rgyu las 'bras bu 'byung bas na/ chos 'di dag mi rtag ste/ gal te rtag pa zhig yin na ni/ gang las kyang ci yang 'byung bar mi 'gyur ro/ /
<p>25a.2</p>nus pa'i rkyen las byung ba ni/ ma rig pas 'du byed bskyed par nus pa nas/ skye ba las kyang rga shi skye bar nus pa'i phyir ro/ /de la yan lag rab tu bsdu ba ni/ rten cing 'brel te 'byung ba'i yan lag bcu gnyis yan lag lngar bsdus te/ 'phen par byed pa'i yan lag
<p>25a.3</p>dang / 'phangs pa'i yan lag dang / mngon par sgrub pa'i yan lag dang / mngon par grub pa'i yan lag dang / nyes dmigs kyi yan lag go/ /de la rgyu'i dus na ni gang gis 'phangs pa dang / gang 'phangs pa ste gnyis su gzhag /'bras bu'i dus na ni gang
<p>25a.4</p>gis mngon par bsgrubs pa dang / gang mngon par sgrub pa ste gnyis su gzhag go/ de la gang gis 'phangs she na/ ma rig pa dang / 'du byed dang / rnam par shes pa gsum gyis 'phangs te/ ma rig pa'i dbang gis las dge ba dang / mi dge ba byas
<p>25a.5</p>pa'i bag la nyal yid kyi rnam par shes pa la bsgos pas/ tshe rabs gzhan du rnam par smin pa'i phung po 'phen par byed do/ /gang 'phangs she na ming dang gzugs dang skye mched drug dang reg pa dang / tshor ba rnams 'phangs te/ gong ma gsum gyi rgyus/ ming dang gzugs la
<p>25a.6</p>sogs pa snga ma snga ma la brten nas/ phyi ma phyi ma rnams 'byung ba'i phyir ro/ /mngon par sgrub par byed pa'i yan lag ni/ sred pa dang / len pa dang / srid pa gsum ste/ 'dod pa'i yon tan la sred pa ma spangs pa'i rgyus khams gsum la chags par gyur na/ 
<p>25a.7</p>las kyi bag la nyal brtas pas 'chi ba'i dus na yang 'bras bu smin nus par 'gyur ba'i phyir ro/ /mngon par grub pa'i yan lag ni skye ba'o/ /rga shi ni nyes dmigs kyi yan lag go/ ji ltar na yan lag gi rkyen du rnam par gzhag ce na/ rkyen rnam pa bzhis yan lag gi
<p>25b</p>
<p>25b.1</p>rkyen du rnam par gzhag ste/ rgyu'i rkyen dang / de ma thag pa'i rkyen dang / dmigs pa'i rkyen dang / bdag po'i rkyen to/ /de la rgyu'i rkyen ni ma rig pa'i bag la nyal/ yid kyi rnam par shes pa la gzhag pa nyid 'du byed kyi rgyur 'gyur te/ de'i dbang gis 'du byed
<p>25b.2</p>mngon par 'grub pa'i phyir ro/ /de ma thag pa'i rkyen ni ma rig pa'i skad cig ma sngar 'gags na/ 'du byed 'byung gi/ ma rig pa ma 'gags par 'du byed mi 'byung ba'o/ /dmigs pa'i rkyen ni dngos po la kun tu rmongs pa'i rgyus/ rtag pa dang bde ba la sogs pa yid
<p>25b.3</p>la byas pas/ mngon par 'du byed pa'i phyir ro/ /bdag po'i rkyen ni dper na mig gi dbang po'i rkyen gyis mig gi rnam par shes pa skye ba bzhin du ma rig pa'i dbang gis 'du byed 'byung ba'i phyir te/ yan lag lhag ma rnams la yang de bzhin du sbyar ro/ /ji ltar na yan
<p>25b.4</p>lag gi las rnam par gzhag ce na/ ma rig pa las rnam pa gnyis byed de/ dngos po la mi rtag pa la rtag par 'dzin du 'jug pas na sems can rnams rmongs par byed pa dang / 'du byed kyi rkyen du 'gyur ba'o/ /de la sems can rmongs par byed pa ni ma rig pas bsgribs pas
<p>25b.5</p>sngon dang phyi ma dang / de ltar gyi dus rnams mi shes par gyur nas/ ci bdag sngon gyi dus na byung ba zhig yin nam ma byung ba zhig yin zhes pa dang / ci ma 'ongs pa'i dus na 'byung bar 'gyur ram/ mi 'gyur ba zhig yin zhes the tshom za ba'i phyir ro/ /'du byed kyi
<p>25b.6</p>rkyen du 'gyur ba ni ma rig pa yod na de'i dbang gis yang srid pa'i las mngon par 'du byed pa'i phyir ro/ /'du byed kyang las rnam pa gnyis byed de 'gro ba rnams sems can sbyor bar byed pa dang / rnam par shes pa'i rkyen du 'gyur ba'o/ /de la 'gro ba rnams su sems can sbyor bar byed
<p>25b.7</p>pa ni/ las yod na de'i dbang gis tshe rabs gzhan du 'gro ba lngar sems can skye bar 'gyur gyi/ las med na ni nyon mongs pa yod kyang grogs med pas skye bar mi nus so/ /rnam par shes pa'i rkyen du 'gyur ba ni las kyi bag la nyal/ yid kyi rnam par shes pa la dgos pa'i dbang
<p>26a</p>
<p>26a.1</p>gis/ yid kyi rnam par shes pa ma 'ongs pa na/ ma'i mngal du 'jug pa'i phyir ro/ /rnam par shes pa yang las rnam pa gnyis byed de sems can rnams kyi las kyi rten byed pa dang ming dang gzugs kyi rkyen du 'gyur ba'o/ /de la sems can rnams kyi las kyi rkyen
<p>26a.2</p>du 'gyur ba ni las mngon par 'du byas pa rnams kyi sa bon rnam par shes pas 'dzin pa'i phyir ro/ /ming dang gzugs kyi rkyen du 'gyur ba ni/ ma'i mngal du rnam par shes pa 'phos na ming dang gzugs 'phel ba dang rgyas par 'gyur ba'i phyir ro/ /ming dang gzugs kyang
<p>26a.3</p>las rnam pa gnyis byed de/ sems can rnams kyi lus yongs su 'dzin par byed pa dang / skye mched kyi rkyen du 'gyur ba'o/ /sems can rnams kyi lus yongs su 'dzin par byed pa ni de'i dbang gis rkang lag dang dbang po la sogs pa rim gyis dod nas ris mthun
<p>26a.4</p>pa'i ris dang 'dra bar skye bar byed pa'i phyir ro/ /skye mched drug gi rkyen du 'gyur ba ni ming dang gzugs kyi yan lag snga ma la brten nas de 'phel ba las mig la sogs pa skye mched drug gi yan lag phyi ma 'byung ba'i phyir ro/ /skye mched drug kyang las rnam pa gnyis byed de/ /
<p>26a.5</p>sems can rnams kyi lus yongs su rdzogs par 'dzin par byed pa dang / reg pa'i rkyen du 'gyur ba'o/ /sems can rnams kyi lus yongs su rdzogs par 'dzin par byed pa ni skye mched drug ma nyams pa nyid sems can gyi lus yongs su rdzogs pa zhes bya'o/ /reg pa'i
<p>26a.6</p>rkyen du 'gyur ba ni mig la sogs pa'i skye mched yod na/ ming dang gzugs dang rnam par shes pa gsum phrad pa las reg pa zhes bya bar gdags pa'i phyir ro/ /reg pa yang las rnam pa gnyis byed de sems can rnams longs spyod ma rungs pa la sbyor bar byed pa dang / /tshor
<p>26a.7</p>ba'i rkyen du 'gyur ba'o/ /sems can rnams longs spyod ma rungs pa la sbyor bar byed pa ni de dag yod na kha zas drug dang 'dres pa dang 'dra ba'i tshor ba bde ba dang sdug bsngal dang bde ba yang ma yin sdug bsngal yang ma yin pa rnams myong bar 'gyur ba'i phyir ro/ /reg pa tshor ba'i rkyen du
<p>26b</p>
<p>26b.1</p>'gyur ba ni/ reg pa yod na yul mdzes pa zhig dang phrad na ni tshor ba bde ba skye/ yul ngan pa zhig dang phrad na ni/ tshor ba sdug bsngal skye/ yul gnyi ga ma yin pa dang phrad na ni tshor ba bde ba yang ma yin sdug bsngal ba yang ma yin pa skye ba'i phyir ro/ /tshor ba yang las
<p>26b.2</p>rnam pa gnyis byed de/ tshe'i kun tu longs spyod la sems can 'god par byed pa dang / sred pa'i rkyen du 'gyur ba'o/ /tshe'i kun tu longs spyod la sems can 'god par byed pa ni tshor ba'i dbang gis las byas pa'i rgyus tshe rabs gzhan du rnam par smin pa yid du 'ong ba dang mi
<p>26b.3</p>'ong ba la sogs pa myong bar 'gyur ba'i phyir ro/ /sred pa'i rkyen du gyur na ni tshor ba'i dbang gis/ tshor ba bde ba dang mi 'bral bar chags pa dang / tshor ba sdug bsngal ba dang bral bar chags pa 'byung ba'i phyir ro/ /sred pa yang las rnam pa gnyis byed de/ sems
<p>26b.4</p>can rnams kyi tshe rgyun mi gcod par byed pa dang / sred pa'i dbang gis tshe rabs gzhan gyi tshe'i rgyun chad pa med par 'gyur ba'i phyir ro/ /len pa'i rkyen du 'gyur ba ni sred pa yod na gzugs la sogs pa 'dod pa lnga'i yon tan rnams 'dod pa'i 'dod chags skye zhing de mi gtong
<p>26b.5</p>bar byed pa'i phyir ro/ /len pa yang las rnam pa gnyis byed de/ /sems can rnams kyi yang sred pa sbyin pa la/ rnam par shes pa rgyu dang bcas par byed pa dang / sred pa'i rkyen du 'gyur ba'o/ /sems can rnams kyi yang srid pa sbyin pa la/ rnam par shes pa rgyu dang
<p>26b.6</p>bcas par byed pa ni/ nyon mongs pa'i mtshan nyid len pa yod na dmyal ba la sogs pa'i 'gro bar rnam par shes pa skye bar nges par 'gyur ba'i phyir ro/ /srid pa'i rkyen du 'gyur ba ni len pa'i dbang gis las mngon par 'dus byas nas/ yid kyi rnam par shes pa la bag la
<p>26b.7</p>nyal 'jog par byed pa'i phyir ro/ /srid pa yang las rnam pa gnyis byed de/ yang sred pa la sems can rnams mngon sum du lta bar byed pa dang / skye ba'i rkyen du 'gyur ba'o/ /yang sred pa la sems can rnams mngon du lta bar byed pa ni las kyi mtshan nyid kyi sred pa byas
<p>27a</p>
<p>27a.1</p>na de ma thag tu 'gro ba gzhan du sems can 'gro bar 'gyur ba'i phyir ro/ /skye ba'i rkyen du 'gyur ba ni srid pa'i dbang gis ris mthun pa'i lus gzhan len par byed pas so/ /skye ba yang las rnam pa gnyis byed de/ ming dang gzugs dang skye mched drug dang reg
<p>27a.2</p>pa dang / tshor ba la sogs pa'i rim par sems can skye bar byed pa dang / rga shi'i rkyen du 'gyur ba'o/ /de la ming dang gzugs dang skye mched drug dang / reg pa dang tshor ba la sogs pa'i rim par sems can skye bar byed pa ni/ ma'i mngal du rnam par shes pa skyes
<p>27a.3</p>par 'gyur na de'i 'og tu ming dang gzugs 'byung ba dang ming dang gzugs kyi 'og tu skye mched drug dang / de'i 'og tu reg pa la sogs pa rim gyis 'byung bar 'gyur bas so/ /rga shi'i rkyen du 'gyur ba ni phung po gzhan du 'gyur ba'i mtshan nyid rga ba dang phung po 'jig pa'i mtshan nyid
<p>27a.4</p>'chi ba nges par 'byung ba'i phyir ro/ /rga shi las ci byed ce na de gnyis ni las re re byed de/ /rga bas ni dar la bab par 'gyur bar byed pa dang / shi bas ni tshe'i dbang po 'gyur bar byed do/ /de la dar la bab pa 'gyur bar byed pa ni/ /gzhon nu'i dus kyi
<p>27a.5</p>rtsal dang dbang po gsal ba nyams nas/ lus lci ba dang dbang po mi gsal bar byed pa'i phyir ro/ /tshe'i dbang po 'gyur bar byed pa ni ris mthun pa'i tshe'i dbang po rgyun chad na/ ris mthun pa gzhan gyis tshe'i dbang po 'byung ba'i phyir ro/ /ji ltar na yan lag rnams kun nas nyon mongs par bsdu zhe na kun
<p>27a.6</p>nas nyon mongs pa rnam pa gsum ste/ nyon mongs pa'i kun nas nyon mongs pa dang / las kyi kun nas nyon mongs pa dang / tshe'i kun nas nyon mongs pa'o/ /de la ma rig pa dang sred pa dang / len pa gsum ni nyon mongs pa'i kun nas
<p>27a.7</p>nyon mongs par bsdu ba'o/ /'du byed dang sred pa gnyis ni las kyi kun nas nyon mongs par bsdu'o/ /rnam par shes pa la sogs pa lhag ma bdun ni tshe'i kun nas nyon mongs par bsdu'o/ /de ltar na yan lag 'di dag dum bu gsum du rnam par gzhag ste/ tshe
<p>27b</p>
<p>27b.1</p>rabs snga ma'i dum bur gtogs pa'i yan lag dang / tshe 'di'i dum bur gtogs pa'i yan lag dang / tshe rabs phyi ma'i dum bur gtogs pa'i yan lag go/ de la tshe rabs snga ma'i dum bur gtogs pa'i yan lag gnyis te/ ma rig pa dang 'du byed do/ /tshe 'di'i
<p>27b.2</p>dum bur gtogs pa'i yan lag ni brgyad de/ rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa rnams te/ tshe rabs snga mar ma rig pa'i dbang gis las mngon par 'du byas pas/ 
<p>27b.3</p>tshe 'di'i rnam par shes pa la sogs pa'i chos brgyad skyes pa'i phyir ro/ /yang skye ba dang rga shi gnyis ni tshe phyi ma'i dum bur gtogs pa'i yan lag ste/ tshe 'dir sred pa dang / len pa'i nyon mongs pa can gyi dbang gis las kyi mtshan nyid kyi sred pa byas pas tshe rabs gzhan
<p>27b.4</p>du skye ba dang / rga shi 'byung ba'i phyir ro/ /yang na rten cing 'brel te 'byung ba'i yan lag bcu gnyis 'di dug gi shing lta bu'i dpes nyon mongs pa dang / sdug bsngal ba'i rang bzhin yin par rig par bya ste/ dper na dug gi shing mi gtsang ba'i rang bzhin lud kyis g.yogs la/ 
<p>27b.5</p>sa bon gyi rten gyi shing du btab ste/ myu gu dang sdong bu la sogs pa'i rim pas sdong po chen por gyur na/ gsod pa la sogs pa'i gnod pa rnam pa sna tshogs byed pa de bzhin du/ yan lag bcu gnyis 'di yang ma rig pa'i lud kyis g.yogs la/ las mngon par 'du byed
<p>27b.6</p>pa'i zhing du zag pa dang bcas pa'i rnam par shes pa'i sa bon gzhag na/ ming dang gzugs kyi myu gu las skye mched drug gi 'dab ma dang sdong bu 'byung ngo / /skye mched drug gi 'dab ma dang / sdong bu las reg pa'i mtshan nyid kyi me tog rgyas pa 'byung ngo / /reg pa'i mtshan
<p>27b.7</p>nyid kyi me tog las/ tshor ba'i mtshan nyid kyi 'bras bu 'grub po/ /de nas tshor ba la mngon par chags pa'i sred pas zin pa'i dbang gis len pa'i chus yongs su brlan cing / srid pa'i mtshan nyid kyi zhing la gnas pa'i rnam par shes pa las ma 'ongs pa na/ tshe'i shing
<p>28a</p>
<p>28a.1</p>sdong mngon par 'grub ste/ de las rga ba dang / 'chi ba dang / mya ngan dang / smre sngags 'don pa dang / yid mi bde ba dang / 'khrugs pa la sogs pa sdug bsngal dpag tu med pa 'byung ba'i phyir/ sdug bsngal gyi phung po 'ba' zhig 'byung ba zhes bya'o/ /
<p>28a.2</p>yang na yan lag bcu gnyis dum bu rnam pa bzhir gzhag ste/ ma rig pa dang 'du byed ni rgyu'i dus su gtogs na tshe snga ma'i yan lag go/ /rnam par shes pa dang / ming dang / gzugs dang / skye mched drug dang / reg pa dang / tshor ba ni 'bras bu'i dus te/ tshe rabs
<p>28a.3</p>snga mas bskyed pas tshe 'di'i yan lag go/ /sred pa dang / len pa dang / srid pa ni rgyu'i dus te/ tshe 'di'i yan lag la tshe phyi ma'i rgyur 'gyur ba'o/ /skye ba dang / rga shi ni 'bras bu'i dus te/ tshe phyi ma'i yan lag la tshe 'di'i rgyur bskyed pa'o/ /yang na yan lag
<p>28a.4</p>bcu gnyis sdug bsngal rnam pa lnga'i gnas su gyur pa ste/ sdug bsngal rnam pa lnga ni/ 'du byed kyi dus kyi sdug bsngal gyi gnas dang / mngal gyi dus kyi sdug bsngal gyi gnas dang / yul la 'jug pa'i dus kyi sdug bsngal gyi gnas dang / sdug bsngal rab tu 'byung ba'i dus kyi sdug bsngal
<p>28a.5</p>gyi gnas dang / sdug bsngal rgyun mi 'chad par 'byung ba'i sdug bsngal gyi gnas so/ /de la ma rig pa dang / 'du byed gnyis ni byed pa'i dus kyi sdug bsngal gyi gnas zhes bya ste/ ma rig pa'i dbang gis las mngon par 'du byed pa na yang bsad pa dang / bcad pa dang grang
<p>28a.6</p>ba dang / tsha ba la sogs pa'i sdug bsngal rnam pa sna tshogs 'byung ba'i phyir ro/ /rnam par shes pa dang / ming dang gzugs gnyis ni mngal gyi dus kyi sdug bsngal gyi gnas zhes bya ste/ rnam par shes pa ma'i mngal du 'phos nas/ ming dang gzugs kyi mtshan nyid
<p>28a.7</p>du gnas pa'i tshe na yang / zhu ba dang ma zhu ba'i gnas kyi bar na/ ris brtsir ba dang 'dra ba'i sdug bsngal la sogs pa rgyun du 'byung ba'i phyir ro/ /skye mched drug dang reg pa dang / tshor ba gsum ni yul la 'jug pa'i dus kyi sdug bsngal gyi gnas zhes bya ste/ de'i
<p>28b</p>
<p>28b.1</p>dus na yang mi mdza' ba dang phrad pa dang / mdza' ba dang bral ba dang / 'dod pa mi rnyed pa la sogs pa'i sdug bsngal rtag tu myong ba'i phyir ro/ /sred pa dang / len pa dang / srid pa gsum ni sdug bsngal rab tu 'byung ba'i dus kyi sdug bsngal gyi gnas zhes bya ste/ srid pa'i
<p>28b.2</p>dbang gis 'dod pa kun tu tshol ba na yang nor rdzas la sogs pa mi rnyed pa'i sdug bsngal dang / rnyed na bsrung dka' ba'i sdug bsngal dang / bsrungs te stor bar gyur na/ mya ngan gyi sdug bsngal la sogs pa rgyun du myong zhing skye ba dang / rga ba la sogs pa'i sdug
<p>28b.3</p>bsngal gzhan gyi rgyur yang byed pa'i phyir ro/ /skye ba dang rga shi gnyis ni sdug bsngal gyi rgyun mi 'chad par 'byung ba'i dus kyi sdug bsngal gyi gnas zhes bya ste/ skye ba nas 'chi ba'i bar du na ba dang / bkres pa dang / skom pa la sogs pa nas/ phung po rnyings
<p>28b.4</p>pa dang tshe'i 'du byed rgyun chad pa'i sdug bsngal rtag tu 'byung ba'i phyir ro/ /ji ltar don gyis she na/ byed pa po med pa'i don ni rten cing 'brel te 'byung ba'i don dang / rgyu dang bcas pa'i don dang / sems can gyi dbang gi don dang / gzhan gyi dbang gi don dang / g.yo ba med
<p>28b.5</p>pa'i don dang / mi rtag pa'i don dang / skad cig ma'i don dang / rgyu dang 'bras bu rgyun mi chad pa'i don dang / rgyu dang 'bras bu rjes su mthun par yongs su 'dzin pa'i don dang / rgyu dang 'bras bu sna tshogs kyi don dang / rgyu dang 'bras bu so sor nges pa'i don ni rten cing 'brel te
<p>28b.6</p>'byung ba'i don te/ de la byed pa med pa'i don ni chos thams cad la dbang phyug la sogs pa'i byed pa po med cing byed pa pos ma byas pa'i phyir ro/ /rgyu dang bcas pa'i don ni ma rig pa'i rgyu las 'du byed 'byung bas na skye ba'i rgyu las rga shi 'byung ba'i phyir ro/ /sems can
<p>28b.7</p>med pa'i don ni ma rig pa la sogs pa yang mu stegs kyis brtags pa'i bdag gi rang bzhin ma yin pa'i phyir ro/ /gzhan gyi dbang gi don ni ma rig pa la sogs pa rang nyid skye mi nus kyi/ rgyu rkyen gyi mthu las 'byung ba'i phyir ro/ /g.yo ba med pa'i don ni ma rig pa yang 'di ltar
<p>29a</p>
<p>29a.1</p>bdag gis 'du byed bskyed do snyam du mi sems la/ 'du byed kyang 'di ltar bdag ni ma rig pa las skyes so snyam du mi sems pa'i phyir ro/ /mi rtag pa'i don ni ma rig pa la sogs pa ther zug gi chos ma yin pa'i phyir ro/ /skad cig ma'i don ni skyes nas
<p>29a.2</p>skad cig ma gnyis su mi sdod par 'jig pa'i phyir ro/ /rgyu dang 'bras bu rgyun mi 'chad pa'i don ni srang mda'i mthon dman bzhin du rgyu'i skad cig ma 'gags pa dang / mgo mnyam du 'bras bu'i skad cig mi 'byung ba'i phyir ro/ /rgyu dang 'bras bu rjes su mi mthun pa'i
<p>29a.3</p>don ni thams cad las thams cad mi 'byung ste/ dper na nas kyi sa bon las nas kyi myu gu 'byung gi/ gro la sogs pa'i myu gu mi 'byung ba dang / sbyin pa las longs spyod chen por 'gyur gyi/ gzhan du ma yin pa la sogs pa lta bu'o/ /rgyu dang 'bras bu sna tshogs pa'i don ni
<p>29a.4</p>rgyu mang po las 'bras bu yang rnam pa mang po 'byung ste/ dper na nas las nas dang / gro las gro dang / sbyin pa las longs spyod dang / tshul khrims las mtho ris 'byung ngo / /zhes bya ba lta bu'o/ /rgyu dang 'bras bu so sor nges pa'i don ni mi dge ba las kyang 'bras bu rnam par
<p>29a.5</p>smin pa mi bde ba 'byung ba dang / dge ba las kyang 'bras bu rnam par smin pa bde ba 'byung bar nges pa'o/ /ji ltar na rten cing 'brel bar 'byung ba zab ce na/ rgyu zab pa dang / mtshan nyid zab pa dang / skye ba zab pa dang / gnas zab pa dang / 'jug pa zab pas
<p>29a.6</p>rten cing 'brel te 'byung ba zab pa rig par bya'o/ /de la rgyu zab pa ni mi mthun pa'i rgyu dang rgyu med par smra ba'i gnyen po rnam pa gnyis kyis bstan te/ byed pa po med pa'i don dang / rgyu dang bcas pa'i don gyis so/ /de la dbang phyug la sogs pa mi mthun pa'i rgyu
<p>29a.7</p>las skye bar smra ba'i gnyen por byed pa po med pa'i don bstan to/ /rgyu med pa las skye bar smra ba'i gnyen por rgyu dang bcas pa'i don bstan to/ /mtshan nyid zab pa ni rten cing 'brel bar 'byung ba thams cad bdag med pa'i phyir te/ de yang sems can med pa
<p>29b</p>
<p>29b.1</p>zhes bya ba'i don gcig gis bstan to/ /skye ba zab pa ni rten cing 'brel bar 'byung ba'i chos de dag rkyen las skye la/ 'on kyang rgyu ni 'bras bu'i byed pa po ma yin pa'i phyir te/ de yang sems kyi dbang gis don dang g.yo ba med pa'i don gnyis kyis bstan to/ /de la rkyen
<p>29b.2</p>rnams kyi dbang las 'bras bu skye bas na gzhan gyi dbang gi don to/ /'on kyang rkyen rnams byed pa po ma yin zhing bdag gis skyed par byed do snyam du sems pa med pa'i phyir te/ g.yo ba med pa'i don to/ /gnas zab pa ni mi gnas pa'i chos rnams kyang gnas par snang ba'i
<p>29b.3</p>phyir te/ de yang mi rtag pa'i don dang skad cig ma'i don gyis bstan te/ ther zug ma yin zhing skad cig ma re re la 'jig kyang gnas pa 'dra bar snang ba'i phyir ro/ /'jug pa zab pa ni rgyu dang 'bras bu rgyun mi chad par 'byung ba shes par dka' ba'i phyir ro/ /de yang
<p>29b.4</p>rgyu dang 'bras bu rgyun mi chad pa'i don dang / rgyu dang 'bras bu mthun pa yongs su 'dzin pa'i don dang / rgyu dang 'bras bu sna tshogs kyi don dang / rgyu dang 'bras bu so sor nges pa'i don te/ rnam pa bzhis bstan to/ /rab tu dbye ba ni rnam pa bcur rig par bya ste/ rnam par shes
<p>29b.5</p>pa'i skye ba rab tu dbye ba dang / skye ba dang 'chi ba rab tu dbye ba dang / phyi'i 'bru la sogs pa skye ba rab tu dbye ba dang / 'byung ba dang / 'jig pa rab tu dbye ba dang / kha zas kyis bstan pa rab tu dbye ba dang / yid du 'ong ba dang / mi 'ong ba'i 'gro ba rab tu dbye ba dang / 
<p>29b.6</p>rnam par dag pa rab tu dbye ba dang / mthu rab tu dbye ba'o/ /de la rnam par shes pa skye ba rab tu dbye ba ni mig dang / gzugs la brten nas mig gi rnam par shes pa 'byung ngo zhes bya ba la sogs pa'o/ /skye ba dang 'chi ba rab tu dbye ba ni sems can gyi 'jig rten gyi dbang
<p>29b.7</p>du byas nas ma rig pa'i rkyen gyis 'du byed ces bya ba nas skye ba'i rkyen gyis rga shi zhes bya ba'i bar dag go/ /phyi'i 'bru la sogs pa skye ba rab tu dbye ba ni sa bon gyi rkyen gyis myu gu zhes bya ba nas me tog gi rkyen gyis 'bras bu zhes bya ba'i bar dag go/ 'byung ba dang / 'jig
<p>30a</p>
<p>30a.1</p>pa rab tu dbye ba ni sems can thams cad kyi las thun mong gi dbang la brten nas/ rlung gi dkyil 'khor gyi steng du chu'i dkyil 'khor dang / de'i steng du gser gyi dkyil 'khor dang zhes bya ba la sogs pa'o/ /kha zas kyis bstan pas rab tu dbye ba ni zas
<p>30a.2</p>rnam pa bzhi la brten nas/ khams gsum gyi sems can rnams gnas par gyur pa ste/ zas bzhi ni kham gyis bza' ba'i zas dang / reg pa'i zas dang / yid la byed pa'i zas dang / bsam gtan gyi zas so/ /de la 'dod pa'i khams na mi dang byol song dang yi
<p>30a.3</p>dgos la sogs pa phal cher kham gyi zas la brten to/ byol song bya la sogs pa'i sgo nga dang bye'u phrug gi dus na pha ma'i drod kyis reg pa'i zas la brten to/ /yid la byed pa'i zas ni sems can las kha cig kha zas yid la byed pa dang ma bral gyi bar du mi 'chi ba yod de/ dper na sngon lo
<p>30a.4</p>nyes chen po zhig byung ba'i dus na pha mas bu'i mdun du thal ba 'phur ma cig gnam la gtor nas 'di na phye yod kyis slar 'ongs nas sbyin no zhes bya ste song ba las/ zla ba drug gi bar du ma shi ste/ phyis bkrol nas bltas pa las thal bar gyur pa mthong nas shi bar gyur pa lta bu'o/ /bsam
<p>30a.5</p>gtan gyi zas ni gzugs dang gzugs med pa'i khams kyi sems can rnams kha zas la brten pa med kyang /bsam gtan gyi ro'i mthus bskal pa du mar gnas pa'o/ /yid du 'ong ba dang mi 'ong ba'i 'gro ba rab tu dbye ba ni las legs par byas pa la brten nas
<p>30a.6</p>bde 'gror skye ba dang / las nyes par \u0f85byas pa la brten nas ngan 'gror skye ba'o/ /rnam par dag pa rab tu dbye ba ni gzhan gyis bshad pa'i sgra la brten nas tshul bzhin yid la byed pa 'byung ba dang / tshul bzhin yid la byed pa la brten nas thar pa'i char gtogs pa'i dge ba'i rtsa ba
<p>30a.7</p>'byung ba dang / thar pa'i char gtogs pa'i dge ba'i rtsa ba las nges par byed pa'i phyogs bzhi skye ba dang / de la brten nas mthong ba'i lam 'byung ba dang / de la brten nas bsgom pa'i lam dang / bsgom pa'i lam las dgra bcom pa'i 'bras bu thob pa'o/ /mthu
<p>30b</p>
<p>30b.1</p>rab tu dbye ba ni 'phags pa'i bden pa rtogs pa dang / ting nge 'dzin la brten nas mngon par shes pa drug la sogs pa 'byung ba dang / mtha' dag skye mched la sogs pa 'byung ba'o/ /ji ltar na lugs bzhin dang lugs las ldog par blta zhe na/ de la lugs bzhin
<p>30b.2</p>pa ni kun nas nyon mongs pa'i phyogs te/ de yang ma rig pa'i rkyen gyis 'du byed ces bya ba nas skye ba'i rkyen gyis rga shi zhes bya ba la sogs pa'o/ /de la 'phags pa'i bden pa bzhi yang dag pa ji lta ba bzhin du mi shes pa na ma rig pa'o/ /yang na mi rtag
<p>30b.3</p>pa dang / sdug bsngal ba dang / mi gtsang ba dang / bdag med par yod pa'i dngos po ni mi mthong gi/ rtag pa dang / bde ba dang / gtsang ba dang / bdag ces bya ba med pa'i dngos po yod par mthong bas de ni ma rig pa zhes bya'o/ /ma rig pa'i rkyen gyis 'du byed ces bya ba la
<p>30b.4</p>'du byed rnam pa gsum ste/ bsod nams ma yin par nye bar 'gro ba'i 'du byed dang / bsod nams su nye bar 'gro ba'i 'du byed dang / mi g.yo bar nye bar 'gro ba'i 'du byed dang / de la tshe 'dir bde bar bya'o zhes tshe 'di'i 'dod pa lnga'i yon tan la mngon par chags pas/ tshe rabs
<p>30b.5</p>gzhan gyi las kyi 'bras bu la rmongs nas 'dod pa'i khams su ngan song gsum du skye bar byed pa'i las srog gcod pa dang ma byin par len pa la sogs pa'i mi dge ba bcu ni/ bsod nams ma yin par 'gro ba'i 'du byed ces bya'o/ /tshe rabs gzhan du lha dang mi'i bde ba phyir
<p>30b.6</p>mi 'ong ba'i 'bras bu dang / mngon par chags nas dge ba bcu'i las kyi lam gyis lha dang mir skye'o zhes khong du chud de/ 'dod pa'i khams kyi lhar skye bar byed pa'i las srog mi gcod pa dang / ma byin pa mi len pa la sogs pa dge ba bcu'i las kyi lam ni bsod nams su nye bar 'gro ba'i
<p>30b.7</p>'du byed ces bya'o/ /tshe rabs gzhan du ting nge 'dzin la snyoms par zhugs pa'i ro la chags pas sems rtse gcig pa'i mtshan nyid kyi ting nge 'dzin la 'ongs pa na/ gzugs dang gzugs med pa'i khams su skye bar byed pa ni mi g.yo bar 'gro ba'i 'du byed ces bya'o/ /de la las
<p>31a</p>
<p>31a.1</p>rnam pa gsum ni 'bras bu rnam pa bzhis spangs te/ 'bras bu bzhi la rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa'i 'bras bu'o/ /rgyun du zhugs pa'i 'bras bu ni bsod nams
<p>31a.2</p>ma yin par nye bar 'gro ba'i 'du byed spong ste/ rgyun du zhugs pa'i 'bras bu thob na ngan song gsum du skye ba'i skal ba med pa'i phyir ro/ /lan cig phyir 'ong ba dang / phyir mi 'ong ba'i 'bras bu ni bsod nams su nye bar 'gro ba'i 'du byed spong bar byed de/ lan cig phyir 'ong bas ni 'dod
<p>31a.3</p>pa'i khams kyi lha dang mir skye bar byed pa'i las spong bar byed la/ phyir mi 'ong bas ni 'dod pa'i khams su skye ba'i las spangs nas slar 'dod pa'i khams su mi skye ba'i phyir phyir mi 'ong ba zhes bya'o/ /dgra bcom pa'i 'bras bu ni mi g.yo bar nye bar 'gro ba'i 'du byed spong bar byed de/ srid
<p>31a.4</p>pa'i rtse mo man chad kyi bsam gtan la chags pa'i las kyi bag la nyal spangs nas dgra bcom pa'i 'bras bu thob pa'i phyir ro/ /de la ma rig pa yod na las rnam pa gsum mngon par 'du byed pas ma rig pa'i rkyen gyis 'du byed ces bya'o/ /ma rig pa yang rgyu'i rkyen dang de ma thag pa'i rkyen dang
<p>31a.5</p>dmigs pa'i rkyen dang bdag po'i rkyen gyis 'du byed kyi rkyen du 'gyur te/ yan lag lhag ma rnams la yang snga ma'i rkyen bzhis phyi ma'i rkyen byed par shes par bya ste/ rkyen bzhis ji ltar rkyen du 'gyur ba ni sngar bshad pa bzhin du blta'o/ /de ltar las rnam pa gsum mngon par 'dus
<p>31a.6</p>byas nas/ ma'i mngal la sogs pa'i skye gnas su yid kyi rnam par shes pa dang po zhugs nas brgyal ba ni/ 'du byed kyi rkyen gyis rnam par shes pa zhes bya'o/ /de ltar skad cig ma dang po la yid kyi rnam par shes pa ma'i mngal du brgyal nas/ skad cig ma gnyis pa phan chad pha
<p>31a.7</p>ma'i khrag dang khu ba la sogs pa 'dres te nur nur po dang mer mer po'i dus na ni ming dang gzugs zhes bya'o/ /de la tshor ba dang / 'du shes dang / 'du byed dang / rnam par shes pa ste/ gzugs med pa'i phung po bzhi ni ming ngo / /nur nur po dang mer mer po'i dus na ni gzugs
<p>31b</p>
<p>31b.1</p>so/ /de nas nur nur po dang mer mer po las 'das nas ma'i mngal na mig dang / rna ba la sogs pa'i dbang po dod nas dbang po drug so sor dod par gyur pa ni ming dang gzugs kyi rkyen gyis drug gi skye mched ces bya'o/ /de nas dbang po dod nas dbang po dang yul dang rnam par shes
<p>31b.2</p>pa dus gcig tu phrad par gyur pa ni/ skye mched drug gi rkyen gyis reg pa zhes bya'o/ /de nas yul yid du 'ong ba dang phrad de lus dang sems sim par gyur pa'i tshor ba bde ba dang / yul yid du mi 'ong ba dang phrad de lus dang sems gdung bar gyur pa'i tshor ba sdug bsngal ba dang / 
<p>31b.3</p>yul yid du 'ong ba yang ma yin yid du mi 'ong ba yang ma yin pa dang phrad de lus sems la sim pa yang med gdung ba yang med pa'i tshor ba bde ba yang ma yin sdug bsngal ba yang ma yin pa skyes pa ni reg pa'i rkyen gyis tshor ba zhes bya'o/ /de ltar tshor bar gyur nas tshor ba bde ba dang ni phrad
<p>31b.4</p>par chags/ sdug bsngal ba dang bral bar chags pa skye ste/ de ni tshor ba'i rkyen gyis sred pa zhes bya'o/ /de ltar sred pa yod pa las tshor ba bde ba'i yo byad du gyur pa rnams ni len par byed de de ni sred pa'i rkyen gyis len pa zhes bya'o/ /de ltar nyon mongs pa'i tshogs
<p>31b.5</p>sred pa dang len pa la sogs pa yod na/ las dge ba dang mi dge ba mngon par 'du byed de/ de ni len pa'i rkyen gyis srid pa zhes bya'o/ /de ltar las dang nyon mongs pa yod na skye gnas de dang de dag tu yid kyi rnam par shes pa 'phos shing / phung po dang / khams dang / skye
<p>31b.6</p>mched la sogs pa 'byung bar gyur pa ni srid pa'i rkyen gyis skye ba zhes bya'o/ /de ltar skyes par gyur na ni shing skyes pa mes tshig pa dang chus khyer ba bzhin du phung po rnyings pa'i mtshan nyid dga' ba dang tshe'i 'du byed rgyun chad pa'i mtshan nyid shi ba 'byung ste/ de ni skye ba'i rkyen gyis
<p>31b.7</p>rga shi zhes bya'o/ /mya ngan dang smre sngags 'don pa la sogs pa ni rga shi'i yan lag tu bsdu bas/ ma rig pa'i rkyen gyis 'du byed nas skye ba'i rkyen gyis rga shi'i bar du rten cing 'brel te 'byung ba yan lag bcu gnyis su zad do/ /de la dga' ba rnam pa gnyis te/ rten nyams pa dang / 
<p>32a</p>
<p>32a.1</p>brten pa nyams pa'o/ /rten nyams pa ni gzugs kyi phung por gtogs pa'i 'byung ba chen po bzhi nyams pas gnyer ma dang skra dkar la sogs pa 'byung ba dang ldang ba dang 'dug pa la lus lci bar gyur pa'o/ /brten pa nyams pa ni de ltar dbang po rnams nyams pas
<p>32a.2</p>de la brten pa'i rnam par shes pa rnams kyang gzugs dang sgra la sogs pa mi gsal bar mthong zhing thos pa dang sngon byas shing smras pa rnams brjed par gyur pa'o/ /'chi ba la rnam pa gnyis te dus su shi ba dang / dus ma yin par shi ba'o/ /de la dus su shi ba ni tshe 'dir gnas
<p>32a.3</p>pa'i tshe 'du byed kyi las kyi shugs zad par gyur nas/ drod dang rnam par shes pa dang / tshes lus btang bar gyur pa'o/ /dus ma yin par shi ba ni gzhan gyis mtshon dang dbyig pa la sogs pa phog nas glo bur du shi ba'am sdig pa'i chos la brkam pas lha ma yin pa la sogs pas
<p>32a.4</p>byin gyis brlabs nas glo bur du bsad pa ni dus ma yin par 'chi ba'o/ /mdza' ba dang bral ba dang mi mdza' ba dang phrad pa las skyes pa'i sems kyi gdung pa ni mya ngan no/ /mya ngan gyi rgyu las skyes pa'i tshig tu smra ba ni smre sngags 'don pa'o/ /'byung ba chen po rnams 'khrugs nas
<p>32a.5</p>lus la gnod par gyur pa ni sdug bsngal ba'o/ /gang de'i tshe sems la gnod pa byung ba ni slong ba'o/ /dgra la sogs pas gnod pa byas pa dran nas gnod pa'i lan ma glan no snyam ste/ lus dang sems la gnod par gyur pa ni 'khrugs pa zhes bya'o/ /de ltar
<p>32a.6</p>sdug bsngal gyi phung po chen po 'di 'ba' zhig kun 'byung bar 'gyur ro zhes bya ba ni gong du bshad pa ltar na ma rig pa nas rga shi'i bar du sdug bsngal gyi tshogs chen po tsam du zad do/ /bdag la sogs pa med pa na 'ba' zhig kun 'byung bar 'gyur ro zhes gsungs so/ /brgal ba
<p>32a.7</p>ma rig pa'i rgyu ma bstan pas 'khor ba la thog ma yod par 'gyur ba dang / rga shi'i 'bras bu ma bstan pas/ 'khor ba la tha ma yod par 'gyur ro/ /yang na yan lag gzhan bshad par bya dgos te/ de'i yang gzhan de'i yang gzhan brjod dgos pas thug pa med pa'i skyon
<p>32b</p>
<p>32b.1</p>du 'gyur ba'i phyir yan lag bcu gnyis su brjod du yang mi rung ngo / /smras pa 'di ltar bcom ldan 'das kyis rten cing 'brel te 'byung ba 'di nyid du thog ma dang tha ma med pa'i don bstan zin to/ /ji ltar zhe na/ nyon mongs pa las nyon mongs pa 'byung ste/ sred pa'i rkyen gyis
<p>32b.2</p>len pa 'byung ba dang / nyon mongs pa las las 'byung ste/ ma rig pa'i rkyen gyis 'du byed 'byung ba dang / len pa'i rkyen gyis srid pa 'byung ba dang / las las sdug bsngal 'byung ste/ 'du byed kyi rkyen gyis rnam par shes pa 'byung ba dang / 
<p>32b.3</p>srid pa'i rkyen gyis skye ba 'byung ba'i phyir ro/ /sdug bsngal las sdug bsngal 'byung ste/ rnam par shes pa las ming dang gzugs 'byung ba dang / skye mched drug las reg pa 'byung ba dang / skye ba las rga shi 'byung ba'i phyir ro/ /dngos po las kyang nyon mongs pa 'byung ste/ tshor ba las sred pa skye ba'i phyir ro/ /
<p>32b.4</p>gang gi phyir sred pa'i yan lag gi tshul de lta bur bcom ldan 'das kyis gsungs pas na/ de'i phyir ma rig pa yang nyon mongs pa'am dngos po gzhan las 'byung ba'i phyir skye ba las thog ma med do/ /rga shi'i dngos po las kyang nyon mongs pa'am dngos po 'byung bas na/ tha ma yang med yan
<p>32b.5</p>lag yang med gzhan yang brjod mi dgos par grub bo/ /mdo sde kha cig las tshul bzhin ma yin pa yid la byed pa ni ma rig pa'i rgyu las ma rig pa yang tshul bzhin ma yin pa'i rgyu'o zhes bshad pa yang gong du nyon mongs pa las nyon mongs pa 'byung ba dang las las nyon mong pa 'byung
<p>32b.6</p>ba la sogs par bstan pa'i tshul gyi nang du 'dus zin pa logs shig tu ma bshad do/ /yang na chos mngon pa'i gtsug lag las rten cing 'brel te 'byung ba gang zhe na/ 'dus byas kyi chos thams cad do zhes rten cing 'brel te 'byung ba sems can du ston pa dang sems can ma
<p>32b.7</p>yin par ston pa ste rnam pa gnyis su bshad la/ mdo 'di las ci'i phyir sems can du ston pa 'ba' zhig bshad/ de bzhin du dz+nyA na pra sta na'i gtsug lag las rten cing 'brel te 'byung ba gnyis su bstan te/ rgyun gyi mtshan nyid dang skad cig ma'i mtshan nyid do/ /de
<p>33a</p>
<p>33a.1</p>la rgyun gyi mtshan nyid ni ma rig pa'i rkyen gyis 'du byed ces bya ba la sogs pa gong du bshad pa nyid do/ /skad cig ma'i mtshan nyid ni skad cig ma gcig la rten cing 'brel bar 'byung ba yan lag bcu gnyis 'byung ste/ ji ltar zhe na 'di ltar chags pa'i dbang gis srog
<p>33a.2</p>chags rnams kyi 'tsho ba 'gog pa na/ gang las dang las kyi rnam par smin pa la rmongs pa de ni ma rig pa'o/ /de'i tshe sems las byung ba'i tshogs gang yin pa de ni 'du byed do/ /de'i tshe na dngos po la so sor dmigs pa mig la sogs pa'i rnam par shes pa drug ni rnam par shes pa'o/ /
<p>33a.3</p>rnam par shes pa dang lhan cig byung ba'i phung po tshor ba la sogs pa bzhi dang 'byung ba chen po bzhi dang / 'byung ba las gyur pa'i gzugs rnams ni ming dang gzugs so/ /ming dang gzugs la brten pa'i mig la sogs pa'i dbang po drug ni skye mched drug go/ skye mched drug gi yul
<p>33a.4</p>mthong ba ni reg pa'o/ /reg pa'i tshe bde ba 'am/ sdug bsngal myong ba ni tshor ba'o/ /de'i tshe sha dang pags pa la chags pa ni sred pa'o/ /de dang lhan cig tu 'grogs pa'i nyon mongs pas kun nas dkris pa gzhan rnams ni len pa'o/ /de'i tshe len pas bskyed pa yid kyi las ni srid
<p>33a.5</p>pa'o/ /lag pa g.yo ba la sogs pa'i chos de rnams 'byung ba ni skye ba'o/ /de las mtshan nyid gzhan du gyur te smin pa ni rga ba'o/ /chos de zhigs pas ni shi ba'o/ /lan du mdo 'di bshad pa ni dgongs pa can yin pas/ rten cing 'brel te 'byung ba sems can du
<p>33a.6</p>mi ston pa ma bshad kyang nyes pa med de/ 'dul ba kha cig 'khor bar 'jug pa dang ldog pa la rmongs pa bsal bar bya ba'i phyir/ ma rig pa'i rkyen gyis 'du byed la sogs pa rgyu dang 'bras bu gcig gis gcig bskyed pa sems can du ston pa nyid 'dir gsungs so/ /rten cing 'brel te 'byung
<p>33a.7</p>ba yan lag bcu gnyis skad cig ma'i mtshan nyid 'dir bshad pa ni las dang po pa rnams kyis skad cig ma gcig la yan lag bcu gnyis yod par thos nas/ khong du chud par mi nus te/ de bas ni de dag gi don du bcom ldan 'das kyis rgyun gyi don 'brel cing bshad do/ /yang na yid mi
<p>33b</p>
<p>33b.1</p>bde ba dang ldan pa'i rtog pa ni mya ngan no/ /'chi ba'i dus na e ma'o pha'o/ /e ma'o ma'o zhes bya ba la sogs pa tshig tu smra ba ni smre sngags 'don pa'o/ /rnam par shes pa lnga'i tshogs dang 'brel ba'i mi bde ba ni sdug bsngal lo/ /yid kyi rnam par shes pa la mi bde ba ni mi slong ba'o/ 
<p>33b.2</p>mya ngan dang smre sngags 'don pa sngon du byung ba las lus dang sems ngal zhing chad par gyur pa ni 'khrugs pa zhes bya'o/ /de ltar zhes bya ba ni gong du bshad pa'i tshig ltar ro/ /'khor ba thog ma med pa'i dus nas sdug bsngal brgyud pa mtha' med pa dang / sdug bsngal gyi tshogs
<p>33b.3</p>yin pa'i phyir sdug bsngal gyi phung po chen po zhes bya'o/ /bdag dang bdag gi med pas na 'ba' zhig pa'o/ /kun 'byung bar 'gyur zhes bya ba ni de lta bur kun skye zhes bya ba'i don to/ /lugs las bzlog pa ni rnam par byang ba'i mtshan nyid de bstan pa'i phyir ro/ /ma rig pa 'gags pas
<p>33b.4</p>'du byed 'gag ces bya ba la sogs pa gsungs so/ /de la lugs bzhin dang lugs las bzlog pa gnyis bstan pa yang la la dag srid pa kun 'byung ba ma mthong bas chad par mngon par zhen te/ de spang bar bya ba'i phyir lugs bzhin gsungs so/ /kha cig ther zug du mngon
<p>33b.5</p>par chags te/ srid pa 'gag pa'i mtshan nyid ma mthong ba bsal ba'i phyir lugs las bzlog pa gsungs te/ de ltar kun nas nyon mongs pa dang / rnam par byang ba'i lam gnyis kyis bcings pa dang grol bar bstan pa yin no/ /de la mar me 'byung na mun pa med par 'gyur
<p>33b.6</p>ba bzhin du phyi dang nang gi chos rnams mi rtag pa dang / sdug bsngal ba dang / mi gtsang ba dang / bdag med par mthong ba'i rig pa skyes nas ma rig pa 'gag pa zhes bya'o/ /dper na me med na dud pa mi 'byung ba bzhin du ma rig pa 'gags nas las ma byas
<p>33b.7</p>pa rnams ni mngon par 'du mi byed/ bya ba rtsom pa rnams ni grogs med pas byed par mi nus pa'i phyir ro/ /ma rig pa 'gags pas 'du byed 'gag ces bya ste/ dper na grogs med par gcig pus sdong po chen po 'dren par mi nus pa bzhin du/ dper na zhing med na sa bon gyi
<p>34a</p>
<p>34a.1</p>rten med pas sa bon ci la yang mi gnas pa de bzhin du 'du byed med na rnam par shes pa'i rten med pas rnam par shes pa yang med par 'gyur ba'i phyir/ /'du byed 'gags pas rnam par shes pa 'gag pa zhes bya'o/ /dper na sa bon bsregs na myu gu mi
<p>34a.2</p>skye ba bzhin du/ rnam par shes pa'i ye shes kyis sems bsregs te med par byas na ming dang gzugs kyi myu gu mi 'byung ba'i phyir/ rnam par shes pa 'gags pas ming dang gzugs 'gag zhes bya'o/ /yang na shing gsum rtse sprad par gnas shing gcig med na shing gnyis
<p>34a.3</p>gnas par mi nus pa bzhin du rnam par shes pa yang ming dang gzugs kyi rten yin pas/ rnam par shes pa gnyis la ming dang gzugs gnas par mi nus pa'i phyir rnam par shes pa 'gags pas ming dang gzugs 'gag ces bya'o/ /dper na me long med na de'i gsal ba
<p>34a.4</p>mi 'byung ba bzhin du ming dang gzugs med na ming dang gzugs kyi gsal ba mig gi skye mched gzugs dang ba la sogs mi 'byung bas na/ ming dang gzugs 'gags pas skye mched drug 'gag pa zhes bya'o/ /dper na rtsig pa med na ri mo 'jig pa bzhin du rten
<p>34a.5</p>du gyur pa skye mched drug med na de la brten par byed pa'i reg pa med par 'gyur bas/ skye mched drug 'gags pas reg pa 'gag pa zhes bya'o/ /dper na zangs la sogs pa'i 'byung khung zad de med na 'byung bar bya ba'i rdzas rnams kyang mi 'byung ba de bzhin du/ tshor
<p>34a.6</p>ba'i 'byung khung reg pa med na tshor ba mi 'byung ste/ de bas na reg pa 'gags pas tshor ba 'gag ces bya'o/ /dper na mar me med na snang ba mi 'byung ba bzhin du tshor ba med na chags pa mi skye ste/ de'i tshe tshor ba 'gags pas sred pa 'gag pa zhes bya'o/ /bu dang po ma skyes na
<p>34a.7</p>phyi ma gzhon nu dang dar la bab pa la sogs par cher 'gyur zhing 'phel ba mi 'byung ba bzhin du sred pa med par gyur na/ de'i 'phel ba dang cher 'gyur ba len pa mi 'byung ba ni/ sred pa 'gags pas len pa 'gag pa zhes bya'o/ /dper na shing med na me'i rgyu med pas mi 'byung ba
<p>34b</p>
<p>34b.1</p>bzhin du/ las kyi rgyu nyon mongs pa med na las mngon par 'du mi byed pa'i phyir/ len pa 'gags pas srid pa 'gag pa zhes bya'o/ /dper na nad kyi rgyu med par byas na nad med par 'gyur ba bzhin du/ skye ba'i rgyu las dang nyon mongs pa med par byas na skye bar mi 'gyur te/ 
<p>34b.2</p>de bas na srid pa 'gags pas skye ba 'gag pa zhes bya'o/ /dper na bum pa ma byas na sred pa dang chags pa la sogs pa mi 'byung ba dang / shing ma skyes na nags mes tshig pa dang / tshal chus khyer ba mi 'byung ba bzhin du skye ba med na rga ba dang shi ba la sogs pa'i sdug bsngal mi 'byung bas
<p>34b.3</p>de'i phyir/ skye ba 'gags pa zhes bya ba nas sdug bsngal gyi phung po chen po 'ba' zhig 'gag par 'gyur ro zhes gsungs so/ /yan lag rgyas par bshad pa'i dbang du byas nas/ de la ma rig pa gang zhe na zhes bya ba la sogs pa gsungs so/ /de la ma rig pa zhes bya ba 'gog pa'i tshig 'dir don rnam
<p>34b.4</p>pa bzhir 'gro ste/ chung ba dang smad pa dang mi mthun pa dang med pa'o/ /de la chung ba'i don du 'gro ba ni/ dper na bu mo rked pa phra ba la rked pa med pa zhes bya ba lta bu'o/ /smad pa'i don du 'gro ba ni dper na bu ngan pa la bu med pa zhes bya ba lta bu'o/ /med pa'i don du 'gro ba ni dper na zas med
<p>34b.5</p>chu med ces bya ba lta bu'o/ /'gal ba'i don du 'gro ba ni dper na 'grogs pa dang mi mthun pa la grogs ma yin zhes bya ba lta bu'o/ /'di ni 'gal ba'i don du 'gro bar blta ste/ rig pa dang mi mthun pa'i phyogs su gyur pa la ma rig pa zhes bya'o/ /de nyid kyi mtshan
<p>34b.6</p>nyid zhib tu bstan pa'i phyir/ sngon gyi mtha' mi shes pa zhes bya ba la sogs pa gsungs so/ /de la sngon gyi las ni tshe rabs snga ma ste/ tshe rabs snga ma yod par mi shes pa ni sngon gyi mtha' mi shes pa'o/ /yang na ci bdag 'das pa'i dus na byung ba zhig gam/ 'on te
<p>34b.7</p>bdag 'das pa'i dus na ma byung ba zhig ces 'das pa'i dus kyi 'du byed rnams la tshul bzhin ma yin par yid la byed pa ni sngon gyi mtha' mi shes pa'o/ /phyi ma'i mtha' mi shes pa zhes bya ba la/ phyi ma'i mtha' ni tshe rabs phyi ma ma 'ongs pa'i dus la bya ste/ tshe rabs phyi ma
<p>35a</p>
<p>35a.1</p>yod par mi shes pa'o/ /yang na ci bdag ma 'ongs pa na 'byung bar 'gyur ram/ 'on te bdag ma 'ongs pa na 'byung bar mi 'gyur/ ma 'ongs pa na su zhig 'byung bar 'gyur/ /ji ltar 'byung bar 'gyur/ zhes ma 'ongs pa'i dus 'du byed rnams la tshul bzhin
<p>35a.2</p>ma yin par rtog pa ni phyi ma'i mtha' mi shes pa'o/ /sngon dang phyi ma'i mtha' mi shes na zhes bya ba la sngon dang phyi ma'i mtha' ni da ltar gyi tshe 'di la bya ste/ tshe 'dir nang dang phyi rol gyi chos rnams kyi mtshan nyid ji lta bur mi shes pa ni sngon dang phyi ma'i mtha' mi shes pa zhes bya'o/ /
<p>35a.3</p>yang na 'das pa dang ma 'ongs pa dang / /da ltar gyi dus gsum du brgyud de 'byung ba mi shes pa ni sngon dang phyi ma'i mtha' mi shes pa zhes bya ste/ tshe rabs snga ma'i las dang / nyon mongs pa las tshe 'dir skyes/ tshe 'di'i las dang nyon mongs pa las tshe phyi ma 'byung bar mi shes pa'o/ /yang na sems
<p>35a.4</p>can gzhan rnams la 'di la ci zhig yod/ 'di ci zhig yin/ sems can 'di dag gang nas 'dir 'ongs 'di nas shi 'phos nas gang du skye bar 'gyur zhes tshul bzhin ma yin par rtog cing / the tshom du gyur pa ni sngon dang / phyi ma'i mtha' mi shes pa zhes bya'o/ /nang mi
<p>35a.5</p>shes pa zhes bya ba la nang ni bdag gi lus te de yang phung po lnga'i bdag nyid yin par mi shes pa ni nang mi shes pa zhes bya'o/ /yang na bdag nyid kyi nang gi skye mched du gtogs pa rnams la bdag yin no zhes tshul bzhin ma yin par rtog pa ni nang mi shes pa zhes bya'o/ /phyi mi
<p>35a.6</p>shes pa zhes bya ba phyi ni gzugs dang sgra la sogs pa ste/ de dag rdul phra mo'i rang bzhin yin par mi shes pa'o/ /yang na phyi rol gyi chos sems can gyi grangs su ma gtogs pa rnams la bdag gi bar du dukun tu rtog pa ni phyi mi shes pa zhes bya'o/ /phyi nang mi shes pa zhes
<p>35a.7</p>bya ba la phyi nang ni gzhan gyi rgyud du gtogs pa'i 'du byed rnams la bya ste/ de dag la mdza' ba dang / dgra dang bar mar tshul bzhin ma yin par gtogs pa ni phyi nang mi shes pa'o/ /bsod nams dang bsod nams ma yin pa dang mi g.yo ba'i 'du byed kyi mtshan nyid mi shes
<p>35b</p>
<p>35b.1</p>pa ni las mi shes pa zhes bya'o/ /yang na las la byed pa po yod pa tshul bzhin ma yin par rtog pa ni las mi shes pa zhes bya'o/ /rnam par smin pa mi shes pa zhes bya ba ni las de dag gi 'bras bu ni ngan song gsum dang lha dang mi la sogs pa'i rang bzhin mi shes pa ni
<p>35b.2</p>rnam par smin pa mi shes pa zhes bya'o/ /las kyi rnam par smin pa mi shes pa zhes bya ba ni las 'di byas na rnam par smin pa 'di smin zhes mi shes pa ste/ las mi dge ba byas na ngan song gsum du rnam par smin pa dang / las dge ba byas na lha dang mi la sogs pa rnam par smin
<p>35b.3</p>pa mi shes pa zhes bya'o/ /yang na rnam par smin pa'i 'bras bu rnams bdag gam tshor ba pos myong bar 'gyur ro/ /zhes tshul bzhin ma yin par rtog pa ni rnam par smin pa mi shes pa zhes bya'o/ /las dang las kyi 'bras bu la sogs par yid la byed pa ni las kyi rnam par smin
<p>35b.4</p>pa mi shes pa zhes bya ste/ dper na srog gcod na mtho ris su skye'o zhes bya ba la sogs pa'o/ /srog mi gcod pa dang ma byin par mi len pa la sogs pa dge ba yin par mi shes pa ni las legs par byas pa mi shes pa'o/ /srog gcod pa dang ma byin par len pa la sogs
<p>35b.5</p>pa bya bas mi dge ba yin par mi shes pa ni las nyes pa byas pa mi shes pa'o/ /ma byin par blangs nas gzhan la byin pa ni las 'dren ma yin te/ las dge ba yang ma yin mi dge ba yang ma/ yin par mi shes pa ni las legs pa dang nyes pa byas pa mi shes pa zhes bya'o/ /rgyu
<p>35b.6</p>mi shes pa zhes bya ba la rgyu rnam pa drug ste/ cha 'dra ba'i rgyu dang / kun tu 'gro ba'i rgyu dang / lhan cig byed pa'i rgyu dang / ldan pa'i rgyu dang / byed pa'i rgyu dang / rnam par smin pa'i rgyu ste/ de drug mi shes pa ni rgyu mi shes pa zhes bya'o/ /de la cha 'dra ba'i rgyu ni 'dod pa na spyod pa'i sdug bsngal
<p>35b.7</p>mthong bas spang bar bya ba'i chos sngar skyes pa rnams 'dod pa na spyod pa'i sdug bsngal mthong bas spang bar bya ba'i chos phyis skye ba dang / skye par 'gyur ba'i cha 'dra ba'i rgyu'o/ /gzhan yang sngon dge ba'i rtsa ba cung zad yod pa'i gzhi las dge ba'i rtsa ba phyi ma 'phel zhing skye ba la yang cha
<p>36a</p>
<p>36a.1</p>'dra ba'i rgyu zhes bya ste/ de yang dper na sdug bsngal mthong ba'i dge ba'i rtsa ba las sdug bsngal mthong ba'i ye shes skye ba dang de bzhin du lam mthong ba'i dge ba'i rtsa ba las lam mthong ba'i ye shes skye ste/ gzugs dang gzugs med pa'i khams kyi
<p>36a.2</p>bden pa bzhi yang so sor sbyar ro/ /kun tu 'gro ba'i rgyu gang zhe na/ de ni nyon mongs pa'i chos 'ba' zhig dang sbyar te/ sngar skyes pa'i nyon mongs pa'i chos rnams phyis skye ba dang / skyes par 'gyur ba'i rang gi sa pa'i nyon mongs rnams kyi kun tu 'gro ba'i rgyu ste/ dper
<p>36a.3</p>na 'dod pa'i khams kyi log par lta ba dang ldan pa sngar skyes pa ni phyis skye ba dang / skye bar gyur pa log pa'i rtog pa dang / log pa'i ngag dang / log pa'i las kyi mtha' dang / log pa'i tshor ba rnams kyi kun tu 'gro ba'i rgyu byed do/ /de la lhan cig byed pa'i rgyu
<p>36a.4</p>gang zhe na/ 'di lta ste 'byung ba chen po rnams skye ba'i dus na gcig la gcig brten/ phan tshun gcig gis gcig skyed par byed pa dang / sems dang sems las byung ba rnams skye ba'i tshe na yang phan tshun gcig la gcig brten nas skye ba ni lhan cig byed pa'i rgyu'o/ /
<p>36a.5</p>ldan pa'i rgyu gang zhe na/ dge ba dang mi dge ba dag lung mi ston pa'i sems dang sems las byung ba rnams phan tshun ldan pa'i rgyu ste/ dge ba'i sems dang dge ba'i sems las byung bar ldan gyi/ mi dge ba'i sems las byung bar ldan pa ma yin pa de bzhin du mi dge ba dang lung du ma
<p>36a.6</p>bstan pa yang sems dang sems las byung ba so sor ldan pa'o/ /de la byed pa'i rgyu ni gang yod na de 'byung ba dang gang med na de mi 'byung ba ste/ sa bon yod na myu gu 'byung gi sa bon med na myu gu mi 'byung ba'o/ /yang na kha cig na re rang ma gtogs par mi sgrib par byed pa'i chos gzhan byed pa'i rgyu ste/ 
<p>36a.7</p>dper na mig dang yul dang phrad nas rnam par shes pa skye ba na gang mi sgrib cing bgegs mi byed pa'i chos thams cad byed pa'i rgyu zhes 'chad do/ /de la rnam par smin pa'i rgyu gang zhe na/ mi dge ba'i chos dang dge ba zag pa can ni ngan song la sogs par rnam par smin pa 'phen
<p>36b</p>
<p>36b.1</p>par byed pas na rnam par smin pa'i rgyu zhes bya'o/ /lung du ma bstan pa'i chos ni rgyu mthun pa tsam skye bar byed kyang sa bon rul pa bzhin du nyam chung bas rnam par smin pa bzhin du nus pa'i phyir rnam par smin rgyu zhes bya'o/ /yang na rgyu med par rtog pa'am dbang phyug dang
<p>36b.2</p>rang bzhin dang skyes bu la sogs pa'i rgyur rtog pa ni rgyu mi shes pa zhes bya'o/ /'bras bu mi shes pa zhes bya ba la 'bras bu rnam pa lnga ste/ skyes bu byed pa'i 'bras bu dang / rgyu mthun pa'i 'bras bu dang / rnam par smin pa'i 'bras bu dang / dbang gi 'bras bu dang / 
<p>36b.3</p>bral ba'i 'bras bu ste/ de lnga mi shes pa ni 'bras bu mi shes pa zhes bya'o/ /de la skyes bu byed pa'i 'bras bu ni rgyu gang gi mthu las 'bras bu gang 'byung ba ste/ dper na zhing pa rnams kyi rang gi zho sha'i mthu las 'bru la sogs pa'i 'bras bu 'byung ba ni skyes bu bskyed pa'i
<p>36b.4</p>'bras bu zhes bya'o/ /rgyu mthun pa'i 'bras bu ni rang nyid dang cha 'dra bar byed pa ste/ sngon gyi dge ba'i rgyu las ma 'ongs pa na yang dge ba spyod pa nyid 'bras bur smin pa dang / sngon gyi mi dge ba'i rgyu las kyang mi dge ba spyod pa nyid 'bras bur smin pa'o/ /rnam par smin pa'i 'bras
<p>36b.5</p>bu ni dge ba dang mi dge ba'i las kyi rgyus lha dang mi dang sems can dmyal ba la sogs par phung po rnams smin pa'o/ /dbang gi 'bras bu ni dper na mig gi dbang po'i mthus mig gi rnam par shes pa thogs pa med par skye'o/ /bral ba'i 'bras bu ni 'phags pa'i lam bsgoms pa'i mthus
<p>36b.6</p>nyon mongs pa spangs nas mya ngan las 'das pa thob pa'o/ /rgyu dang 'bras bu mi shes pa zhes bya ba la rgyu 'di byas na 'bras bu 'di 'byung zhes rgyu dang 'bras bu 'phel bar mi shes pa ni rgyu dang 'bras bu mi shes pa'o/ /rgyu las skyes pa'i chos rnams mi shes pa zhes bya ba la
<p>36b.7</p>phung po lnga dang khams bco brgyad dang skye mched bcu gnyis la sogs pa ni rgyu las skyes pa'i chos yin gyi/ so sor brtags te 'gag pa dang ma brtags par 'gag pa dang / nam mkha' ni rgyu las skyes pa'i chos ma yin no zhes mi shes pa'am/ phyi'i chos myu gu dang
<p>37a</p>
<p>37a.1</p>'dab ma la sogs pa sa bon las skyes pa'i chos yin pa dang / nang gi chos sems can du gtogs pa rnams kyang ma rig pa'i rgyu las 'du byed byung ba'i chos can yin gyi/ dbang phyug dang byed pa po las skyes pa ma yin no zhes mi shes pa'i rgyu las skyes
<p>37a.2</p>pa'i chos rnams mi shes pa zhes bya'o/ /rten cing 'brel par 'byung ba mi shes pa zhes bya ba ni/ ma rig pa'i rkyen gyis 'du byed nas skye ba'i rkyen gyis rga shi la sogs pa nang gi rten cing 'brel te 'byung ba'i yan lag bcu gnyis tshe rabs gcig nas gcig tu ji ltar 'byung ba
<p>37a.3</p>mi shes pa'o/ /rten cing 'brel bar 'byung ba'i chos rnams mi shes pa zhes bya ba ni sa bon nas myu gu me tog nas 'bras bu'i bar du phyi'i rten cing 'brel te 'byung ba rnams sa bon dang 'byung ba chen po bzhi dang dus la sogs par bskyed par mi shes pa'o/ /sangs rgyas mi shes pa
<p>37a.4</p>zhes bya ba la 'phags pa'i lam gyi chos gang gis sangs rgyas su byed pa'i chos de mi shes pa 'am/ yang na 'di ltar sangs rgyas bcom ldan 'das ni dgra bcom pa yang dag par rdzogs pa'i sangs rgyas rig pa dang zhabs su ldan pa zhes bya ba la sogs pa de lta bu'i
<p>37a.5</p>tshul du mi shes shing de lta bu yin nam ma yin zhes the tshom za ba ni sangs rgyas mi shes pa'o/ /chos mi shes pa zhes bya ba la chos rnam pa gsum ste/ bshad par bya ba'i chos dang bsgrub par bya ba'i chos dang 'bras bu'i chos so/ /de la bshad par bya ba'i chos ni
<p>37a.6</p>gsung rab yan lag bcu gnyis so/ /bsgrub par bya ba'i chos ni byang chub kyi phyogs sum cu rtsa bdun rnams so/ /'bras bu'i chos ni mya ngan las 'das pa rnams te de gsum mi shes pa ste/ /de dag la the tshom za ba ni chos mi shes pa zhes bya'o/ /dge 'dun mi
<p>37a.7</p>shes pa zhes bya ba la dge 'dun rnam pa gnyis te slob pa'i gang zag gi 'phags pa dang mi slob pa'i gang zag gi 'phags pa'o/ /de la slob pa'i gang zag gi 'phags pa ni rgyun du zhugs pa nas dgra bcom pa la 'jug pa'i bar du bdun no/ /mi slob pa'i gang zag gi
<p>37b</p>
<p>37b.1</p>'phags pa ni dgra bcom pa'i 'bras bu thob pa ste/ de dag la yang bcom ldan 'das kyi nyan thos kyi dge 'dun ni dad pa phun sum tshogs pa dang / tshul khrims phun sum tshogs pa dang / thos pa phun sum tshogs pa dang zhes bya ba la sogs pa 'og nas 'byung ba'i tshul du
<p>37b.2</p>mi shes shing de dag the tshom za ba ni dge 'dun mi shes pa'o/ /sdug bsngal mi shes pa zhes bya ba ni/ zag pa dang bcas pa'i phung po lnga skye ba dang dga' ba la sogs pa'i sdug bsngal dang ldan pa mi shes pa'o/ /kun 'byung mi shes pa ni las dang nyon mongs pa rnams phung po bskyed par bya
<p>37b.3</p>ba'i rgyu yin par mi shes pa zhes bya'o/ /'gog pa mi shes pa zhes bya ba ni mya ngan las 'das pa'i zhi ba dang gya nom pa dang bde ba yin pa mi shes pa'o/ /lam mi shes pa ni 'phags pa'i lam yan lag brgyad mi shes pa'o/ /dge ba dang mi dge ba'i chos rnams mi shes
<p>37b.4</p>pa zhes bya ba ni smad pa'i chos las ring du song ba'i phyir/ dge ba'am kun ni shes rab la bya/ la la ni len pa la bya ste/ shes rab kyi rgyu len pas na dge ba'o/ /de las bzlog pa ni mi dge ba ste/ /dge ba dang mi dge ba'i chos kyi rgyu mi shes pa ni dge ba dang mi dge ba'i chos
<p>37b.5</p>rnams mi shes pa zhes bya'o/ /yang na dge ba ni kha na ma tho ba med pa'i phyir ro/ /mi dge ba ni kha na ma tho ba dang bcas pa'i phyir te/ /de dag la de lta bur mi shes pa ni dge ba dang mi dge ba'i chos rnams mi shes pa'o/ /kha na ma tho ba dang bcas pa dang / kha na ma tho ba
<p>37b.6</p>med pa zhes bya ba la smad pa'i dngos po ni kha na ma tho ba dang bcas pa ste/ /sdig pa dang bcas pa zhes bya ba'i don to/ /smod pa'i dngos po spangs pa na kha na ma tho ba med pa ste legs pa dang bcas zhes bya ba'i don to/ /yang kha na ma tho ba dang bcas pa ni nag po'i phyogs su
<p>37b.7</p>gtogs pa'i phyir ro/ /kha na ma tho ba med pa ni dkar po'i phyogs su gtogs pa'i phyir te/ de dag mi shes pa ni kha na ma tho ba dang bcas pa dang kha na ma tho ba med pa mi shes pa zhes bya'o/ /bsten par bya ba dang / bsten par mi bya ba'i chos mi shes pa zhes bya ba la
<p>38a</p>
<p>38a.1</p>gang phan par 'gyur ba ni bstan par bya ba ni zag pa med pa'i dge ba 'dus ma byas rnams so/ /de la bstan nas rnam par grol ba thob par 'gyur ba'i phyir de ni bstan par bya ba'i chos so/ /gang gnod par 'gyur ba'i chos ni bstan par mi bya ba'i chos te/ 
<p>38a.2</p>mi dge ba ngan song gsum du gzhol bar byed pa'i las rnams so/ /chos de dag mi shes pa ni bstan par bya ba dang bstan par mi bya ba'i chos mi shes pa zhes bya'o/ /reg pa'i skye mched drug ces bya ba la sogs pa mig dang gzugs la brten nas mig gi rnam par shes pa skye ba dang / 
<p>38a.3</p>yid dang chos la brten nas yid kyi rnam par shes pa 'byung bar zad kyi/ 'di ltar byed pa'i bdag med pa la bdag la sogs pa yod par mngon par chags shing nga rgyal byed pa ni reg pa'i skye mched drug la yang dag pa ci lta ba bzhin du mi shes pa zhes bya'o/ kha na
<p>38a.4</p>ma tho ba'i mngon par mi rtogs pa la sogs pa ni mi shes pa nyid kyi tshig gi rnam grangs sam 'og mas gong ma bshad par rig par bya'o/ /tshig nyi shu rtsa brgyad po des mdor na rmongs pa rnam pa bdun bstan te/ dus la rmongs pa dang / dngos po la rmongs pa dang / 'pho
<p>38a.5</p>ba la rmongs pa dang / mchog la rmongs pa dang / de kho na la rmongs pa dang / kun nas nyon mongs pa dang rnam par byang ba la rmongs pa dang / mngon pa'i nga rgyal gyis rmongs pa'o/ /de la sngon gyi mtha' mi shes pa nas sngon dang phyi ma'i mtha' mi shes pa'i tshig gsum gyis
<p>38a.6</p>dus la rmongs pa bstan to/ /nang mi shes pa nas phyi dang nang mi shes pa gsum gyis dngos po la rmongs pa bstan to/ /las mi shes pa nas rten cing 'brel bar 'byung ba'i chos rnams mi shes pa zhes bya ba yan chad kyis 'pho ba la rmongs pa bstan to/ /sangs rgyas
<p>38a.7</p>mi shes pa nas dge 'dun mi shes pa'i tshig gsum gyis mchog la rmongs pa bstan to/ /sdug bsngal mi shes pa nas lam mi shes pa'i bar gyi tshig bzhis de kho nar rmongs pa bstan to/ /dge ba dang mi dge ba'i chos rnams mi shes pa nas bstan par mi bya ba'i
<p>38b</p>
<p>38b.1</p>chos rnams mi shes pa zhes bya ba nas kun nas nyon mongs pa dang / rnam par byang ba'i chos la rmongs pa bstan to/ /reg pa'i skye mched drug mi shes pa zhes bya bas mngon pa'i nga rgyal gyi rmongs pa bstan to/ /de ltar rmongs pa rnam pa bdun yod pas na/ mi shes pa
<p>38b.2</p>la sogs pa ma rig pa'i ming gi rnam grangs kyang bdun smos te/ dus la rmongs pa ni mi shes pa zhes bya'o/ /dngos po la rmongs pa ni ma mthong ba zhes bya'o/ /'pho ba la rmongs pa ni mngon par ma rtogs pa zhes bya'o/ /mchog la rmongs pa ni mun pa zhes bya'o/ /
<p>38b.3</p>de kho na la rmongs pa ni gti mug ces bya'o/ /kun nas nyon mongs pa dang rnam par byang ba la rmongs pa ni ma rig pa zhes bya'o/ /mngon pa'i nga rgyal gyis rmongs pa ni mun nag ces bya'o/ /yang na shes rab rnam pa gsum ste/ mnyan pa'i shes rab dang / sems pa'i
<p>38b.4</p>shes rab dang / bsgom pa'i shes rab bo/ /de la yang dag pa ji lta ba bzhin du mi shes pa zhes bya'o/ /ma rig pa'i rang bzhin bstan nas ma rig pa de nyan pa'i shes rab kyi de mi mthun pa'i phyogs yin pas na mthong ba'o/ /sems pa'i shes rab kyi mi
<p>38b.5</p>mthun pa'i phyogs yin pas na mngon par ma rtogs pa'o/ /bsgom pa'i shes rab kyi mi mthun pa'i mchog yin pas na mun pa'o/ /shes rab rnam pa gsum gyi mi mthun pa ma rig pa dang de yang chung ngu dang 'bring dang chen po ste rnam pa gsum mo/ /de la
<p>38b.6</p>ma rig pa chung ngu la ni gti mug ces bya'o/ /ma rig pa 'bring po la ni ma rig pa zhes bya'o/ /ma rig pa chen po la ni mun nag ces bya ste/ ma rig pa'i yan lag bshad zin to/ /de la 'du byed kyi yan lag bshad pa'i skabs yin pas na ma rig pa'i rkyen
<p>38b.7</p>gyis 'du byed gang zhe na dris pa la sogs pa'o/ /de nyid bstan pa smras pa 'du byed gsum ste/ /lus kyi 'du byed dang zhes bya ba la sogs pa'o/ /de ni mdor na 'di skad du ston te/ bsod nams dang bsod nams ma yin pa dang mi g.yo ba'i mtshan nyid kyi sems
<p>39a</p>
<p>39a.1</p>kyis bskyed pa'i lus kyi las dang ngag gi las dang yid kyi las ni 'du byed ces bya'o/ /de la bsod nams ma yin pa'i 'du byed ni/ lus dang ngag dang yid kyi las kha na ma tho ba dang bcas pa tshe 'di dang tshe rabs gzhan du bdag
<p>39a.2</p>dang gzhan gnyi ga la gnod par byed pa tshor ba sdug bsngal myong bar 'gyur ba ni bsod nams ma yin pa'i 'du byed do/ /lus dang ngag dang yid kyi las kha na ma tho ba med pa'i tshe 'di dang tshe rabs gzhan du bdag dang gzhan gnyi ga la gnod par mi byed pa'i tshor ba bde ba myong
<p>39a.3</p>bar byed pa ni bsod nams kyi 'du byed do/ /rnal 'byor pa rnams kyi las kha na ma tho ba med pa'i tshe 'di dang tshe rabs gzhan du bdag dang gzhan gnyi ga la gnod pa mi byed pa tshor ba bde ba yang ma yin sdug bsngal ba yang ma yin pa myong bar byed pa ni mi g.yo ba'i 'du byed do/ /
<p>39a.4</p>'du byed gsum mdo tsam du smos pa rgyas par bstan pa'i phyir de la lus kyi 'du byed gang zhe na zhes bya ba la sogs pa gsungs so/ /dbugs 'byung ba 'di rlung phyir 'byung ba ste gang rlung phyi rol du rgyu ba'o/ /rngub pa ni dbugs nang du rgyu ba ste gang rlung nang du 'jug pa'o/ /
<p>39a.5</p>lus kyi chos nyid ces bya ba ni dbugs 'byung ba dang rngub pa dang / rkang lag g.yo ba dang / 'gul ba ni lus kyi las kyi rang bzhin yin pas lus kyi chos nyid ces bya'o/ /dper na mig gi rnam par shes pa mig gi dbang po la gnas te/ skye ba bzhin du dbugs 'byung ba dang
<p>39a.6</p>rngub pa yang lus la gnas pas na lus la brten pa zhes bya'o/ /dper na lus dbyung ba ni grib ma 'byung ste/ lus dang grib ma gnyis 'brel ba bzhin du lus yod na yang dbugs 'byung ba dang rngub pa skye ste/ de gnyis phan tshun 'brel bas na lus dang 'brel ba zhes bya'o/ /dper na
<p>39a.7</p>lus med na grib ma 'jig pa bzhin du/ lus 'di med na yang dbugs 'byung ba dang rngub pa med par 'gyur bas na/ lus la gnas nas rab tu 'byung ba zhes bya'o/ /dbugs 'byung ba dang rngub pa lus kyi 'du byed du bshad pa ni nye bar mtshon pa tsam du zad kyi/ dge
<p>39b</p>
<p>39b.1</p>ba la sogs pa'i sems pas bskyed pa'i dge ba'i lus kyi las la sogs pa yang / lus kyi las yin par bstan te/ gzhan du na dge ba'i lus kyi las dang / mi dge ba'i lus kyi las lus kyi 'du byed du mi 'gyur ro/ /'di ltar rgyu la 'bras bu btags te bstan pa yin
<p>39b.2</p>par bsdu ba'i phyir/ de bas na dbugs 'byung ba dang zhes bya ba la sogs pa gsungs te/ dbugs 'byung ba dang rngub pa'i rgyu ni lus yin no/ /gang lus kyi g.yo ba de la lus kyi las zhes bya ba las dbugs 'byung ba dang rngub pa yang lus las byung bas na/ rgyu lus kyi ming
<p>39b.3</p>'bras bu dbugs 'byung ba dang rngub pa la btags nas/ de bas na dbugs 'byung ba dang rngub pa la lus kyi 'du byed ces bya'o/ /ngag gi 'du byed bstan pa'i phyir/ ngag gi 'du byed gang zhe na zhes bya ba la sogs pa smos te/ rnam par btags zhes bya ba la rtsing ge mar
<p>39b.4</p>sems pa ni rnam par brtags ces bya'o/ /zhib tu sems pa ni rnam par dpyod pa ste/ bsams nas tshig tu smra bas na tshig 'byung ba'i rgyu rnam par brtag pa dang rnam par dpyad pa la ngag gi 'du byed ces bya'o/ /rnam par ma brtags pa dang zhes bya ba ni rtsing ge mar
<p>39b.5</p>bsams zhib tu sems pa med par tshig tu mi smra'o zhes bya ba'i don to/ /smras pa ngag ni 'byung ba chen po bzhi'i rang bzhin te/ rlung las skyes pa yin la rtog pa dang dpyod pa ni sems las byung ba'i chos yin na/ ji ltar rtog pa dang dpyod pa la ngag gi 'du byed ces bya'o/ /
<p>39b.6</p>lan du 'dir yang rgyu la 'bras bu btags te/ 'dir yang dge ba la sogs pa'i rnam par rtog pa dang rnam par dpyod pa gnyis ni ngag skyed par byed pa'i rgyu ste/ de bas na rgyu rtog pa dang dpyod pa la 'bras bu ngag btags nas rnam par rtog pa dang dpyod pa yang ngag
<p>39b.7</p>gis 'du byed bshad do/ /de lta bur yang 'jig rten dang gsung rab las kyang mthong ste/ dper na 'jig rten ni mi bde ba zhes bya ba dang / gsung rab las kyang sangs rgyas 'byung ba bde zhes bya/ me ni tshig pa'i rang bzhin yin pas bde ba ma yin yang / me
<p>40a</p>
<p>40a.1</p>de'i 'bras bu dro ba bde ba skye ba'i phyir me bde zhes bya ba dang / skye ba thams cad ni sdug bsngal yin par bshad pas sangs rgyas 'byung ba la bde ba med mod kyis/ sangs rgyas 'byung ba'i rgyu las sems can mya ngan las 'da' ba dang / mtho ris bde ba thob pa'i
<p>40a.2</p>'bras bu 'byung ba'i phyir sangs rgyas 'byung ba bde zhes bya ba lta bu'o/ /yid kyi 'du byed bstan par smras pa/ yid kyi 'du byed gang zhe na zhes bya ba la sogs pa'o/ /gang chags pa'i sems zhes bya ba lus dang longs spyod la zhen pa ni chags pa'i sems so/ /sems can dang sems
<p>40a.3</p>can ma yin pa la khong khro ba ni zhe sdang pa'i sems so/ /las dang las kyi 'bras bu la sogs pa mi shes pa ni gti mug pa'i sems so/ /srog chags gang 'dod chags pa'i sems kyis 'dod chags pa'o/ /de bzhin du gang zhe sdang dang bcas pa'i sems kyi zhe sdang dang
<p>40a.4</p>bcas pa dang / rmongs pa dang bcas pa'i sems kyi gti mug dang ldan pa'i sems de ni yid kyi 'du byed ces bya'o/ /sems las byung ba'i chos 'di zhes bya ba ni 'dod chags pa dang / zhe sdang ba dang gti mug pa'i sems gsum sems kyi chos ma yin gyis sems las
<p>40a.5</p>byung ba'i chos ma yin pas na sems las byung ba'i chos 'di zhes gsungs so/ /de'i bshad pa ni sems la brten pas zhes bya'o/ /de'i bshad pa yang sems kyi rgyu zhes bya'o/ /de'i bshad pa yang sems dang 'brel ba zhes bya'o/ /de'i bshad pa yang sems la
<p>40a.6</p>gnas pas rab tu 'byung ste zhes bya'o/ /yang na sems 'di sems las byung ba'i chos rnams la rnam pa lnga lta bus rgyu byed de/ /skyed pa dang rten pa dang / gnas pa dang brtan pa dang spel ba'o/ /sems las byung ba'i chos zhes bya bas bskyed pa bstan te/ sems med na
<p>40a.7</p>sems las byung ba'i chos kyang mi skye la/ sems skyes na sems las byung ba'i chos rnams kyang skye ba'i phyir ro/ /sems la brtan zhes bya bas brten pa bstan te/ /sems nyams na sems las byung ba yang nyams par 'gyur bas so/ /sems kyi rgyu zhes bya bas gnas pa
<p>40b</p>
<p>40b.1</p>bstan te/ /ji srid du sems de yod kyi bar du de'i rgyu sems las byung ba yang gnas pa'i phyir ro/ /sems dang 'brel zhes bya bas brten pa bstan te/ sems kyi rtag tu sems las byung ba la bstangs shing grogs byas pa'i phyir ro/ /sems la gnas nas rab tu byung zhes bya bas
<p>40b.2</p>spel ba bstan te/ sems rtas par gyur na sems las byung ba yang rtas par 'gyur ba'i phyir ro/ /de la 'dod pa dang gzugs kyi khams na ni lus dang ngag dang yid kyi 'du byed gsum char yod do/ /gzugs med pa'i khams na ni yid kyi 'du byed 'ba' zhig yod par zad do/ /brgal ba mdo
<p>40b.3</p>gzhan dag las/ bcom ldan 'das kyis 'das pa'i dus na/ gang las dge ba la sogs pa spyod pa de ni 'du byed du bshad na/ 'dir spyir 'das pa dang ma 'ongs pa dang da ltar gyi las la 'du byed ces bshad pas 'gal lo/ /lan du 'dir spyir smos kyang bshad pa'i dbang gi khyad par rig
<p>40b.4</p>par 'gyur ro/ /gang 'das pa'i dus na las dge ba la sogs pa byas pa de nyid 'du byed ces rig par bya ste/ gzhan du na gsung rab gzhan dang 'gal bar mi 'gyur ro// //'du byed bshad nas rnam par shes pa'i yan lag bstan pa'i phyir/ /'du byed kyi rkyen gyis rnam par
<p>40b.5</p>shes pa zhes bya ba la sogs pa gsungs so/ /de la mig gi dbang po la brten gzugs la dmigs nas gzugs kyi mtshan nyid rig pa ni mig gi rnam par shes pa ste/ rnam par shes pa lhag ma rnams la yang de bzhin du sbyar ro/ /'di spyir smos mod kyi rnam par shes pa thams
<p>40b.6</p>cad la 'du byed kyi rkyen zhes mi bya'i/ bag la nyal bsags pa dang ldan pas dang por yid kyi rnam par shes pa ma'i mngal du mtshams sbyor ba de nyid 'du byed kyi rkyen gyis rnam par shes pa yin par dgongs pa'o/ /de lta ma yin gyi rnam par shes pa ci la bya bar gyur na/ bcom ldan 'das
<p>40b.7</p>kyis mdog zhan dag las/ ma'i mngal du mtshams sbyor ba'i skad cig ma na/ yid kyi rnam par shes pa brgyal ba de rnam par shes pa'i yan lag tu bshad pa dang 'gal lo/ /de yang cis mngon zhe na/ mdo las/ dga' bo rnam pa shes pa ma zhugs par mer mer po la sogs par
<p>41a</p>
<p>41a.1</p>ming dang gzugs 'byung ba yod dam/ gsol ba/ ma lags so zhes bya ba lta bu'o/ /der yid kyi rnam par shes pa la bya bar dgongs pa'o/ /de la 'dod pa'i khams na ni/ rnam par shes pa drug char yod do/ /gzugs kyi khams na ni zas kham gyis za
<p>41a.2</p>ba'i 'dod chags dang bral bas sna dang lce rnam par shes pa med kyi mig dang rna ba dang lus dang yid kyi rnam par shes pa bzhi yod do/ /gzugs med pa'i khams na ni gzugs kyi 'dod chags dang bral bas dbang po lnga med pa'i phyir/ mig la sogs pa'i rnam par shes pa lnga med kyi yid kyi rnam par
<p>41a.3</p>shes pa 'ba' zhig yod par bshad do/ /rnam par shes pa bshad nas ming dang gzugs kyi yan lag bstan pa'i phyir/ rnam par shes pa'i rkyen gyis ming dang gzugs zhes bya ba la sogs pa gsungs so/ /de la 'gro ba gzhan du gzhol bar byed pas na ming ste/ skye gnas gzhan du 'gro bar byed ces bya
<p>41a.4</p>ba'i don to/ /yang na gzugs la sogs pa'i don la dmigs pa byed pa'i phyir ming ste/ dmigs pa rnams len par byed ces bya ba'i don to/ /thogs pa dang bcas shing gnod par byar rung ba'i phyir gzugs te/ de gnyis gcig tu bsdoms na ming dang gzugs zhes bya'o/ /ming
<p>41a.5</p>dang gzugs mdor bstan pa de gnyis rgyas par bshad pa'i phyir ming dang gzugs med pa'i phung po bzhi ste zhes bya ba la sogs pa gsungs so/ /las dge ba dang mi dge ba'i 'bras bu myong bar byed pa ni tshor ba'o/ /yul la mtshan mar 'dzin pa ni 'du shes so/ /sems la mngon par 'du
<p>41a.6</p>byed pa ni 'du byed do/ /yul rnams so sor rig par byed pa ni rnam par shes pa ste/ gzugs med pa'i phung po bzhi po 'di la ming zhes bya'o/ /gong du gzugs zhes smos pa de la/ gzugs gang yin pa dang / grangs su yod pas mi shes pas the tshom du gyur nas/ de'i phyir gzugs
<p>41a.7</p>gang zhe na zhes bya ba la sogs pa smos so/ /gang cung zad gzugs de thams cad 'byung ba chen po bzhi dang zhes bya ba la sogs pa smos te/ gang cung zad gzugs zhes bya ba ni/ 'das pa'i gzugs dang / ma 'ongs pa'i gzugs dang / da ltar gyi gzugs dang / nang gi gzugs dang / phyi'i
<p>41b</p>
<p>41b.1</p>gzugs zhes bya ba la sogs pa de dag thams cad rnam pa gnyis su 'dus te/ 'byung ba chen po bzhi'i gzugs dang / 'byung ba chen po bzhi las gyur pa'i gzugs su 'du'o/ /'di'i rgyu'i gzugs dang 'bras bu'i gzugs gnyis smras pa yin te/ 'byung ba chen
<p>41b.2</p>po bzhi ni rgyu'i gzugs so/ /'byung ba chen po bzhi las gyur pa'i gzugs ni 'bras bu'i gzugs so/ /de la 'byung ba chen po bzhi las gyur pa'i gzugs rnams ni rnam pa bcu gcig go zhes gang gong du bshad pa'o/ /gyur pa'i sgra ni rgyu la bya ste/ rgyu rnam pa lngas 'byung ba chen po
<p>41b.3</p>rnams 'byung ba las gyur pa'i gzugs kyi rgyu byed de/ dper na shing la brten nas me 'byung zhes bshad na/ shing gi rgyu las me skye zhes bya ba'i don dang 'dra'o/ /rgyu lnga ni bskyed pa dang / gzhi dang / rten pa dang / rton pa dang / 'phel bar byed pa'o/ /de la bskyed pa ni 'byung ba med
<p>41b.4</p>par 'byung ba las gyur pa'i gzugs mi skye ba'i phyir ro/ /gzhi ni 'byung ba la ma gtogs par 'byung ba las gyur pa'i gzugs rnams yul gzhan du gnas shing brten pa'i mthu med pa'i phyir ro/ /rten pa ni 'byung ba nyams te gyur na de la brten pa'i 'byung ba las gyur pa'i gzugs kyang gzhan
<p>41b.5</p>du 'gyur ba'i phyir ro/ /rton pa ni 'byung ba dang 'byung ba las gyur pa'i gzugs 'dra bar skye ba'i tshe na/ 'byung bas 'byung ba las gyur pa'i gzugs kyi rgyu rgyun mi 'chad par 'dzin pa'i phyir ro/ /'phel ba ni 'byung ba 'phel ba'i dus na yang / 'byung ba las gyur pa'i gzugs
<p>41b.6</p>kyang 'phel zhing rtag par 'gyur ba'i phyir ro/ /'byung ba chen po bzhi dag gang zhe na/ de'i phyir 'di lta ste/ sa'i khams dang zhes bya ba la sogs pa smos so/ /khams kyi sgra ni 'dzin pa la bya ste/ rang gi mtshan nyid 'dzin pa dang / 'byung ba las gyur pa'i gzugs 'dzin pa'i phyir
<p>41b.7</p>khams zhes bya'o/ /rang gi mtshan nyid 'dzin pa ni sa'i khams sra ba'i mtshan nyid 'dzin pa dang / chu'i khams gsher ba'i mtshan nyid 'dzin pa dang / me'i khams dro ba'i mtshan nyid 'dzin pa dang / rlung gi khams g.yo ba'i mtshan nyid 'dzin pa'o/ /'byung ba las gyur pa'i gzugs
<p>42a</p>
<p>42a.1</p>'dzin pa ni/ rgyu'i ngo bor 'dzin te de dag gi rgyu byed pa'i phyir ro/ /'byung ba chen po yang bzhi nyid de don med pa dang / mi nus pa'i phyir/ khri'i rkang pa bzhin pas lnga dang gsum du ma yin no/ /'byung ba chen po rnams kyi rang bzhin ma shes nas de
<p>42a.2</p>bstan par bya ba'i phyir sa'i khams gang zhe na zhes bya ba la sogs pa smos so/ /gang lci ba dang sra ba'o zhes bya ba la srang gi mgo dma' zhing mjug mtho bar gyur pa ni lci ba'o/ /de la lci ba ni lci ba dang yang ba zhes bya ba 'byung ba las gyur pa'i gzugs kyang yod de/ /de dgar
<p>42a.3</p>bar bya ba'i phyir sra ba zhes bya ba smos so/ /sra ba smos pa ni 'byung ba las gyur pa'i gzugs dgar ba yin te/ rtsub pa dang mkhrang ba zhes bya ba'i don to/ /'byung ba las gyur pa'i gzugs lci ba yin yang sra ba dang mkhrang ba'i rang bzhin ma yin no/ /chu'i khams gang zhe
<p>42a.4</p>na/ gang gsher ba dang rlon pa'o zhes bya ba la/ bdag rang gi mtshan nyid ni gsher ba'o/ /gzhan la yang gsher bar byed pas ni rlan pa'o/ /me'i khams gang zhe na/ gang dro ba dang smin par byed pa'o zhes bya ba la rang nyid tsha ba'i rang bzhin yin pas dro ba'o/ /rdzas
<p>42a.5</p>gzhan la yang dro ba dang smin par byed pas na smin pa'o/ /rlung gi khams gang zhe na/ gang bskum pa dang / rmyang ba dang / yang zhing g.yo ba'o zhes bya ba la/ lus kyi rkang lag la sogs pa nang du bskum zhing phyir rmyangs pa dang / phyi'i 'dab ma la sogs pa g.yo zhing khyer
<p>42a.6</p>bar byed pa ni rlung gi khams so/ /yang na ni 'byung ba las gyur pa'i gzugs kyang yod de/ /de dang 'khrul par mi 'gyur bar bya ba'i phyir g.yo ba zhes bya ba'i rnam grangs smos so/ /de la yang ba ni rlung gi khams kyi rang bzhin no/ /g.yo ba ni rlung gi khams kyi las te/ 
<p>42a.7</p>g.yo ba zhes bya ba las bstan pa'i sgo nas yang ba zhes bya ba'i rang bzhin gsal bar 'gyur te/ gang g.yo ba'i bdag nyid du yang ba ni rlung gi khams so/ /gang g.yo ba med pa la yang ba 'ba' zhig yod pa de ni 'byung ba las gyur pa'i gzugs yin no/ /de las zhes
<p>42b</p>
<p>42b.1</p>bya ba smos pas chog mod/ khams zhes smos ci dgos she na/ sa 'ba' zhig smos na ni 'byung ba las gyur pa dkar po dang dmar po la yang 'jig rten nas zhes bya ste/ de dang nor bar 'gyur ba dgag pa'i phyir khams kyi sgra smos so/ /gang gong du bshad pa rnams bsdus te
<p>42b.2</p>bstan pa'i phyir/ gang gzugs 'di dang zhes bya ba la sogs pa smos te/ gang 'byung ba chen po bzhi'i mtshan nyid kyi gzugs 'di dang / gong du bshad pa'i gzugs med pa'i ming gi phung po bzhi gcig tu bsdus na ming dang gzugs zhes bya'o/ /mngon pa'i chos
<p>42b.3</p>las ni gzugs rnam pa gsum ste/ bltar snang ba la thogs pa dang bcas pa dang / bltar mi snang ba la thogs pa dang bcas pa dang / bltar yang mi snang la thogs pa yang med pa'o/ /ming yang gsum ste/ rnam par shes pa'i phung po ma gtogs par tshor ba
<p>42b.4</p>dang 'du shes dang / 'du byed de gzugs gsum dang ming gsum gcig tu bsdus nas ming dang gzugs zhes bya'o/ /de la bltar snang la thogs pa dang bcas pa'i gzugs ni/ gang mig gi dbang po'i yul du gyur pa gzugs zhes rnam par gzhag pa'o/ /bltar mi
<p>42b.5</p>snang la thogs pa dang bcas pa'i gzugs ni/ rdzas dgu ste/ mig la sogs pa'i dbang po lnga dang / sgra dang dri dang ro dang reg ste yul bzhi'o/ /bltar yang mi snang la thogs pa yang med pa'i gzugs ni rnam par rig byed ma yin pa'i gzugs so/ /skye mched drug
<p>42b.6</p>bstan pa'i phyir/ ming gang gzugs kyi rkyen gyis drug gi skye mched ces bya ba la sogs pa smos te/ skye mched ni drug dag tu zad do/ /skye mched drug ming tsam smos pa rab tu dbye ba bstan pa'i phyir mig gi skye mched dang zhes bya ba la sogs pa smos so/ /de la 'byung ba
<p>42b.7</p>chen po bzhi'i gzugs kyi rgyu las ni/ mig gi skye mched nas lus kyi skye mched kyi bar du 'byung ngo / /ming gi phung po bzhi rgyu las ni yid kyi skye mched 'byung bar 'gyur ro/ /yang na 'byung ba chen po bzhi dngas pa dang gsal bar gyur na mig gi skye mched nas lus kyi skye
<p>43a</p>
<p>43a.1</p>mched kyi bar du 'gyur ro/ /ming gi phung po bzhi gsal bar gyur na/ yid kyi skye mched du 'gyur ro/ /de la gzugs spyod yul du gyur pa lta ba'i bdag nyid can gzugs dngas shing gsal ba ni mig gi skye mched do/ /sgra spyod yul du gyur pa nyams pa'i
<p>43a.2</p>bdag nyid can gzugs dngas shing gsal ba ni rna ba'i skye mched do/ /dri spyod yul du gyur pa snom pa'i bdag nyid can gzugs dngas shing gsal ba ni sna'i skye mched do/ /ro'i spyod yul du gyur pa myang ba'i bdag nyid can gzugs dngas shing gsal ba ni lce'i skye mched
<p>43a.3</p>do/ /reg bya'i spyod yul du gyur pa 'jam rtsub la sogs pa tshor ba'i bdag nyid can gzugs dngas shing gsal ba ni lus kyi skye mched do/ /chos spyod yul can du gyur par shes shing rig pa'i bdag nyid can ni yid kyi skye mched do/ /'dod pa'i khams na ni skye
<p>43a.4</p>mched drug car yod do/ /gzugs kyi khams na ni sna dang lce gnyis ma gtogs pa lhag ma bzhi'o/ /gzugs med pa'i khams na ni yid kyi skye mched 'ba' zhig yod par zad do/ /reg pa bstan par bya ba'i phyir/ drug gi skye mched kyi rkyen gyis reg pa zhes bya ba la
<p>43a.5</p>sogs pa rnam grangs smos so/ /grangs smos pa'i bar du byed pa bstan pa'i phyir/ mig gi kun reg pa dang zhes bya ba la sogs pa smos pa ste/ mig dang gzugs la brten nas mig gi rnam par shes pa skye ste/ de bas na yul dang dbang po dang rnam par shes pa gsum
<p>43a.6</p>dus gcig tu tshogs pa la reg pa zhes bya'o/ /de bzhin du rna ba dang sgra dang rna ba'i rnam par shes pa gsum dus gcig tu tshogs pa ni rna ba'i kun tu reg pa zhes bya ste/ dbang po lhag ma rnams la yang de bzhin du sbyar ro/ /de la mig gi kun du reg pa nas lus kyi kun tu reg pa'i
<p>43a.7</p>bar du lnga ni/ thogs pa dang bcas pa'i reg pa zhes bya ste/ mig la sogs pa'i dbang po thogs pa dang bcas pa brten pa'i phyir ro/ /yid kyi kun tu reg pa ni lhag par yul la 'jug pa'i reg pa zhes bya ste/ mig la sogs pas gzugs kyi dbang du byas te/ mthong ba
<p>43b</p>
<p>43b.1</p>rnams kyi rjes la yid kyis dpyod par byed pas na/ lhag par yul la 'jug pa'i reg pa zhes bya'o/ /tshor ba bshad par bya ba'i phyir/ reg pa'i rkyen gyis tshor ba zhes bya ba la sogs pa gsungs te/ tshor ba'i tshogs drug ces bya bas grangs bstan to/ /grangs
<p>43b.2</p>bstan pa nyid kyis dbye ba bstan pa'i phyir/ mig gi kun tu reg pa las bstan pa'i tshor ba zhes bya ba smos te/ mig dang yul dang rnam par shes pa gsum tshogs pa las gang skyes pa'i tshor ba ni mig gi kun tu reg pa las skyes pa'i tshor ba zhes bya'o/ /de yang yul yid du 'ong ba
<p>43b.3</p>dang / yul yid du mi 'ong ba dang yul gnyig ma yin pa phrad pa'i rgyu las tshor ba rnam pa gsum du 'gyur te/ bde ba'i tshor ba dang / sdug bsngal gyi tshor ba dang / bde ba yang ma yin sdug bsngal yang ma yin pa'i tshor ba skye'o/ /de la yul yid du 'ong ba
<p>43b.4</p>dang phrad na ni bde ba'i tshor ba skye'o/ /yul yid du mi 'ong ba dang phrad na ni sdug bsngal gyi tshor ba skye'o/ /yul yid du 'ong ba yang ma yin mi 'ong ba yang ma yin pa dang phrad na ni bde ba yang ma yin sdug bsngal ba yang ma yin pa'i tshor ba skye ste/ de bzhin du sgra snyan pa dang / 
<p>43b.5</p>mi snyan pa dang gnyi ga ma yin pa dang phrad pa'i sgo nas/ rna ba'i kun tu reg pa las kyang tshor ba rnam pa gsum skye ste/ dbang po lhag ma rnams la yang de dang 'dra bar sbyar ro/ /de la sim par byed pa ni bde ba'i tshor ba ste/ dbang po dang 'byung ba chen po bzhi la phan 'dogs
<p>43b.6</p>par byed ces bya ba'i don to/ /gdung bar byed pa ni sdug bsngal gyi tshor ba ste/ dbang po dang 'byung ba chen po bzhi la gnod par byed ces bya ba'i don to/ sim par yang mi byed gdung bar yang mi byed pa ni bde ba yang ma yin sdug bsngal ba yang ma yin pa'i tshor ba
<p>43b.7</p>zhes bya ste/ dbang po dang 'byung ba chen po bzhi la phan par yang mi byed gnod par yang mi byed ces bya ba'i don to/ /yang na lus dang dbang po dang yid la rjes su 'dzin cing phan 'dogs pa'i tshor ba gang skyes na/ skyes pa'i tshe dang gnas pa'i tshe na bdag bde'o
<p>44a</p>
<p>44a.1</p>snyam du sems la/ de dang bral na bdag sdug bsngal lo snyam du sems pa ni bde ba'i tshor ba zhes bya'o/ /lus dang dbang po dang rnam par shes pa la gnod par byed pas/ gang skyes pa dang gnas pa'i tshe na bdag sdug bsngal lo snyam du sems
<p>44a.2</p>la/ de dang bral na bdag bde'o snyam du sems pa ni sdug bsngal ba'i tshor ba zhes bya'o/ /lus dang dbang po dang rnam par shes pa la phan par yang mi byed gnod par yang mi byed pas/ gang skyes pa dang gnas pa'i tshe na bde'o snyam du yang mi sems sdug bsngal lo
<p>44a.3</p>snyam du yang mi sems pa ni/ bde ba yang ma yin sdug bsngal yang ma yin pa'i tshor ba zhes bya'o/ /de la yid kyi kun tu reg pa'i tshor ba bde ba zhes bya ba la sogs pa la/ mig gi kun tu reg pa nas/ lus kyi kun tu reg pa'i bar dag gi sim pa la ni bde
<p>44a.4</p>ba'i tshor ba zhes bya/ gdung ba la ni sdug bsngal gyi tshor ba zhes bya'o/ /de la yid kyi kun tu reg pa'i tshor ba sim pa la ni/ ming du bde ba'i tshor ba zhes bya ba'i yid bde ba'i tshor ba zhes bya ba dang / gdung ba la sdug bsngal gyi tshor ba zhes mi bya'i/ yid mi
<p>44a.5</p>bde ba'i tshor ba zhes bya'o/ /de la mig gi kun tu reg pa nas/ lus kyi kun tu reg pa las skyes pa'i tshor ba ni/ dbang po gzugs can la brten nas lus kyi tshor ba zhes bya'o/ /yid kyi kun nas reg pa nas skyes pa'i tshor ba ni/ sems la brten pa'i phyir
<p>44a.6</p>sems kyi tshor ba zhes bya'o/ /brgal ba bde ba dang sdug bsngal gyi tshor ba la ma gtogs pa'i bde ba yang ma yin sdug bsngal ba yang ma yin pa zhes bya ba'i tshor ba gsum po yod par cis mngon/ smras pa lud dang rig pas mngon te/ lung las bde ba dang / 
<p>44a.7</p>sdug bsngal dang bde ba yang ma yin sdug bsngal ba yang ma yin no zhes gsungs pa dang / yang bde ba yang spangs sdug bsngal yang spangs nas/ bde ba yang ma yin sdug bsngal yang ma yin pa dran pa dang ldan pa zhes bya ba la sogs pa gsungs pa'i phyir ro/ 
<p>44b</p>
<p>44b.1</p>rig pa yang yod de tshor ba dang bral ba'i sems skye ba mi srid pas/ bde ba dang sdug bsngal gyi tshor ba ma myong ba'i dus na bde ba yang ma yin sdug bsngal yang ma yin pa'i rang bzhin tshor ba kun la rang gis rig pa yod pa'i phyir ro/ /de la 'dod pa'i khams na tshor ba
<p>44b.2</p>gsum char dang ldan no/ /gzugs kyi khams kyi bsam gtan dang po dang gnyis pa na ni tshor ba bde ba dang btang snyoms gnyis ka dang ldan no/ /gzugs kyi khams kyi bsam gtan gsum pa yan chad nas srid pa'i rtse mo man chad ni tshor ba btang snyoms 'ba' zhig
<p>44b.3</p>dang ldan no/ /sred pa bstan par bya ba'i phyir tshor ba'i rkyen gyis sred pa zhes bya ba gsungs te/ sred pa zhes bya ba ni chags pa dang / zhen pa dang / 'dod chags dang / rab tu chags pa zhes bya ba rnam grangs su gtogs so/ /gzugs la sogs pa'i yul drug la
<p>44b.4</p>chags pa ni sred pa zhes bya ba ste/ sred pa dang sred pa'i longs spyod la tshwa chu 'thung ba bzhin du rgyun du spyod kyang ngoms mi myong ba ni sred pa'o/ /phye ma leb brlag pa'i gnas me'i gzugs la chags pa de bzhin du mi gtsang ba'i rang bzhin brlag pa'i gnas bud med
<p>44b.5</p>dang / skyes pa gnyis gcig gi gzugs la gcig chags pa ni gzugs la sred pa zhes bya'o/ /brlag pa'i gnas ni ri dgas glu la chags pa bzhin du sgra rnam pa sna tshogs la chags pa ni sgra la sred pa zhes bya'o/ /mi gtsang ba'i sbrang bu mi gtsang ba'i dri
<p>44b.6</p>la dam par 'dzin cing chags pa/ de bzhin du dri rnam pa sna tshogs la chags pa ni dri la sred pa zhes bya'o/ /phag mi gtsang ba'i ro rnam pa sna tshogs la chags pa de bzhin du ro rnam pa sna tshogs la zhen pa ni ro la sred pa zhes bya'o/ /yungs
<p>44b.7</p>mar gyi sgang bu yungs mar gyi snod kyi reg pa la chags pa de bzhin du/ 'jam pa dang rtsub pa la sogs pa'i reg pa la chags pa ni reg pa la sred pa zhes bya'o/ /'dod pa lnga'i yon tan de dag sngon spyad de/ 'das pa la phrad par smon pa dang / ma 'ongs pa
<p>45a</p>
<p>45a.1</p>rnams dang yang myur du 'grogs par smon pa dang / 'jig rten gyi bsam gtan gyi ro la chags pa dang / lta ba phyin ci log rnam pa sna tshogs la chags pa ni chos la sred pa zhes bya'o/ /de yang bsdu na phyi'i dngos po la chags pa dang / 
<p>45a.2</p>nang gi dngos po la chags pa dang / lta ba la chags pa'o/ /de la phyi'i dngos po la chags pa ni/ 'dod pa lnga'i yon tan la chags pa'o/ /nang gi dngos po la chags pa ni/ nye bar len pa'i phung po lnga la chags pa'o/ /lta ba la chags pa ni rtag par mngon
<p>45a.3</p>par chags pa dang / chad par mngon par chags pa la sogs pa'o/ /len pa bsten pa'i phyir/ srid pa'i rkyen gyis len pa zhes bya ba len pa gang zhe na zhes bya ba smos te/ bzhi bzhi zhes bya bas grangs bstan to/ /yang srid pa nye bar len par byed pas len pa
<p>45a.4</p>'am 'dod pa dang lta ba la sogs pa'i sems kyi rgyun mi gtong zhing 'dzin par byed pas na len pa zhes bya'o/ /yang na shing gi don ni len pa'i don te/ las kyi me 'bar ba'i phyir len pa zhes bya'o/ /dper na bud shing gi rgyus me 'bar ba de bzhin du/ nyon
<p>45a.5</p>mongs pa'i bud shing gi rgyus skyes bu'i las kyi me 'bar bar 'gyur ba'i don ni len pa zhes bya'o/ /yang na len pa'i don ni 'khri ba'i don te/ dar gyi srin bus rang gi lus dkris pa bzhin du/ nyon mongs pa'i bcing bas bdag nyid bcings nas/ thar pa'i gegs byed
<p>45a.6</p>pa ni len pa'o/ /rab tu dbye ba bstan par bya ba'i phyir/ 'dod pa'i len pa dang zhes bya ba la sogs pa smos te/ gang 'dod pa'i khams kyi 'dod pa'i yon tan lnga la chags nas de mi gtong ba ni 'dod pa'i len pa'o/ /lta ba len pa dang zhes bya ba la/ rtag
<p>45a.7</p>par lta ba dang chad par lta ba dang / lta ba bsnyems pa la sogs pa la chags shing / de mi gtong ba ni lta ba len pa'o/ /tshul khrims dang brtul zhugs bsnyems pa len pa zhes bya ba la/ mi'am lha'am brgya byin nam tshangs par gyur cig ces smon lam log pa'i rgyu
<p>45b</p>
<p>45b.1</p>de 'dod pa'i phyir tshul khrims dang brtul zhugs mchog tu 'dzin pa ni/ tshul khrims dang brtul zhugs bsnyems pa len pa'o/ /bdag tu smra ba len pa zhes bya ba la/ 'jig tshogs su lta ba la mngon par chags shing mi gtong ba ni bdag tu smra ba len pa zhes bya
<p>45b.2</p>ba ste/ 'dod pa len pas ni 'dod pa'i khams kyi sdug bsngal nyid skyed par byed do/ /len pa gsum gyis ni khams gsum gyi sdug bsngal nyid skyed par byed do/ /yang na gang 'dod pa'i khams kyi sdug bsngal mthong bas spang bar bya ba nas/ bsgom
<p>45b.3</p>pas spang bar bya ba'i bar du/ 'dod chags dang nga rgyal dang khong khro ba dang ma rig pa ste rdzas nyi shu'o/ /ji lta zhe na/ 'dod pa'i khams kyi sdug bsngal mthong bas spang bar bya ba nas kun 'byung dang / 'gog pa dang / lam dang bsgom pas spang bar bya
<p>45b.4</p>ba'i bar du 'dod chags lnga dang sdug bsngal mthong bas spang bar bya ba nas/ bsgom pas spang bar bya ba'i bar du nga rgyal lnga dang / sdug bsngal mthong bas spang bar bya ba nas/ bsgom pas spang bar bya ba'i bar du khong khro ba lnga dang / sdug bsngal mthong bas
<p>45b.5</p>spang bar bya ba nas/ bsgom pas spang bar bya ba'i bar du ma rig pa lnga ste/ spyir lnga bzhi nyi shu'o/ /the tshom dang bcas pas bsgom mi srid pa'i phyir/ /bsgom pa'i lam la ni the tshom med de/ 'dod pa'i khams kyi sdug bsngal mthong bas spang bar bya ba nas lam
<p>45b.6</p>mthong ba'i spang bar bya ba'i the tshom bzhi dang / de'i steng du ngo tsha med pa dang / phrag dog dang / 'jungs pa dang / zhum pa dang / the tshom dang / gnyid dang / khro ba dang /'chab pa ste/ rdzas bcus bstan nas rdzas sum cu rtsa bzhi po 'di ni 'dod pa len pa
<p>45b.7</p>zhes bya'o/ /lta ba len pa zhes bya ba la khams gsum gyi sdug bsngal mthong bas spang bar bya ba nas bsgom pas spang bar bya ba'i bar du tshul khrims dang brtul zhugs bsnyems pa bzhag nas khams gcig cing yang lta ba'i rdzas bcu ste/ sum cu ni lta ba len pa
<p>46a</p>
<p>46a.1</p>zhes bya'o/ /ji lta zhe na/ 'dod pa'i khams na sdug bsngal mthong bas spang bar bya ba nas lam mthong bas spang bar bya ba'i bar du log par lta ba bzhi lta ba bsnyems pa bzhi ste/ brgyad kyi steng du 'dod pa'i khams kyi sdug bsngal
<p>46a.2</p>mthong bas spang bar bya ba'i 'jig tshogs kyi lta ba dang / mthar 'dzin par lta ba rnams te bcu'o/ /de bzhin du gzugs kyi khams na yang bcu/ gzugs med pa'i khams na yang bcu ste rdzas sum cur 'gyur ro/ /khams gsum gyi tshul khrims dang
<p>46a.3</p>brtul zhugs bsnyems pa dang lam mthong ba spyir rdzas drug ni tshul khrims dang brtul zhugs bsnyems pa len pa zhes bya'o/ /ji lta zhe na/ 'dod pa'i khams kyi sdug bsngal mthong bas spang bar bya ba'i tshul khrims dang brtul zhugs bsnyems pa dang lam mthong
<p>46a.4</p>bas spang bar bya ba'i tshul khrims dang brtul zhugs bsnyems pa ste gnyis dang / de bzhin du gzugs kyi khams na yang gnyis gzugs med pa'i khams na yang gnyis gnyis te rdzas drug tu 'gyur ro/ /de la tshul khrims dang brtul zhugs bsnyems pa la
<p>46a.5</p>srog gcod pa la sogs pa'i tshul khrims ngan pa spang ba ni tshul khrims so/ /lus dang ngag gi tshul dang las su bya ba rnams la nges par 'jug pa ni brtul zhugs te/ skra 'dreg pa dang dus su rkang lag bkru ba la sogs pa'i las nges par byed pa'am/ 
<p>46a.6</p>bde ba spangs nas me lnga dang khyi'i dka' thub la sogs pa'i tshul 'dzin pa ni brtul zhugs so/ /smad pa'i lta ba la nges par yon tan du bzung nas dbang phyug la sogs pa dang / 'jig tshogs la lta ba la sogs pa sngon du btang ste/ tshul khrims dang brtul
<p>46a.7</p>zhugs 'dzin pa ni dag pa'i rgyu dang / lam ma yin na de dag la dag pa lam gyi rnam pa lta bur 'dzin te/ gang phyin ci log gi rnam par zhugs pa ni tshul khrims dang brtul zhugs bsnyems pa la len pa zhes bya'o/ /de'i phyir bshad pa'i rgyu ma yin pa la rgyur
<p>46b</p>
<p>46b.1</p>mngon par chags te/ dbang phyug dang gtso bo la sogs pa ni 'jig rten rnams kyi bskyed pa'i rgyu ma yin na/ de la rgyu mngon par chags pas na phyin ci log go/ /lam ma yin pa la lam du mngon par zhen pa ni grangs pa'i ye shes kyi sbyor ba la sogs pa
<p>46b.2</p>grol ba'i lam ma yin na mngon par zhen te/ phyin ci log tu gyur pas de mngon du byas pa'i tshul khrims dang brtul zhugs ni tshul khrims dang brtul zhugs bsnyems pa len pa zhes bya'o/ /ci'i phyir na 'o na/ tshul khrims dang brtul zhugs bsnyems pa de
<p>46b.3</p>lta ba las bkar te logs shig tu bshad/ len du lam gyi mi mthun pa'i phyogs su gyur pa'i phyir te/ 'di ltar grangs pa'i rnal 'byor gyi ye shes la sogs pa grol ba'i lam ma yin yang thar pa'i lam du blta ba'i phyir ro/ /yang na khyem na gnas pa dang
<p>46b.4</p>rab tu byung ba'i phyogs la slu bar byed de/ khyim na gnas pa'i phyogs la ni kha zas gcod pa dang mer mchod pa la sogs mtho ris kyi lam ma yin yang lam du shes pas slu bar byed pa dang / rab tu byung ba'i phyogs la yang 'dod pa'i yul gyi bde ba spangs
<p>46b.5</p>pas dag par yid ches shing / me lnga'i dka' thub dang skra 'bal ba dang / kha zas rtsub po za zhing tsher ma'i steng na nyal ba la sogs pa lam ma yin pa lam du 'du shes pas slu bar byed do/ /bdag tu smra ba len pa zhes bya ba la/ gzugs dang gzugs
<p>46b.6</p>med pa na spyod pa'i 'dod chags dang nga rgyal dang ma rig pa dang / sdug bsngal mthong bas spang bar bya ba nas/ bsgom pas spang ba'i bar du bcu bcu ste/ sum cu'i steng du/ gzugs dang gzugs med pa'i khams kyi the tshom bzhi bzhi brgyad de/ sum
<p>46b.7</p>bcu rtsa brgyad ni/ bdag tu smra ba len pa zhes bya'o/ /ji ltar zhe na gzugs kyi khams kyi sdug bsngal mthong bas spang bar bya ba nas/ bsgom pas spang bar byas pa'i bar du 'dod chags lnga dang / de bzhin du gzugs med pa'i khams na yang lnga ste bcu'o/ 
<p>47a</p>
<p>47a.1</p>gzugs kyi khams kyi sdug bsngal mthong bas spang bar bya ba nas/ bsgom pas spang bar bya ba'i bar du nga rgyal lnga dang / gzugs med pa'i khams na yang de bzhin du lnga ste bcu'o/ /gzugs kyi khams kyi sdug bsngal mthong bas spang
<p>47a.2</p>bar bya ba nas/ bsgom pas spang bar bya ba'i bar du ma rig pa lnga dang / de bzhin du gzugs med pa'i khams na lnga ste bcu'o/ /gzugs med pa'i khams kyi sdug bsngal mthong bas spang bar bya ba nas/ lam mthong bas spang bar bya ba'i bar du the tshom bzhi dang / 
<p>47a.3</p>gzugs med pa'i khams na yang the tshom bzhi ste/ the tshom brgyad do/ /de ltar na rdzas sum cu rtsa brgyad du 'gyur ro/ /brgal ba nyon mongs par 'dra ba las/ 'dod pa'i khams kyi nyon mongs pa rnams ni/ 'dod pa'i khams kyi len par bshad la/ gzugs
<p>47a.4</p>dang gzugs med pa'i khams kyi nyon mongs pa la gzugs dang gzugs med pa'i len pa zhes mi bya/ ci'i phyir zhe na/ bdag tu smra ba'i len pa zhes bya ba lan du gzugs dang gzugs med pa'i khams kyi nyon mongs pa dang / sems ni kha nang du lta ba yin pas/ 
<p>47a.5</p>nyon mongs pa de dag la bdag tu lta ste/ de bas na de dag bdag yod pa ma yin gyi/ nyon mongs pa la bdag tu lta zhing / smra bar zad do zhes bstan pa'i phyir/ bdag tu smra ba len pa zhes bshad do/ /yang na khyim na gnas pa'i phyogs rnams ni/ bu smad
<p>47a.6</p>la sogs pa 'dod pa la chags pas na 'dod pa len par byed do/ /rab tu byung ba rnams ni lta ba sna tshogs la chags pas na lta ba len par byed do/ /gang khyim pa'i phyogs la dus khrims dang zas gcod pa la sogs pa'i dka' thub byed pas/ mtho ris dang thar
<p>47a.7</p>pa'i lam du chags pa dang / rab tu byung ba yang tshul de nyid kyis/ thar bar sems pas na phyogs gnyis ka ni tshul khrims dang brtul zhugs bsnyems pa len to/ /mu stegs pa bdag tu smra ba rnams ni bdag tu smra ba len to/ /de la spang ba'i rim pas
<p>47b</p>
<p>47b.1</p>dgod na/ sa rnam pa gsum ste/ mthong ba'i lam gyi sa dang / 'dod chags dang bral ba'i sa dang / byas pa rig pa'i sa'o/ /de la rgyun du zhugs pa rnams ni/ mthong ba'i lam gyi sa la gnas pa zhes bya ste/ de'i tshe lta ba phyin ci log sna
<p>47b.2</p>tshogs dang / tshul khrims dang / brtul zhugs kyis thar pa'i lam du 'dzin pa'i phyin ci log med pas mthong ba'i lam gyi sa la ni/ lta ba len pa dang / tshul khrims dang / brtul zhugs bsnyems pa'i len pa spang ngo / /lan cig phyir 'ong ba ni/ 
<p>47b.3</p>'dod pa'i khams kyi/ 'dod chags spang bar bya ba la 'jug pa yin la/ phyir mi 'ong bas ni 'dod pa'i khams kyi 'dod chags spangs pas ni/ de gnyis ni 'dod chags dang bral ba'i sa la gnas pa zhes bya ste/ de'i tshe 'dod pa'i khams kyi nyon mongs
<p>47b.4</p>pa kun spangs pas na/ 'dod pa len pa spang ba yin no/ /dgra bcom pa'i dus na ni/ bdag gi bya ba ni byas/ khur ni bor zhes bya ba la sogs pa khong du chud pas/ byas pa rig pa'i sa la gnas pa zhes bya ste/ dgra bcom pa'i dus na/ gzugs
<p>47b.5</p>dang gzugs med pa'i khams kyi nyon mongs pa ma lus par spangs pa'i phyir/ bdag tu smra ba len pa spang ba zhes bya'o/ /srid pa bstan pa'i phyir len pa'i rkyen gyis srid pa zhes bya ba/ srid pa gang zhe na zhes bya ba la sogs pa smos te/ len pa'i dbang gis las
<p>47b.6</p>dge ba dang mi dge ba byed pa la yang srid pa zhes bya/ las dang nyon mongs pa'i dbang gis srid pa skye ba'i gnas de la yang srid pa zhes bya'o/ /srid pa gsum ste zhes bya bas grangs smras pa'i rab tu dbye ba bstan pa'i phyir 'di lta ste/ 'dod pa'i srid pa dang / zhes bya ba
<p>47b.7</p>la sogs pa smos so/ /gzugs dang sgra la sogs pa 'dod pa'i yon tan lnga la/ gtsor byed pa'i khams ni 'dod pa'i srid pa'o/ /'dod pa'i yon tan la chags pa ni spangs kyi/ bsam gtan bsgom zhing gzugs gtsor byed cing gzugs la brten pa'i
<p>48a</p>
<p>48a.1</p>khams ni gzugs kyi srid pa'o/ /gzugs la chags pa spangs nas/ dbang po lnga la sogs pa'i gzugs dang bral ba ni/ gzugs med pa'i srid pa'o/ /de dag nyid gang yin pa bstan pa'i phyir/ bde ba la 'dod pa'i srid
<p>48a.2</p>pa zhes bya ba la sogs pa smos te/ 'dod pa'i srid pa ni sems can dmyal ba yan chad gzhan 'phrul dbang byed kyi lha man chad la bya'o/ /de la tsha ba'i sems can dmyal ba ni brgyad de bstir med pa dang / rab tu tsha ba dang / tsha ba dang / 'o dod cher 'bod pa dang / 
<p>48a.3</p>'o dod 'bod pa dang / 'joms pa dang / thig nag dang / yang sos so/ bstir med pa'i sems can dmyal ba ni/ 'dzam bu'i gling 'di'i 'og dpag tshad stong phrag nyi shu na 'dug ste/ bstir med pa'i sems can dmyal ba de'i gnas kyi 'phang yang dpag tshad stong
<p>48a.4</p>phrag nyi shu/ dkyil yang stong phrag nyi shu ste/ spyir de dag gi gnas dpag tshad stong phrag bzhi bcur 'gyur ro/ /skabs cung zad kyang med de bstir med pa na bstir med pa zhes bya'o/ /yang na sdug bsngal nyid sna tshogs pa bar chad med par 'gyur bas na bstir med
<p>48a.5</p>pa ste/ 'di ltar dmyal ba de la ni phyogs bcu na me 'bar ba chen po 'byung zhing me shin tu 'bar bas sems can gyi lus bsreg pa dang / lcags kyi mdung rtse thogs pa'i dmyal ba'i srung ma rnams kyis mdung gi rtse la blangs shing / zangs po cher rgyun du 'tshed par byed pas
<p>48a.6</p>na/ bstir med pa zhes bya'o/ /bstir med pa'i sems can dmyal ba'i che'i tshad ni bskal pa gcig tu gnas te dus byed do/ /de la rab tu tsha ba la sogs pa'i sems can dmyal ba bdun ni bstir med pa'i sems can dmyal ba de'i gong nas rim bzhin du brtsegs
<p>48a.7</p>mar gnas te/ bstir med pa'i gong na rab tu tsha ba'o/ rab tu tsha ba'i gong na tsha ba'o/ /tsha ba'i gong na 'o dod cher 'bod pa'o/ /'o dod cher 'bod pa'i gong na 'o dod 'bod pa'o/ /'o dod 'bod pa'i gong na 'joms pa'o/ /'joms pa'i gong na thig nag go/ 
<p>48b</p>
<p>48b.1</p>thig nag gi gong na yang sos so/ /kha cig ni sems can dmyal ba bdun po de dag bstir med pa'i dmyal ba'i ngos na gnas so zhes 'chad do/ /tsha ba'i sems can dmyal ba la ltos nas de bas kyang cher tsha bas lus dang sems shin tu gdungs pas na tsha ba rab tu tsha
<p>48b.2</p>ba'o/ /rab tu tsha ba'i sems can dmyal ba de'i tshe'i tshad ni bskal pa bar ma phyed du gnas nas dus byed do/ /me lce 'bar ba chen pos lus bskor zhing bsregs pas kun tu tsha zhing gdungs pa ni/ tsha ba'i sems can dmyal ba zhes bya ste/ de'i tshe'i tshad ni gzhan
<p>48b.3</p>'phrul dbang byed kyi tshe'i tshad ji tsam nyin zhag gcig tu brtsis pa'i tshe lo stong phrag bcu drug tu gnas nas dus byed do/ /'o dod cher 'bod pa ni gang tsha ba cher mi bzad pa mang pos mnar bas 'o dod 'bod pas kyang mi bzad do/ /sdug bsngal lo zhes 'o dod cher 'bod de/ 
<p>48b.4</p>de'i tshe'i tshad ni 'phrul dga'i lha rnams kyi tshe'i tshad ji tsam pa nyin zhag gcig tu brtsis pa'i tshe lo stong phrag brgyad thub po/ /'o dod 'bod pa ni gtub pa'i sems can dang mi bzad pa'i las kyi rnam par smin pas gtses pas sdug bsngal zhing nyam thag nas 'o dod 'bod
<p>48b.5</p>pa ste/ de'i tshe'i tshad ni dga' ldan gyi lha rnams kyi tshe'i tshad ji tsam pa nyin zhag gcig tu brtsis pa'i lo stong phrag bzhi'o/ /de la 'joms pa ni lug dang 'dra ba'i ri dang pha bong la sogs pa mang por phan tshun 'dus shing btsir nas gsod pa ste/ de'i tshe'i tshad ni zung ma
<p>48b.6</p>rnams kyi lha'i tshe tshad ji tsam pa nyin zhag gcig tu brtsis pa'i tshe lo nyis brgya gnas nas dus byed do/ /thig nag po ni ji ltar shing la shing mkhan gyis thig gis btab nas sog les shing 'dra ba bzhin du thig nag pos btab nas mgo 'am mdoms nas sog les 'dra zhing
<p>48b.7</p>gshegs par byed pa ste/ de'i tshe'i tshad ni sum cu rtsa gsum rnams kyi lha rnams kyi tshe'i tshad ji tsam pa nyin zhag gcig tu brtsis pa'i lo stong gnas nas dus byed do/ /yang sos ni der skyes pa'i sems can gcig la gcig gtub cing gshegs pa'i gnod par
<p>49a</p>
<p>49a.1</p>byed pa ste brgyal bar gnas pa las rlung grang mos bus shing nam mkha' las kyang sems can khyed cag yang sos zhes bya ba'i sgra byung ba dang / yang sos par gyur nas gcig la gcig gis gnod par byed pa ste/ de'i tshe'i tshad ni rgyal chen bzhi'i ris kyi lha
<p>49a.2</p>rnams kyi tshe'i tshad ji tsam pa nyin zhag gcig tu brtsis pa'i lo lnga brgya'i bar du gnas nas dus byed do/ /sems can dmyal ba chen po de brgyad la sgo bzhi yod de/ sgo gcig cing lhag pa'i sems can dmyal ba bzhi bzhi ste/ sems can dmyal ba bcu drug go/ /
<p>49a.3</p>lhag pa'i sems can dmyal ba bzhi ni me ma mur dang mi gtsang ba'i rdzab dang spu gri la sogs pa'i mtshon gyi lam dang ba tsha'i chu bo'o/ /de la me ma mur ni pus mo nub tsam ste/ der sems can dag gi rkang pa bcug ma thag tu sha khrag dang pags pa ma lus par bsnyil bar byed do/ 
<p>49a.4</p>mi gtsang ba'i rdzab ni rab tu dri mi zhim pa'i ngan skyugs kyi 'dam gyis gang ba/ de'i nang na srin bu kun ta zhes bya ba lus thal ka la mgo gnag cing / mchu khab bzhin du gnas pa rnams kyis der zhugs pa'i sems can rnams kyi rus pa yang thal bar 'bigs so/ 
<p>49a.5</p>spu gri'i sos gtams pa'i lam po che ni sems can rnams der 'jug pa na spu gri gshibs pa'i lam gyis rkang pa bzhag ma thag tu sha khrag dang pags pa ma lus par rlog par byed pa dang ral gri 'dab ma'i tshal yod do/ /sems can de dag ral gri rnon po'i so des yan lag
<p>49a.6</p>dang nying lag rnams kyang dum bur gtub cing / khyi sre mo stag ris can rnams 'dus shing za/ bya rog lcags kyi mchu can gyis mig kyang 'byin par byed/ lcags kyi sdong po tsher ma bcu drug yod pas sems can rnams yar 'dzeg na ni/ tsher ma'i kha thur du bltas
<p>49a.7</p>par gyur cing sems can gyi lus 'bigs/ slar 'bab na yang kha gyen du bltas te lus 'bigs par byed do/ /tsha chu'i chu bo ni de dag gi 'gram na sems can dmyal ba'i srung ma mtshon ral gri dang shak+ti dang mdung lag na thogs pa rnams kyis phyir 'byung ba dag kyang slar
<p>49b</p>
<p>49b.1</p>'dor zhing nang du bor ba rnams zangs chen por 'bras dang til la sogs pa bskol ba bzhin du btso zhing skol bar byed do/ /grang ba'i sems can dmyal ba yang brgyad yod de/ 'di lta ste chu bur dang / rab tu chu bur dang / o sgra thams thams dang / sa la la dang / 
<p>49b.2</p>hu hu dang / ut+pa la dang / pad+mo dang / pad+mo chen po'o/ /sems can de dag ha cang yang grang ches pas mnar med pa'i lus chu bur du gyur pa dang / gas pa las ni chu bur dang rab tu chu bur dang / ut+pa la dang / pad+mo dang / pad+mo chen por gdags so/ /grang bas
<p>49b.3</p>nyen pa'i sgra rnam par 'gyur ba'i tshul las ni so sgra thams thams dang / a la la dang / hu hu bar gdags so/ /dmyal ba brgyad po de dag gi tshe tshad ni/ bcom ldan 'das kyis dpe tsam du bka' stsal pa/ 'di lta ste dge slong dag da ltar khar lnga bre nyi shu la dbus pa'i
<p>49b.4</p>til gyi 'ba' ha yin te/ glang stobs po che bzhi bcu'i khal gyi snod la bya/ de til gyis byur bur spyur la/ de nas mi zhig gis lo brgya lon zhing til de 'bru re re bor te/ kha re nyi shu la dbus pa'i til gyi 'ba' har bzhag pa de'i tshul de'i rim gyis zad cing thug par gyur pa ni/ 
<p>49b.5</p>bla'o/ /chu bur du skyes pa'i sems can rnams kyi tshe'i tshad zad par mi 'gyur bar nga smra'o zhes gsungs pa de ni chu bur gyi tshe'i tshad do/ /chu bur nyi shu la rab tu chu bur gyi tshe'i tshad do/ /rab tu chu bur nyi shu la so sgra thams thams so/ /so sgra thams thams nyi shu la a la la'o/ /a
<p>49b.6</p>la la nyi shu la hu hu ba'o/ /hu hu ba nyi shu la ut+pa la'o/ /ut+pa la nyi shu la pad+mo'o/ /pad+mo nyi shu la pad+mo chen po'i tshe'i tshad do/ /grang ba'i sems can dmyal ba brgyad po de dag kyang 'dzam bu'i gling 'di nyid kyi 'og dmyal ba chen po rnams kyi thad ka na gnas so/ /'dzam bu'i
<p>49b.7</p>gling nyid kyi chu zheng de snyed du med na bstir med pa la sogs pa de snyed gnas pa'i skabs ga la yod/ lan du 'bras kyi phung po bzhin du 'dzam bu'i gling 'di yang zhabs yang la spyi phra bas na de'i phyir de dag de na gnas so/ /de la sems can dmyal ba zhes bya ba la/ rgya gar
<p>50a</p>
<p>50a.1</p>skad du na ra ka zhes 'byung ste/ na ni khrid pa'am 'gro ba'i don pas sdug bsngal gyi las kyi gnas der bsod nams ma yin pa'i las kyis sems can rnams khrid cing 'gro bas na dmyal ba'o/ /yang na na ra ka'i don ni chags pa med pa'i don te/ der
<p>50a.2</p>skyes pa rnams rtag tu sdug bsngal gyis nyen pas chags pa dang dga' ba'i bsam pa mi 'byung bas dmyal ba'o/ /yang na sems can rnams der dmyal ba dang gtub pa la sogs pa'i sdug bsngal rnam pa sna tshogs byed pas na dmyal ba'o/ /yi dgas zhes bya ba la yi dgas
<p>50a.3</p>kyi sgra ni shin tu song ba la bya ste/ ser sna la sogs pa'i las kyi dbang gis mi'i gnas 'di nas dus ring mo zhig tu phyir mi ldog par song bas na yi dgas te/ yi dgas su skyes pa rnams ni lhag par yang tshe ring bar grags pa'i phyir ro/ /yang na bkres pa dang skom pa la
<p>50a.4</p>sogs pas rtag tu nyen pa'i phyir yi dgas zhes bya ste/ de dag gi gnas kyang phal cher gcong rong dang / mya ngam na gnas la mthu ni gcig tu ma chad de/ de la yi dgas mthu bo che kha cig ni lha dang 'dra bar longs spyod spyod la/ kha cig ni mi gtsang ba la sogs pa bza'
<p>50a.5</p>bar yang mi rnyed pa yod do/ /de la yi dgas kyi rgyal po sgra gcan 'dzin ni gshin rje dang 'dra bar mthu che ste/ de yang 'dzam bu'i gling 'di nyid kyi 'og na dpag tshad stong phrag lngas bcad pa na gnas so/ /yang na kha cig na re gshin rje nyid yi dgas kyi rgyal po yin te/ 
<p>50a.6</p>de'i gnas ni sgra can 'dzin gyi gnas su bshad pa dang 'dra bar gnas so/ /yi dgas kyi tshe'i tshad ni mi rnams kyi zla ba gcig la yi dgas rnams kyis nyin zhag gcig tu brtsis pa'i tshe lo lnga brgya gnas nas dus byed do/ /byol song zhes bya ba la/ mi nas byol nas
<p>50a.7</p>gzhan du skyes pa'am/ bzur zhing 'gro bas na byol song ste/ de dag gi gnas ni rgya mtsho chen po yin par nges mod kyi/ 'on kyang rnam pa gsum du bzhag ste/ chu la spyod pa dang / skam la spyod pa dang / nam mkha' la spyod pa'o/ /de la chu la spyod pa ni klu'i rgyal
<p>50b</p>
<p>50b.1</p>po dang chu srin la sogs pa'o/ /skam la spyod pa ni phyugs la sogs pa'o/ /nam mkha' la spyod pa ni bya la sogs pa ste/ byol song rnams kyi tshe dang / mthu ni gcig tu ma chad do/ /dper na klu'i rgyal po sa 'dzin dang dga' bo dang nye dga' lta bur tshe'i tshad
<p>50b.2</p>bskal pa bar mar gnas shing / ri rab 'dzin nus pa'i mthu dang ldan pa yang yod do / /lha ma yin zhes bya ba la/ nga rgyal lam zhe sdang gis dge ba byas pa'i las kyi rgyu las skyes pa ste/ de dag gi gnas kyang sa chen po 'di'i steng na gnas la/ tshe'i tshad ni 'dod pa'i
<p>50b.3</p>khams kyi lha dag dang mnyam par grags so/ /de la mi ni gang gling bzhi na gnas pa dag ste/ bsod nams dang bsod nams ma yin pa'i yid las skyes pas na/ mi'o zhes gsung rab kyi nang nas bshad pa'i don to/ /yang na drang srong ma nu las skyes shing bcas
<p>50b.4</p>pas ni/ shed bu las skyes pa ma na tsa zhes kyang bya ste/ shed bdag /mu stegs dag skye dgu'i bdag po zhes bya/ mi'o zhes 'jig rten pa dag smra'o/ /de la gling bzhi ni shar gyi lus 'phags dang / nub kyi ba lang spyod dang / byang gi sgra mi snyan dang / lho'i
<p>50b.5</p>'dzam bu'i gling dang / de la shar gyi lus 'phags gling ni zla ba phyed pa ltar 'dug ste/ de khor yug gi ngos gsum la/ dpag tshad nyis stong yod do/ /ngos bzhi pa la ni dpag tshad sum brgya lnga bcu'o/ /de na grong khyer lus 'phags zhes bya ba zhig yod pa las
<p>50b.6</p>dras te gling gi ming du yang shar gyi lus 'phags zhes bya bar btags so/ /nub kyi ba lang spyod ni dbyibs zla ba gang ba lta bu ste/ ril gyi khor yug du dpag tshad stong phrag phyed dang brgyad yod do/ /de na nyo tshong gi zong ba lang gis byed pas na/ de la dras te gling gi ming yang
<p>50b.7</p>nub kyi ban glang spyod ces bya bar btags so/ /byang gi sgra mi snyan gyi gling ni/ khri'u bzhin du bzhi ste/ ngos gcig cing yang dpag tshad nyis stong nyis stong yod pa spyir na dpag tshad stong phrag brgyad do/ /de yang 'chi khar sgra drag po byung nas dus byed pa'i phyir/ gling gi
<p>51a</p>
<p>51a.1</p>ming yang byang gi sgra mi snyan zhes btags so/ /'dzam bu'i gling gi dbyibs ni sog khar 'dug ste/ stod che la smad phra'o/ /ngos gsum re re zhing yang dpag tshad stong phrag gnyis gnyis yod/ ngos phra mo la ni dpag tshad phyed dang bzhi ste/ gling de na
<p>51a.2</p>shing 'dzam bu zhes bya ba las dras te/ gling gi ming yang 'dzam bu'i gling du btags so/ /shar gyi lus 'phags kyi mi rnams kyi tshe'i tshad lo nyis brgya lnga bcur gnas la/ lus kyi tshad ni khru brgyad do/ /nub kyi ba lang spyod kyi mi rnams kyi tshe'i tshad ni/ lo lnga brgya
<p>51a.3</p>la lus kyi tshad ni 'dom bzhi'o/ /yang na khru bcu drug go/ /byang gi sgra mi snyan gyi mi rnams kyi che'i tshad ni lo stong la lus kyi tshad ni 'dom brgyad do/ /yang na khru sum cu rtsa gnyis so/ /lho'i 'dzam bu'i gling gi mi rnams kyi tshe'i tshad ni chad pa med la/ lus kyi tshad ni 'dom
<p>51a.4</p>gang du grags mod kyi/ de bas kyang ring ba dang thung ba yang skye bas gcig tu ma nges so/ /'dod pa na spyod pa'i lha drug ces bya ba la/ 'dod pa'i khams su gtogs pa'i lha ris drug ste/ rgyal chen bzhi'i rigs nas gzhan 'phrul dbang byed kyi lha man chad do/ /de la mtho ris su
<p>51a.5</p>skye zhing byung bas na lha'am/ lus dang longs spyod dam pa dang ldan pas na lha'o/ /rgyal chen bzhi'i ris kyi gnam zhes bya ba la/ 'jig rten skyong ba bzhi ni rgyal chen bzhi ste/ 'phags skyes po dang mig mi bzang dang / ngal so po dang / gnas srung ba po'o/ /der skyes pa'am
<p>51a.6</p>de'i 'khor du gtogs pa'i lha rnams la/ rgyal chen bzhi'i ris zhes bya'o/ /de dag gi che'i tshad ni mi rnams kyi lo lnga bcu la nyin zhag gcig tu brtsis pa'i lo lnga brgyar gnas te dus byed do/ /lus kyi tshad ni rgyang grags kyi bzhi cha gcig go/ /sum cu rtsa gsum
<p>51a.7</p>rnams zhes bya ba la/ dge ba'i las lhan cig tu mthun par byas pas/ der skyes pa rnams la/ sum cu rtsa gsum zhes bya ste/ brgya byin lha'i dbang po'i 'khor sum cu rtsa gnyis kyi steng du brgya byin gyis bsnan nas sum cu rtsa gsum mo/ /de la blon po sum cu rtsa
<p>51b</p>
<p>51b.1</p>gnyis ni ba su brgyad dang / nyi ma zhes bya ba lha'i bu bcu gnyis dang / ru tra drag po zhes bya ba lha'i bu bcu dang / nab so dang / tha skar skyes zhes bya ba gnyis te/ sum cu rtsa gnyis so/ /der gtogs pa'i lha gzhan dag la yang sum cu rtsa gsum pa zhes bya ste/ lha de
<p>51b.2</p>dag gi tshe'i tshad ni mi rnams kyi nyin zhag brgya la/ lha'i nyin zhag gcig tu brtsis pa'i lo stong du gnas nas dus byed do/ /lus kyi tshad ni rgyang grags phyed do/ /zung ma rnams zhes bya ba la/ rgya gar skad du ya ma zhes 'byung ste/ lha ma yin dang rtsod pa'i sdug bsngal dang bral
<p>51b.3</p>bas na/ rtsod bral zhes bya'o/ /yang na sgra'i don ya ma ni 'gro ba'i don te/ der bsod nams kyis 'gro bas na yang zung ma zhes bya'o/ /yang na mel tshe thun thun la e ma'o bde ba e ma'o bde ba zhes sgrogs par byed pas na thun spyoms zhes kyang bya'o/ /de dag gi tshe'i tshad ni
<p>51b.4</p>mi'i nyin zhag nyis brgya la lha'i nyin zhag gcig tu brtsis pa'i tshe lo nyis stong du gnas nas dus byed do/ /lus kyi tshad ni 'dom sum brgya'o/ /dga' ldan rnams zhes bya ba la/ rtag tu dga' ba dang 'grogs shing rim pa 'og ma rnams kyi lha la ltos nas/ longs spyod kyi bde ba
<p>51b.5</p>dang ldan pas na/ dga' ldan te/ de dag gi tshe'i tshad ni mi'i nyin zhag bzhi brgya la/ nyin zhag gcig tu brtsis pa'i tshe lo bzhi stong gnas nas dus byed do/ /lus kyi tshad ni 'dom lnga brgya'o/ /yang na rgyang grags bzhi cha gsum mo/ /'phrul dga' rnams zhes bya ba la/ 
<p>51b.6</p>rang rang gi sprul pa'i longs spyod rnams la dga' bar byed pas na 'phrul dga' ste/ de'i che'i tshad ni mi'i nyin zhag brgyad brgya la/ lha'i nyin zhag gcig tu brtsis pa'i lo brgyad stong du gnas nas dus byed do/ /lus kyi tshad ni 'dom drug brgya'o/ /yang na rgyang grags lnga cha
<p>51b.7</p>bzhi'o/ /gzhan 'phrul dbang byed ces bya ba la gzhan gyi sprul pa'i 'dod pa'i longs spyod la/ dbang sgyur bar byed pas na/ gzhan 'phrul dbang byed de/ de dag gi tshe'i tshad ni mi'i nyin zhag stong drug brgya la/ lha'i nyin zhag gcig tu brtsis pa'i lo khri drug stong du gnas
<p>52a</p>
<p>52a.1</p>nas dus byed do/ /lus kyi tshad ni 'dom bdun brgya lnga bcu'o/ /yang na rgyang grags phyed dang gnyis so/ /mngon pa'i chos las ni 'dod pa'i khams kyi lha rnams kyi tshe'i tshad ji tsam pas/ lus kyi tshad kyi 'dom rgyang grags tshe'i tshad dang mnyam mo
<p>52a.2</p>zhes 'chad do/ /de la 'dod pa'i khams kyi lha rnams las/ rgyal chen bzhi dang / sum cu rtsa gsum pa'i lha dag mi dang 'dra bar zung du 'khril bas 'khrig pa spyod de/ de yang khu ba med pa'i phyir/ de dag ni rlung btang ba tsam gyis bde ba 'jil bar byed de/ longs spyod
<p>52a.3</p>gzhan ni mi dang mtshungs so/ /zung ma rnams ni 'khyud pas 'khrig pa spyod do/ /'khyud pa tsam gyis bde ba 'jil lo/ /dga' ldan rnams kyi lha rnams ni/ lag pa sbrel pas 'khrig pa spyod do/ /lag pa sbrel ba tsam gyis bde ba 'jil bar byed do/ /'phrul dga' rnams kyi lha
<p>52a.4</p>rnams ni 'dzum pa tsam gyis 'khrig pa spyod do/ /pho mo gnyis phan tshun nas dgod pa tsam gyis bde ba 'jil lo/ /gzhan 'phrul dbang byed rnams kyi lha rnams ni bltas pa tsam gyis 'khrig pa spyod do/ /phan tshun mig zur 'dres pa tsam gyis bde ba 'jil bar 'gyur ro/ /'dod
<p>52a.5</p>pa'i khams kyi lha drug po de dag gi lha'i bu pho dang / bu mo dag pha ma'i pang du rgyal chen bzhi'i gnas kyi lha rnams ni/ gos dang rgyan du bcos pa'i byis pa lo lnga'i na tshod tsam pa 'byung ngo / /sum cu rtsa gsum pa rnams kyi lo drug gi na tshod tsam/ zung ma'i ni lo bdun gyi na tshod tsam mo/ /
<p>52a.6</p>dga' ldan gyi ni lo brgyad kyi na tshod tsam mo/ /'phrul dga' ni lo dgu'i na tshod tsam mo/ /gzhan 'phrul dbang byed kyi ni lo bcu'i na tshod tsam mo/ /de la gzugs kyi srid pa bstan pa'i phyir/ gzugs kyi srid pa gang zhe na/ zhes bya ba la sogs pa smos so/ /gzugs kyi srid
<p>52a.7</p>pa'i gnas ni bcu bdun/ bsam gtan ni bzhi yod de/ bsam gtan dang po la gsum/ gnyis pa la gsum/ gsum pa la gsum/ bzhi pa la brgyad de bcu bdun no/ /bsam gtan dang po'i sa gsum ni/ tshangs ris rnams dang / tshangs lha nye phan rnams dang / tshangs
<p>52b</p>
<p>52b.1</p>chen rnams so/ /gnyis pa'i sa gsum ni 'od chung rnams dang tshad med 'od dang 'od snang ngo / /gsum pa'i sa gsum ni dge chung dang tshad med dge dang dge rgyas so/ /bzhi pa'i gnas brgyad ni sprin med rnams dang 'og min rnams man chad de/ de yang sprin med dang bsod nams
<p>52b.2</p>'phel dang / /'bras bu che gsum ni so so'i skye bo'i sa'o/ /de yan chad lnga ni 'phags pa'i sa'o/ /tshangs ris rnams zhes bya ba la dge ba'i rtsa ba rgya chen po las skyes pas na tshangs pa zhes bya ste/ tshangs pa gzhan de'i ris su skyes pa'am de'i g.yog 'khor du gyur pa rnams la
<p>52b.3</p>tshangs ris zhes bya'o/ /kha cig na re tshangs pa chen po'i 'khor du gtogs pas na tshangs ris zhes bya'o zhes 'chad do/ /de dag gi tshe'i tshad ni bskal pa phyed du gnas nas dus byed do/ /lus kyi tshad ni dpag tshad phyed do/ /tshangs lha nye phan rnams zhes bya ba la/ tshangs pa
<p>52b.4</p>chen po blon po ltar phan zhing ris der skyes pas na tshangs pa gzhan pas nang 'khor ltar gnas shing bsam gtan las langs pa na mdun du 'gro ba dang rim gro byed pas tshangs lha nye phan zhes bya ba'am tshangs pa chen po'i mdun du thal mo sbyar nas smrang 'don pas na tshangs pa'i mdun na
<p>52b.5</p>'don zhes bya ste/ de dag gi tshe'i tshad ni bskal pa gcig tu gnas nas dus byed do/ /lus kyi tshad ni khrom dgongs gcig go/ /tshangs chen rnams zhes bya ba la/ tshangs pa gnyis la ltos nas tshe dang kha dog dang mthu khyad zhugs pas tshangs chen zhes bya'o/ /yang na gzhan
<p>52b.6</p>las 'phags par dge ba'i rtsa ba chen po las skyes shing mchog tu gyur pas na tshangs chen zhes bya ste/ phal pas lhag par bsam gtan gyi khyad par thob ste kun bas sngon du skyes la/ tha mar 'chi bas na tshangs chen no/ /de'i tshe'i tshad ni bskal pa phyed dang gnyis su gnas nas dus byed
<p>52b.7</p>do/ /lus kyi tshad ni khrom dgongs phyed dang gnyis so/ /'od chung zhes bya ba la rang gis gong ma gnyis la ltos nas de dag gi lus nas gzi dang 'od kyi snang ba chung bas 'od chung ste/ tshe'i tshad ni bskal pa gnyis su gnas nas dus byed do/ /lus kyi tshad ni khrom
<p>53a</p>
<p>53a.1</p>dgongs gnyis so/ /tshad med 'od ces bya ba la de dag gi 'od dang gzi 'di tsam tshad kyis gzhal zhing bcad par mi nus pas na tshad med 'od de tshe'i tshad bskal pa bzhir gnas nas dus byed do/ /lus kyi tshad ni khrom dgongs bzhi'o/ /'od snang zhes bya
<p>53a.2</p>ba la bdag gi sar ma gtogs pa'i gnas gzhan du yang gzi brjid dang 'od kyis snang bar byed pas na 'od snang ste/ de dag gi tshe'i tshad ni bskal pa brgyad du gnas nas dus byed do/ /lus kyi tshad ni khrom dgongs brgyad do/ /dge chung zhes bya ba la dge ba yang 'di'i skabs su
<p>53a.3</p>bsam gtan las skyes pa'i yid kyi sa'i bde ba la dge ba zhes bya ste/ bdag gi sar gtogs pa las gong ma la ltos nas yid kyi bde ba chung bas na dge chung ngo / /tshe'i tshad ni bskal pa bcu drug tu gnas nas dus byed do/ /lus kyi tshad ni khrom dgongs bcu'o/ /tshad med dge zhes
<p>53a.4</p>bya ba la/ de'i dge ba yang tshad kyis gzhal du med pas na tshad med dge ba 'am/ yid kyi bde ba tshad med pa dang ldan pas na tshad med dge ba ste/ de dag gi tshe'i tshad ni bskal pa sum cu gnyis su gnas nas dus byed do/ /lus kyi tshad kyang khrom dgongs sum cu gnyis
<p>53a.5</p>so/ /ma lus dge ba rnams zhes bya ba la de dag ma lus dge ba ste/ yid kyi bde ba ma lus par rdzogs par yod pa'am/ de dag dam par 'gyur ba'i bde ba gzhan med pa'i phyir ma lus dge ba'o/ /de dag gi tshe'i tshad ni bskal pa drug cu rtsa bzhir gnas nas dus byed do/ /
<p>53a.6</p>lus kyi tshad kyang khrom dgongs drug cu rtsa bzhi'o/ /sprin med rnams zhes bya ba la ji ltar yul gyi steng du sprin gyi mchod pa med pa de bzhin du sa de'i gong du sa gzhan gyis bsgribs pa med pas na/ sprin med dang sprin bzhin du de dag sa dang 'brel pa med pas na sprin med de/ lha de dag
<p>53a.7</p>gi gzhal med khang nam mkha' la gnas la gzhal med khang dang lhan cig tu skye zhing dus gcig tu 'jig pa'i phyir ro/ /de dag gi tshe'i tshad ni bskal pa brgya nyi shu rtsa lngar gnas nas dus byed do/ /lus kyi tshad kyang khrom dgongs brgya nyi shu rtsa lnga'o/ /bsod nams 'phel rnams
<p>53b</p>
<p>53b.1</p>zhes bya ba la/ so so'i skye bo'i bsod nams su gtogs pa'i mchog thob pa'i gnas yin pas bsod nams 'phel rnams te/ de dag gi che'i tshad ni bskal pa nyis brgya lnga bcur gnas nas dus byed do/ /lus kyi tshad kyang khrom dgongs nyis brgya lnga bcu'o/ /'bras
<p>53b.2</p>bu che rnams zhes bya ba la gnas gzhan pas shas cher dge ba'i 'bras bu bsags pas/ der skyes pa'i las ngan pas ni ma yin te/ 'bras bu'i mchog thob pas na 'bras bu che rnams so/ /yang na 'og ma so so'i skye bo'i sa las 'bras bu khyad zhugs pas thob par bya ba'i phyir
<p>53b.3</p>'bras bu che rnams te/ de'i tshe'i tshad ni bskal pa lnga brgyar gnas nas dus byed do/ /lus kyi tshad kyang khrom dgongs lnga brgya'o/ /mi che rnams zhes bya ba la/ gnas gtsang ma'i nang na de'i mchog ma yin te/ gnas gtsang ma'i sa gong ma bas bsod nams chung bas mi che ba'o/ /
<p>53b.4</p>de dag gi tshe'i tshad ni bskal pa stong du gnas nas dus byed do/ /lus kyi tshad kyang khrom dgongs stong ngo / /mi gdung rnams zhes bya ba la/ bsam pa dge ba'i phyir/ der skyes pa rnams kyi mthu dang lhag pa'i bsam gtan gyi 'bras bu dang tshe dang yon tan lhag par yod kyang sa 'og ma
<p>53b.5</p>rnams la mi gnod zil gyis mi gnon pas na mi gdung ba'o/ /yang na bsam gtan khyad par can thob pas nyon mongs pa rnams kyis gdung bar mi nus pas na mi gdung ba ste/ tshe'i tshad ni bskal pa nyis stong du gnas nas dus byed do/ /lus kyi tshad kyang khrom dgongs nyis stong
<p>53b.6</p>ngo / /shin tu mthong rnams zhes bya ba la/ gzhan gyis de'i lha rab tu zhi ba'i khyad par dang ldan te/ bde ba dang ldan pas ma thob pas na/ shin tu mthong ba'am/ lta ba rnam par dag ste/ zag pa med par mthong bas na shin tu mthong rnams so/ /de dag gi tshe'i tshad ni
<p>53b.7</p>bskal pa bzhi stong du gnas nas dus byed do/ /lus kyi tshad kyang khrom dgongs bzhi stong ngo / /gya nom snang rnams zhes bya'o/ /zag pa dang bcas pa dang zag pa med pa'i bsam gtan la ci dgar 'dren par bsgom yang 'dres pa dang 'khri ba med par byed pa'i mthu dang
<p>54a</p>
<p>54a.1</p>ldan pas na sgrib pa chen po ma lus par dag par mthong bas gya nom rnams sam/ bzang po dang legs par mthong ste bdag med pa dang mi rtag pa la sogs par mthong bas na gya nom snang rnams so/ /de dag gi tshe'i tshad ni bskal pa brgya stong du gnas nas dus byed do/ /
<p>54a.2</p>lus kyi tshad kyang khrom dgongs brgya stong ngo / /'og min rnams zhes bya ba la/ gnas 'og ma ma yin te/ gzugs kyi khams de'i gong nas gzugs can gyi khams gzhan med pas na 'og min nam/ de las mchog tu gyur pa'i gnas gzhan med de gzhan bas chung ngu dang ngan par ma
<p>54a.3</p>gyur pa'i phyir 'og min no/ /yang na sdug bsngal bsags pa'i lus A g+ha zhes bya ste/ bsags pa'i gzugs kyi mthar phyin pas A g+ha niSh+Tha zhes bya ste/ yang na A g+ha zhes bya ba ni sdig pa la bya ste/ sdig pa mthar phyin te zag pa rnams skye ba'i gnas yin pa'i phyir A g+ha niSh+Tha'o/ /
<p>54a.4</p>de dag gi tshe'i tshad ni bskal pa khri drug stong gnas nas dus byed do/ /lus kyi tshad kyang khrom dgongs khri drug stong ngo / /mi che ba nas 'og min gyi gnas man chad gnas gtsang ma'i ris zhes bya ste/ 'phags pa lam gyi chus nyon mongs pa'i dri ma bkrus pas sems kyi rgyud dag pa
<p>54a.5</p>'ba' zhig skye bas na gnas gtsang ma'am/ yang na bu lon gtsang ma bzhin du 'khor ba'i bu lon mthar phyung ste gsang ba rnams skyes pas na gnas gtsang ma'o/ /yang na so so'i skye bo dang / ma 'dres par 'phags pa'i phyir mi 'ong ba rnams nyi tshe gnas pas na gnas gtsang ma
<p>54a.6</p>'o/ /gzugs med pa'i srid pa bstan pa'i phyir/ gzugs med pa'i srid pa gang zhe na/ zhes bya ba la sogs pa smos te/ snang bar byar rung bas na/ gzugs yin la/ snang bar byar rung ba med pas gzugs med pa'o/ /'di lta ste nam mkha' mtha' yas skye mched ces
<p>54a.7</p>bya ba la sogs pa la ting nge 'dzin la dang po sbyong ba'i dus na nam mkha' ni mtha' yas so/ /nam mkha' ni mtha' yas so/ /zhes dmigs par byed de/ de nyid der skye ba'i rgyu dang rkyen yin pas na nam mkha' mtha' yas skye mched ces bya'o/ /de dag gis dang por sbyor
<p>54b</p>
<p>54b.1</p>ba'i sems kyang mdo gzhan dag las gzugs kyi 'du shes ni yang dag par 'das/ thogs pa dang bcas pa'i 'du shes ni nub par gyur/ sna tshogs kyi 'du shes ni yid la mi byed de/ nam mkha' ni mtha' yas so/ /nam mkha' ni mtha' yas so zhes nam mkha'
<p>54b.2</p>mtha' yas skye mched la snyoms par zhugs te gnas so/ /zhes gsungs so/ /de'i don yang 'di dag ni nam mkha' tsam ste/ gang dbyibs dang kha dog sngo ba dang ser ba dang dmar ba dang dkar ba dang yang dag par ldan pa'i rgyu las byung ba'i bde ba dang mi bde ba 'dod chags dang
<p>54b.3</p>bral te kha dog de dag la 'du shes mi 'jug pas na de'i phyir gzugs ni yang dag par 'das zhes gsungs te/ de ltar gzugs kyi 'du shes la yang dag par 'das pas snang ba med par song ba'i rgyus kha dog rnam pa sna tshogs par byed pa'i rgyus rdul bsags pa thogs pa can
<p>54b.4</p>gyi dngos po la sgrib pa dang thogs pa'i 'du shes dang bral bar gyur te/ de bas na thogs pa dang bcas pa'i 'du shes ni nub par gyur ces gsungs so/ /'du shes de dang bral ba'i rgyus gang de la ma gtogs pa'i bsags pa'i rnam pa'i lhag ma bza' ba dang btung ba dang
<p>54b.5</p>bzhon pa dang gos dang rgyan dang / khyim nang skyed mos tshal dang / dmag gi tshogs dang / ri la sogs pa la 'du shes 'jug pa rnams thams cad nas thams cad du 'jug par mi 'gyur te/ de bas na sna tshogs kyi 'du shes rnams yid la mi byed ces gsungs so/ /des de ltar
<p>54b.6</p>thogs pa dang bcas pa dang / sna tshogs kyi 'du shes bshig nas nye bar gyur pa'i ting nge 'dzin las 'das te sbyor ba'i ting nge 'dzin gyis nam mkha' la mtha' yas pa'i rnam par smos par byed/ de bas na nam mkha' ni mtha' yas so/ /nam mkha' ni mtha' yas so
<p>54b.7</p>zhes gsungs so/ /de nas sbyor ba'i ting nge 'dzin mthar thug par yid la byas pa'i 'og tu sbyor bas mthar thug pa'i 'bras bu/ rtsa ba'i ting nge 'dzin la snyoms par 'jog ste/ de bas na nam mkha' mtha' yas skye mched la snyoms par zhugs nas gnas so zhes gsungs so/ /der ji srid rtsa ba'i ting
<p>55a</p>
<p>55a.1</p>nge 'dzin la snyoms par zhugs pa de srid du/ nam mkha' la dmigs te gnas so/ /rtsa ba'i ting nge 'dzin la snyoms par zhugs nas ni/ rang gi sa'i phung po bzhi la dmigs shing / gnas par zad do/ /nye ba'i ting nge 'dzin gyi dus na ni/ sa 'og ma rnams
<p>55a.2</p>kyi phung po dang / kha dog rnam pa sna tshogs la med pa'i mtshan nyid du yid la byed do/ /rnam shes mtha' yas skye mched ces bya ba la/ nam mkha' la mtha' yas pa'i rnam par dmigs pa'i rnam par shes pa de yang nam mkha' bzhin du mtha' yas so zhes sbyor ba'i ting nge 'dzin gyi
<p>55a.3</p>tshe dmigs pa ni rnam par shes pa mtha' yas te/ de nyid gnas der skye ba'i rgyu dang rkyen yin pas na rnam shes mtha' yas skye mched ces bya'o/ /de'i don nam mkha' mtha' yas skye mched kyi dus na/ rnam par shes pas nam mkha' la mtha' yas pa'i rnam par mos te/ de
<p>55a.4</p>bas na rnam par shes pa de nyid mtha' yas pa'i rnam pa yin no/ /nam mkha' la mtha' yas pa'i rnam par mos pa'i rnam shes mtha' yas la snyoms par 'jug par 'dod pas/ nam mkha' mtha' yas skye mched kyi nyer bsdogs pa dang / rtsa ba'i 'du shes las bzlog
<p>55a.5</p>nas rnam par shes pa de nyid la mtha' yas pa'i rnam par mos par byed de/ de bas na mdo gzhan las rnam pa thams cad du nam mkha' mtha' yas skye mched las yang dag par 'das nas rnam shes mtha' yas skye mched la 'jug go/ /zhes gsungs so/ /de dag ni rnam shes
<p>55a.6</p>mtha' yas skye mched kyi nyer bsdogs kyi ting nge 'dzin dang / sbyor ba'i ting nge 'dzin to/ /des rnam shes mtha' yas kyi nyer bsdogs kyi ting nge 'dzin dang sbyor ba mthar thug pa'i yid la byed pa'i ting nge 'dzin las langs nas sbyor ba mthar thug pa'i 'bras bu rtsa ba'i ting nge 'dzin la
<p>55a.7</p>snyoms par 'jug ste/ de bas na mdo gzhan las rnam shes mtha' yas skye mched la snyoms par zhugs nas gnas so zhes gsungs so/ /cung zad med pa'i skye mched ces bya ba la sbyor ba'i ting nge 'dzin gyi dus na cung zad kyang yod pa ma yin no zhes bya ba'i rnam par snyoms par
<p>55b</p>
<p>55b.1</p>'jug pas/ cung zad med pa zhes bya ste/ de nyid gnas der skye ba'i rgyu dang / rkyen yin pas na cung zad med pa'i skye mched do/ /de'i don yang des rnam shes mtha' yas kyi skye mched las bskyed nas/ rnam par shes pa las pha rol na dmigs ci yod ces btsal na/ gzugs can
<p>55b.2</p>nam gzugs med pa'i chos cung zad kyang ma mthong ngo / /des de ltar dmigs pa mthong bas/ rnam shes mtha' yas skye mched kyi nyer bsdogs pa dang / rtsa ba'i ting nge 'dzin las langs nas/ cung zad kyang med do zhes bya ba'i dmigs pa gzhan la mos par byed de/ de ni cung zad
<p>55b.3</p>med pa'i 'du shes kyi rnam pa la mos pa nyid du gnas pa yin te/ de ltar gnas pa de cung zad med pa'i skye mched kyi nye bar bsdogs pa'i ting nge 'dzin dang / sbyor ba mthar thug pa'i yid la byed pa'i ting nge 'dzin zhes bya'o/ /des 'du shes de la mos pa mang du byas pas cung zad med
<p>55b.4</p>pa'i skye mched kyi nye bar bsdogs pa dang / sbyor ba mthar thug pa'i yid la byed pa'i ting nge 'dzin las 'das nas/ sbyor ba mthar thug pa'i 'bras bu rtsa ba'i ting nge 'dzin la snyoms par 'jug ste/ de bas na mdo gzhan las de rnam pa thams cad du/ rnam shes mtha' yas las yang dag
<p>55b.5</p>par 'das nas/ cung zad kyang med do zhes cung zad med pa'i skye mched la snyoms par zhugs te gnas so zhes gsungs so/ /de yang dbye na cung zad med pa'i skye mched kyi nyer bsdogs pa'i ting nge 'dzin gyi dus na ni rnam pa thams cad du rnam shes mtha' yas/ 'du shes med 'du shes
<p>55b.6</p>med min skye mched ces bya ba la/ 'du shes ni shu ba'o/ /'du shes ni zug rngu'o/ /'du shes med pa yang rmongs pa ste zhes 'du shes phra ba la gnas pa ni 'du shes med 'du shes med min zhes bya ste/ de nyid der skye ba'i rgyu dang rkyen yin pas na 'du shes med min skye mched ces bya'o/ /
<p>55b.7</p>de'i don yang 'du shes med min skye mched kyi dus na cung zad med kyi skye mched las bskyed do/ /de yang ji ltar zhe na cung zad med min skye mched kyi 'du shes la chags pa dang na ba dang shu ba la sogs pa bzhin du nyes dmigs dang bcas par yid la byed pa'o/ /cung zad med cung
<p>56a</p>
<p>56a.1</p>zad med min gyi sbyor ba mthar thug pa yid la byed pas ting nge 'dzin gyi dus na ni 'du shes dang bcas pa yang zug rngu dang 'dra bar mi bde ba yin/ 'du shes thams cad du spangs pa yang rmongs pa yin no/ /shes rab tu phra ba'i 'du shes la gnas te/ cung zad med pa'i
<p>56a.2</p>skye mched kyi 'du shes las bzlog pas na/ de'i phyir mdo gzhan las cung zad med pa'i skye mched la gnas so zhes gsungs so/ /de cung zad med cung zad med min skye mched la nye bar bsdogs pa'i ting nge 'dzin dang / sbyor ba mthar thug pa'i yid la byed pa'i ting nge 'dzin las
<p>56a.3</p>'das nas/ sbyor ba mthar thug pa'i 'bras bu rtsa ba'i ting nge 'dzin la snyoms par 'jug ste/ de bas mdo las des rnam pa thams cad du cung zad med kyi skye mched las yang dag par 'das te/ cung zad med cung zad med min skye mched las snyoms par zhugs nas gnas so zhes
<p>56a.4</p>gsungs so/ /gzugs med pa'i khams na ni gzugs kyi mtshan ma med pas sems tsam la brten nas bsgoms te/ de bas na mdo las sems tsam la bsam gtan pa zhes gsungs so/ /de dag kyang 'dod pa'i khams dang gzugs kyi khams bzhin du gnas kyi rim pa ni
<p>56a.5</p>med kyi/ snyoms par 'jug pa'i bye brag dang / tshe ring thung du skye ba'i bye brag tsam gyis dbye bar zad de de bas na mdo las gzugs med pa'i lha rnams kyi skye mched rnam pa bzhi po 'di ni zhes bya ba gsungs te/ gang gong du gzugs med pa'i lha rnams kyi skye ba rnam pa bzhi bshad
<p>56a.6</p>pa de ni/ gzugs med pa'i srid pa zhes bya'o/ /de la nam mkha' mtha' yas su skyes pa'i lha rnams kyi tshe'i tshad ni bskal pa stong phrag nyi shur gnas nas dus byed do/ /rnam shes mtha' yas ni bskal pa stong phrag bzhi bcu'o/ /cung zad med pa ni stong phrag drug cu'o/ /
<p>56a.7</p>tha ma ni stong phrag brgyad cur gnas so/ /gzugs med pa'i lha rnams kyang gnas gang du snyoms par 'jug pa'i gnas de nyid du shi 'phos nas de nyid du skye bar zad kyi gzhan du skye ba po med do/ /bskal pa 'dod pa'i khams dang / gzugs kyi khams ni sems gzugs la
<p>56b</p>
<p>56b.1</p>brten na/ gzugs med pa'i khams na ming gi phung po bzhi rnams gcig la brten/ smras pa mdung gsum rtse sprad pa'i shing gcig la gcig brten pa bzhin du/ ming gi phung po bzhi nyid gcig la gcig brten pa'am/ ming gi phung po bzhi rnams tshor ba'i dbang po dang ris
<p>56b.2</p>mthun pa'i chos la brten to/ /gzugs med pa'i snyoms par 'jug pa thob par byed pa'i ltas ni/ nam mkha' las lus ltung ba snyam yid la byed pa skye'o/ /brgal ba/ mdo gzhan dag las ni ma 'ongs pa na khams gsum gyi 'bras bu len par byed pa'i las gang
<p>56b.3</p>yin pa de srid pa'i sgrar brjod na/ 'dir ni 'dod pa dang gzugs dang gzugs med pa'i khams nyid la srid par brjod pas mdo gzhan dang 'gal lo/ /smras pa 'di ni nyes pa med de yang ni srid pa zhes bya ba la las la bya mod kyi/ las de ni ma 'ongs pa'i srid pa skyed pa'i rgyu yin la
<p>56b.4</p>srid pa gsum ni las kyi 'bras bu yin te/ 'dir rgyu'i ming 'bras bu la btags nas rgyu des khams gsum du skyed par byed pa'i phyir/ gsum la srid pa zhes btags te nyes pa med do/ /skye ba bstan pa'i phyir srid pa'i rkyen gyis skye ba zhes bya ba la sogs pa smos te/ srid pa'i
<p>56b.5</p>rgyu las skye ba 'byung ba zhes bya ba'i don to/ /gang sems can de dang de rnams zhes bya ba ni/ lha dang mi dang byol song la sogs pa'i sems can de dang de dag go/ /sems can gyi ris de dang de dag tu zhes bya ba ni lha dang mi la sogs pa'i rigs mthun pa'i gnas tshe phyi ma de dang de dag tu
<p>56b.6</p>zhes bya ba'i don to/ /de la mngal gyi gnas dang sgo nga'i gnas su dang po nyid du rnam par shes pa mngon par byung ba ni skye ba zhes bya'o/ /der rnam par shes pa zhugs nas ma byung gi bar du yan lag dang nying lag rdzogs par gyur pa ni kun tu skye ba zhes bya'o/ /mngal du yan lag la sogs
<p>56b.7</p>pa rdzogs nas mngal nas phyir 'byung ba ni 'pho ba zhes bya'o/ /gang drod gsher las skyes pa dang / rdzus te skyes pa rnams dus gcig tu rang gi lus rdzogs par gyur pa ni mngon par 'byung ba zhes bya'o/ /de ltar byung ba las de dag gi phung po lnga po nyid kha zas la sogs pas rtas
<p>57a</p>
<p>57a.1</p>shing 'phel bar bya ba ni phung po rnams 'byung ba zhes bya'o/ /kha zas la sogs pa ma gtogs pa'i mar gyis bsku zhing mnye ba dang bkru ba la sogs pa rkyen gzhan gyis grogs byas pa ni skye mched rnams rab tu rnyed pa zhes bya'o/ /de dag gi phung po nyid sngon gyi las dang
<p>57a.2</p>nyon mongs pa'i rgyu rkyen la brten pa ni khams rab tu rnyed pa zhes bya'o/ /de dag gi phung po de dag nyid tshe'i mtha'i bar du gnas pa nyid ni 'tsho ba'i dbang po 'byung ba zhes bya'o/ /lha dang mi la sogs pa'i ris su skyes pa'i ris mthun pa dang ma bral ba ni ris su skal ba mthun pa
<p>57a.3</p>dang ldan pa zhes bya'o/ /de nas mdo rnam pa bzhi bstan te gang skye ba dang skye gnas gang gis bstan pa dang / gang gis grogs byas pa dang / skye ba'i rang bzhin gang yin pa'o/ /de la skye ba dang zhes bya ba nas mngon par 'byung ba zhes bya bas gang skye ba bstan to/ /phung po rnams 'byung
<p>57a.4</p>ba zhes bya bas nye bar brtan pa bstan to/ /skye mched rnams rab tu rnyed pa dang khams rnams rab tu rnyed pa zhes bya bas gang gi grogs byas pa bstan to/ /'tsho ba'i dbang po 'byung ba dang / ris su skal ba mthun pa dang ldan pa zhes bya bas skye ba'i rang bzhin gang yin pa bstan to/ /
<p>57a.5</p>yang na gang sems can de dang de rnams zhes bya ba ni 'chi ba'i char gtogs pa'i sems can la snyegs te/ shi bar gyur pa'i sems can dang de rnams zhes bya ba'i don to/ /sems can gyi ris de dang de dag tu zhes bya ba ni skye ba'i char gtogs pa la snyegs te/ skye bar bya ba'i sems
<p>57a.6</p>can gyi gnas de dang de dag tu zhes bya ba'i don to/ /gang gi las dge ba la sogs pa byas pa'i shugs dang ldan pa ma 'ongs pa la mtshams sbyar bar bya ba'i gnas su rnam par shes pa skyes shing brgyal ba ni skye ba zhes bya'o/ /kun tu skye ba zhes bya ba'i tshig lhag ma rnams ni de nyid kyi bshad pa
<p>57a.7</p>ste/ phyi mas snga ma bshad par blta'o/ /yang na mngal du skye ba rnams mngal gyi gnas su rnam par shes pa dang po zhugs pa ni skye ba'o/ /sgo ngar skyes pa rnams sgo nga'i gnas su rnam par shes pa dang po zhugs pa ni kun skye ba'o/ /drod gsher las skyes pa rnams drod gsher gyi gnas su rnam
<p>57b</p>
<p>57b.1</p>par shes pa dang po skye ba ni 'pho ba'o /rdzus te skyes pa rnams dus gcig tu phung po cig car 'byung ba ni mngon par 'byung ba'o/ /de la mngal du skye ba'i sems can ni mi dang byol song gi skye gnas bzhi ka nas kyang skye mod kyi/ phal cher mngal nas skye ste/ mngal nas skyes pa ni byol
<p>57b.2</p>song la yang glang po dang rta dang ba lang dang ma he dang phag la sogs pa ste/ de dag kyang pho mo gnyis kyi khrag dang khu ba 'dres pa las 'gyur ro/ /mi las sgo nga las skyes pa ni/ shel dang / ut+pa la dang / pany+tsa la'i rgyal po'i bu lnga brgya dang / ri dgas dgra'i ma sa ga'i bu sum cu lta
<p>57b.3</p>bu'o/ /mi las drod gsher las skyes pa ni man d+ha ta lta bu'i spyi bo las skyes pa dang / mdzes pa dang / nyer mdzes dang / shing tog a mra las skyes pa'i bu mo a mra skyong lits+tsha bI'i gtso bo rnams kyi chung mar gyur pa lta bu'o/ /mi las rdzus te skyes pa ni bskal pa dang po'i mi rnams
<p>57b.4</p>lha'i gnas nas gling bzhir skye ba lta bu'o/ /byol song skye gnas bzhi ka nas skye ba yang ji ltar 'jig rten gzhag pa las gsungs pa sgo nga las skyes pa'i nam mkha' lding gis sgo nga las skyes pa'i klu 'dren cing za ba dang / de bzhin mngal nas skyes pas mngal nas skyes pa 'dren cing za ba dang / 
<p>57b.5</p>de bzhin drod gsher dang rdzu ba las skyes pas kyang skye gnas pa so so'i 'dren cing za ba zhes gsungs pa lta bu'o/ /sgo nga las skyes pa ni bya las phal cher te/ ngang ngur dang khrung khrung dang rma bya dang ne tso la sogs pa lta bu'o/ /drod gsher las skyes pa ni grog sbur dang phye ma leb dang / sbrang bu dang sro
<p>57b.6</p>shig las phal cher skye'o zhes zer ro/ /rdzus te skyes pa'i sems can gang dbang po nyams pa med cing ma tshang ba med pa dang / yan lag dang nying lag thams cad dang ldan pas cig car du skye ba skye/ de yang lha dang dmyal ba dang srid pa bar ma lta bu'o/ /yi dgas dag ni mngal dang rdzus te
<p>57b.7</p>skyes pa gnyi ga yod de/ mngal nas skye ba ni dper na tshe dang ldan pa mod gal gyi bu la yi dgas dag smras pa/ mtshan mo bdag gi bu lnga bskyed/ /nyin par de bzhin gzhan dag kyang / /bskyed de zos par gyur mod kyis/ /'on kyang ngoms par bdag ma gyur/ /zhes smras pa lta
<p>58a</p>
<p>58a.1</p>bu'o/ /dris pa nam mkha' lding gi skye gnas mthun mthun gyis klu 'dren cing za ba ni rung gi/ rdzus pa ni thams cad 'gags ma thag tu phung po mi snang bar gyur na/ ji ltar za/ smras pa de ni snang bar 'gro ba mi shes nas za ba'i phyir 'dren pa po yod do zhes kha cig gis bshad do/ /
<p>58a.2</p>drangs nas srog dang ma bral gyi bar du zar yang rung ngo zhes slob dpon gzhan dag ni bshad do/ /phung po'i dbang du byas na skye gnas de dag tu phung po rnams 'byung ba zhes bya ste/ mtshams sbyor ba'i skad cig ma dang po la yid kyi rnam par shes pa brgyal ba na rnam par shes pa'i phung po'o/ /
<p>58a.3</p>rnam par shes pa lnga dang ldan pa'i 'du shes nyon mongs pa dang bcas pa ni 'du shes kyi phung po'o/ /de'i dus na tshor ba myong ba ni tshor ba'i phung po'o/ /khrag dang khu ba 'dres pa'i mtshan nyid mer mer po ni gzugs kyi phung po'o/ /de bas na phung po rnams 'byung ba zhes bya'o/ /skye mched kyi
<p>58a.4</p>dbang du gyur na/ de'i tshe skye mched rnams rab tu rnyed pa zhes bya ste/ mtshams sbyor ba'i tshe nyid na/ khrag dang khu ba ni lus kyi skye mched do/ /de ni yid kyi rnam par shes pa ni yid kyi skye mched do/ /de'i dus kyi tshor ba la sogs pa ni chos kyi skye mched de/ skye mched gsum po de nyid la
<p>58a.5</p>skye mched rnams rab tu rnyed pa zhes bya ba ste/ mig la sogs pa'i skye mched ni/ de'i dus na med pas de dag la mi bya'o/ /khams kyi dbang du byas na/ de'i tshe khams rnams rab tu rnyed pa zhes bya ba ste/ gang de na khrag dang khu ba'i mtshan nyid ni lus kyi khams so/ /de'i tshe yid kyi rnam par
<p>58a.6</p>shes pa ni yid kyi khams so/ /de na tshor ba la sogs pa yod pa ni chos kyi khams te/ de gsum la khams rnams rab tu rnyed pa zhes bya'i/ khams gzhan de'i dus na med pas na/ gzhan la ni mi bya'o/ /tshor ba'i dbang po 'byung ba dang zhes bya ba ni/ che'i 'du byed dang po nyid du der thos
<p>58a.7</p>pa'i phyir te/ de ni lus kyi dbang po yang der smin par blta'o/ /ci'i phyir zhe na/ 'dod pa dang gzugs kyi khams ni/ gzugs med par 'tsho ba'i dbang po mi gnas te/ tshor ba'i dbang po ni gzugs la brten nas 'jug pa'i phyir ro/ /gang gi mngal du thos pa'i sems can de dang
<p>58b</p>
<p>58b.1</p>de dag pan chad de dang de rigs gcig par gyur pa na/ rigs su skal ba dang ldan pa zhes bya'o/ /rga ba bstan par bya ba'i phyir skye ba'i rkyen gyis rga ba zhes bya ba la sogs pa smos te/ skye ba'i rgyu las rga ba 'byung ngo / /zhes bya'o/ /gang spyi cer dang zhes bya ba las 'byung ba chen po rnams kyi
<p>58b.2</p>drod dang mthu nyams par gyur pas skra byi ba'am lus mthu chung bas yang lag 'dar bar 'gyur ba'o/ /skra dkar ni gang skra kha dog gzhan du gyur pa'o/ /gnyer ma mang bar gyur pa ni/ pags pa rnams rnyis shing zhum par gyur pa'o/ /'khogs pa ni gang 'dod pa la kun longs spyod pa
<p>58b.3</p>la kun longs spyod nus pa med pa'am/ mdangs dang gzi nyams pa'o/ /zhom pa ni gang las sus byas pa'i rnams la mthu chung zhing rang bzhin gyis nad dang bcas pa'o/ /shing sgu bo ltar 'khyor ba ni gang 'gro ba'i spyod lam gyi dus na/ lus kyi dbyibs g.yas g.yon du 'gyur zhing 'khyor
<p>58b.4</p>pa'o/ /lud pa ngar ngar ba'i lus ni gang smras pa'i dus na bad kan la sogs pas 'gags pas dbugs phyi nang du 'byung ba rnams dka' bzhin du 'byung ba'o/ /sgur ba ni gang tshigs pa la gnas pa'i 'byung ba chen po rnams nyams pas lus drang por bsrang mi nus shing mdun du sgu ba'o/ /
<p>58b.5</p>khabs nag pos khebs pa'i lus ni gdong dang yan lag tu kha dog nag po phal cher byung ba'o/ /mdun du sgu ba'i lus ni gang 'dug pa'i spyod lam gyi dus na yang lus mdun du dud cing drang por gnas par mi nus pa'o/ /khar ba la 'ju ba ni gnas pa'i spyod lam las ldang ba'i dus na/ /bar
<p>58b.6</p>ba lam brten par ldang mi nus pa'o/ /dbang po kun smin pa ni rang bzhin gyis nyam chung bas gzugs dang sgra la sogs pa mi gsal bar mthong zhing thos pa'o/ /nyams pa ni gang las su bya ba rnams la brtson 'grus med de/ yan lag zhig pas rtag tu le lo dang bcas pa'o/ /'du byed
<p>58b.7</p>rnams rnyings par gyur pa ni/ phung po lnga'i tha mar gyur te/ phung po nyid kyang 'chi ba'i tshe'i dus dang nye bar gyur pa'o/ /zhig par gyur pa ni/ gang gzugs dang sgra la sogs pa'i yul rnams la sngon bzhin du blta ba dang mnyan par 'dod pa mi skye'o/ /rmongs pa ni dran pa'i blo
<p>59a</p>
<p>59a.1</p>nyams pas sngon byas pa dang smras pa rnams brjed cing mi dran pa'o/ /zhan pa ni yid kyi log pa las/ gnyid stug cing rgyun ring du gnyid la gnas pa'o/ /'bri ba ni de ltar gnyid kyis log pa las gang myur du ldang mi nus pa'o/ /kun bri ba ni sngon gyi las kyis
<p>59a.2</p>'phangs pa'i tshe'i 'du byed kyang mjug bsdus pas 'chi ba'i dus la mngon du bltas pa'o/ /gong du bshad pa de dag bsdus nas/ don rnam pa bcu gcig ste/ bcu gcig ni rten rnam par gyur pa dang / sgra rnam par gyur pa dang / ltas rnam par gyur pa dang / gzi dang stobs rnam
<p>59a.3</p>par gyur pa dang / nad med pa rnam par gyur pa dang / kha dog rnam par gyur pa dang / spyod lam rnam par gyur pa dang / gzugs can ma yin pa'i dbang po rnam par gyur pa dang / gzugs can gyi dbang po rnam par gyur pa dang / mthar thug pa dang / tshe'i 'du byed zad pa'o/ /de la
<p>59a.4</p>spyi cer bya bas rten rnam par gyur pa bstan to/ /skra dkar zhes bya bas skra rnam par gyur pa bstan to/ /gnyer ma mang zhes btags pas rnam par gyur pa bstan to/ /'khogs pa zhes bya bas gzi dang / stobs rnam par gyur pa bstan to/ /zhom pa zhes bya bas nad med pa rnam par gyur pa
<p>59a.5</p>bstan to/ /khabs nag pos lus khebs zhes bya bas kha dog rnam par gyur pa bstan to/ /sgu ba dang shing sgu bo ltar 'khyor ba dang lud pa ngar ngar ba'i lus dang / mdun du sgu ba'i lus dang khar ba la 'ju ba rnams kyis spyod lam gzhan du gyur pa bstan to/ /rmongs pa zhes bya bas
<p>59a.6</p>gzugs can ma yin pa'i dbang po gzhan du gyur pa bstan to/ /dbang po kun smin pa dang / nyams pa dang zhig par gyur pa dang / zhan pa dang bri ba rnams kyis gzugs can gyi dbang po gzhan du gyur pa bstan to/ /'du byed rnams rnyings par mthar thug par bstan to/ /kun bri bas
<p>59a.7</p>tshe zad pa bstan to/ /'chi ba bstan pa'i phyir/ 'chi ba bstan pa gang zhe na/ zhes bya ba la sogs pa gsungs so/ /gang sems can de dang de rnams zhes bya ba ni/ lha dang mi dang byol song dang sems can dmyal ba la sogs pa'i sems can de dang de dag go/ /sems can gyi
<p>59b</p>
<p>59b.1</p>ris de dang de las zhes bya ba ni lha dang mi la sogs pa'i ris mthun pa'i gnas de dang de dag las so/ /de la 'chi ba'i mtshan nyid ni nam drod dang tshe dang rnam par shes pas bor ba de ni shi ba zhes bya'o/ /de bas na mdo gzhan dag las kyang / tshe dang drod dang rnam shes kyis/ /gang tshe lus
<p>59b.2</p>'di bor ba na/ /dper na sems med shing bzhin du/ /sa la 'gyel nas nyal bar gyur/ /zhes gsungs pa lta bu'o/ /de la sems can gang dag nang du sdug bsngal myong ba med par dus byas pa ni shi 'phos pa'o/ /gang sems can nang du sdug bsngal myong ba dang bcas pas dus byas pa ni shi
<p>59b.3</p>'phos par gyur pa'o/ /rnam par shes pas lus btang ste/ lus dang rnam par shes pa bye bar gyur pa ni bral ba zhes bya'o/ /mig la sogs pa gzugs can gyi dbang po 'gags pa ni mi snang ba zhes bya'o/ /gang dus ma yin par shi ba rnams ni 'chi ba'o/ /bsod nams dang ldan pa
<p>59b.4</p>rnams gnod pa'am sdug bsngal dang ring du mi 'grogs par myur du 'chi ba'i dus byed pa'o/ /gang 'chi ba'i tshe dbugs rgyu zhing skyigs bu 'byin pa'i dus la ni tshe zad pa zhes bya'o/ /gang dus su shi ba rnams ni/ 'tsho ba'i dbang po 'gags pa dang phung po rnams 'dor ba dang / skye mched
<p>59b.5</p>kun 'jig pa zhes bya'o/ /yang na tshe'i 'du byed zad pa ni che'i dbang po 'gog pa'o/ /sngon gyi phung po dang bral ba ni phung po rnams 'dor ba'o/ /phung po snga ma'i mig la sogs pa'i skye mched kyis lta ba la sogs pa'i bya ba mi byed pa ni skye mched kun 'jig pa'o/ /rten cing 'brel te 'byung ba'i
<p>59b.6</p>yan lag bcu gnyis rgyas par bshad pa'i rnams mjug bsdu bar bshad pa'i phyir/ dge slong dag 'di ni zhes bya ba la sogs pa gsungs so/ /'o na ci'i phyir/ ma rig pa la sogs pa yan lag bcu gnyis rnams rim pa 'di ltar bkod/ smras pa dang po nyid du zhes bya ba la rmongs pa
<p>59b.7</p>'byung ste/ de bas na ma rig pa sngar bshad do/ /rmongs par gyur na de nyid la phyin ci log gi las mngon par 'du byed pas de'i 'og tu 'du byed do/ /phyin ci log gi las mngon par 'dus byas na de'i rgyus sems kyang phyin ci log tu 'gyur te/ de bas na de'i 'og tu rnam par shes pa'o/ /
<p>60a</p>
<p>60a.1</p>sems phyin ci log tu gyur na de las mtshams sbyor bar byed de/ de'i 'og tu ming dang gzugs so/ /ming dang gzugs las dbang bo yongs su rdzogs par 'byung ste de bas na de'i 'og tu skye mched drug go/ /dbang po yongs su rdzogs nas yul la dbang po kun longs spyod
<p>60a.2</p>par byed cing / de bas na de'i 'og tu reg pa'o/ /yul la longs spyod pas bde ba'i tshor ba la chags pa dang / sdug bsngal gyi tshor ba 'dor bar 'dod pa 'byung ste/ de'i phyir de'i 'og tu tshor ba'o/ /chags pa las tshor ba bde ba dang / rgyun tu 'grogs par smon pa skye ste/ de bas na de'i
<p>60a.3</p>'og tu srid pa'o/ /smon pa las de tshol ba la brtson pa 'byung ste/ de bas na de'i 'og tu len pa'o/ /len pa'i dus na nyon mongs pa 'phel la/ nyon mongs pa 'phel ba la yang srid pa'i las byed de/ de bas na de'i 'og tu srid pa'o/ /las dang nyon mongs pa 'du byas na lam rgyud lngar
<p>60a.4</p>'byung bar 'gyur te/ de bas na de'i 'og tu skye ba'o/ /skye nas sdug bsngal rnam pa sna tshogs 'byung bas na de'i 'og tu rga shi'o/ /de'i phyir na rim pa de ltar bkod do/ /rten cing 'brel te 'byung ba bstan pa'i 'og tu/ 'phags pa'i bden pa bzhi smos pas/ ji ltar smos pa bzhin bshad
<p>60a.5</p>par 'dod nas dris pa/ /de la 'phags pa'i bden pa bzhi gang zhe na zhes bya ba la sogs pa'o/ /de la zhes bya ba ni dgar ba'i tshig ste/ dbang po nyi shu rtsa gnyis la sogs pa las kyang / bden pa bzhis je bkar te bstan to zhes bya ba'i don to/ /bcom ldan 'das kyis ci'i phyir
<p>60a.6</p>'phags pa'i bden pa bzhi gsungs she na/ 'di ltar ston par khas 'ches pas kun tu rgyu dang / gcer bu pa dang / mi'i thod pa can dang / gzhung med pa la sogs pa rang rang gi chos kyi khyad par sgrogs shing ston pa na/ bdag gi chos ni yang dag pa'i bden pa phyin ci ma log pa yin gyi
<p>60a.7</p>gzhan dag gi ni ma yin zhes phyin ci log la mngon pa'i nga rgyal byed par gzigs nas/ bde ba la rmongs pa de dag la don dam pa bstan par bya ba'i phyir 'phags pa'i bden pa bzhi gang zhe na zhes bya ba la sogs pa gsungs so/ /yang na gsung rab 'dir zhugs nas khyim na gnas pa'i mtshan
<p>60b</p>
<p>60b.1</p>ma ni yongs su btang / dge sbyong gi mtshan ma ni bzung / dgon par gnas pas ni dge sbyor ngo zhes/ tshul khrims kyi yon tan ni yang dag par 'dzin/ yo byad rnying pa la ni gnas/ ngo tsha dang khrel yod pas ni bsdams/ dbang po rnams yul la 'jug pa'i sgo ni bkag kyang thos
<p>60b.2</p>pa'i shes rab dang mi ldan pas/ bdag ni dge sbyong ngo zhes nges pa skyes pa rnams kyis mngon pa'i nga rgyal spangs shing don dam pa'i dge sbyong bsten par bya ba'i phyir ro/ /'phags pa'i bden pa bzhi gang zhe na zhes bya ba la sogs pa gsungs te/ gsung rab 'di las bden pa khong du chud pa
<p>60b.3</p>nyid don dam pa'i dge sbyong yin par dgongs pa'o/ /yang na mi khom brgyad po yongs su spangs pa dang / sngon gyi de bzhin gshegs pa rnams la bsnyen bkur byas pa'i dge ba'i rtsa ba'i me tog gi dris rgyud yongs su bsgos pas/ 'bras bu thob pa'i tshogs yang dag par bsags shing
<p>60b.4</p>bsam pa dang sbyor ba rab tu dag pa 'phags pa'i bden pa khong du chud par 'gyur ba'i skal ba can rnams kyi don du/ bcom ldan 'das kyis 'phags pa'i bden pa bzhi gang zhig ce na zhes bya ba'i mdo 'di gsungs so/ /yang na ngan song rnams kyi sdug bsngal mi bzad pa thob pas/ 
<p>60b.5</p>yid kyi skrag par 'gyur ba rnams la/ de mi 'gro bar rgyu bstan par bya ba'i phyir/ bden pa bzhi gsungs te/ ci'i phyir zhe na/ 'di ltar mnar med pa dang / rab tu 'joms pa dang / 'o dod 'bod pa dang / 'o dod cher 'bod pa dang / tsha ba dang rab tu tsha ba la sogs pa'i sems can dmyal
<p>60b.6</p>bar skyes pa rnams/ dbang med par lcags kyi skam pas kha phye nas/ lcags kyi gong bu dang / lcags kyi khu ba blud pa'i dus na sna dang spyi bo la sogs par me lce rab tu 'bar ba'i sdug bsngal myong ba dang / gzhan yang yi dgas su skyes pa rnams skom pa dang / bkres pa'i sdug bsngal
<p>60b.7</p>gyis non pas rgyun mi chad par zos shing 'thungs kyang / chog pa'i dus med na zlog pa lta ci smos/ de dag sngon gyi las kyi rnam par smin pas mnar ba'i phyir/ chu 'dod pa'i don du song ba las kyang chu rnams bskam par 'gyur ba'am/ rnag dang chu ser la sogs pa mi gtsang ba rab
<p>61a</p>
<p>61a.1</p>tu dri mi zhim pa rnams kyis gang bar 'gyur ba dang / me tog gi shing rnams kyang me tog med par 'gyur ba dang / 'bras bu'i shing rnams kyang 'bras bu med par 'gyur ba la sogs pa sdug bsngal dpag tu med pa myong bar 'gyur pa dang / gang dag byol song du skye ba rnams
<p>61a.2</p>bcings pa dang / bsad pa dang gcig la gcig phan tshun za ba la sogs pa'i sdug bsngal 'byung bar dogs pas rtag tu yid mi bde bar gnas pa rnams la ngan song gsum du mi 'gro ba'i rgyu bstan par bya ba'i phyir/ 'phags pa'i bden pa bzhi gsungs te/ bden pa bzhi yang dag pa
<p>61a.3</p>ji lta ba bzhin du khong du chud nas/ de dag thams cad ngan song gi sdug bsngal las thar bar 'gyur ro/ /de la 'phags pa'i bden pa'i don gang zhe na/ 'phags pa zhes bya ba ni/ gang bdag la dbang du gyur pa la bya ste/ 'di ltar sangs rgyas dang / 'phags pa nyan thos chen po la
<p>61a.4</p>sogs pa ni sems la dbang thob pas 'phags pa zhes bya la/ so so'i skye bo rnams ni nyon mongs pa'i dbang du gyur pas 'phags pa ma yin pa zhes bya'o/ /bden pa ni phyin ci ma log pa 'am/ ma nor ba'am/ yang dag pa'i don te/ 'phags par 'gyur ba'i bden pa ni 'phags pa'i
<p>61a.5</p>bden pa'o/ /yang na 'phags pa rnams kyis bshad pa'i bden pa ni 'phags pa'i bden pa'o/ /'o na so so'i skye bo rnams kyis bshad pa 'phags pa'i bden par mi 'gyur ram zhe na/ lan du de dag thams cad kyang 'phags pa de bzhin gshegs pa la sogs pa'i byin gyi
<p>61a.6</p>rlabs kyis 'chad pa dang / 'phags par 'gyur ba'i rgyu ston pas na 'phags pa'i bden pa zhes bya'o/ /yang na 'di dag 'phags pa rnams la bden pas na/ 'phags pa'i bden pa zhes bya'o/ /brgal ba/ so so'i skye bo rnams la 'di dag brdzun pa yin nam zhe na/ smras pa
<p>61a.7</p>'di dag 'phags pa yin yang rung / byis pa yang rung ste/ thams cad la sdug bsngal ba la sogs pa'i mtshan nyid du phyin ci ma log pas/ kun la yang 'phags pa'i bden pa zhes bya'o/ /de ste kun la yang bden na/ ci'i phyir/ 'phags pa rnams kyi bden pa zhes brjod ce na/ 
<p>61b</p>
<p>61b.1</p>smras pa/ 'phags pa rnams kyis sdug bsngal ba la sogs pa yin par yang dag pa ji lta ba bzhin du gzigs kyi/ so so'i skye bo rnams kyis ni/ yang dag pa ji lta ba bzhin du mi mthong bas/ 'phags pa rnams la bden pa zhes bya'o/ /de bas na mdo dag las bshad pa/ 
<p>61b.2</p>'phags pa bden par gang gsungs pa/ /sdug cing bsngal bar gzhan gyis rig /gzhan gyis bden par gang smras pa/ /sdug cing bsngal bar 'phags pas rig /ces gsungs pa lta bu'o/ /yang / spu yi nyag ma ji ltar lag pa'i mthil du mi tshor ba/ /de nyid mig tu song
<p>61b.3</p>bar gyur na mi dga' gnod pa skye/ /lag pa'i mthil 'dra byis pas 'du byed sdug bsngal nyag mi tshor/ /mig dang mtshungs pa'i mkhas pa de nyid kyis ni yid 'byung zab/ /ces gsungs te/ de ltar na nye bar len pa'i phung po lnga la sogs pa sdug bsngal ba yin par 'phags pa
<p>61b.4</p>rnams kyis gzigs kyi/ so so'i skye bo rnams kyis ni de ltar mi mthong ngo / /'o na ci'i phyir 'phags pa'i bden pa bzhi kho nar nges she na/ lta ba phyin ci log rnam pa bzhi yod pa'i phyir/ de'i gnyen por bden pa yang bzhi kho nar bshad de/ lta bu phyin ci log bzhi ni/ 'jig tshogs
<p>61b.5</p>su lta ba dang / chad par lta ba dang / ther zug tu lta ba dang / bya ba med par lta ba'o/ /de la phung po lnga rnams la bdag tu lta ste/ 'jig tshogs su lta ba'i gnyen por sdug bsngal gyi bden pa bshad do/ /'dir phung po zhig nas tshe rabs gzhan du skye bar mi 'gyur ro zhes chad par lta ba'i
<p>61b.6</p>gnyen por/ kun 'byung gi bden pa bshad de/ ji srid du las dang nyon mongs pa yod kyi bar du phung po rgyun mi chad par ston pa'o/ /phung po lnga rtag par ther zug tu gnas so zhes lta ba'i gnyen por 'gog pa'i bden pa bshad de/ las dang nyon mongs pa spangs na phung po skye ba rgyun
<p>61b.7</p>chad pas ther zug ma yin no zhes bya bar bstan to/ /dge ba gzhan gyis byas kyang 'bras bu gzhan gyis myong bar 'gyur ro zhes ma byas par/ lta ba'i gnyen por lam gyi bden pa bshad de/ gang gis lam bsgoms pa de nyid rnam par thar par 'gyur gyi gzhan gyis lam bsgoms pas
<p>62a</p>
<p>62a.1</p>gzhan thar par ni mi 'gyur te/ gal te de ltar gyur na ni/ lhas byin gyis las byas pa rnams kyi 'bras bu mchod sbyin gyis myong ba'i skyon du 'gyur ro/ /yang na phyin ci log tu khong du chud pa rnam pa bzhi'i gnyen por/ bden pa bzhi kho nar bshad de/ phyin ci log
<p>62a.2</p>rnam pa bzhi ni 'bras bu phyin ci log tu khong du chud pa dang / rgyu phyin ci log tu khong du chud pa dang / thar pa phyin ci log tu khong du chud pa dang / de'i thabs phyin ci log tu khong du chud pa'o/ /de la 'bras bu phyin ci log tu khong du chud pa zhes bya ba ni/ sred pa dang / nga rgyal dang / las kyi
<p>62a.3</p>'bras bur gyur pa'i phung po dang / khams dang skye mched rnams mi gtsang ba'i snod ltar mi gtsang ba rnam pa sna tshogs kyi rang bzhin can/ sdug bsngal gyi sdug bsngal dang / 'gyur ba'i sdug bsngal dang / 'du byed kyi sdug bsngal gyi mes rtag tu bsreg pa mi rtag pa'i rdo rjes rgyun
<p>62a.4</p>du bcom pa/ bdag dang bdag gir byed pa po dang / tshor ba po la sogs pa dang bral ba la/ gtsang ba dang / bde ba dang / rtag pa dang / bdag tu 'dzin pa dang / de bzlog par bya ba'i phyir/ sdug bsngal 'phags pa'i bden pa gsungs so/ /rgyu phyin ci log tu khong du chud pa zhes bya
<p>62a.5</p>ba ni/ phyi dang nang gi dngos po 'di dag thams cad tshangs pa dang / dbang phyug dang / skyes bu dang / rang bzhin dang / dus dang rgyu med pa la sogs pa las skye bo zhes mi mthun pa'i rgyu dang rgyu med par smra ba bzlog par bya ba'i phyir/ kun 'byung gi bden pa gsungs so/ /thar pa
<p>62a.6</p>phyin ci log tu khong du chud pa zhes bya ba ni/ gtogs 'dod kyi lugs dang bdag dang / rdul dang mun pa dang / sems can gsum cha mnyam na gtso bo zhes bya ba mthong bar gyur pa'am/ dbang phyug chen po mnyes par byas nas/ thar pa dang mtho ris 'thob po zhes smra ba ste/ de bzlog par
<p>62a.7</p>bya ba'i phyir 'gog pa'i bden pa gsungs so/ /de'i thabs phyin ci log tu khong du chud pa zhes bya ba ni gang dag me tog dang / 'bras bu dang / rtsa ba dang / sdong po la sogs pa kha zas rtsub po za zhing / rtswa dang 'dab ma dang / shing leb dang tsher ma dang / thal ba la sogs pa nyal bar
<p>62b</p>
<p>62b.1</p>gnas bcas pas thar bar 'gyur ro zhes smra ba dang / me lnga'i dka' thub dang / zas bcad pa dang / brag kha nas mchongs pa la sogs pas thar par 'gyur ro zhes smra ba ste/ de bzlog par bya ba'i phyir/ lam gyi bden pa bshad do/ /yang na kun nas nyon mongs pa dang / rnam par
<p>62b.2</p>byang ba'i 'bras bu dang / rgyu phyin ci ma log par bstan pa'i phyir ro/ /'phags pa'i bden pa bzhi kho nar bshad de/ kun nas nyon mongs pa'i 'bras bu phyin ci ma log par bstan pa ni sdug bsngal gyi bden pa ste/ de ni ji snyed du kun nas nyon mongs pa'i chos thams cad kyi 'bras
<p>62b.3</p>bu ni sdug bsngal yin pa'i phyir ro/ /kun nas nyon mongs pa'i chos rnams kyi rgyu phyin ci ma log par bstan pa'i phyir/ kun 'byung gi bden pa bshad de/ las dang nyon mongs pa ni kun nas nyon mongs pa'i chos rnams kyi rgyu yin pa'i phyir ro/ /rnam par byang ba'i chos rnams kyi
<p>62b.4</p>'bras bu phyin ci ma log par bstan par bya ba'i phyir/ 'gog pa'i bden pa bshad de/ mya ngan las 'das pa ni byang chub kyi phyogs kyi chos rnams kyi 'bras bu yin pa'i phyir ro/ /rnam par byang ba'i chos rnams kyi rgyu phyin ci ma log par bstan pa'i phyir/ lam gyi bden pa bshad de/ 
<p>62b.5</p>'phags pa'i lam yan lag brgyad pa ni mya ngan las 'das pa'i rgyu yin pa'i phyir ro/ /yang na mngon pa'i chos las 'khor ba la nyes pa dang bcas pa dang / mya ngan las 'das pa la rjes su bsngags pa dang bcas par mthong ba rnams/ 'khor ba las yang dag par 'byung bar bya
<p>62b.6</p>ba'i phyir brtson 'grus rtsom mo zhes bshad de/ de la 'khor ba la nyes pa dang bcas pa mthong ba 'grub par byed pa ni/ sdug bsngal gyi bden pa mthong ba ste/ khams gsum pa rnams sdug bsngal rnam pa brgyad dang ldan par mthong na 'khor ba'i chos rnams la nyes pa dang bcas par
<p>62b.7</p>lta'o/ /'khor ba'i nyes pa rnams skyed par byed pa'i rgyu ni/ srid pa'i mtshan nyid kun 'byung ste/ sred pa'i dbang gis 'khor ba'i sdug bsngal rnams skye ba'i phyir ro/ /mya ngan las 'das pa la rjes su bsngags pa dang bcas par mthong ba 'grub par byed pa ni/ 'gog pa'i bden
<p>63a</p>
<p>63a.1</p>pa mthong ba ste/ 'gog pa la zhi ba dang / gya nom pa la sogs par mthong nas mya ngan las 'das pa la yon tan du blta'o/ /mya ngan las 'das pa de thob par byed pa'i rgyu ni lam gyi bden pa ste/ lam bsgoms pa'i mthus mya ngan las 'das pa mngon du 'gyur bas so/ /yang na
<p>63a.2</p>'jig rten dang / 'jig rten las 'das pa'i 'bras bu dang / rgyu rnam par gzhag pa'i phyir bden pa bzhi nyid du bshad do/ /de la 'jig rten pa'i chos kyi 'bras bu ni/ sdug bsngal gyi bden pa'o/ /de'i rgyu ni kun 'byung gi bden pa'o/ /'jig rten las 'das pa'i chos kyi 'bras bu ni/ 'gog pa'i bden
<p>63a.3</p>pa'o/ /de'i rgyu ni lam gyi bden pa'o/ /yang na mngon par chud pa'i dbang du byas na yang / mdo las bden bzhi kho nar bshad de/ ji lta zhe na/ phung po rnams la mi rtag pa la sogs par yang dag par reg pas reg par byed pa ni/ sred pa ma bskyed pa rnams ni mi bskyed la bskyed pa rnams ni spang ngo zhes
<p>63a.4</p>gsungs pa la phung po ni sdug bsngal gyi bden pa'o/ /sred pa ni kun 'byung gi bden pa'o/ /ma bskyed pa ni mi bskyed pa dang bskyed pa spong ba ni 'gog pa'i bden pa'o/ /mi rtag pa la sogs par yang dag par reg par byed pa ni lam gyi bden pa'o/ /yang na kun nas sbyor bar byed pa'i chos rnams la nyes pa
<p>63a.5</p>dang bcas par rjes su lta ba rnams sred pa ma lus par 'gog go zhes gsungs te/ de la nyon mongs pa'i tshogs kun la sbyor ba'i chos rnams ni sdug bsngal gyi bden pa'o/ /sred pa kun 'byung gi bden pa'o/ /sred pa ma lus par 'gags pa ni 'gog pa'i bden pa'o/ /nyes pa dang bcas pas rjes su
<p>63a.6</p>lta ba ni lam gyi bden pa'o/ /yang na shes par bya ba dang / spang bar bya ba dang / mngon par bya ba dang / bsgom par bya ba'i chos rnams bstan par bya ba'i phyir/ bden pa bzhi nyid du bshad do/ /de la sdug bsngal gyi bden pa ni shes par bya ba'o/ /kun 'byung gi bden pa ni spang bar bya ba'o/ /'gog pa'i
<p>63a.7</p>bden pa ni mngon du bya ba'o/ /lam gyi bden pa ni bsgom par bya ba'o/ /yang na nye bar len pa'i phung po'i rang bzhin mngon par shes pa dang / kun shes pa na chags pa gtong bar byed de zhes gsungs te/ de la nye bar len pa'i phung po ni sdug bsngal gyi bden pa'o/ /chags pa ni kun 'byung gi bden
<p>63b</p>
<p>63b.1</p>pa'o/ /chags pa gtong ba ni 'gog pa'i bden pa'o/ /mngon par shes pa ni mthong ba'i lam gyi phung po mi rtag pa la sogs pa shes pa'o/ /kun tu shes pa ni bsgom pa'i lam gyi mi rtag pa la sogs par shes pa ste/ de ni lam gyi bden pa'o/ /'o na ci'i phyir/ 'phags pa'i bden pa 'di rnams
<p>63b.2</p>dang por sdug bsngal 'phags pa'i bden pa bshad la/ de'i 'og tu kun 'byung gi bden pa/ de nas 'gog pa'i bden pa/ de nas lam ste/ rim pa 'di ltar ci'i phyir bkod ce na/ lan du bsgom pa dang rags pa'i rim pas rim par bkod de/ phung po lnga ni sdug bsngal rnam pa sna tshogs kyi
<p>63b.3</p>gnas su gyur par/ kun la yang mngon sum ste/ gsal bas na dang por sdug bsngal gyi bden par bshad do/ /de ltar sdug bsngal bar mthong na/ de nas de'i rgyu gang zhes rtogs pas na/ de'i 'og tu kun 'byung gi bden pa'o/ /de ltar na sdug bsngal gyi phung po de dag gang du 'gag par 'gyur
<p>63b.4</p>zhes rtog pa la mya ngan las 'das na/ sdug bsngal 'gag par 'gyur ro zhes bstan pa'i phyir/ de'i 'og tu 'gog pa'i bden pa'o/ /'gog pa de ji ltar thob par 'gyur zhes rtog pa bsal ba'i phyir/ de'i 'og tu lam gyi bden pa bshad do/ /yang na 'khor ba thog ma med pa nas/ skye ba dang rga
<p>63b.5</p>ba la sogs pa don med pa'i tshogs ni sdug bsngal gyi bden pa'o/ /don med pa'i tshogs kyi rtsa ba ni/ /kun 'byung gi bden pa'o/ /don med pa'i tshogs bcom pa ni/ 'gog pa'i bden pa'o/ /don med pa'i tshogs kyi rtsa ba 'joms pa ni/ lam gyi bden pa'o/ /yang na khur lta bu ni
<p>63b.6</p>sdug bsngal gyi bden pa'o/ /khur len pa ni kun 'byung gi bden pa'o/ /khur bor ba ni 'gog pa'i bden pa'o/ /khur len pa bor ba ni lam gyi bden pa'o/ /yang na kun tu sbyor bar byed pa'i chos kyi phung po rnams ni sdug bsngal gyi bden pa'o/ /'dod chags la sogs pa kun tu sbyor bar byed pa
<p>63b.7</p>ni/ kun 'byung gi bden pa'o/ /kun tu sbyor bar zad par byed pa ni 'gog pa'i bden pa'o/ /phung po la nyes dmigs su mthong ba ni lam gyi bden pa'o/ /yang na 'gro ba lnga rnams ni sdug bsngal gyi bden pa'o/ /las dang nyon mongs pa ni kun 'byung gi bden pa'o/ /'gro ba med pa ni 'gog
<p>64a</p>
<p>64a.1</p>pa'i bden pa'o/ /'gro ba'i rgyu las dang nyon mongs pa 'joms pa ni lam gyi bden pa'o/ /yang na 'brog dgon par zhugs pa bzhin du 'khor ba'i 'brog dgon pa na ngan song gsum la sogs pa'i 'jigs pa ni sdug bsngal gyi bden pa'o/ /'jigs pa sna tshogs kyi rgyu las
<p>64a.2</p>la chags pa ni kun 'byung gi bden pa'o/ /'jigs pa med pa'i grong khyer mya ngan las 'das pa ni 'gog pa'i bden pa'o/ /mya ngan las 'das pa'i grong khyer du phyin par byed pa'i rgyu ni lam gyi bden pa'o/ /yang na 'bras bu'i chos thams cad ni/ sdug bsngal gyi bden pa'o/ /rgyu'i chos
<p>64a.3</p>thams cad ni kun 'byung gi bden pa'o/ /'bras bu'i chos bcom pa ni 'gog pa'i bden pa'o/ /rgyu'i chos 'joms par byed pa ni lam gyi bden pa'o/ /yang na myu gu lta bu ni sdug bsngal gyi bden pa'o/ /sa bon lta bu ni kun 'byung gi bden pa'o/ /myu gu'i chos dang bral ba'i gnas ni 'gog
<p>64a.4</p>pa'i bden pa'o/ /sa bon gyi chos 'jig par byed pa ni lam gyi bden pa'o/ /yang na nad lta bu ni sdug bsngal gyi bden pa'o/ /bad kan dang mkhris pa la sogs pa nad kyi rgyu lta bu ni kun 'byung gi bden pa'o/ /nad med pa lta bu ni 'gog pa'i bden pa'o/ /sman lta bu ni lam gyi bden
<p>64a.5</p>pa'o/ /yang na me bzhin du sdug bsngal gyi gdung ba sna tshogs dang ldan pa ni sdug bsngal gyi bden pa'o/ /me skyed pa'i rgyu shing lta bu ni kun 'byung gi bden pa'o/ /me zhi bar gyur pa lta bu ni 'gog pa'i bden pa'o/ /me zhi bar byed pa'i rgyu chu lta bu ni lam gyi bden pa'o/ /yang sdug
<p>64a.6</p>bsngal gyi bden pa ni 'dis dgra bzhin du sdug bsngal rnam pa sna tshogs skyed pas dgra lta bu ni sdug bsngal gyi bden pa'o/ /sngon gyi kho na lta bur gyur pa ni kun 'byung gi bden pa'o/ /khams gsum gyi gnod pa kun dang bral bas/ dgra'i gnod pa dang bral ba lta bu ni 'gog pa'i
<p>64a.7</p>bden pa'o/ /khon sbyangs pa lta bu ni lam gyi bden pa'o/ /yang na nyes pa kun gyi gzhir gyur pas ras lta bu ni sdug bsngal gyi bden pa'o/ /dri ma lta bu ni kun 'byung gi bden pa'o/ /dri ma dag par gyur pa lta bu ni 'gog pa'i bden pa'o/ /dri ma dag par byed pa'i rgyu chu dang khrus rtsi
<p>64b</p>
<p>64b.1</p>lta bu ni lam gyi bden pa'o/ /yang na bu lon chags pa'i sdug bsngal dang ldan pa lta bu ni sdug bsngal gyi bden pa'o/ /dbul ba lta bu ni kun 'byung gi bden pa'o/ /bu lon sbyangs pa lta bu ni 'gog pa'i bden pa'o/ /gter rnyed pa lta bu ni lam gyi bden pa'o/ /yang na tsha
<p>64b.2</p>ba'i gdung bas phongs pa lta bu ni sdug bsngal gyi bden pa'o/ /tsha ba'i gdung bskyed par byed pa'i rgyu me lta bu ni kun 'byung gi bden pa'o/ /gdung ba dang bral ba lta bu ni 'gog pa'i bden pa'o/ /gdung ba sel bar byed pa'i sman tsan+dan dang ga bur la sogs pa lta bu ni lam gyi
<p>64b.3</p>bden pa'o/ /yang na dug zos pa'i skyes bu dug g.yos pa'i sdug bsngal myong ba lta bu ni sdug bsngal gyi bden pa'o/ /dug lta bu ni kun 'byung gi bden pa'o/ /dug bcom pa lta bu ni 'gog pa'i bden pa'o/ /dug sman lta bu ni lam gyi bden pa'o/ /yang na sdug bsngal rnam
<p>64b.4</p>pa gnyis te/ mi mdza' ba dang phrad pa dang / mdza' ba dang bral ba'o/ /des kyang gnas gnyis la gnod par byed de/ lus kyi gnas dang / sems kyi gnas so/ /kun 'byung gi bden pa yang rnam pa gsum ste/ sred pa dang lta ba dang las so/ /de la sred pa dang lta bas ni khams
<p>64b.5</p>gsum du skye ba'i rgyu byed do/ /las dge ba dang mi dge bas ni der bde ba dang sdug bsngal bar 'gyur ba'i rgyu byed do/ /'gog pa yang rnam pa gsum ste/ lta ba la gnas pa rnams kyis bdag tu lta ba la sogs pa'i rgyu las byung ba ni nyon mongs pa spangs pa'i 'gog pa dang / 'dod pa
<p>64b.6</p>la gnas pa rnams kyis 'dod pa'i khams kyi 'dod pa'i yon tan lnga la chags pa spangs pa'i mtshan nyid kyi 'gog pa dang / srid pa'i 'dod chags la gnas pa rnams kyis gzugs dang gzugs med pa'i khams kyi nyon mongs pa spangs pa'i mtshan nyid kyi 'gog pa'o/ /lam rnam
<p>64b.7</p>pa bzhi ste/ sbyor ba'i lam dang / mthong ba'i lam dang / bsgom pa'i lam dang / byas pa rig pa'i lam mo/ /de la sbyor ba'i lam ni so so'i skye bo'i dus na tshul khrims la gnas pa dang / yo byad bsnyungs pa dang / kha zas la tshod rig pa dang / nyan pa dang / bsam pa
<p>65a</p>
<p>65a.1</p>la sogs pa la brtson pa'i tshogs sbyor ba dang / drod dang / rtse mo dang / bzod pa dang / 'jig rten gyi chos kyi mchog ste/ nges par 'byed pa'i chos bzhi po 'di dag ni sbyor ba'i lam mo/ /rgyun du zhugs pa'i 'bras bu thob pa'i dus na 'phags pa'i bden pa bzhi phyin ci
<p>65a.2</p>ma log par mthong ba ni mthong ba'i lam mo/ /lan cig phyir 'ong ba dang / phyir mi 'ong ba'i 'bras bu'i dus na bden pa mthong ba de nyid la goms par byed pa ni bsgom pa'i lam mo/ /dgra bcom pa'i 'bras bu'i dus na ngas bya ba ni byas/ khur ni bor/ skye ba ni zad/ srid pa ni
<p>65a.3</p>'di las gzhan mi shes so zhes khong du chud pa ni byas pa rig pa'i lam mo/ /yang na 'phags pa'i bden pa rim pa 'di ltar bkod pa yang rnal 'byor pa rnams kyis 'phags pa'i bden pa ji ltar rtog pa'i rim pas bcom ldan 'das kyis kyang rim pa 'di ltar bshad de/ bden pa gang la
<p>65a.4</p>dang por rtog pa de nyid thog mar bshad do/ /de la rnal 'byor pas dang por las dang nyon mongs pa'i 'bras bur gyur pa sdug bsngal rnam pa sna tshogs kyi gzhi sdug bsngal gyi bden pa la rtog ste/ rtog pa'i tshul yang sdug bsngal gang la chags pa dang / gang gis sdug bsngal ba
<p>65a.5</p>dang / sdug bsngal la gang las thar bar smon pa skye ste/ gang sdug bsngal zhe na/ phung po lnga sdug bsngal lo/ /gang gis sdug bsngal zhe na/ phung po lnga nyid kyis gnod cing sdug bsngal ba'o/ /gang las thar par 'dod ce na/ sdug bsngal nyid las thar bar 'dod de/ de'i phyir
<p>65a.6</p>dang por sdug bsngal gyi bden pa bshad do/ /sdug bsngal de gang las byung zhes brtags na/ las dang nyon mongs pa'i rgyu las byung bar mthong ste/ de bas na de'i 'og tu kun 'byung gi bden pa bshad do/ /de ltar sdug bsngal de gang du 'gag par 'gyur zhes brtags na/ nam
<p>65a.7</p>mya ngan las 'das pa'i gnas thob pa'i tshe 'gag par mthong ste/ de bas na de'i 'og tu 'gog pa'i bden pa bshad do/ /de bas na 'gog pa de rgyu gang gis 'thob ces brtags na/ 'phags pa'i lam yan lag brgyad pa bsgrubs pas thob par mthong ste/ de bas na de'i
<p>65b</p>
<p>65b.1</p>'og tu lam gyi bden pa gsungs so/ /de yang dper na sman pas nad pa'i nad sbyong ba la zhugs pa na/ nad dang nad kyi gzhi dang / nad med pa dang sman gang yin tshol ba dang 'dra'o/ /sman pa dang por nad sbyong bar zhugs pa na/ nad nyid gang yin pa la rtog go/ /de'i 'og tu
<p>65b.2</p>kha zas la sogs pa nad kyi rgyu gang las byung ba'i nad kyi gzhi la rtog go/ /de nas nad de gsor rung mi rung zhes nad med pa la rtog go/ /de'i 'og tu nad de'i sman gang yin zhes sman la rtog go/ /de bzhin du mdo sde 'di las kyang bden pa rnams kyi rim pa 'di dang sbyar nas
<p>65b.3</p>bshad de/ ji ltar zhe na dper na yan lag bzhi dang ldan pa'i sman pa ni/ zug rngu thams cad 'byin pa'i rgyal po la 'os pa/ rgyal po'i rkyen du gyur pa/ sman pa'i rgyal po zhes bya ba'i grangs su 'gro ba ste/ yan lag bzhi gang zhe na/ gnod pa la mkhas pa yin/ gnod
<p>65b.4</p>pa'i rgyu la mkhas pa yin/ gnod pa spong ba la mkhas pa yin/ gnod pa spangs pa yang phyis mi skye ba la mkhas pa yin no/ /de ltar de bzhin du yan lag bzhi dang ldan pa'i de bzhin gshegs pa dgra bcom pa yang dag par rdzogs pa'i sangs rgyas kyang sman pa bla na med
<p>65b.5</p>pa/ zug rngu thams cad 'byin pa zhes bya ste/ yan lag bzhi po gang zhe na/ 'di la dge slong dag de bzhin gshegs pa dgra bcom pa yang dag par rdzogs pa'i sangs rgyas te/ 'di ni sdug bsngal gyi bden pa'o zhes yang dag pa ji lta ba bzhin du rab tu mkhyen to/ /'di ni sdug bsngal
<p>65b.6</p>kun 'byung gi bden pa'o/ /'di ni sdug bsngal 'gog pa'i bden pa'o/ /'di ni sdug bsngal 'gog par 'gro ba'i lam gyi bden pa zhes yang dag pa ji lta ba bzhin du rab tu mkhyen to zhes gsungs pa lta bu'o/ /de ltar bden pa bzhi mdo tsam du bstan pa nyid rgyas par
<p>65b.7</p>bshad par bya ba'i phyir/ sdug bsngal 'phags pa'i bden pa gang zhe na zhes bya ba la sogs pa gsungs so/ /de la smras pa ci'i phyir mdo tsam du bstan nas rgyas par bshad ce na/ slob ma rnam pa gnyis te/ mdo tsam du bstan pa la dga' ba dang / rgyas par
<p>66a</p>
<p>66a.1</p>bshad pa la dga' ba'o/ /de la 'phags pa shA ri'i sras po lta bu mdo tsam du bstan pa la dga' ba rnams kyi ched du 'phags pa'i bden pa bzhi gang zhe na/ zhes bya ba nas/ sdug bsngal 'gog par 'gro ba'i lam gyi 'phags pa'i bden pa'o zhes bya ba'i
<p>66a.2</p>bar du mdor bsdus nas/ bka' stsal to/ /gang 'phags pa dga' ba can la sogs pa lta bu rgyas par bshad pa la dga' ba rnams kyi don du sdug bsngal 'phags pa'i bden pa gang zhe na/ zhes bya ba la sogs pa spros te gsungs so/ /yang na 'dul ba rnam pa gnyis te/ 
<p>66a.3</p>rgyu'i stobs can dang / rkyen gyi stobs can ni 'phags pa 'od srungs lta bu ste/ tshe rabs snga ma la dge ba'i rtsa ba phal cher bsags pa rgyud yongs su smin par gyur pa ste/ de dag la ming tsam smos pas kyang don rgya cher khong du chud par 'gyur bas na/ de'i rgyu'i stobs can rnams kyi
<p>66a.4</p>ched du mdo tsam bstan to/ /rkyen gyi stobs can ni dge ba'i bshes gnyen gyis bstan dgos pa ste/ de dag la rgya cher bshad pa med na/ khong du chud par mi nus pa'i phyir spros te bshad do/ /yang na dbang po rnam pa gnyis te/ dbang po rnon po dang / rtul po'o/ /de la dbang
<p>66a.5</p>po rnon po rnams kyi don du mdo tsam du bstan to/ /dbang po rtul po rnams kyi don du spros te bshad do/ /yang nyan thos rnam pa gnyis te/ thos pa mang po dang / thos pa nyung ngu'o/ /thos pa mang po rnams la ni mdo tsam du bstan to/ /thos pa nyung ngu rnams la ni spros te bshad do/ /
<p>66a.6</p>rten cing 'brel te 'byung ba la sogs pa'i don bsdus te bstan pa dang / spros te bshad pa'i skabs su yang lan 'dis glan no/ /sdug bsngal 'phags pa'i bden pa zhes bya ba la/ sdug bsngal bar 'phags pa rnams kyi thugs su chud pas/ sdug bsngal 'phags pa'i bden
<p>66a.7</p>pa'am/ sdug bsngal 'khor bar khong du chud na 'phags par 'gyur bas sdug bsngal 'phags pa'i bden pa ste/ bden pa ni sdug bsngal bar ma nor/ sdug bsngal bar yang dag pa'i phyir sdug bsngal 'phags pa'i bden pa'o/ /de yang sdug bsngal skye ba la sogs pas
<p>66b</p>
<p>66b.1</p>sdug bsngal brgyad las skye ba ci'i phyir dang por bshad ce na/ ji ltar tshul khrims ni 'jig rten dang / 'jig rten las 'das pa'i yon tan thams cad kyis dang po skye ba'i gzhi byed pa bzhin du/ skye ba yang rga ba dang na ba la sogs ba sdug bsngal lhag ma rnams kyi dang po skye ba'i
<p>66b.2</p>rgyu byed pas na thog mar bshad do/ /yang na sdug bsngal rnam pa gnyis te/ rtsa ba'i sdug bsngal dang yal ga la sogs pa lta bur gyur pa'i sdug bsngal lo/ /de la rtsa ba'i sdug bsngal ni skye ba ste dga' ba la sogs par sdug bsngal lhag ma rnams kyi rtsa bar gyur ba'i phyir ro/ /yal
<p>66b.3</p>ga la sogs pa lta bur gyur pa'i sdug bsngal ni/ rga ba'i sdug bsngal la sogs pa lhag ma rnams te/ de dag ni skye ba'i rgyu las byung ba'i phyir ro/ /de la skye ba gang zhe na/ gang gong du rten cing 'brel te 'byung ba'i skabs su yang sems can de dang de rnams/ sems can gyi ris de dang
<p>66b.4</p>de dag tu skye ba dang / kun skye ba dang / zhes bya ba la sogs pa gsungs pa ni skye ba yin no/ /yang na las dge ba dang mi dge ba la sogs pa'i khyad par sred pa la sogs pa'i nyon mongs pa'i bag chags dang 'grogs pa nying mtshams sbyor ba'i rgyur gyur pa'i shugs kyis sems can gyi ris de
<p>66b.5</p>dang de dag tu phung po dang khams dang skye mched rab tu rnyed pa ni skye ba zhes bya'o/ /yang na skye ba rnam pa lnga ste/ 'phags pa'i chos khong du chud pa las skyes pa dang / mngal gyi gnas su skyes pa dang / rigs phun sum tshogs par skyes pa dang / ris mthun pa'i mtshan nyid du skyes pa dang / rab tu
<p>66b.6</p>byung ba'i mtshan nyid du skyes pa'o/ /de la 'phags pa'i chos khong du chud pa las skye ba ni/ de bzhin gshegs pa'i gsung rab kyi don rtogs pa las/ sangs rgyas kyi sras su skye ba skyes pa ste/ mdo dag las thugs las skyes pa zhal nas skyes pa 'phags pa'i chos 'dul ba las skyes pa'o
<p>66b.7</p>zhes gsungs pa lta bu'o/ /mngal gyi gnas su skyes pa ni yid kyi rnam par shes pa dang po nyid du mngal du zhugs nas/ mngal nas phyir ma byung gi bar du/ mer mer po las nur nur po byung ba dang / nur nur po las ltar ltar por gyur pa la sogs pa'o/ /rigs phun sum tshogs par skyes pa ni/ 
<p>67a</p>
<p>67a.1</p>nor bu rin po che'i rigs in+d+ra nI lar gyur pa dang / in+d+ra nI la chen por gyur pa zhes bya ba lta bu'o/ /sems can gyi ris mthun pa'i skyes pa ni/ gang lus kyi yan lag 'dra bar gyur ba ste/ ba lang yang ba lang du ris mthun/ rta yang rtar ris mthun par gyur pa lta bu'o/ /rab tu
<p>67a.2</p>byung bar skyes pa ni/ ma'i mngal nas skyes nas phung po dang / khams dang skye mched la sogs par so sor rdzogs par gyur pa ste/ skye ba lnga las 'dir mngal gyi gnas su skyes pa dang / rab tu byung bar skyes pa gnyis su blta'o/ /ci'i phyir na skye ba sdug bsngal ba zhes bya ba skye na/ smras
<p>67a.3</p>pa khams gsum gyi skye ba thams cad la/ sdug bsngal rnam pa gsum gyis rtag tu sreg pas na/ skye ba sdug bsngal ba zhes bya'o/ /ji lta zhe na bsod nams ma yin pa'i rgyu las byung ba ngan song gsum la sogs pa'i ris su skyes pa rnams la ni/ sreg pa dang bcas pa la sogs pa sdug
<p>67a.4</p>bsngal gyi yang sdug bsngal gyi mes rtag tu sreg par byed do/ /bsod nams dang bsod nams su nye bar 'gro ba'i 'du byed kyi rgyu las byung ba/ 'dod pa'i khams kyi mi dang lha la sogs par ris mthun par skyes pa rnams la ni/ 'gyur ba'i sdug bsngal gyi mes rtag tu sreg par byed do/ /bsod
<p>67a.5</p>nams dang bsod nams ma yin par nye bar 'gro ba'i 'du byed las gzhan pa bsam gtan gyi mtshan nyid mi g.yo ba'i 'du byed kyi rgyu las byung ba dang gzugs dang gzugs med pa'i lha rnams kyi ris su skyes pa rnams la ni/ 'du byed kyi sdug bsngal gyi mes rtag tu sreg par byed do/ de dag
<p>67a.6</p>kyang mi rtag pa'i chos dang ldan pa'i phyir ro/ /yang na shing skyes pa dang nags mes tshig cing tshal chus khyer ba la sogs pa 'byung bar 'gyur gyi shing ma skyes na ma yin pa bzhin du/ skye ba yod par gyur na/ bcad pa dang gshegs pa dang bcing ba dang bsad pa dang / bkres pa dang skom pa
<p>67a.7</p>la sogs pa'i sdug bsngal 'byung bar 'gyur gyi/ skye ba med na de dag mi 'byung ste/ de'i phyir yang skye ba sdug bsngal ba zhes bya'o/ /yang na skye ba zhes bya ba ni sdug bsngal mang po'i 'byung khungs/ mya ngan sna tshogs kyi 'byung gnas/ don med pa rnams kyi rtsa ba/ dga' ba'i rgyu 'ching ba'i
<p>67b</p>
<p>67b.1</p>gleng gzhi ni nad sna tshogs kyi skye mched/ nyes pa du ma'i gter chen po/ nyams pa dang brlag par 'gyur ba'i gzhi/ lus dang sems la sha thang zhing mi bde ba skyed par byed pa'i zhing / nyon mongs pa sna tshogs kyi rgyu mthun par 'gyur ba/ 'phags pa rnams kyis smad pa/ byis pa rnams
<p>67b.2</p>kyis rjes su bsngags pa/ srid pa la dga' ba rnams mngon par dga' ba smon par byed pa'i gnas/ de bzhin gshegs pa rnams kyis thugs brtse bar byas pa'i yul yin pas na/ de'i phyir yang skye ba sdug bsngal ba'o/ /yang na mngal gyi gnas nas brtsams te/ 'chi ba'i rgya mtsho
<p>67b.3</p>la thug gi bar du sdug bsngal rnam pa sna tshogs dang rgyun du 'grogs pa'i phyir yang skye ba sdug bsngal zhes bya'o/ /de yang ji lta zhe na/ dang po pha dang ma mi tshangs par kun tu spyod pa'i rgyu las/ khrag dang khu ba'i mi gtsang ba 'dres pa'i nang du rnam par shes pa zhugs nas brgyal ba'i tshe/ 
<p>67b.4</p>g.yang sa chen po nas ltung ste/ mun nag gi nang du zhugs pa bzhin du/ sdug bsngal ba dang / pha ma'i khrag dang khu ba las mer mer po dang / nur nur po dang / ltar ltar po la sogs pa rim gyis 'gyur zhing smin pa na yang 'bras smin pa bzhin du sdug bsngal dang ldan pa dang / dka' ba las yan
<p>67b.5</p>lag dang nying lag so sor dod pa'i tshe yang phan tshun nas rkang lag brgyangs pa bzhin du sdug bsngal skyes pa dang / mngal gyi gnas na zhu ba dang / ma zhu ba'i bar na gnas pa'i tshe na yang ri gnyis kyi tham bar bcug pa bzhin du sdug bsngal ba dang / nam mas kha zas drod bag za ba dang / 
<p>67b.6</p>grang ba la sogs pa za ba dang / rgyug pa dang / mchong pa dang / rkang lag brkyang ba dang / bskum pa la sogs pa'i g.yo ba byed pa'i dus na yang sdug bsngal rnam pa sna tshogs myong ste/ mas kha zas tsha ba zos na ni/ mes bskor ba dang 'dra bar sdug bsngal/ grang ba za ba'i dus su
<p>67b.7</p>ni gangs kyi ltongs su bor ba dang 'dra bar sdug bsngal/ mchong ba'i dus na ni skyes bu stobs po ches bteg nas sa la drag tu brdabs pa dang 'dra bar sdug bsngal ba dang / nam ma'i mngal nas phyir byung ba'i tshe na yang 'khrul 'khor gyi bar nas drangs pa bzhin du/ shin tu btsir
<p>68a</p>
<p>68a.1</p>nas phyir 'byin pas rab tu sdug bsngal che ba'i phyir 'byung ba na yang / shin tu gzhon pa'i lus khrag dang / snabs la sogs pa'i nang du 'jam por btsa' btsa' ba/ lag pa dang chu la sogs pas reg pa'i tshe/ rma'i gseb tu tsha chu blugs pa dang 'dra bar mi bzad
<p>68a.2</p>pa skye ba'i phyir skye ba'i sdug bsngal ba'o/ /rga ba'i sdug bsngal zhes bya ba la rga ba gang zhe na/ gang gong du spyi cer dang / skra dkar zhes bya ba la sogs pa gsungs pa de ni rga ba'o/ /yang na rga ba zhes bya ba ni/ lang tsho med par gyur pa dang / gzhon nu'i mthu rtsal nyams pa dang / 
<p>68a.3</p>'byung ba chen po rnams bri ba dang / 'du byed rnams rnyings par gyur pa dang / yan lag dang nying lag gzhig pa dang / kha dog dang / dbyibs mi mdzes par byas pa dang / dbang po rnams nyam chung ba dang / dran pa dang / blo bri ba dang / 'chi ba la mngon du lta ba ni rga ba'o/ /yang na
<p>68a.4</p>rga ba zhes bya ba'i chos kyis non na dngos po thams cad gzhan du 'gyur bar byed de/ des kha gdong la non na ni gnyer ma mang ba dang / khabs nag pos khebs par byed do/ /des skra la non na ni skra dkar dang spyi cer du gyur par byed do/ /'byung ba chen po rnams la non na ni/ yan lag rnams lci ba
<p>68a.5</p>dang zhig par byed do/ /skye mched rnams la non na ni dbang po rnams nyam chung bar byed de mi gsal bar mthong ba dang thos par 'gyur ro/ /lus la non na ni lus 'dar ba dang ldem ldem por byed do/ /sems la non na ni dran pa dang blo gros med par byed de/ sngon smras pa dang byas pa rnams kyang
<p>68a.6</p>brjed par 'gyur ro/ /rgyab kyi tshigs su zhugs na ni des lus sgur bar 'gyur ro/ /rkang lag gi tshigs su zhugs na ni shing 'khyog po bzhin du ldem ldem por byed do/ /lang tsho'i lus gzhon nu dang bral bas 'du byed rnams rnying bar yang ston par byed de de ni rga ba'o/ /yang na rga ba rnam
<p>68a.7</p>pa gnyis te/ rten nyams pa'i mtshan nyid dang / brtan pa nyams pa'i mtshan nyid do/ /de la rten nyams pa'i mtshan nyid ni/ 'byung ba chen po bzhi las gyur ba'i sha dang khrag dang tshil dang / rus pa dang rkang la sogs pa bris pas/ de'i rgyu las rgyug pa dang / mchong ba dang / brkyang
<p>68b</p>
<p>68b.1</p>ba dang / bskum pa dang / 'ong ba dang / 'gro ba la sogs pa'i bya ba mi nus shing / lus kyi brtson 'grus dang stobs med par gyur pa'o/ /brten pa nyams pa ni mig la sogs pa'i dbang po nyams pas/ mig gsal bar mthong ba dang / thos pa dang / snom pa dang / myong ba 'gyur
<p>68b.2</p>la/ de'i rgyu las dran pa dang blo gros bri ba'i phyir/ sngon smras pa dang byas pa rnams kyang brjed cing sems kyi brtson 'grus dang mthu med par byed pa'o/ /ci'i phyir rga ba dang sdug bsngal ba zhes bya ba/ smras pa rga ba 'di zin par gyur na lus kyi yan lag la mi mdzes pa skyed par byed cing
<p>68b.3</p>mdzes pa dang / stobs dang / brtson 'grus dang / dpa' ba dang / bstan pa dang / blo dang shes rab nyams par byas nas 'chi ba'i gnas skabs su 'khrid par byed de/ dper na gshed po rnams kyis gsad par bya ba'i skyes bu kha sna tshogs pa bcad cing bral nas gzugs la mi mdzes pa
<p>68b.4</p>skyed cing bsad pa'i gnas su 'khrid par byed pa bzhin pas na/ rga ba dang sdug bsngal ba zhes bya'o/ /yang na sngon lang tsho'i dus kyi tshe/ nye du gnyen bshes la sogs pa'i yid dga' bar byed pa 'gro ba bzang mo'i sems dang yid kyi rjes su mthun par byed cing / de dag gi yid 'phrog pas 'gro ba
<p>68b.5</p>mang po'i yid du 'ong bas kha dog dang dbyibs mdzes pa shin tu gzhon nu'i gzugs/ pad+mo ltar gyur pa de rga ba'i ser ba dang / sad kyis phog na zhum pa dang / 'khums pa dang / zhig pa dang / mi mdzes par gyur pas nye du gnyen bshes rnams kyang mi dga' bar gyur cing 'gro ba bzang mo
<p>68b.6</p>rnams kyis kyang gtong bar byed pas na/ de'i phyir yang rga ba sdug bsngal ba'o/ /yang na rga ba 'di ni kha dog dang dbyibs dang mjes pa med par byad pa dar la babs pa dang / nad med pa 'joms par byed pa/ stobs gang brtson 'grus dang mthu 'phrog pa/ dran pa dang blo gros dang thos pa
<p>68b.7</p>dang / ye shes rnams nyams par byed pa'i rgyu dbang po rnams nyam chung bskyed par byed pa yin pa'i phyir yang rga ba sdug bsngal ba zhes bya'o/ /nad kyi sdug bsngal dang zhes bya ba la/ na ba gang zhe na/ sa la sogs pa'i khams mi mthun zhing shas che chung du gyur pa na na ba zhes bya ba ste/ 
<p>69a</p>
<p>69a.1</p>nam sa la sogs pa'i khams mnyam na nad med pa'o/ /yang na na ba rnam pa gnyis te/ lus kyi nad dang sems kyi nad do/ /de la lus kyi nad kyang rnam pa gnyis te/ nang gi rkyen las byung ba dang / phyi'i rkyen las byung ba'o/ /de la nang gi rkyen las byung ba ni/ 
<p>69a.2</p>lus kyis la sogs pa'i 'byung ba chen po rnams 'khrugs pas gang gnod par 'gyur ba'o/ /phyi'i rkyen las byung ba ni dbyig pa dang / rdo ba la sogs pas phog nas gang gnod par byed pa'o/ /lus kyi nad de yang ming dang rgyu rkyen tha dad pa'i sgo nas rnam pa du mar gzhag ste/ 
<p>69a.3</p>de la ming ni shu ba dang sgong po dang / mdze dang / 'brum bu dang / 'bras dang rims dang / skyigs bu la sogs pa nad kyi ming rnam pa du mar btags pa'o/ /rgyu ni bad kan las byung ba dang / mkhris pa las byung ba dang / rlung las byung ba'o zhes bya ba la sogs pa'o/ /rten ni
<p>69a.4</p>klad pa na ba dang / mig na ba dang / mgrin pa na ba zhes bya ba la sogs pa ste 'di ni lus kyi nad do/ /de la rgyas par dbye na nad kyi rnam grangs bzhi brgya rtsa bzhi'o zhes 'byung ba'o/ /yid kyi nad ni rnam par rtog pa rnam pa sna tshogs las skyes pa'i sems las gnod pa ste/ de yang nang gi
<p>69a.5</p>dngos po la dmigs pa las byung ba dang / phyi'i dngos po la dmigs pa las byung ba ste rnam pa gnyis so/ /de la nang gi dngos po la dmigs pa las byung ba ni/ gang bdag gi lus nyid la dmigs pa ni/ sems mi bde ba dang / nyon mongs pa skyes par gyur ba'o/ /phyi'i dngos
<p>69a.6</p>po la dmigs pa las byung ba ni/ nye du bshes gnyen dang / 'dod pa'i yon tan la rtog rtog pa las sems mi bde ba dang / nyon mongs pa skyes par gyur pa'o/ /de yang ming dang rgyu dang rten gyi sgo nas rnam pa du mar gzhag ste/ ming ni 'dod chags dang zhe sdang dang gti mug dang khong
<p>69a.7</p>khro ba dang phrag dog dang / khon du 'dzin pa zhes bya ba la sogs pa'o/ /rgyu ni mdzes pa'i rgyu las byung ba dang / khong khro ba'i rgyu las byung ba dang / de gnyi ga ma yin pa'i rgyu las byung ba'o/ /rten ni gzugs la chags pa dang / sgra la chags pa dang / dri la chags pa dang / ro la
<p>69b</p>
<p>69b.1</p>chags pa zhes bya ba la sogs pa ste/ 'dir ni lus kyi nad la bya bar dgongs pa yin no/ /ci'i phyir na sdug bsngal zhes bya zhe na 'di ltar nad 'dis zin na/ bdag gi lus la rnam pa du mar mi bde ba skyed par byed pa dang / tshe'i dbang po'i bar chad du 'gyur ba dang / gnad du gnod pas nyen
<p>69b.2</p>par byed pas na/ me dang dug dang mtshon lta bu yin pa'i phyir na sdug bsngal ba zhes bya'o/ /yang na nags mes tshig pa'i nang du chud pa'i mi dang dbang po la sogs pa me lce'i sdug bsngal rnam pa sna tshogs kyis phog pa na mi bzod pas phan tshun du 'khyam zhing skad cher phyung nas ba bzhin
<p>69b.3</p>du na ba zhes bya ba sdug bsngal gyi sdug bsngal gyis phog pa na/ skye bo rnams kyis mi bzod cing skad cher 'byin pa dang / ngu bar byed pa'i phyir na yang sdug bsngal ba'o/ /'chi ba sdug bsngal dang zhes bya ba la/ 'chi ba gang zhe na/ gang gong du sems can de dang de rnams/ sems can
<p>69b.4</p>gyi ris de dang de dag las shi 'phos pa dang shi 'phos par gyur pa'o/ /zhes gang gsungs pa ni 'chi ba'o/ /yang na tshe'i dbang po dang drod dang rnam par shes pas lus btang ste/ tshe'i dbang po rgyun chad pa ni/ 'chi ba zhes bya ba'o/ /yang na sa la sogs pa'i 'byung ba chen po 'khrugs
<p>69b.5</p>pas mig la sogs pa'i dbang po nyams par gyur pa'o/ /dbang po nyams na de la brten pa'i sems dang sems las byung ba rnams mi 'byung ngo / /sems dang sems las byung ba ma byung na shi ba zhes bya'o/ /yang na 'chi ba rnam pa gnyis te/ tshe zad nas shi ba dang / las zad
<p>69b.6</p>nas shi ba'o/ /de la tshe zad nas shi ba ni/ tshe rabs gzhan na che'i 'du byed ji srid gnas par 'gyur ba'i las byas pa'i shugs zad nas shi ba'o/ /las zad nas shi ba ni sbyin pa la sogs pa'i bsod nams kyis las ma byas pas/ tshe 'dir bza' ba dang btung ba la sogs
<p>69b.7</p>pa'i yo byad dang mi ldan pas shi bar gyur pa'o/ /yang na 'chi ba rnam pa gsum ste/ skad cig ma re re la 'chi ba dang / rgyu zad nas 'chi ba dang / nye bar bcom nas 'chi ba'o/ /de la skad cig ma re re la 'chi ba ni/ dang po mngal du zhugs pa nas brtsams te/ ris mthun
<p>70a</p>
<p>70a.1</p>pa'i tshe'i 'du byed rgyun ma chad kyi bar du/ skad cig ma snga ma 'gags nas phyi ma skyes pa'i mtshan nyid do/ /rgyu zad nas shi ba ni tshe'i 'du byed zad pas ris mthun pa'i phung po rnams kyi rgyun chad par 'gyur ba'o/ /nye bar bcom nas shi ba ni/ dug dang me
<p>70a.2</p>dang mtshon la sogs pa'i rkyen dang phrad nas shi bar gyur pa'o/ /ci'i phyir 'chi ba sdug bsngal ba zhes bya ba/ 'di ltar la la zhig 'bru dang gter rin po che dang / yo byad dang nye du gnyen bshes la sogs pa phun sum tshogs pa dang ldan pa las/ rgyal po la sogs pa dbang
<p>70a.3</p>yod pa rnams kyis 'phrog nas ci yang med par byas pa bzhin du/ 'chi ba'i dus kyi tshe nye du gnyen bshes bral bar dga' ba rnams kyis mtha' bskor nas mig mchi mas bkang zhing dud mos skad 'gag par 'gyur ba dang / nor dang gter la sogs pa'i yo byad thams
<p>70a.4</p>cad bor nas gcig pu mi dga' ba ma mos bzhin du dbang med par 'gro dgos pa'i phyir yang 'chi ba sdug bsngal ba'o/ /yang na bsod nams ma yin pa byas pa rnams mig la sogs pa'i dbang po lnga 'gag pa'i sdug bsngal mi bzad pa myong la/ gshin rje'i srin po dang / yi dgas
<p>70a.5</p>la sogs pas mtha' bskor te/ tshe'i dbang po ma chad par yang bcing ba dang / bsdigs pa la sogs pa'i sdug bsngal skyed par byed cing / 'tsho ba'i dbang po chad nas kyang dbang med par sems can dmyal ba'i gnas su 'khrid par byed pa'i phyir yang 'chi ba sdug bsngal
<p>70a.6</p>ba'o/ /yang na 'chi ba zhes bya ba 'di ri rab bzhin du rlung gis kyang mi bskyod pa/ me bzhin du thams cad zad par byed pa/ zhe sdang can gyis skyes bu bzhin du rtag tu 'gro ba rnams la gnod pas gdung bar byed pa/ rgya mtsho'i rlabs bzhin du dus las mi 'da' ba/ rdo rje
<p>70a.7</p>bzhin du phung po'i ri bo 'joms par byed pa/ rlung lta bur spungs pa rnams snyil bar byed pa/ ser ba bzhin du tshe'i 'du byed 'jig par byed pa/ sdig can bzhin du snying rje med pa/ glang po che bzhin du rgyal bar dka' ba/ dpa' bo bzhin du gzhan 'joms pa/ dus bzhin
<p>70b</p>
<p>70b.1</p>du gdon mi za bar 'byung ba ste/ de'i phyir 'chi ba sdug bsngal ba'o/ /mdo gzhan dag las skye ba'i rkyen gyis 'chi ba dang / bag med pas 'chi ba dang / tshul khrims ngan pas 'chi ba zhes gsungs pa de dag la khyad par ci yod ce na/ smras pa/ shes rab kyi dbang po 'chal
<p>70b.2</p>bas na/ bag med pas 'chi ba'o/ /tshul khrims rnam par dag pa dang bral ba'i phyir tshul khrims ngan pas shi ba'o/ /tshe'i dbang po rgyun chad pas na/ skye ba'i rkyen gyis shi ba'o/ /yang na dam pa'i chos nyan pa dang / bsam pa dang / sgom pa mi byed pa'i phyir/ bag
<p>70b.3</p>med pas 'chi ba'o/ /dge slong gi dngos po dang bral ba'i phyir/ tshul khrims ngan pas shi ba'o/ /ris mthun pa dang skal ba gcig pa dang bral ba'i phyir/ skye ba'i rkyen gyis shi ba'o/ /mdza' ba dang bral ba'i sdug bsngal dang zhes bya ba la/ gang sems can gyi
<p>70b.4</p>grangs sam sems can ma yin pa'i grangs su gtogs pa'i yul yid du 'ong ba rnams dang bral bar gyur pa ni mdza' ba dang bral ba zhes bya'o/ /yang na bdag nyid kyi lang tsho dang / nad med pa dang tshe ring ba dang / rigs dang / gzugs bzang ba dang / phyug pa dang / longs
<p>70b.5</p>spyod dang bral bar gyur ba dang / nye du gnyen bshes rnams dang bye bar gyur ba ni/ mdza' ba dang bral bar gyur ba zhes bya'o/ /yang na tshul khrims can rnams dge ba'i las yongs su nyams par 'gyur ba ni mdza' ba dang bral ba'o/ /yang na tshor ba rnam pa gsum las
<p>70b.6</p>bde ba'i tshor ba dang bral bar gyur pa ni mdza' ba dang bral ba'o/ /yang na lha dang mi la sogs pa bde 'gro'i gnas las nyams nas/ ngan song du ltung bar gyur ba ni mdza' ba dang bral ba'o/ /ci'i phyir/ mdza' ba dang bral ba sdug bsngal ba zhes bya zhe na/ 'di ltar mdza' ba
<p>70b.7</p>dang bral ba'i rgyus srog chags rnams nags mes tshig pa bzhin du/ rtag tu mya ngan chen po'i mes yid sreg par byed cing skad cher 'byin cing ngu bas na/ mdza' ba dang bral ba sdug bsngal ba'o/ /yang na mtho ris la sogs pa bde ba'i gnas nas 'phos te/ dmyal ba
<p>71a</p>
<p>71a.1</p>la sogs ngan song gi gnas na skyes pas na/ sdug bsngal sna tshogs myong bar 'gyur pa'i phyir mdza' ba dang bral ba'i sdug bsngal ba'o/ /yang na mdza' ba dang bral bar dogs pa'am/ thos pa'am/ mthong ba'am/ rjes su dran na yang mya ngan dang / smre
<p>71a.2</p>sngags 'don pa dang / sdug bsngal ba dang / yid mi bde ba dang / 'khrugs pa la sogs pa 'byung ba'i phyir/ yang mdza' ba dang bral ba'i sdug bsngal ba'o/ /yang na pha dang phu nu la sogs pa nye du dang bral ba'i rgyu las byung ba'i gdon gyis gnod pa bzhin du/ tshig
<p>71a.3</p>rnam pa sna tshogs bla ba dang brgyal ba bzhin du dran pa med par gyur pa dang / bdog pa thams cad 'phog pa bzhin du/ sems can rnam pa thams cad du 'khrug par gyur cing bya ba dang mi bya ba thams cad mi dran pas lus sa la glebs tsam du zad pa'i phyir yang mdza' ba dang bral ba'i
<p>71a.4</p>phyir yang sdug bsngal ba'o/ /mi mdza' ba dang phrad pa'i sdug bsngal dang zhes bya ba la mi dge ba'i las kyi rgyu mthun pa'i 'bras bu/ sems can dmyal ba la sogs pa dang phrad par gyur pa ni mi mdza' ba dang phrad pa'o/ /sems can thams cad bde ba 'dod la sdug bsngal dang bral
<p>71a.5</p>bar mos pa las sdug bsngal gyi tshor ba skyed par byed pa'i yo byad nye bar gyur pa'i rgyur tshor ba sdug bsngal ba myong ba ni mi mdza' ba dang phrad pa'o/ /yang na 'gro ba mi bgrungs pa dang 'grogs par gyur ba ni mi mdza' ba dang phrad pa'o/ /yang na tshul khrims dang ldan pa rnams la/ ngan
<p>71a.6</p>pa'i ngang tshul byung bar gyur pa ni mi mdza' ba dang phrad pa ste/ kha na ma tho ba phra mo la yang 'jigs par lta ba rnams nyes pa des sems gdung bar byed pa'i phyir ro/ /ci'i phyir mi mdza' ba dang phrad pa sdug bsngal zhes bya/ 'di khyim mtshes mi bgrungs pa bzhin du/ rtag tu gnod pa
<p>71a.7</p>skyed pa dang / 'gro ba mi srun pa bzhin du zhe sdang skye ba'i gnas su gyur pa dang / sems la mi dga' ba'i rnam par rtog pa skyed pa'i rgyu byed pa'i phyir mi mdza' ba dang phrad pa sdug bsngal ba'o/ /yang na mi mdza' ba dang phrad pa'i rgyu las nags mes tshig pa bzhin du/ zhe sdang gi
<p>71b</p>
<p>71b.1</p>mes sems tshig par byed cing de dang bral ba smon pa mang du skye ste/ gang smos pa mang du skyed pa de nyid sdug bsngal ba yin pas de bas na ni mi mdza' ba dang phrad pa sdug bsngal ba'o/ /gang 'dod pa btsal nas ma rnyed pa de yang sdug bsngal ba'o zhes bya ba la/ gang 'dod pa ni
<p>71b.2</p>sdug bsngal ba dang ma bral zhing slar mi phrod pa dang / bde ba dang phrad cing slar mi 'bral bar 'dod de de ltar ma gyur pa nyid gang 'dod pa btsal nas ma rnyed pa'o/ /yang na skye ba dang / rga ba dang /na ba dang / 'chi ba la sogs pa dang mi phrad par 'dod de/ 'dod pa de dang
<p>71b.3</p>mi ldan par gyur pa ni gang 'dod pa btsal nas ma rnyed pa zhes bya'o/ /yang na mi mdza' ba dang mi phrad pa dang / mdza' ba dang mi 'bral bar 'dod de/ de ltar ma grub pa ni gang 'dod pa btsal nas ma rnyed pa zhes bya'o/ /yang na dge ba byed pa rnams 'phel bar ni 'dod la/ mi
<p>71b.4</p>dge ba sgrib par 'dod pa las dge ba sgrib pa dang / mi dge ba 'phel bar gyur pa ni/ gang 'dod pa btsal nas ma rnyed pa zhes bya'o/ /yang na ngan song gsum du mi skye ba dang / mtho ris su skye bar 'dod pa las/ ngan song gsum du ltung bar gyur la/ mtho ris su ma skyes par gyur pa
<p>71b.5</p>ni gang 'dod pa btsal nas ma rnyed pa zhes bya'o/ /ci'i phyir gang 'dod pa de btsal nas ma rnyed pa de sdug bsngal zhes bya zhe na/ e ma'o/ /'di ltar 'dod pa'i dngos po de ltar sngon yang rnyed par ma gyur to/ /da ltar yang ma rnyed do/ /phyis kyang rnyed par mi 'gyur ro zhes dus gsum
<p>71b.6</p>du yang gnod pa skyes pa'i phyir gang 'dod pa btsal nas ma rnyed pa de sdug bsngal ba yin no/ /yang na yid la bsam pa 'joms par byed pa dang / yid 'byung ba'i rten du gyur pa dang / de'i rgyu sems rtag tu gdung bar byed pas na yang gang 'dod pa btsal nas ma rnyed pa de
<p>71b.7</p>sdug bsngal ba'o/ /mdor na len pa'i phung po lnga rnams ni sdug bsngal ba ste/ zhes bya ba la len pa'i phung po lnga ni/ gzugs len pa'i phung po nas/ rnam par shes pa len pa'i phung po'i bar du'o/ /mdor na zhes bya ba'i don du phung po lnga por sdug bsngal ba thams cad
<p>72a</p>
<p>72a.1</p>bsdus par ston pa ste/ sdug bsngal thams cad ni dang po'i sdug bsngal dang / dbus kyi sdug bsngal dang / mtha'i sdug bsngal lo/ /de la dang po'i sdug bsngal ni skye ba'o/ /bar gyi sdug bsngal ni rga ba dang / na ba dang / mdza' ba dang bral ba dang mi mdza'
<p>72a.2</p>ba dang phrad pa dang / gang 'dod pa btsal nas ma rnyed pa rnams so/ /tha ma'i sdug bsngal ni 'chi ba ste/ sdug bsngal de gsum phung po lngar 'dus pa na mdor na len pa'i phung po lnga rnams ni sdug bsngal ba zhes bya'o/ /yang na rab tu gnas pa dang / rjes su 'brel pa'i
<p>72a.3</p>sdug bsngal rnams su phung po lnga 'dus pas na/ mdor na len pa'i phung po lnga po rnams ni sdug bsngal ba zhes bya ste/ rab tu gnas pa'i sdug bsngal ni rga ba dang / na ba dang 'chi ba dang mdza' ba dang bral ba dang / mi mdza' ba dang phrad pa dang / gang 'dod pa btsal nas ma
<p>72a.4</p>rnyed pa'o/ /rjes su 'brel ba'i sdug bsngal ba'i sdug bsngal ni skye ba ste/ tshe rabs gcig nas gcig tu srid pa'i yan lag mtshams sbyor ba rnams dang 'brel ba'i phyir ro/ /yang na sdug bsngal gyi khyad par ni tshad med pa bskal pa'i mthar brjod kyang zad par mi nus te/ de
<p>72a.5</p>bas na mtshan nyid tha dad pa'i sdug bsngal mtha' med pa rnams spyi'i mtshan nyid du bsdu bar bya ba'i don du mdor na len pa'i phung po lnga rnams ni sdug bsngal ba zhes bya ba gsungs so/ /yang na me lta bur gyur pa ni skye ba la sogs pa'i sdug bsngal rnams so/ /skye ba la sogs
<p>72a.6</p>pa'i sdug bsngal skyed par byed pa'i rgyu shing lta bur gyur pa ni len pa'i phung po lnga yin te/ sdug bsngal thams cad kyi rgyu byed pa'i phyir na yang mdor na len pa'i phung po lnga rnams ni sdug bsngal zhes gsungs so/ /yang na skye ba la sogs pa ni sa bon gyi dngos po lta bu la len pa'i
<p>72a.7</p>phung po lnga ni zhing lta bu yin par gyur pas de'i phyir yang mdor na len pa'i phung po lnga zhes bya ba la sogs pa gsungs so/ /ji lta zhe na phung po 'byung ba'i sdug bsngal ni skye ba'o/ /phung po yongs su smin pa'i sdug bsngal ni rga ba'o/ /phung po la gnod pa'i sdug bsngal ni na
<p>72b</p>
<p>72b.1</p>ba'o/ /phung po zhig pa'i sdug bsngal ni shi ba'o/ /yid du mi 'ong ba'i phung po dang phrad pa'i sdug bsngal ni mi mdza' ba dang phrad pa'o/ /yid du 'ong ba'i phung po dang bye ba'i sdug bsngal ni mdza' ba dang bral ba'o/ /'dod pa'i phung po dang ma phrad pa'i sdug bsngal ni gang 'dod pa
<p>72b.2</p>btsal nas ma rnyed pa'o/ /ci'i phyir na len pa'i phung po lnga sdug bsngal ba zhes bya ba/ smras pa ji srid du las dang nyon mongs pas bskyed pa'i phung po lnga yod kyi bar du/ skye ba dang / rga ba dang / na ba dang / 'chi ba dang / mdza' ba dang bral ba dang / mi mdza' ba dang phrad pa dang / gang 'dod pa
<p>72b.3</p>btsal nas ma rnyed pa dang / mya ngan dang / smre sngags 'don pa dang / yid mi bde ba dang / 'khrug pa la sogs pa 'byung ba'i phyir ro/ /len pa'i phung po lnga rnams sdug bsngal ba zhes bya'o/ /brgal ba bcom ldan 'das kyis tshor ba rnam pa gsum du bshad de/ bde ba'i
<p>72b.4</p>tshor ba dang / sdug bsngal gyi tshor ba dang / bde ba yang ma yin sdug bsngal ba yang ma yin pa'i tshor ba gsungs te/ bde ba'i tshor ba dang / bde ba yang ma yin sdug bsngal ba yang ma yin pa'i tshor ba'i phung po rnams sdug bsngal gyi rang bzhin ma yin na/ ci'i
<p>72b.5</p>phyir 'dir mdor na len pa'i phung po lnga rnams sdug bsngal zhes gsungs/ lan du sdug bsngal rnam pa gsum gyis 'dus byas thams cad la khyab pas na/ len pa'i phung po thams cad sdug bsngal bar bshad do/ /tshor ba sdug bsngal dang ldan pa'i phung po rnams la ni
<p>72b.6</p>sdug bsngal gyi sdug bsngal gyis khyab pa'o/ /tshor ba bde ba dang ldan pa'i phung po rnams la ni 'gyur ba'i sdug bsngal gyis khyab pa'o/ /tshor ba bde ba yang ma yin mi bde ba yang ma yin pa'i phung po rnams la ni rgyu rkyen gyis bskyed cing mi rtag pa'i mtshan nyid 'du byed
<p>72b.7</p>sdug bsngal gyis khyab pa'i phyir ro/ /yang na dper na sran ma sha'i phung po'i nang na mung+ga cung zad yod kyang / sran ma sha zhes bya ba bzhin du phung po 'di dag la bde ba cung zad yod kyang / sdug bsngal mang po'i phyir phung po thams cad sdug bsngal ba zhes bya'o/ /gzhan
<p>73a</p>
<p>73a.1</p>yang mkhas pa su zhig 'bras byung ba'i sdug bsngal chen po yungs mar gyis bsdu ba dang phug pa tsam gyis bde bas 'bras bde zhes brtsi ste/ de dang 'dra bar lnga phung sdug bsngal gyi phung po la bde ba cung zad kyang yod pas mkhas pa su zhig bde bar lta/ 
<p>73a.2</p>mdo gzhan dag las sdug bsngal rnam pa gsum du bshad la/ 'dir sdug bsngal rnam pa brgyad du gsungs na/ ci gsum gyis brgyad bsdu bar blta'am/ brgyad kyis gsum bsdu bar blta'am/ smras pa gsum gyis brgyad bsdu bar blta ste/ gang skye ba
<p>73a.3</p>sdug bsngal ba dang / rga ba sdug bsngal ba dang / na ba sdug bsngal ba dang / 'chi ba sdug bsngal ba dang / mi mdza' ba dang phrad pa sdug bsngal ba rnams ni sdug bsngal gyi sdug bsngal bar bsdu'o/ /gang mdza' ba dang bral ba dang / 'dod pa btsal te ma rnyed pa
<p>73a.4</p>gnyis ni 'gyur ba'i sdug bsngal du bsdu'o/ /mdor na nye bar len pa'i phung po lnga ni sdug bsngal ba'o zhes bya bas/ 'du byed kyi sdug bsngal bstan to/ /kun 'byung gi bden pa bstan par bya ba'i phyir/ sdug bsngal kun 'byung 'phags pa'i bden pa gang zhe na/ 
<p>73a.5</p>zhes bya ba la sogs pa gsungs so/ /ci'i phyir na sdug bsngal gyi bden pa'i rjes la kun 'byung gi bden pa bshad ce na/ 'khor ba'i 'bras bu'i chos khong du ma chud pa rnams la sdug bsngal gyi bden pa bstan nas/ rgyu khong du ma chud pa rnams la rgyu bstan par bya ba'i phyir/ 
<p>73a.6</p>sdug bsngal gyi 'og tu kun 'byung gi bden pa bshad do/ /yang na 'jig rten pa 'di dag ni sred pa'i bcing ba dam pos dam du bcings pa dang / 'khor ba'i btson ra las thar bar ma gyur pa ste/ 'khor ba'i btson ra'i rgyu bstan pa'i phyir sdug bsngal gyi 'og tu kun
<p>73a.7</p>'byung gi bden pa gsungs so/ /sred pa'i phung po gang las sdug bsngal gyi phung po kun 'byung zhing skye bar 'gyur ba'i rgyu 'dod chags kyi mtshan nyid sred pa la sdug bsngal kun 'byung ba zhes bya ste/ sdug bsngal gyi rgyu zhes bya ba'i don to/ /sred pa de sdug bsngal
<p>73b</p>
<p>73b.1</p>gyi rgyu yin par 'phags pa rnams kyi thugs su chud pa'am/ sred pa sdug bsngal gyi rgyu yin zhes khong du chud nas 'phags par 'gyur la/ sred pa de yang sdug bsngal gyi rgyu yin par ma nor ba'i phyin ci ma log pa'i phyir sdug bsngal kun 'byung 'phags pa'i bden pa zhes
<p>73b.2</p>bya'o/ /sred pa de yang gang zhe na/ de'i phyir/ gang yang 'byung ba can gyi sred pa dag pa'i 'dod chags dang ldan pa de yang der mngon pa dga' ba zhes gsungs so/ /dper na skyes bu la la zhig dpyid kyi dus kyi tshe nyi ma phyed pa'i tshe na rab tu skom pas gdungs te/ chu
<p>73b.3</p>'dod pa des tsha chu la rgyun du 'thungs kyang ngoms pa med pa bzhin du/ 'dod pa'i 'dod chags can rnams lus dang longs spyod yon tan du blta bas srid pa dang srid pa'i yo byad la rgyun du spyod kyang ngoms pa med pa ni srid pa'o/ /yang 'byung ba can dang dga' ba'i 'dod chags
<p>73b.4</p>dang ldan pa dang de dang der mngon par dga' ba'i tshig rnams ni sred pa/ de'i khyad par ram sred pa'i ming gi rnam grangs so/ /de la yang 'byung ba ni ma 'ongs pa'i tshe rabs la bya ste/ ma 'ongs pa'i tshe rabs bsgrub pa'i ngang tshul can nam/ de skyed par byed pa'i rang
<p>73b.5</p>bzhin nam rgyur gyur pa la yang 'byung ba zhes bya'o/ /dga' ba'i 'dod chags dang ldan pa zhes bya ba ni/ ma 'ongs pa'i lus dang longs spyod la chags shing / zhen pa'i rang bzhin can zhes bya ba'i don to/ /de dang der mngon par dga' ba zhes bya ba ni ma 'ongs pa'i
<p>73b.6</p>sems can gyis gnas rnam pa mang po la bdag lhar gyur cig mir gyur cig /tshangs par gyur cig ces bya ba la sogs pa'i smon lam 'debs pa'o/ /yang na ma rnyed pa'i yul tshol ba dang sogs pa'i rgyur gyur pa'i sred pa ni yang 'byung ba can gyi sred pa zhes
<p>73b.7</p>bya'o/ /rnyed cing phrad pa'i yul la lhag par dmigs shing / mi 'bral bar 'dod pa'i phyir bsrung ba la sogs pa'i bya ba byed pa ni/ dga' ba'i 'dod chags dang ldan pa zhes bya'o/ /phrad pa'i yul rnams dang bral bas sdug bsngal bar gyur cing smon lam 'debs
<p>74a</p>
<p>74a.1</p>pa ni de dang der mngon par dga' ba zhes bya'o/ /yang na bde ba'i tshor ba dang phrad cing mi bral bar chags pa ni yang 'byung ba can gyi sred pa zhes bya'o/ /sdug bsngal gyi tshor ba dang mi phrad cing bral bar 'dod pa ni dga' ba'i 'dod chags dang ldan pa zhes bya'o/ /
<p>74a.2</p>bsam gtan gyi tshor ba btang snyoms bde ba yang ma yin sdug bsngal ba yang ma yin pa la chags pa ni de dang der mngon par dga' ba zhes bya'o/ /yang na ma rnyed pa'i dngos po rnams dang phrad par smon lam 'debs pa ni yid 'byung ba can gyi sred pa zhes bya'o/ /smon lam
<p>74a.3</p>btab pa'i dngos po rnams la tshol bar zhugs pa ni dga' ba'i 'dod chags dang ldan pa zhes bya'o/ /btsal ba rnams ni 'phel bar bya ba'i phyir zhugs pa ni de dang der mngon par dga' ba zhes bya'o/ /yang na rnyed pa dang ma rnyed pa'i bdag gi yul dang dbang du byas nas sred
<p>74a.4</p>pa rnam pa bzhir gsungs te/ de la bdag gi lus rnyed pa rnams dang bral bar mi 'dod pa ni sred pa'o/ /bdag gi lus ma rnyed pa rnams dang phrad cing ldan par 'dod pa ni yang 'byung ba can no/ /gzugs la sogs pa'i yul rnyed pa rnams dang rtag tu 'grogs par 'dod pa ni
<p>74a.5</p>dga' ba'i 'dod chags dang ldan pa'o/ /gzugs la sogs pa'i yul ma rnyed pa rnams dang phrad par 'dod pa ni de dang der mngon par dga' ba zhes bya'o/ /brgal ba mngon pa'i chos las rgyur gyur pa'i phung po lnga la kun 'byung gi bden pa zhes bshad pa'am/ 
<p>74a.6</p>las dang nyon mongs pa la kun 'byung gi bden pa zhes bshad de/ de yang cis mngon zhe na/ mdo las sdug bsngal dang / kun 'byung dang / 'jig rten dang / lta ba'i gnas dang / sred pa zhes bya ba ni ming gi rnam grangs so/ /zhes gsungs pa'i phyir te/ 'di'i don
<p>74a.7</p>yang 'bras bur gyur pa'i phung po lnga ni sdug bsngal lo/ /rgyur gyur pa'i phung po lnga ni kun 'byung ngo / /phung po lnga nyid 'jig pa'i rang bzhin yin pas 'jig rten no/ /sems can rnams phung po lnga la bdag tu lta bas na lta ba'i gnas so/ /tshe gcig nas gcig tu 'pho zhing skye
<p>74b</p>
<p>74b.1</p>bar byed pas na sred pa'o/ /yang gsungs pa/ las dang sred pa ni ma rig pa/ 'du byed ma 'ongs pa'i rgyu zhes bshad pa la mdo 'di las sred pa nyi tshe la kun 'byung du bshad pas/ mdo gzhan dang 'gal lo/ /mdo de nyid las bshad pa/ dge slong dag sa bon gyi rigs lnga
<p>74b.2</p>po 'di dag ma grub pa dang / ma zhig pa dang / ma rul ba dang / rlung la sogs pas nyams par ma gyur pa dang / legs par btab pa yang yin la/ sa'i khams kyang yod pa de bzhin du chu dang me dang rlung gi khams kyang yod na de lta na ni sa bon de dag 'phel ba dang rab
<p>74b.3</p>tu 'phel ba dang / rgya chen por 'gyur ro/ /de dang 'dra bar dge slong dag don 'di khong du chud par bya ba'i phyir 'di ni dper gzhag pa ste/ sa bon gyi rigs lnga zhes bya ba 'di ni nye bar len pa'i phung po lnga zhes bya ba'i tshig bla dgas so/ /sa'i khams zhes bya ba la
<p>74b.4</p>sogs pa'i rnam par shes pa'i gnas bzhi'i tshig bla dgas te/ rnam par shes pa'i gnas bzhi'i gzugs su yang nye bar song ba'i rnam par shes pa dang / tshor bar nye bar song ba'i rnam par shes pa dang / 'du shes su nye bar song ba'i rnam par shes pa dang / 'du byed du
<p>74b.5</p>nye bar song ba'i rnam par shes pa'o/ /de la 'dod pa'i khams ni rnam par shes pa gzugs la brten nas gzugs su nye bar song ba'i rnam par shes pa zhes bya'o/ /gzugs kyi khams kyi bsam gtan bzhi ni rnam par shes pa bde ba'i tshor ba la brten pas na/ tshor
<p>74b.6</p>bar nye bar song ba'i rnam par shes pa zhes bya'o/ /gzugs med pa'i khams nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched ni rnam par shes pa nam mkha' mtha' yas so zhes bya ba la sogs pa dmigs
<p>74b.7</p>pa'i 'du shes la brten pas nang du 'du shes su nye bar song ba'i rnam par shes pa zhes bya'o/ /srid pa'i rtse mo'i 'du shes med/ 'du shes med min skye mched na ni/ rnam par shes pa 'du byed sems dang ldan pa dang / sems dang mi ldan pa la brten pas na/ 
<p>75a</p>
<p>75a.1</p>'du byed du nye bar song ba'i rnam par shes pa zhes bya'o/ /sa bon gyi rigs lnga dang / sa bon gyi sa bon dang / rtsa ba'i sa bon dang / sdong bu'i sa bon dang / mgo thog gi sa bon dang / sa bon no/ /lan du smras pa/ mdo 'di las kun 'byung gi
<p>75a.2</p>sred pa 'ba' zhig la kun 'byung gi bden par bshad pa ni/ zag pa dang bcas pa'i chos thams cad kyi rgyu'i gtso bo dbang du byas nas gsungs pa yin te/ rgyu'i gtso bo ni srid pa yin no/ /ji ltar gtso bo yin zhe na/ sred pa 'di gnas thams cad du khyab pa dang / 
<p>75a.3</p>dus thams cad du khyab pa dang / khams thams cad la khyab pa'i phyir ro/ /gnas thams cad la khyab pa ni rtag tu tshor ba rnams gsum gyi rjes su 'brang ba ste/ ji lta zhe na sdug bsngal gyi tshor ba dang phrad pa'i dus na ni/ de dang 'bral bar 'dod pa'i sred pa skye zhing ma phrad
<p>75a.4</p>pa'i dus na ni yang mi phrad par 'dod pa'i sred pa skye ba dang / bde ba'i tshor ba dang phrad pa'i dus na ni yang de dang mi 'bral bar 'dod pa'i sred pa skye ba dang / de dang bral ba'i dus na ni yang phrad par 'dod pa'i sred pa skye ba dang / bde ba yang ma yin sdug bsngal ba yang ma yin pa'i
<p>75a.5</p>tshor ba'i dus na ni/ kun tu gti mug skye ba'i phyir ro/ /dus thams cad la khyab pa'i sred pa ni dus gsum gyi rjes su 'brang bar byed pa'i phyir te/ 'das pa'i dus kyi lus dang longs spyod rnams ni sred par 'dod pa'i sred pa skye ba dang / ma 'ongs pa'i dus dang longs
<p>75a.6</p>spyod la ni mngon par smon pa'i sred pa skye ba dang / da ltar gyi lus dang longs spyod dang ni rtag tu 'grogs par sred pa skye ba'i phyir ro/ /khams thams cad du khyab pa ni khams gsum gyi dngos po la zhen par byed pa'i phyir te/ 'dod pa'i khams na ni sred pa'i dbang gis 'dod
<p>75a.7</p>pa'i yon tan lnga la chags par byed pa dang / gzugs kyi khams na ni srid pa'i dbang gis bsam gtan gyi ro la chags par byed pa dang / gzugs med pa'i khams na ni sred pa'i dbang gis gzugs med pa'i snyoms par 'jug pa la chags par bya ba'i phyir ro/ 
<p>75b</p>
<p>75b.1</p>'gog pa'i bden pa bstan par bya ba'i phyir/ sdug bsngal 'gog pa 'phags pa'i bden pa gang zhe na zhes bya ba la sogs pa gsungs te/ skye ba la sogs pa'i sdug bsngal brgyad dang bral zhing de dang mi ldan par gyur pa ni sdug bsngal 'gog pa ste/ de ltar khong du
<p>75b.2</p>chud pa 'phags par 'gyur ba'am/ 'phags pa rnams kyis de ltar thugs su chud pa'i phyir sdug bsngal 'gog pa 'phags pa'i bden pa zhes bya ba la/ mya ngan las 'das pa ni sdug bsngal thams cad spangs pa yin par phyin ci ma log cing ma nor ba'i phyir sdug bsngal
<p>75b.3</p>'gog pa 'phags pa'i bden pa zhes bya'o/ /'gog pa de yang rnam pa gnyis te/ so sor ma brtags te 'gog pa dang / so sor brtags te 'gog pa'o/ /de la so sor ma brtags te 'gog pa ni rdo gnam du 'phangs pa thur du lhung ba dang 'dra bar skad cig ma re re la
<p>75b.4</p>skye zhing gang gis kyang ma bcom par rang gi ngang gis 'jig pa'o/ /so sor brtags te 'gog pa ni 'phags pa'i bden pa rtogs pa'i shes rab kyi mes nyon mongs pa'i shing bsregs nas/ khams gsum du mi skye bar gyur pa ste/ 'dir ni so sor rtog ste 'gog pa bya bar
<p>75b.5</p>dgongs so/ /'gog pa'i bden pa yang don bcu gcig gis bstan te/ mtshan nyid dang / zab pa dang / tha snyad dang / don dam pa dang / yongs su ma rdzogs pa dang / yongs su rdzogs pa dang / rgyan med pa dang / rgyan dang bcas pa dang / lhag ma yod pa
<p>75b.6</p>dang / lhag ma med pa dang / rnam grangs so/ /ji ltar mtshan nyid kyis she na/ de bzhin nyid dang / las dang nyon mongs pa mi skye ba ni 'gog pa'i mtshan nyid do/ /de bzhin nyid ni gang zag la bdag med pa'o/ /lam ni 'phags pa'i lam yan lag brgyad do/ /nyon
<p>75b.7</p>mongs pa mi skye ba ni 'dod chags la sogs pa'i nyon mongs pa lhan cig spangs nas phyis mi 'byung ba ste/ des gang du 'gags pa dang / gang gis 'gags pa dang / gang 'gags pa ni 'gog pa'i mtshan nyid yin par bshad do/ /de la gang du 'gags pa ni gang zag la
<p>76a</p>
<p>76a.1</p>bdag med par khong du chud pas mya ngan las 'das pa'i gnas su 'gog go/ /gang gis 'gags pa ni lam gyi bden pas 'gags so/ /gang 'gags pa ni nyon mongs pa'i tshogs 'gags so/ /de bas na 'gog pa'i dbang du mdzad nas/ 
<p>76a.2</p>bcom ldan 'das kyis/ mig dang rna ba de bzhin sna/ /lce dang lus yid de bzhin te/ /gang du ming dang gzugs la sogs/ /ma lus par ni 'gags gyur pa'o/ /zhes gsungs so/ /ji ltar zab pa yin zhe na/ 'du byed de dag 'gags pa las 'gog pa
<p>76a.3</p>de dag gzhan zhes kyang brjod du mi rung / gzhan ma yin zhes kyang brjod du mi rung ba'i phyir ro/ /ji ltar zhe na/ gal te 'du byed rnams las 'gog pa gzhan du gyur na ni/ 'du byed 'gag pa'i chos 'gog pa ma yin par 'gyur ro/ /gal te 'du byed rnams las
<p>76a.4</p>'gog pa gzhan ma yin pa yang 'gog/ de nyon mongs pa'i mtshan nyid du 'gyur te/ de bas na gnyis ka ma yin no zhes brjod do/ /ji ltar tha snyad kyis she na/ gang 'jig rten pa'i lam gyis nyon mongs pa bkag pa rnams thang cig 'gags kyang phyis skye bas na/ 
<p>76a.5</p>de ni tha snyad kyi 'gog pa zhes bya'o/ /ji ltar don dam par zhe na/ 'jig rten las 'das pa'i lam gyis nyon mongs pa rtsa ba nas bcom ste/ gang las lan cig bcom pa de phyis mi skye bas na don dam pa'i 'gog pa zhes bya'o/ /ji ltar yongs su ma rdzogs pa
<p>76a.6</p>zhe na/ rgyun du zhugs pa'i 'bras bu thob pa dang / lan cig phyir 'ong ba'i 'bras bu thob pa dang / phyir mi 'ong ba'i 'bras bu thob pa ste/ gang gang zag slob pa rnams kyis nyon mongs pa spangs pa ni/ nyon mongs pa ma lus par spangs pa ma yin pas/ yongs su ma
<p>76a.7</p>rdzogs pa'i 'gog pa zhes bya'o/ /ji ltar yongs su ma rdzogs pa yin zhe na/ mi slob pa'i gang zag dgra bcom pa'i 'bras bu thob pa rnams kyi ste/ des nyon mongs pa thams cad spangs pas na/ yongs su ma rdzogs pa'i 'gog pa zhes bya'o/ /ji ltar na rgyan
<p>76b</p>
<p>76b.1</p>med pa yin zhe na/ shes rab rnam par grol ba'i dgra bcom pa rnams kyis 'gog pa ni/ mngon par shes pa drug gi khyad par bye brag med pas/ rgyan med pa'i 'gog pa'o/ /ji ltar rgyan dang bcas pa yin zhe na/ bsam gtan dang / shes rab kyi cha gnyi ga
<p>76b.2</p>las/ rnam par grol ba'i dgra bcom pa rnams kyi 'gog pa ste/ de dag rigs pa gsum dang / mngon par shes pa drug la sogs pa'i yon tan dang ldan pas na rgyan dang bcas pa'i 'gog pa zhes bya'o/ /ji ltar lhag ma dang bcas pa zhe na/ phung po'i lhag ma ma spangs pa'i
<p>76b.3</p>mya ngan las 'das pa ste/ phung po'i lhag ma da dud yod pa'i phyir ro/ /ji ltar lhag ma med pa zhe na/ phung po lhag ma ma lus par mya ngan las 'das pa ste/ phung po tsam yang spangs pa'i phyir ro/ /ji ltar rnam grangs kyis she na/ de'i phyir mdo las gang de'i yang 'byung
<p>76b.4</p>ba can gyis srid pa zhes bya ba la sogs pa gsungs so/ /gang de'i zhes bya ba ni nyon mongs pa ma lus par spangs pa'i 'phags pa dgra bcom pa de'i ste/ de'i yang 'byung ba can gyi sred pa la sogs pa ma lus par spangs pa de ni/ 'gog pa'i bden pa yin no zhes bya bar sbyar ro/ /
<p>76b.5</p>smras pa/ ma lus par spangs pa la sogs pa'i tshig 'di dag la khyad par ci yod/ smras pa/ 'di ni mya ngan las 'das pa'i ming gi rnam grangs yin te/ khyad par med kyang 'dul ba'i snod kyi dbang gis ming de dang de dag tu btags so/ /ma lus par spangs pa ni/ 
<p>76b.6</p>'phags pa'i lam gyi sred pa spangs nas de dang bral ba thob pa ste/ de bas na bcom ldan 'das kyis kyang / gang 'phags pa'i lam gyi spangs pa ni yang dag pa spangs pa yin no gsungs pa lta bu'o/ /'jig rten pa'i lam gyi spangs pa ni bral ba'i rnyed pa thob pa med
<p>76b.7</p>pas na/ phyis skye ba'i phyir ma lus pa spangs pa ma yin no/ /so sor spangs pa ni nyon mongs pa'i thob pa thams cad med par byas pa ste/ nyon mongs pa'i bag la nyal spangs zhes bya ba'i don to/ /'jig par gyur pa ni nyon mongs pa'i thob pa spangs pas/ 
<p>77a</p>
<p>77a.1</p>'khor ba mthar phyin pa ste/ 'khor ba'i chos dang mi ldan par gyur pa'o/ /zad pa ni 'dod chags la ma gtogs pa'i nyon mongs pa khong khro ba dang / nga rgyal dang / ma rig pa la sogs pa spangs pa'o/ /'dod chags dang bral ba ni 'dod chags
<p>77a.2</p>ma lus par spangs pa ste med par byas pa'o/ /'gog pa ni nye bar len pa'i phung po lnga zag pa dang bcas pa'i mtshan nyid spangs nas med par byas pa'o/ /nye bar zhi ba ni skye ba dang / rga ba la sogs pa'i sdug bsngal thams cad med par byas pa'o/ /nub pa ni
<p>77a.3</p>tshe rabs gcig nas gcig tu mtshams sbyor ba'i rgyun bcad pa ste/ de ltar gyur pa de sdug bsngal 'gog pa 'phags pa'i bden pa zhes bya'o/ /yang na 'dod pa'i khams kyi nyon mongs pa'i bag la nyal thams cad spangs pas ma lus par spangs pa zhes bya'o/ /gzugs
<p>77a.4</p>kyi khams kyi nyon mongs pa'i bag la nyal thams cad spangs pas/ so sor spangs pa zhes bya'o/ /gzugs med pa'i khams kyi nyon mongs pa'i bag la nyal ma lus par spangs pas 'jig par gyur pa zhes bya'o/ /nyon mongs pa gang spangs pa rnams phyis skye ba med
<p>77a.5</p>par zad pa zhes bya'o/ /slar yang khams gsum gyi dngos po la chags shing zhen pa mi 'byung bas 'dod chags dang bral ba zhes bya'o/ /da ltar gyi nye bar len pa'i phung po rnams kyang 'dor bar 'gyur bas 'gog pa zhes bya'o/ /nye bar len pa'i phung po rnams bor bas nye bar
<p>77a.6</p>zhi ba zhes bya'o/ /ma 'ongs pa'i phung po skye ba med pas nub pa zhes bya'o/ /yang na ma lus par spangs pa zhes bya ba ni mdo tsam du bzhag pa ste so sor spangs pa la sogs pa'i tshig lhag ma de'i bshad pa'o/ /sred pa'i bag la nyal spangs pas so sor spangs pa'o/ /bag la nyal
<p>77a.7</p>spangs pa'i phyir nyon mongs pa mngon du 'byung ba la spyod pa med pas 'jig par gyur pa ste/ de bas na zad pa zhes bya'o/ /nyon mongs pa'i dngos po thams cad la skyon du lta bas/ 'dod chags dang bral ba'o/ /nyon mongs pa rgyun du 'byung ba'i rgyun chad pas 'gog pa'o/ /thar
<p>77b</p>
<p>77b.1</p>pa'i mtshan nyid thob pas nye bar zhi ba'o/ /bdag tu 'dzin pa dang bral bas nus pa'o/ /yang na ma lus par spangs pa ni mdor bzhag pa ste/ lhag ma rnams kyang de'i bshad pa'o/ /ji ltar ma lus par spangs pa yin zhe na/ so sor spangs pa la sogs pa'i phyir ma lus
<p>77b.2</p>par spangs pa'o/ /nyon mongs pas kun nas dkris pa mngon du spyod pa rnams mi 'byung zhing / byung ba yang spong bar byed pas na/ so sor spangs pa'o/ /nyon mongs pa'i bag la nyal rtsa nas phyung ste/ cung zad kyang med par byas pas na/ 'jig par 'gyur ba'o/ /
<p>77b.3</p>de yang mthong ba'i lam dang bsgom pa'i lam ste/ gnyen po rnam pa gnyis kyi sgo nas/ zad pa dang 'dod chags dang bral ba zhes rnam pa gnyis su gzhag go/ /mthong ba'i lam gyis mthong ba spang bar bya ba'i nyon mongs pa spangs pa ni zad pa zhes bya'o/ /bsgom
<p>77b.4</p>pa'i lam gyis bsgom par bya ba'i nyon mongs pa rnams spangs nas/ khams gsum gyi chags pa thams cad dang bral ba ni/ 'dod chags dang bral ba zhes bya'o/ /de ltar mthong ba dang / bsgom pa'i nyon mongs pa spangs pas/ ma 'ongs pa na phung po lnga
<p>77b.5</p>skye ba'i rgyun med par byas pas na/ 'gog pa zhes bya'o/ /mthong ba'i chos nyid la yang yid mi bde ba la sogs pa sems la gnod pa thams cad mi 'byung bas/ nye bar zhi ba zhes bya'o/ /tshe rabs snga ma'i shugs kyis 'phangs pa'i phung po sdug bsngal sna
<p>77b.6</p>tshogs kyi gzhir gyur pa 'di yang med par 'gyur bas nub pa zhes bya'o/ /lam gyi bden pa bstan par bya ba'i phyir/ sdug bsngal la 'gog par 'gro ba'i lam gyi 'phags pa'i bden pa gang zhe na/ zhes bya ba la sogs pa gsungs so/ /de la gong du
<p>77b.7</p>bshad pa'i sdug bsngal brgyad rnams 'gag pa sdug bsngal 'gog pa ste/ mya ngan las 'das pa'o/ /de thob par byed pa'am der sbyin par byed pa'i lam la/ sdug bsngal 'gog par grol ba'i lam zhes bya ste/ de yang 'og nas yang dag pa'i lta
<p>78a</p>
<p>78a.1</p>ba la sogs pa'i 'phags pa'i lam yan lag brgyad yin par bshad do/ /lam de dge ba'i rang bzhin yin pas na/ 'phags pa zhes bya ba'am/ lam de nyon mongs pa'i gnyen por gyur pas na 'phags pa zhes bya ba'am/ 'phags
<p>78a.2</p>pa rnams kyis bshad pa'i lam yin pa'i phyir ro/ /'phags pa zhes bya ba'am/ lam de la gnas nas 'phags par 'gyur ba'i phyir/ 'phags pa'i lam ste/ lam de nyon mongs pa spong ba dang / mya ngan las 'das pa thob par byed pa ma nor zhing phyin ci
<p>78a.3</p>ma log cing / sdug bsngal 'gog par 'gro ba'i lam gyi 'phags pa'i bden pa zhes bya ba'o/ /lam gyi don ni tshol ba la yang bya ste/ lam 'dis rnal 'byor pa rnams/ mya ngan las 'das pa dang / dge sbyong gi 'bras bu tshol ba'i phyir lam zhes
<p>78a.4</p>bya'o/ /yang na lam gyi don ni/ 'gro ba'i don la bya ste/ dper na 'jig rten na lam 'di mtho ris kyi grong khyer du 'gro'o zhes bya ba bzhin du/ 'phags pa'i lam gyi yan lag brgyad kyis kyang mya ngan las 'das pa'i grong khyer du phyin cing 'gro bar byed pas na
<p>78a.5</p>lam zhes bya'o/ /de dngos gang yin pa bstan par bya ba'i phyir/ yang dag pa'i lta ba la sogs pa 'phags pa'i lam gyi yan lag 'di nyid de zhes bya ba gsungs te/ yang dag pa'i lta ba ni 'jig rten gyi yang dag pa'i lta ba dang / 'jig rten las 'das
<p>78a.6</p>pa'i yang dag pa'i lta ba gnyis las/ 'dir 'phags pa zhes bya ba'i tshig smos pas na/ zag pa med pa la bya ba'i phyir/ 'jig rten gyi yang dag pa'i lta ba la ni mi bya'i/ 'jig rten las 'das pa'i yang dag pa'i lta ba la bya ste/ stsogs pa'i sgras ni yang
<p>78a.7</p>dag pa'i rtog pa dang / ngag la sogs pa yang bsdu'o/ /yan lag ces bya ba ni cha la bya ba'am/ grogs su gyur pa la bya ste/ cha brgyad dam mya ngan las 'das pa thob par byed pa'i rgyu dang / grogs brgyad ces bya ba'i don to/ /'di nyid de zhes bya ba ni
<p>78b</p>
<p>78b.1</p>'phags pa'i lam gyi yan lag brgyad 'og nas snyegs so/ /brgal ba 'gog pa'i bden pa bstan pa'i skabs su/ sred pa ma lus par bkag pa/ 'gog pa yin par bshad la/ 'dir lam gyi bden pa bstan pa'i skabs su/ sdug bsngal 'gog pa'i bden
<p>78b.2</p>pa yin par bshad pas/ snga phyi'i 'gal lo zhes zer ba'i len du smras pa/ 'di ltar me bsad na du ba mi 'byung ba bzhin du/ sred pa'i mtshan nyid kyi rgyu bkag na/ 'bras bu'i mtshan nyid kyi sdug bsngal yang 'gag par 'gyur bas/ mya ngan las 'das pa'i
<p>78b.3</p>tshe/ sdug bsngal yang med par 'gyur ba'i phyir/ sdug bsngal 'gog pa zhes bya ba bshad pa de nyes pa med do/ /brgal ba yan lag gi gtso bo yod na gdod yan lag ces brjod par bya ste/ 'phags pa'i lam gyi yan lag brgyad la/ yan lag gi
<p>78b.4</p>gtso bo gang yin na/ 'di dag la yan lag ces brjod/ smras pa/ yang dag pa'i lta ba ni/ lam gyi yan lag gi gtso bo yang yin la/ yan lag kyang yin pas na/ yan lag gi gtso bo dang / yan lag rnam pa gnyis su gzhag go/ /yang dag pa'i
<p>78b.5</p>rtog pa la sogs pa lhag ma bdun ni/ de'i grogs su gyur pas/ yan lag 'ba' zhig tu rnam par gzhag go/ /'phags pa'i lam gyi yan lag brgyad kyi don gsal bar bya ba'i phyir/ dpe smras pa/ 'di ltar skyes bu la la zhig ces bya ba la sogs pa'o/ /
<p>78b.6</p>skyes bu la la zhig ces bya bas ni/ skyes bu gang yang rung ba 'ba' zhig go/ /rims kyis btab nas zhes bya ba ni/ tsha ba'i nad kyis btab pa'o/ /sman pa mkhas par bsngags pa zhes bya ba ni/ sman dpyad kyi gtsug lag kun la mkhas par 'jig rten du grags pa'o/ /
<p>78b.7</p>blo dang ldan pa zhes bya ba ni/ sman dpyad kyi gtsug lag gi man ngag yod pa'o/ /las mthong ba zhes bya ba ni/ sngon chad sman byas pa rnams phan par gyur la sman phan tshun sbyor ba las yang mkhas shing sman sbyor ba dang gtong ba'i las kyang phal cher byas pa'o/ /gtsug
<p>79a</p>
<p>79a.1</p>lag thos pa ni sman dpyad du bya ba'i gtsug lag kun ma lus par thos pa'o/ /drung du song ba ni de'i thad du song ba'o/ /nad pa de la sman pas kyang nad kyi gzhi brtag par bya ba'i phyir/ sman pa des kyang de la thog mar zhes bya ba la sogs pa smos so/ /
<p>79a.2</p>nad pas kyang sman pa la nad kyi gzhi smras pa bdag gis zho dang ga gon zos zhes bya ba la sogs pa'o/ /sman pas nad kyi gzhi glengs nas sman bsten par smras pa/ sman pa des dmigs kyis phye ste sman ston to zhes gsungs pa'o/ /dmigs kyi phyes te/ sman ston
<p>79a.3</p>zhes bya ba ni/ khyod kyis zho 'thungs te/ ga gon zos la/ skom du dar ba 'thungs pas bad kan rgyas pa'i phyir/ tsha bar gyur pa yin te/ de bas na bad kan rgyas pa zhi bar bya dgos pa'i phyir/ de ring zan ma za cig ces bsgo nas/ de'i 'og tu bsil ba'i sman ston par byed
<p>79a.4</p>pa'o/ /dpe smras nas don nyid bstan par bya ba'i phyir/ de bzhin du bden pa la sogs pa'i rims chen pos gdung ba zhes bya ba la sogs pa gsungs te/ bden pa ni sdug bsngal dang / kun 'byung dang / 'gog pa dang / lam gyi bden pa bzhi khong du ma chud pa khong du
<p>79a.5</p>chud par bya bar 'dod pa nyid/ bden pa la sogs pa'i rims chen pos gdungs pa zhes bya'o/ /dge ba rnams zhes bya ba ni/ gang zag bden pa bzhi rtogs par 'dod pa de dag tshe rabs gzhan du dge ba'i bshes gnyen la brten pa dang / tshul khrims dang nyan pa la sogs
<p>79a.6</p>pa'i bsod nams bsags pa dang / tshe 'dir yang 'dod chags la sogs pa'i nyon mongs pa zhi bar bya ba'i phyir/ 'phags pa'i bden pa 'dri bar byed pas na dge ba'o/ /de bzhin gshegs pa zhes bya ba la 'phags pa'i bden pa bzhi ji ltar gnas pa de bzhin du
<p>79a.7</p>thugs su chud pas/ de bzhin gshegs pa'am/ sngon gyi de bzhin gshegs pas nyon mongs pa thams cad spangs nas/ mya ngan las 'das pa'i grong khyer du gshegs pa bzhin du/ de bzhin gshegs pa gzhan dag gis kyang / nyon mongs pa thams cad spangs
<p>79b</p>
<p>79b.1</p>nas/ mya ngan las 'das pa'i grong khyer du gshegs pas na de bzhin gshegs pa'o/ /sems can gyi sman pa chen po zhes bya ba la/ 'dod chags dang / zhe sdang la sogs pa'i nyon mongs pa dang ldan pa/ sems dang sems las byung ba dang bcas pa
<p>79b.2</p>rnams la sems can zhes bya ste/ sems can de dag la 'dod chags dang / zhe sdang dang / gti mug la sogs pa nyon mongs pa'i nad zhi bar bya ba'i phyir/ mi gtsang ba dang / byams pa dang / rten cing 'brel te 'byung ba dang / byang chub kyi phyogs sum cu
<p>79b.3</p>rtsa bdun gyi sman 'chad par mdzad pas na sman pa chen po'o/ /ci'i phyir sems can la nyon mongs pa'i sman gtong zhe na/ de'i phyir thugs rje chen po zhes gsungs te/ de bzhin gshegs pa rnams/ thugs rje chen po dang ldan pa'i phyir de bas na nyon
<p>79b.4</p>mongs pa'i sman gtong ngo zhes bya bar sbyar ro/ /snying rje dang snying rje chen po gnyis la khyad par ci yod/ smras pa/ rnam pa bdun gyis snying rje las snying rje chen po khyad zhugs te rnam pa bdun ni rang bzhin dang / rnam pa dang / dmigs pa dang / sa dang / rgyud dang / 
<p>79b.5</p>'dod chags dang bral ba thob pa dang / skyob pa dang / mi skyob par byed pa'o/ /de la rang bzhin ni sems can thams cad la zhe mi sdang ba dang / gti mi mug pa'i rang bzhin yin pa'i phyir ro/ /rnam pa ni sdug bsngal gcig dang gnyis dang gsum dang / sdug
<p>79b.6</p>bsngal brgya stong grangs med pa rnams la brtse ba'i rnam pa yin pa'i phyir ro/ /dmigs pa ni khams gcig dang / gnyis dang / gsum nas 'jig rten gyi khams thams cad kyi sems can la dmigs pa'i phyir ro/ /sa ni snying rje chen po de bsam gtan bzhi pa'i
<p>79b.7</p>sar gtogs pa'i phyir ro/ /rgyud ni snying rje nyan thos dang / rang sangs rgyas kyi rgyud la gnas kyi snying rje chen po ni de bzhin gshegs pa'i rgyud la gnas pa'i phyir ro/ /'dod chags dang bral ba ni nyan thos dang rang sangs rgyas kyi snying rjes 'dod pa'i
<p>80a</p>
<p>80a.1</p>khams kyi 'dod chags dang bral bar zad kyi/ de bzhin gshegs pa rnams kyi thugs rje chen pos ni/ khams gsum gyi 'dod chags thams cad dang bral ba'i phyir ro/ /skyob pa dang / mi skyob pa ni/ nyan thos kyi snying rjes sems can 'ga' tsam skyob par zad
<p>80a.2</p>kyi/ sems can ma lus par mi skyob la/ de bzhin gshegs pa rnams kyi thugs rje chen pos ni/ sems can ma lus pa skyob par mdzad pa'i phyir ro/ /sdug bsngal gyi rims spangs pa'i chos 'dri ste zhes bya ba la/ sdug bsngal brgyad po nyid lus dang
<p>80a.3</p>sems la gnod par byed pas rims dang 'dra ba'i phyir/ sdug bsngal gyi rims te/ de spang bar bya ba'i phyir/ 'phags pa'i bden pa bzhi po la sogs pa'i chos 'dri ba'o/ /de rnams la bzhi kun 'byung ba gsungs par bstan nas zhes bya ba ni sdug bsngal gyi
<p>80a.4</p>rims spang bar 'dod pa'i phyir/ chos 'dri ba'i gang zag dge ba de dag la sdug bsngal skyed par byed pa'i rgyu/ las dang nyon mongs pa'i mtshan nyid kun 'byung gi bden pa yin par gang mdo sde gzhan las gsungs pa'i las dang nyon mongs pa nyid gang yin pa
<p>80a.5</p>dmigs kyis phye nas bstan pa'o/ /de'i sman gang zhe na/ de'i phyir 'phags pa'i lam yan lag brgyad kyi lam zhes bya ba la sogs pa gsungs te/ 'phags pa'i lam gyi yan lag brgyad pa nyid las dang nyon mongs pa spong bar byed pa'i sman no/ /lam des
<p>80a.6</p>nyon mongs pa spong bar byed pas na zhi bar byed pa'o/ /sdug bsngal gyi phung po spong bar byed pas na/ mya ngan las 'das pa'o/ /zhi ba'i mchog rnyed do/ /zhes bya ba ni las dang nyon mongs pa thams cad spangs pa/ skye ba dang / rga ba la sogs pa'i sdug
<p>80a.7</p>bsngal kun dang bral ba/ 'jig rten gyi bde ba thams cad la dam par gyur pa thob pa'i phyir zhi ba'i mchog rnyed pa zhes bya'o/ /'phags pa'i bden pa bzhi gong du bshad pa rnams kyi mjug bsdu ba'i phyir/ dge slong dag 'di ni 'phags pa'i bden pa
<p>80b</p>
<p>80b.1</p>bzhi zhes bya'o zhes gsungs so/ /'phags pa'i lam yan lag brgyad do zhes grangs tsam smos pa de dag gang yin pa bstan par bya ba'i phyir/ de la 'phags pa'i lam yan lag brgyad gang zhe na zhes bya ba gsungs so/ /ci'i phyir 'phags pa'i lam yan lag
<p>80b.2</p>brgyad kho nar bshad la/ dgu dang bdun la sogs par ma yin zhe na/ lan du phung po gsum du 'gyur ba'i phyir 'phags pa'i lam yan lag brgyad nyid de mi mang mi nyung ngo / /de la phung po gsum ni/ tshul khrims kyi phung po dang / ting nge 'dzin gyi phung po dang / 
<p>80b.3</p>shes rab kyi phung po'o/ /de la yang dag pa'i ngag dang / yang dag pa'i las kyi mtha' dang / yang dag pa'i 'tsho ba gsum ni/ tshul khrims kyi rang bzhin yin pas tshul khrims kyi phung por bsdu'o/ /yang dag pa'i dran pa dang / yang dag pa'i ting nge 'dzin
<p>80b.4</p>gnyis ni ting nge 'dzin gyi phung por bsdus te/ dran pa dngos su ting nge 'dzin gyi ngo bo ma yin yang / dran pa g.yeng ba rnams la sems rtse gcig tu gnas pa med pas/ ting nge 'dzin dang rjes su mthun par byed pa'i phyir/ ting nge 'dzin gyi phung por gtogs so/ /yang
<p>80b.5</p>dag pa'i lta ba dang / yang dag pa'i rtog pa dang / yang dag pa'i rtsol ba gsum ni/ shes rab kyi phung por bsdu ste/ yang dag pa'i rtog pa dang / rtsol ba gnyis rnam par rtog pa dang / brtson 'grus kyi rang bzhin pas/ dngos su shes rab kyi rang bzhin ma yin
<p>80b.6</p>mod kyi/ phyin ci ma log par rtogs pa dang / dge ba bsgrub pa'i brtson 'grus kyi rgyu las shes rab 'byung bas na/ de'i grogs su gyur pa'i phyir/ shes rab kyi phung por gtogs so/ /yang na 'phags pa'i lam gyi yan lag brgyad 'dis/ yon tan
<p>80b.7</p>brgyad skyed par byed pa'i phyir/ lam yan lag brgyad kyang brgyad nyid de mi mang mi nyung ngo / /yon tan brgyad la sems kun tu dag pa dang / rnam par dkar ba dang / skyon med pa dang / nyon mongs pa dang bral ba dang / 'jam pa dang / las su
<p>81a</p>
<p>81a.1</p>rung ba dang / gnas pa dang / mi g.yo ba thob pa'o/ /de la chos gos la sogs pa rnyed pa la chags pa dang bral ba ni/ sems kun tu dag pa'o/ /phyag 'tshal ba la sogs pa bsnyen bkur la chags pa dang bral ba ni/ rnam par
<p>81a.2</p>dkar ba'o/ /sdod pa la chags shing kha gsag med pa ni skyon med pa'o/ /sred pa spangs pa ni nyon mongs pa dang bral ba'o/ /lta ba spangs pa ni 'jam por gyur pa'o/ /the tshom spangs pa ni las su rung ba'o/ /phyis nyams pa med pa ni gnas pa'o/ /bsam
<p>81a.3</p>gtan bzhi mi g.yo ba thob pa'o/ /de la yang dag pa'i lta ba dang ldan pas sems shin tu dag par 'gyur ro/ /yang dag pa'i rtog pa dang ldan pas rnam par dkar bar gyur te/ bkur sti la sogs pa la mi rtog pa'i phyir ro/ /yang dag pa'i ngag dang ldan
<p>81a.4</p>pas skyon med par 'gyur te/ kha gsag la sogs pa dang bral ba'i phyir ro/ /yang dag pa'i las kyi mtha' dang ldan pas/ nyon mongs pa dang bral bar gyur te/ dge ba bsgrub cing nyon mongs pa spong bar brtson pa'i phyir ro/ /yang dag pa'i 'tsho ba dang
<p>81a.5</p>ldan pas 'jam por gyur te/ yang dag pa'i lta ba la gnas shing phyin ci log gi 'tsho ba spong ba'i phyir ro/ /yang dag pa'i rtsol bas las su rung bar byed do/ /mngon pa'i nga rgyal spangs nas sems skyon med par byed pa'i phyir ro/ /yang dag pa'i dran pa dang
<p>81a.6</p>ldan pas gnas par byed de/ the tshom spangs nas mi g.yo bar 'jog pa'i phyir ro/ /yang dag pa'i ting nge 'dzin dang ldan pas mi g.yo ba thob par byed de/ ting nge 'dzin gyi dbang gis gzugs kyi khams kyi bsam gtan bzhi'i sa mngon sum du len par byed
<p>81a.7</p>phya'i phyir ro/ /'o na ci'i phyir 'phags pa'i lam yan lag brgyad po 'di dag rim pa 'di ltar bkod/ smras pa/ dang por mi rtag pa la sogs par yang dag par mthong nas/ de ni 'di dang 'di lta bu'o zhes de'i 'og tu yang dag par rtogs so/ /yang
<p>81b</p>
<p>81b.1</p>dag par brtags nas/ ji ltar brtags pa'i chos rnams gzhan la yang 'di 'dra'o zhes tshig tu 'byin to/ /de ltar yang dag par tshig tu phyung nas/ ji ltar tshig tu smras pa rnams de bzhin du sgrub par byed do/ /yang dag pa'i las bsgrub pa rnams la log
<p>81b.2</p>pa'i 'tsho ba med pas de'i 'og tu yang dag par 'tsho ba'o/ /yang dag par 'tsho ba rnams la mi dge ba spang ba dang dge ba bsgrub pa'i las 'ba' zhig 'byung bas yang dag pa'i rtsol ba'o/ /yang dag pa'i rtsol ba la gnas pa rnams la nyon mongs pas 'phrog
<p>81b.3</p>pa'i dran pa mi 'byung bas yang dag pa'i dran pa'o/ /nyon mongs pa'i dbang du ma gyur te/ dran pa ma nyams na rtag tu sems rtse gcig tu gnas par gyur pas mjug tu yang dag pa'i ting nge 'dzin to/ /de'i phyir rim pa de ltar bkod do/ /de la
<p>81b.4</p>theg pa chen po'i tshul gyis ni 'phags pa'i lam gyi yan lag brgyad pa bsgom pa'i lam du bshad la/ nyan thos bai b+hA Shi ka pa'i lta bas ni/ 'phags pa'i lam gyi yan lag brgyad po 'di dag mthong ba'i lam gyi ngo bor 'dod do/ /de ltar na 'phags
<p>81b.5</p>pa'i lam gyi yan lag brgyad po 'di dag mthong ba'i lam gyi ngo bo yin pa'i phyir/ chos kyi 'khor lo zhes bya ste/ ci'i phyir zhe na/ 'khor lo rin po che dang dpe 'dra ba'i phyir chos kyi 'khor lo zhes bya'o/ /ji ltar 'khor lo rin po che dang dpe 'dra zhe na/ 
<p>81b.6</p>'di ltar mgyogs par 'gro ba ste/ gtong zhing 'jug pa dang / ma rgyal ba rgyal bar byed pa dang / rgyal bar gnas 'cha' ba dang / yar 'phar zhing mar ltung bas so/ /dper na 'khor los sgyur ba'i 'khor lo rin po che mgyogs par 'gro ba
<p>81b.7</p>de bzhin du/ mthong ba'i lam gyi sems kyi skad cig ma bco lnga la bden pa bzhi rtogs pas na mgyogs par 'gro ba'o/ /skad cig ma bco lnga ni sdug bsngal la chos shes pa'i bzod pa dang / sdug
<p>82a</p>
<p>82a.1</p>bsngal la chos shes pa'i ye shes dang / sdug bsngal la rjes su shes pa'i bzod pa dang / sdug bsngal la rjes su shes pa'i ye shes dang / kun 'byung la chos shes pa'i bzod pa dang / kun 'byung la chos shes pa'i ye shes dang / kun 'byung la rjes su shes pa'i bzod pa dang / 
<p>82a.2</p>kun 'byung la rjes su shes pa'i ye shes dang / 'gog pa la chos shes pa'i bzod pa dang / 'gog pa la chos shes pa'i ye shes dang / 'gog pa la rjes su shes pa'i bzod pa dang / 'gog pa la rjes su shes pa'i ye shes dang / lam la chos shes pa'i bzod pa dang / 
<p>82a.3</p>lam la chos shes pa'i ye shes dang / lam la rjes su shes pa'i bzod pa ste de ltar bco lnga'o/ /lam la rjes su shes pa'i ye shes kyi skad cig ma bcu drug pa ni bsgom pa'i lam du gtogs pas/ mthong ba'i lam du mi gzhag go/ /de la 'dod pa'i khams
<p>82a.4</p>kyi sdug bsngal gyi bden pa la mi rtag pa dang / sdug bsngal ba dang / stong pa dang / bdag med par mthong ba ni/ sdug bsngal la chos shes pa'i bzod pa zhes bya ste/ de ltar mthong ba'i tshe 'dod pa'i khams kyi sdug bsngal mthong bas spang bar bya
<p>82a.5</p>ba'i nyon mongs pa rnam pa bcu spong ste/ 'jig tshogs su lta ba dang / mthar 'dzin par lta ba dang / lta ba log pa dang / lta ba snyems pa dang / tshul khrims dang brtul zhugs mchog tu 'dzin pa snyems pa dang / the tshom dang / 'dod
<p>82a.6</p>chags dang / khong khro ba dang / nga rgyal dang ma rig pa'o/ /de'i 'og tu nyon mongs pa spangs par shes pa dang / phyis rgyud la nyon mongs pa mi skye bar byed pa ni sdug bsngal la chos shes pa'i ye shes zhes bya ste/ dper na mi gnyis kyi gcig gis
<p>82a.7</p>khyim nas rkun po bzung ste phyung la/ gcig gis sgo bcad pa dang 'dra'o/ /de yang gcig gis rkun po bzung nas rkun po dang bcas te/ sgor phyung ba bzhin du/ sdug bsngal la chos shes pa'i bzod pas kyang nyon mongs pa bcu bzung nas kyang
<p>82b</p>
<p>82b.1</p>nyon mongs pa dang bcas te 'gag go/ /de nas phyis mi gnyis pos phyis rkun po mi 'jug par sgo bcad pa bzhin du/ sdug bsngal la chos shes pa'i ye shes kyis ni phyis sems kyi rgyud la nyon mongs pa mi skye bar byed do/ /de la bzod pa ni bar chad med pa'i
<p>82b.2</p>lam zhes bya'o/ /ye shes la ni rnam par grol ba'i lam zhes bya ste/ dper na mi gnyis kyis rkun ma skrod pa'i tshul 'di ni sdug bsngal la rjes su shes pa'i bzod pa la sogs pa yang sbyar ro/ /de la mi rtag pa la sogs pa rnam pa bzhir bkod pa yang log
<p>82b.3</p>pa'i rnal 'byor pa rnam pa bzhi'i gnyen po ste/ bzhi ni 'dod chags la spyod pa rnam pa gnyis dang lta ba la spyod pa rnam pa gnyis so/ /'dod chags la spyod pa rnam pa gnyis ni nga'o zhes pa'i nga rgyal gyis non pa dang / le lo la chags pa'o/ /lta
<p>82b.4</p>ba la spyod pa rnam pa gnyis ni bdag tu 'dzin pa dang / bdag gir 'dzin pa la mngon par chags pa'o/ /de la nga'o zhes pa'i nga rgyal gyis non pa ni mi rtag pa la rtag go zhes bsnyems shing spyod pa ste/ de'i gnyen por sdug bsngal gyi bden pa la mi
<p>82b.5</p>rtag par bshad de/ phung po lnga ni skad cig ma'i rang bzhin yin pa'i phyir ro/ /de la bden par 'dzin cing chags pa de spang ba'i phyir/ dge ba mi byed pa'i phyir gnyen por sdug bsngal gyi bden pa la sdug bsngal du bshad de/ 'du byed thams cad
<p>82b.6</p>sdug bsngal rnam pa gsum dang ldan pa'i phyir ro/ /de la bdag tu 'dzin pa'i gnyen por bdag med par bshad de/ phung po lnga la mu stegs kyis btags pa'i bdag nyid mi dmigs pa'i phyir ro/ /bdag gir 'dzin pa'i gnyen por stong pa nyid du bshad de/ 
<p>82b.7</p>bdag ma grub na bdag gir yang mi grub pa'i phyir ro/ /gzugs dang gzugs med pa'i khams kyi sdug bsngal gyi bden pa dang / mi rtag pa la sogs pa'i rnam pa bzhir mthong nas/ sdug bsngal la rjes su shes pa'i bzod pa ste/ de'i tshe yang
<p>83a</p>
<p>83a.1</p>gzugs dang gzugs med pa'i khams kyi nyon mongs pa sdug bsngal mthong bas spang bar bya ba gzugs kyi khams na khong khro ba spangs te/ 'jig tshogs la sogs pa dgu dang / gzugs med pa'i khams na khong khro ba spangs te/ 'jig
<p>83a.2</p>tshogs la sogs pa dgu ste/ spyir bsdoms pa na nyon mongs pa bco brgyad spong ngo / /khams gnyis na zhe sdang med pa ni ting nge 'dzin gyis sems kyi rgyud shin tu brlan pa dang / las mi dge ba'i 'bras bu lus dang sems la gnod pa med pa'i phyir ro/ /de'i
<p>83a.3</p>'og tu nyon mongs pa spangs par shes shing / phyis sems kyi rgyud la nyon mongs pa mi skye bar byed pa ni/ sdug bsngal la rjes su shes pa'i ye shes so/ /de la 'dod pa'i khams kyi kun 'byung gi bden pa la rgyu dang kun tu 'byung ba dang / rab tu 'byung ba dang / 
<p>83a.4</p>rkyen de rnam pa bzhi mthong na kun 'byung la chos shes pa'i bzod pa zhes bya ste/ de'i tshe 'dod pa'i khams kyi kun 'byung gi bden pa mthong bas spang bar bya ba'i nyon mongs pa 'jig tshogs la lta ba dang / mthar 'dzin par lta ba dang / tshul khrims dang brtul zhugs
<p>83a.5</p>snyems pa gsum bkol te/ log pa'i lta ba dang / lta ba snyems pa dang / the tshom dang / 'dod chags dang / khong khro ba dang / nga rgyal dang / ma rig pa ste bdun spong ngo / /de nas nyon mongs pa spangs par shes pa dang / phyis sems kyi rgyud
<p>83a.6</p>la nyon mongs pa mi skye bar byed pa ni/ kun 'byung la chos shes pa'i ye shes so/ /gzugs dang gzugs med pa'i khams kyis kun 'byung gi bden pa la/ rgyu la sogs pa'i rnam pa bzhir mthong na/ kun 'byung la rjes su shes pa'i bzod pa zhes bya ste/ 
<p>83a.7</p>de'i tshe gzugs kyi khams kyi kun 'byung gi bden pa mthong bas spang bar bya ba'i nyon mongs pa log pa'i lta ba dang / lta ba snyems pa dang / the tshom dang / 'dod chags dang / nga rgyal dang ma rig pa ste drug dang / gzugs med pa'i khams na
<p>83b</p>
<p>83b.1</p>yang de bzhin du drug ste/ nyon mongs pa bcu gnyis spong ngo / /de'i rjes la nyon mongs pa spangs par shes pa dang / phyis sems kyi rgyud la nyon mongs pa mi skye bar byed pa ni/ kun 'byung la rjes su shes pa'i ye shes zhes bya'o/ /sa bon gyi chos
<p>83b.2</p>byed pas na rgyu'o/ /ma 'ongs pa'i sred pa 'phel bar byed pas na kun 'byung ba'o/ /bar chad med par srid pa'i rgyun/ rgyun ma chad par 'byung bar byed pas na rab tu 'byung ba'o/ /chu dang / skud pa dang / 'khor lo dang / 'jim pa rnams kyis rdza
<p>83b.3</p>ma bsgrubs pa bzhin du/ 'bras bu sgrub par byed pas na rkyen to/ /'dod pa'i khams kyi 'gog pa'i bden pa la/ 'gog pa dang / zhi ba dang / gya nom pa dang / 'byung ba lta bur mthong na/ 'gog pa la chos shes pa'i bzod pa zhes bya ste/ 
<p>83b.4</p>de'i tshe'ang 'dod pa'i khams kyi 'gog pa'i bden pa mthong bas spang bar bya ba'i nyon mongs pa log pa'i lta ba dang / lta ba snyems pa dang / the tshom dang / 'dod chags dang / khong khro ba dang / nga rgyal dang / ma rig pa ste bdun spong ngo / /de'i
<p>83b.5</p>'og tu nyon mongs pa spangs par shes pa dang / phyis sems kyi rgyud la nyon mongs pa mi skye bar byed pa ni/ 'gog pa la chos shes pa'i ye shes so/ /gzugs dang gzugs med pa'i khams kyi 'gog pa'i bden pa la/ 'gog pa la sogs pa rnam
<p>83b.6</p>pa bzhi lta bur mthong na/ 'gog pa la rjes su shes pa'i bzod pa zhes bya ste/ de'i tshe yang khams gnyis kyi 'gog pa mthong bas spang bar bya ba'i nyon mongs pa gzugs kyi khams na log pa'i lta ba dang / lta ba snyems pa dang / the tshom dang / 'dod chags
<p>83b.7</p>dang / nga rgyal dang / ma rig pa ste drug /gzugs med pa'i khams na yang drug ste/ nyon mongs pa bcu gnyis spong ngo / /de'i 'og tu nyon mongs pa spangs par shes pa dang / phyis sems kyi rgyud la nyon mongs pa mi skye bar byed pa ni/ 'gog pa la rjes su shes pa'i ye
<p>84a</p>
<p>84a.1</p>shes zhes bya'o/ /de la phung po skye bar byed pa'i rgyu'i nyon mongs pa dang bral bas 'gog pa'o/ /sdug bsngal rnam pa brgyad dang bral ba'i phyir zhi ba'o/ /dge ba dang bde ba'i gnas su phyin pa'i phyir gya nom pa'o/ /rtag pa dang mnyam pa med pa'i phyir 'byung ba'o/ /'dod pa'i khams
<p>84a.2</p>kyi lam gyi bden pa la/ lam dang / rigs pa dang / sgrub pa dang / nges par 'byin pa ste/ rnam pa bzhir mthong na/ lam la chos su shes pa'i bzod pa zhes bya ste/ de'i tshe yang 'dod pa'i khams kyi lam mthong bas spang bar bya ba'i nyon mongs pa la log pa'i lta ba dang / lta ba snyems pa
<p>84a.3</p>dang / tshul khrims dang brtul zhugs snyems pa dang / the tshom dang / 'dod chags dang / khong khro ba dang / nga rgyal dang / ma rig pa ste brgyad spong ngo / /de nas nyon mongs pa spangs par shes pa dang / phyis sems kyi rgyud la nyon mongs pa mi skye bar byed pa ni/ lam la chos su
<p>84a.4</p>shes pa'i ye shes zhes bya'o/ /gzugs dang gzugs med pa'i khams kyi lam gyi bden pa la lam la sogs pa rnam pa bzhir mthong na lam la rjes su shes pa'i bzod pa zhes bya ste/ de'i tshe gzugs kyi khams la lam gyi bden pa mthong bas spang bar bya ba'i nyon mongs pa/ log pa'i lta ba
<p>84a.5</p>dang / lta ba snyems pa dang / tshul khrims dang brtul zhugs snyems pa dang / the tshom dang / 'dod chags dang / nga rgyal dang / ma rig pa ste bdun dang / de bzhin du gzugs med pa'i khams na yang bdun te/ nyon mongs pa bcu bzhi spong ngo / /de'i 'og tu nyon mongs pa spangs par shes pa dang / phyis sems
<p>84a.6</p>kyi rgyud la nyon mongs pa mi skye bar byed pa ni lam la rjes su shes pa'i ye shes zhes bya ste/ de ni bsgom pa'i lam du gzhag go/ /'phags pa'i bden pa bzhi tshol bar byed pas na lam mo/ /nyon mongs pa'i gnyen por gyur pas na rigs pa'o/ /mi rtag pa la rtag par 'dzin pa la sogs pa'i phyin ci log
<p>84a.7</p>med par byed pas na sgrub pa'o/ /khams gsum gyi sdug bsngal las thar bar byed pas na nges par 'byin pa'o/ /de'i 'dod pa'i khams kyi bsgom pa'i lam gyis 'dod chags dang / khong khro ba dang / nga rgyal dang / ma rig pa ste/ nyon mongs pa bzhi spong ngo / /gzugs kyi khams kyi bsgom pa'i lam gyis ni 'dod chags
<p>84b</p>
<p>84b.1</p>dang / nga rgyal dang / ma rig pa gsum dang / gzugs med pa'i khams kyi bsgom pa'i lam gyis kyang gsum ste drug spong ngo / /dper na 'khor lo rin po ches yul gzhan spong zhing yul gzhan du 'jug cing 'gro'o/ /de bzhin du mthong ba'i lam na yang / 
<p>84b.2</p>sdug bsngal la chos shes pa'i bzod pa ste/ de ma thag pa'i lam ni gtong la/ sdug bsngal la chos shes pa'i ye shes te/ rnam par grol ba'i lam ni mngon sum du byed cing len to/ /de bzhin du gzugs dang gzugs med pa'i khams kyi rjes
<p>84b.3</p>su shes pa'i bzod pa dang / ye shes la yang gtong zhing len par sbyar ro/ /yang na 'dod pa'i khams kyi sdug bsngal gyi bden pa mthong nas bor ba la/ gzugs dang gzugs med pa'i khams kyi sdug bsngal gyi bden pa mngon du byed pas na 'gro ba'o/ /
<p>84b.4</p>dper na 'khor lo rin po ches sa phyogs ma rgyal ba'i grong dang / grong khyer las ni rgyal bar byed/ rgyal ba rnams su ni gnas 'cha' bar byed do/ /de bzhin du mthong ba'i lam gyis kyang de ma thag pa'i lam gyi 'jig tshogs la lta ba la sogs pa'i nyon mongs pa
<p>84b.5</p>las/ ma rgyal ba rnams ni rgyal bar byed nyon mongs pa'i rnyed pa yongs su gcod pa'i phyir ro/ /rgyal ba rnams su yang gnas 'cha' bar byed de/ rnam par grol ba'i lam gyis nyon mongs pa dang bral ba'i mtshan nyid bskyed nas/ mya ngan las 'das pa'i
<p>84b.6</p>gnas la gnas par byed pa'i phyir ro/ /dper na 'khor lo rin po che gnas kha cig tu yar 'phar la/ gnas kha cig tu mar thur du yang lhung ngo / /de bzhin du de ma thag tu lam la yang nas yang du dmigs pa na/ 'dod pa'i khams kyi de ma thag pa'i lam la
<p>84b.7</p>dmigs pa'i tshe na/ mar babs pa yin la/ rnam par grol ba'i lam la gnas pa'i tshe na yar 'phar ba yin no/ /de bzhin du gzugs dang gzugs med pa'i khams kyi de ma thag pa'i lam mngon du byed pas na mar 'bab pa'o zhe na/ rnam par grol ba'i lam la
<p>85a</p>
<p>85a.1</p>gnas pa'i tshe na yar 'phar ba ste/ kun 'byung gi bden pa la sogs pa la yang de bzhin du sbyar ro/ /yang na 'dod pa'i khams kyi sdug bsngal gyi bden pa la dmigs na ni mar 'bab pa'o/ /gzugs dang gzugs med pa'i khams kyi sdug bsngal gyi bden pa la dmigs na ni yar
<p>85a.2</p>'phar ba ste/ bden pa lhag ma rnams la yang ci rigs par de bzhin du sbyar ro/ /brgal ba/ mthong ba'i lam na ci'i phyir na chos kyi 'khor lo zhes bya ste/ 'khor lo yin par cis mngon zhe na/ de la yang lung las gsungs pas mngon te/ lung las 'phags pa kun shes kauN+Di n+ya bden pa mthong ngo / /de
<p>85a.3</p>nas bcom ldan 'das kyis bka' stsal pa/ kauN+Di n+ya khyod kyis bden pa mthong ngam/ gsol pa bcom ldan 'das mthong ngo / /kauN+Di n+ya khyod kyis bden pa rtogs sam/ gsol pa/ bcom ldan 'das rtogs so/ /de bas na 'dis bden pa kun shes pas na/ 
<p>85a.4</p>kun shes kauN+Di n+ya zhes grags so/ /nam 'phags pa kauN+Di n+yas bden pa mthong bas na/ chos kyi 'khor lo bskor to zhes gsungs pa'i phyir/ mthong ba'i lam la chos kyi 'khor lo zhes bya'o/ /gzhan yang btsun pa kun shes kauN+Di n+ya yang 'di skad du 'chad de/ 
<p>85a.5</p>'phags pa'i lam gyi yan lag mthong ba'i lam gyi ngo bo 'di/ lte ba dang / rtsibs dang / mu khyud kyi dpe dang 'dra bar chos kyi 'khor lo zhes bya'o/ /de la yang dag pa'i ngag dang / las kyi mtha' dang / 'tsho ba gsum ni tshul khrims kyi phung po yin par lte ba'i tshul lta bu ste/ 
<p>85a.6</p>ji ltar 'khor lo'i lte ba'i rtsibs kyi gzugs byed pa bzhin du/ yang dag pa'i lta ba la sogs pa'i yon tan gzhan yang tshul khrims la brten cing de dag gi gzungs tshul khrims byed pa'i phyir ro/ /yang dag pa'i ting nge 'dzin ni mu khyud kyi tshul lta bu ste/ ji ltar 'khor lo mu
<p>85a.7</p>khyud kyi rtsibs rnams mi gyes par sdud pa bzhin du/ yang dag pa'i ting nge 'dzin gyis kyang / sems kyi 'phro ba thams cad sdud par byed pa'i phyir ro/ /yang dag pa'i lta ba dang / rtog pa dang / dran pa dang / rtsol ba bzhi ni 'phro ba'i rang bzhin pas rtsibs lta bu'o/
<p>85b</p>
<p>85b.1</p>de ltar 'phags pa kauN+Di n+yas mthong ba'i lam bskyed pa'i phyir/ chos kyi 'khor lo bskor to zhes gsungs pas na/ mthong ba'i lam la chos kyi 'khor lo zhes bya bar mngon no/ /de la yang dag pa'i ngag dang las kyi mtha' dang / 'tsho ba gsum/ tshul khrims
<p>85b.2</p>kyi phung por gtogs pas zhe sdang mi dge ba'i rtsa ba gcod par byed do/ /yang dag pa'i ting nge 'dzin dang / rtog pa dang rtsol ba gsum ting nge 'dzin gyi phung por gtogs pas 'dod chags mi dge ba'i rtsa ba gcod par byed do/ /yang dag pa'i lta ba dang ldan pa dran
<p>85b.3</p>pa shes rab kyi phung por gtogs pas gti mug mi dge ba'i rtsa ba gcod par byed do zhes kyang slob dpon kha cig gis bshad do/ /'phags pa'i lam gyi yan lag brgyad kyi don rgyas par ni mdo nyid las 'og nas 'chad pas mdo tsam zhig bstan par bya'o/ /yang
<p>85b.4</p>dag pa'i lta ba zhes bya ba la/ yang dag pa zhes bya ba ni phyin ci ma log pa'i don to/ /lta ba ni mthong ba'i don te/ nang dang phyi'i dngos po mi rtag pa la sogs pa phyin ci ma log par mthong ba ni yang dag pa'i lta ba'o/ /yang na yang dag pa zhes bya ba ni de kho na la bya la/ 
<p>85b.5</p>lta ba zhes bya ba ni rtog pa la bya ste/ bden pa bzhi'i de kho na la rtog pa ni yang dag pa'i lta ba'o/ /yang na yang dag pa ni bkra shis pa'am bsngags pa'am/ dge ba la byal/ lta ba ni gsal bar byed pa la bya ste/ bkra shis pa'am/ dge ba la gsal bar byed pa
<p>85b.6</p>ni yang dag pa'i lta ba'o/ /yang dag pa'i rtog pa zhes bya ba la yang dag pa zhes bya ba ni sngon ma byung ba byung ba la bya ste/ rtog pa dag ni 'di dge 'di mi dge zhes 'jigs pa la bya ste/ de lta bu'i 'jigs pa sngon ma byung ba byung ba ni yang dag pa'i rtog pa'o/ /yang
<p>85b.7</p>na yang dag pa ni mnyam pa'am mthun par byed pa la rtog pa ni/ de'i rjes su sems pa ste/ yang dag pa'i lta bas ji ltar mthong ba bzhin du/ phyis de dang mthun par sems pa ni yang dag pa'i rtog pa'o/ /yang dag pa'i ngag ces bya ba la dang por tshul khrims
<p>86a</p>
<p>86a.1</p>kyi sdom pa la sogs pa yang dag par blangs nas/ sdig pa mi dge ba'i chos mi bya bar khas blangs pa bzhin du yi dam 'dral bar mi byed pa ni yang dag pa'i ngag go/ /yang dag pa'i ngag rnam pa gnyis te/ rnam par rig byed ma yin pa dang / rnam
<p>86a.2</p>par rig byed do/ /de la rnam par rig byed ma yin pa ni brdzun dang tshig rtsub po la sogs pa'i smra ba la sogs pa'o/ /rnam par rig byed ni dus su smra/ yang dag par smra/ bden par smra zhes bya'o/ /yang dag pa'i las kyi mtha' zhes pa la/ gang lus kyi las
<p>86a.3</p>ma nyams pa zhig ste/ srog gcod pa dang / ma byin par len pa la sogs pa la nges par lta zhing de la mi 'jug pa'o/ /yang dag pa'i 'tsho ba zhes bya ba la chos bzhin du 'tsho ba ni yang dag pa'i 'tsho ba ste/ de yang khyim na gnas pa rnams kyi 'tsho ba dag pa dang / rab tu byung
<p>86a.4</p>ba rnams kyi 'tsho ba dag pa ste/ rnam pa gnyis so/ /khyim na gnas pa rnams kyi 'tsho ba dag pa ni/ me dang / mtshon dang dug dang chang la sogs pa las slar ldog pa'o/ /rab tu byung ba rnams kyi 'tsho ba dag pa ni/ yo byad bsnyungs pa dang / chog shes shing 'dod pa
<p>86a.5</p>nyung ba dang tshul 'chos pa la sogs pa las slar log pa'o/ /yang dag pa'i rtsol ba zhes bya ba la/ sdig pa mi dge ba'i chos ma skyes pa mi skyed pa dang / skyes pa spang ba dang / dge ba'i chos ma skyes pa skyed pa dang / skyes pa 'phel bar byed pa'i lus dang / 
<p>86a.6</p>sems kyi brtson 'grus ni yang dag pa'i rtsol ba'o/ /yang dag pa'i dran pa zhes bya ba la sngon mnyan cing bsams te/ myong ba'i dngos po sems la mi brjed par byed pa ni yang dag pa'i dran pa ste/ de yang rgyu rnam pa gsum las dran pa 'byung ste/ rgyu rnam pa
<p>86a.7</p>gsum ni goms pa dang / mtshan ma mthong ba dang / yid dang ba'o/ /de la goms pa ni gzugs la sogs pa'i dngos po la yang nas yang du lta ba la sogs pa byas pa dang / gzugs la sogs pa'i dngos po med kyang / phyis sems la dran pa 'byung ste/ 
<p>86b</p>
<p>86b.1</p>dper na nyin mo goms pa'i rmi lam du mthong ba bzhin no/ /mtshan mar mthong ba ni chos 'dra dang mi 'dra ba mthong ba las dran pa 'byung ste/ dper na bu dang 'dra ba mthong nas bu dran pa dang / lhags pas nyen nas me dran pa'o/ /yid dang ba ni chu gsal bar bzhin
<p>86b.2</p>gyi gzugs brnyan snang ba dang 'dra bar/ sems gsal te sgrib pa'i shas chung na sngon ci byas pa rnams dran no/ /yang dag pa'i ting nge 'dzin zhes bya ba la/ yang dag pa ni drang po la bya la/ ting nge 'dzin gyi gyur pa'am 'dzin pa la bya ste/ dper na sbrul smyug
<p>86b.3</p>ma'i sbubs su bcug na drang por 'gyur ba bzhin du/ sems rmugs pa dang / rgod pa la sogs pa las bzlog nas drang por 'dzin pa ni yang dag pa'i ting nge 'dzin to/ /yang na yang dag pa ni mnyam pa la bya la/ ting nge 'dzin ni 'jog pa la bya ste/ sems
<p>86b.4</p>mnyam par 'jog pa ni ting nge 'dzin yang dag pa'i ting nge 'dzin to/ /de la lam gyi yan lag mdo tsam du gsungs pa rgyas par bshad par bya ba'i phyir/ dge slong dag yang dag pa'i lta ba gang zhe na zhes bya ba la sogs pa bka' stsal to/ /ci'i phyir mdo tsam du
<p>86b.5</p>bshad nas/ rgyas par bka' stsal zhe na/ 'dul ba rnam pa gnyis te/ glengs pas shes pa dang / spros pas shes pa'o/ /de la glengs pas shes pa rnams kyi ched du ni 'di lta ste/ yang dag pa'i lta ba dang / zhes bya ba la sogs pa mdo tsam du
<p>86b.6</p>gsungs nas/ spros pas shes pa rnams rgya cher ma bshad pa na don rtogs par mi nus pa'i phyir/ de bzhin gshegs pa chos la slob dpon 'chab pa mi mnga' zhing / thugs rje chen po dang ldan pas de la dge slong dag yang dag pa'i lta ba gang zhe na zhes bya ba la sogs
<p>86b.7</p>pa rgyas par bka' stsal to/ /de la yang dag pa'i lta ba rnam pa gsum ste/ slob pa'i yang dag pa'i lta ba dang / mi slob pa'i yang dag pa'i lta ba dang / 'jig rten gyi yang dag pa'i lta ba'o/ /de slob pa dang mi slob pa'i gang zag rnams la snyoms par 'jug pa na lta
<p>87a</p>
<p>87a.1</p>ba gang yin pa ni slob pa dang mi slob pa'i yang dag pa'i lta ba zhes bya'o/ /ting nge 'dzin las langs nas lta ba ni rtogs pa dang bcas pa yin pas/ 'jig rten gyi yang dag pa'i lta ba zhes bya'o/ /yang na gang zag dge ba rnams tshe rabs gzhan yod par
<p>87a.2</p>lta zhing / las dang las kyi 'bras bu la skur pa mi 'debs pa ni/ 'jig rten gyi yang dag pa'i lta ba ste/ 'dir ni 'jig rten gyi yang dag pa'i lta ba ston par byed par rig par bya'o/ /de la chos drug yod par lta ba ni yang dag pa'i lta ba ste/ 'jug pa'i rten yod par
<p>87a.3</p>lta ba dang / de'i rkyen gyi sa bon dang / gzhi yod par lta ba dang sbyin pa'i yon tan yod par lta ba dang / sbyin pa dang tshul khrims dang bsgom pa'i gnyen po dang / mi mthun pa'i phyogs yod par lta ba dang / de gsum mi mthun pa'i phyogs dang / gnyen po'i
<p>87a.4</p>'bras bu yod par lta ba dang / 'jug pa las rnam par log par lta ba dang drug go/ /de la 'jig rten 'di yod 'jig rten pha rol yod/ ces bya bas 'jug pa'i rten yod pa lta ba bstan te/ tshe gcig nas gcig tu 'jug pa'i rten ni 'jig rten 'di dang 'jig rten pha
<p>87a.5</p>rol yin la/ tshe 'di yang las dang nyon mongs pa dang bcas pa'i phung po lnga \u0f37yod par 'dod cing tshe 'di'i las dang nyon mongs pa'i rgyus tshe rabs gzhan du yang phung po len par 'dod pa ni 'jig rten 'di yod pa dang 'jig rten pha rol yod par lta ba zhes bya'o/ /ma yod pa dang pha
<p>87a.6</p>yod pa zhes bya bas de'i rkyen gyis sa bon dang bzhi yod par bstan to/ phung po lnga skye ba'i sa bon 'jog pa ni pha yin no/ /sa bon gyi rten byed pa ni ma yin te/ de gnyis kyang yod par lta ba ni ma yod pa dang / pha yod pa zhes bya'o/ /sbyin pa yod pa dang / sbyin sreg
<p>87a.7</p>yod pa zhes bya bas sbyin pa dang / lha la mchod pa yod par lta ba bstan te/ yo byad rnams byin na de len par byed pa'i sems can yod par lta ba dang / sbyin sreg byas na de na sbyin sreg len pa'i lha len par lta ba ni sbyin pa yod pa dang / sbyin sreg yod par
<p>87b</p>
<p>87b.1</p>lta ba zhes bya'o/ /'dod pa dang mi 'dod pa zhes bya bas/ sbyin pa dang tshul khrims dang bsgom pa'i mi mthun pa'i phyogs yod par lta ba bstan te/ sbyin pa dang tshul khrims dang bsgom pa'i mtshan nyid dge ba'i phyogs gnyen por gyur pa la ni 'dod pa zhes bya'o/ /
<p>87b.2</p>de'i mi mthun pa'i phyogs ser sna dang ngang tshul ngan pa dang / sems g.yengs pa mi dge ba'i phyogs su gyur pa ni mi 'dod pa zhes bya'o/ /yang na bsod nams dang mi g.yo ba'i mtshan nyid kyi las dge ba ni 'dod pa'o/ /bsod nams ma yin pa'i mtshan nyid kyi
<p>87b.3</p>las mi dge ba ni mi 'dod pa ste/ de dag yod par lta ba ni/ 'dod pa dang mi 'dod pa yod par lta ba zhes bya'o/ /legs par byas pa dang nyes par byas pa'i las kyi 'bras bu rnam par smin pa yod pa dang zhes bya bas de gsum gyis mi mthun pa'i phyogs dang
<p>87b.4</p>gnyen po'i 'bras bu yod par lta ba bstan te/ sbyin pa byas na longs spyod chen por 'gyur ba dang / tshul khrims bsrungs na mtho ris su skye ba dang / tshad med pa bsgoms na mya ngan las 'das par 'gyur bar lta ba dang / ser sna byas na dbul por 'gyur ba
<p>87b.5</p>dang / tshul khrims dral na ngan song du skye ba dang / tshad med pa ma bsgoms na thar par mi 'gyur ro zhes lta ba'am/ bsod nams dang mi g.yo ba'i las byas na bde 'gror skye ba dang / bsod nams ma yin pa'i las byas na ngan song gsum du skye bar lta
<p>87b.6</p>ba ni/ las legs par byas pa dang / nyes par byas pa'i 'bras bu rnam par smin pa yod par lta ba zhes bya'o/ /'jig rten na yang dag par song ba dang / yang dag par zhugs pa yod ces bya bas 'jug pa las rnam par log par yod par lta ba bstan te/ 
<p>87b.7</p>'jug pa ni 'khor bar skye ba'o/ /'khor bar skye ba la log pa ni 'phags pa rgyun tu zhugs pa la sogs pa dang / de bzhin gshegs pa rnams te de dag yod par lta ba ni 'jig rten na yang dag par song ba dang / yang dag par zhugs pa yod par lta ba zhes
<p>88a</p>
<p>88a.1</p>bya'o/ /de la rgyun tu zhugs pa la sogs pa'i 'phags pa ni yang dag par song ba'o/ /de las bzlog pa 'di ni log pa'i lta ba zhes bya'o/ /zhes bya ba la yang dag pa'i lta ba las bzlog pa ni log pa'i lta ba ste/ 'jig rten 'di med/ 
<p>88a.2</p>'jig rten pha rol med ces bya ba la sogs par lta'o/ /yang dag pa'i rtog pa bshad pa'i phyir/ yang dag pa'i rtog pa gang zhe na/ sbyin pa dang tshul khrims sangs rgyas su 'gyur ba la sogs par bsngo ste/ 'khor los sgyur ba la sogs par ma bsngos pa
<p>88a.3</p>'di yang dag pa'i rtog pa'o zhes gsungs so/ /don du na mi dge ba la sogs par rtog pa'i gnyen por sems dge bar rtogs pa ni/ yang dag par rtog pa'o/ /de la sbyin pa gang kha na ma tho ba med pa/ sems kyi rgyan dang sems kyi yo byad dang / 
<p>88a.4</p>rnal 'byor gyi tshogs dang / don gyi mchog thob par bya ba'i phyir dngos po gtong ba ni sbyin pa'o/ /de yang gang gis sbyin pa dang / gang du sbyin pa dang / ci sbyin pa dang / cis sbyin pa dang / ji ltar sbyin pa dang / ci'i phyir sbyin pa ste/ rnam pa drug tu
<p>88a.5</p>lta ba'o/ /de la gang gis sbyin zhe na/ sbyin pa po dang / sbyin pa'i bdag pos sbyin te/ gang rang gi lag nas dngos po gtong ba ni sbyin pa po'o/ /gang gzhan sbyin du 'jug pa ni sbyin pa'i bdag po'o/ /gang la sbyin zhe na/ zhing rnam pa bzhi la sbyin te/ 
<p>88a.6</p>sdug bsngal gyi zhing dang / phan btags pa'i zhing dang / yid du 'ong ba'i zhing dang / khyad zhugs pa'i zhing ngo / /de la sdug bsngal gyi zhing ni 'dron po'am/ bkren pa'am/ mu lto ba'am/ long ba'am/ 'on pa'am/ mgon med pa'am/ skyabs med pa'am/ gang
<p>88a.7</p>nad kyis gzir ba la sogs pa'o/ /de la phan btags pa'i zhing ni pha'am ma'am gzhan yang gnod pa'i sdug bsngal las bdag bsgral bar byas pa'am/ lo nyes sam rgyal po gzhan gyis 'jigs pa'am/ bcings pa'i nad kyis btab pa las grogs byas
<p>88b</p>
<p>88b.1</p>pa'am/ las su byas pa rnams kyi grogs byas pa'am/ nor dang gnyen bshes la sogs pa dang bral ba'i mya ngan las 'das pa'am/ phan pa dang bde bar gyur pa'i man ngag byin pa'o/ /yid du 'ong ba'i zhing ni gang grogs po mdza' ba dang bshes pa phan tshun
<p>88b.2</p>'dris pa dang / sems mthun par 'gyur ba'am/ nye du gnyen bshes la sogs pa gzhan yang ngo / /khyad zhugs pa'i zhing ni bram ze'am dge slong gang dge ba'i rang bzhin can 'dod chags dang / zhe sdang dang / gti mug spang bar bya ba'i phyir zhugs pa'o/ /de
<p>88b.3</p>la ci sbyin zhe na/ don du dngos po rnam pa gnyis sbyin te/ sems can gyi grangs su gtogs pa dang / sems can gyi grangs su ma gtogs pa'i dngos po'o/ /de la sems can gyi grangs su gtogs pa'i dngos po yang rnam pa gnyis te/ phyi dang nang gi'o/ /
<p>88b.4</p>de la phyi'i dngos po ni bu dang chung ma dang / bran pho mo dang / rta dang / glang po dang / ra lug la sogs pa sbyin pa'o/ /nang gi dngos po ni bdag nyid kyi lus kyi rkang pa dang / lag pa dang mgo dang / sha khrag la sogs pa sbyin pa'o/ /sems can gyi grangs su ma
<p>88b.5</p>gtogs pa'i dngos po yang rnam pa gsum ste/ 'bru'i dngos po dang gter gyi dngos po dang / yul gyi dngos po'o/ /de la 'bru'i dngos po ni 'di lta ste/ nas dang / gro dang / 'bras dang / til la sogs pa'o/ /gter gyi dngos po ni 'di lta ste/ gser dang / 
<p>88b.6</p>dngul dang / mu tig dang / bai DUr+ya la sogs pa'o/ /yul gyi dngos po ni 'di lta ste/ zhing gi dngos po dang / khyim gyi dngos po dang / tshong khang dang / bsod nams kyi don du rtsig pa'i khang pa la sogs pa'o/ /cis sbyin zhe na/ 'dod ma chags pa dang / 
<p>88b.7</p>zhe mi sdang ba dang ldan pa'i rgyus skyed pa'i lus kyi las dang / ngag gi las kyis sbyin no/ /ji ltar sbyin zhe na/ dad pa'i sems kyis tshe phyi ma la 'bras bu yod par lta zhing / gus pa dang 'dud pa'i sems kyis rang gi lag nas gus par byas te dus su sbyin no/ 
<p>89a</p>
<p>89a.1</p>ci'i phyir sbyin zhe na sdug bsngal gyi zhing la ni snying rje bas sbyin no/ /phan btags pa'i zhing la ni byas pa gzo ba'i sems kyis sbyin no/ /yid du 'ong ba'i zhing la ni mdza' bar gyur pas sbyin no/ /khyad zhugs pa'i zhing la ni 'jig rten kun las
<p>89a.2</p>khyad par du 'phags pa de las 'bras bu dam pa 'byung ba'i phyir sbyin te 'di ni sbyin pa zhes bya'o/ /tshul khrims zhes bya ba la/ tshul khrims ni yan lag drug dang ldan pa'i tshul khrims la bya ste/ yan lag drug dang ldan pa'i tshul khrims gang zhe na/ tshul khrims
<p>89a.3</p>dang ldan pa yin zhing / so sor thar pa'i sdom pas bsdoms pa/ spyod pa dang spyod yul phun sum tshogs pa kha na ma tho ba rdul tsam la yang 'jigs par lta zhing / yang dag par blangs pa'i gnas rnams slob bo zhes gang gsungs pa'o/ /de ltar tshul khrims
<p>89a.4</p>dang ldan pa ni ji ltar bslab pa yang dag par blangs pa'i gnas dang / lus kyi las kyis zhig par ma byas pa dang / ngag gi las kyis zhig par ma byas pa'o/ /ji ltar so sor thar pa'i sdom pas bsdams she na/ sde bdun pa'i tshul khrims pa ni so sor thar pa'i sdom
<p>89a.5</p>pa ste/ de dang ldan pa'o/ /de la sde bdun ni/ dge slong pha dang / dge slong ma dang / dge bsnyen pha dang / dge bsnyen ma dang / dge sbyong pha dang / dge sbyong ma dang / dge slob ma'o/ /de la spyod pa phun sum tshogs pa ni/ spyod lam bzhi'am/ 
<p>89a.6</p>las su bya ba'am/ dge ba'i phyogs la sbyor ba rnams kyang 'jig rten gyi rjes su 'jug cing / 'jig rten dang mthun par byed pa dang / 'dul ba'i rjes su 'jug cing 'dul ba dang mthun par byed pa ste/ don du na las su bya ba thams cad la 'jig rten pa
<p>89a.7</p>rnams kyis mig mi 'gag pa'am/ 'dul ba dang mi 'gal bar byed pa'o/ /ji ltar spyod yul phun sum tshogs pa yin zhe na/ spyod yul rnam pa lngar 'jug tu ma gnang ba rnams su mi 'jug pa ste/ spyod yul rnam pa lnga ni/ shan pa'i gnas dang / smad
<p>89b</p>
<p>89b.1</p>'tshong ma'i gnas dang / chang 'tshong ma'i gnas dang / rgyal po'i pho brang dang / gdol pa'i gnas so/ /ji ltar kha na ma tho ba phra ba la 'jigs par lta zhe na/ kha na ma tho ba phra ba zhes bya ba ni/ gang slob tshig phran tshegs su gyur pa nyams na yang bslang bar
<p>89b.2</p>bla ba ste/ dper na dug chung ngus kyang skyes bu chen po gsod pa bzhin du/ kha na ma tho ba phra mo 'di dag byung na yang dgra bcom pa'i 'bras bu thob pa'i skal ba med cing ngan song du ltung bar 'gyur ro/ /zhes de dag la yang bag byed cing 'jigs pa'o/ /ji ltar yang dag par
<p>89b.3</p>blangs pa'i gnas la slob ce na/ dang por so sor thar pa'i sdom pa yang dag par len pa'i dus na gsol ba dang zhu ba'i las bzhis bsnyen par rdzogs pa'i tshe bslab pa'i gnas kyi lus las du zhig thos nas gzhan ni zla ba phyed cing so sor thar pa'i mdo 'don pa las shes par
<p>89b.4</p>gyis shig ces bsgo ste/ phyis des tshangs pa mtshungs par spyod pa rnams las tshul khrims kyi dngos po du yod pa rgyas par nyan cing ji ltar mnyan pa rnams mi nyams par yang byed la/ nyams pa rnams kyang chos bzhin du gso bar byed pa'o/ /don du na tshul khrims
<p>89b.5</p>kyi mtshan nyid rnam pa gsum bstan te/ mtshan nyid gsum ni ma zhig pa'i mtshan nyid dang / rang bzhin gyi mtshan nyid dang / gzhan dang bdag la ltos nas yon tan gyi mtshan nyid do/ /de la tshul khrims dang ldan pa yin zhes bya bas ma zhig pa'i mtshan nyid bstan
<p>89b.6</p>to/ /so sor thar pa'i sdom pas bsdams zhes bya bas rang bzhin gyi mtshan nyid bstan to/ /spyod pa dang spyod yul phun sum tshogs pa zhes bya bas gzhan la ltos nas yon tan gyi mtshan nyid bstan to/ spyod lam mdzes shing 'gro bar bya ba ma yin pa'i gnas su
<p>89b.7</p>mi 'gro na/ gzhan dag sems ma dang ba ni dang bar 'gyur/ dang ba rnams ni dad pa cher 'phel bar 'gyur zhing / phyogs phyogs su mi snyan pa'i tshig mi sgrogs pa'i phyir ro/ /gang kha na ma tho ba rdul tsam la yang 'jigs par lta ba dang / yang dag par
<p>90a</p>
<p>90a.1</p>blangs pa'i gnas la slob pa gnyis kyis bdag la ltos nas tshul khrims kyi yon tan bstan te/ bslab pa phra mo rnams kyang ma nyams na/ dgra bcom pa'i 'bras bu ma thob pa dang / mngon du ma byas pa rnams thob pa dang / mngon du bya
<p>90a.2</p>ba'i skal ba can du 'gyur ba'i phyir ro/ /sangs rgyas su 'gyur bar bsngos te/ zhes bya ba ni/ /sbyin pa dang / tshul khrims kyi sgo nas dge ba byas pa de dag gi rgyus sangs rgyas su gyur cig ce'am/ sogs pa'i sgras dgra bcom pa'am/ rgyun tu zhugs
<p>90a.3</p>par gyur ces bsngo'o/ /'khor los sgyur bar gyur cig ce'am/ sogs pa'i sgras brgya byin dang tshangs par gyur cig ces mi bsngo ba 'di ni yang dag pa'i rtog pa'o/ /nyon mongs pa'i sgrib pa rnams spangs nas skyes bu gnyid las sad pa bzhin du/ ma
<p>90a.4</p>rig pa'i gnyid las sad pa byas shing phung po dang khams la sogs pa'i chos rnams mngon du gyur te/ pad+mo kha phye ba lta bur gyur pa ni sangs rgyas so/ /'khor los sgyur ba zhes bya ba la/ 'khor lo ni rin po che'i mthus/ 'gro ba rnams la dbang byed kyi/ rgyal
<p>90a.5</p>srid 'dzin pa ni 'khor los sgyur ba zhes bya'o/ /'khor los sgyur ba'ang rnam pa bzhi yod de/ gser gyi 'khor lo can dang / dngul gyi 'khor lo can dang / zangs kyi 'khor lo can dang / lcags kyi 'khor lo can no/ /de la gser gyi 'khor lo can ni
<p>90a.6</p>mchog go/ /dngul gyi 'khor lo can ni mchog dang nye ba'o/ /zangs kyi 'khor lo can ni bar ma'o/ /lcags kyi 'khor lo can ni tha ma'o/ /de yang rim bzhin du gser gyi 'khor lo can gyi 'khor lo ni gling bzhi la dbang sgyur ro/ /dngul gyi 'khor lo
<p>90a.7</p>can ni gling gsum la'o/ /zangs kyi 'khor lo can ni gling gnyis la'o/ /lcags kyi 'khor lo can ni gling gcig la'o/ /de la dbang sgyur ba'i tshul yang gser gyi 'khor lo yod pa rnams la ni mkhar gyi rgyal phran rnams bdag cag nyid bsu zhing mdun du
<p>90b</p>
<p>90b.1</p>'ongs nas 'di skad du/ kye lha skye dgu 'di dag ni phyug cing 'byor la/ skye bo mang pos kyang rgyas pa lags te/ bdag cag kyang lha'i lags pas bdag cag la lhas lung stsal du gsol zhes zer ro/ /gang dngul gyi 'khor lo can de dag ni bdag nyid rkang
<p>90b.2</p>gis btsugs te song ba'i 'og tu rgyal phran rnams 'dud par byed do/ /gang zangs kyi 'khor lo can de dag ni mkhar gyi rgyal phran rnams kyi drung du song nas/ tshig gi thabs dang 'dud par 'gyur ro/ /lcags kyi 'khor lo can gyi ni drung du song nas/ gcig la gcig
<p>90b.3</p>mtshon gzas pa dang de'i 'og tu 'dud par byed do/ /yang dag pa'i ngag bstan par bya ba'i phyir/ yang dag pa'i ngag gang zhe na zhes bya ba la sogs pa gsungs so/ /brdzun du smra ba zhes bya ba la gang smra bar bya ba'i don de 'du shes gzhan du gzhag nas gzhan du smra ba
<p>90b.4</p>ste/ gang smra bar bya ba'i mi des don go bar byas nas brdzun no/ /de bas na mngon pa'i chos mdzod las/ 'du shes gzhan du bstan pa'i tshig /don shes pa la smras na brdzun/ /zhes gsungs so/ /ngag rtsub po zhes bya ba la zhe sdang dang bcas pa'i sems kyis pha
<p>90b.5</p>rol po mi dga' bar bya ba'i phyir rigs dang rus la sogs pa'i skyon smos pa'i tshig smras nas gzhan gyis go bar gyur na tshig rtsub po'o/ /phra ma zhes bya ba la 'dod chags dang zhe sdang dang bcas pa'i sems nyon mongs pas pha rol dbye bar bya ba'i phyir phan tshun bskyal
<p>90b.6</p>ba las don go bar gyur na phra ma'o/ /de bas na mngon pa'i chos mdzod las kyang / phra ma nyon mongs pa can gyis sems tshig ste dbye bar bya ba'i phyir zhes gsungs so/ /kyal par smra ba zhes bya ba 'dod chags la sogs pa'i nyon mongs pa dang bcas pa'i
<p>90b.7</p>sems kyis/ kha gsag dang glu dang mu stegs kyi gtsug lag bshad nas gzhan gyis don go bar gyur na tshig kyal pa ste/ de bas na ches mngon pa'i mdzod las kyang / kha gsag glu dang glu tshig bzhin/ /gtsug lag ngan pa bzhin du spang / /zhes gsungs
<p>91a</p>
<p>91a.1</p>so/ /don du ngag gi skyon rnam bzhi spangs nas/ 'jam pa dang don dang bcas pa'i dam pa'i chos ston pa ni/ yang dag pa'i ngag ces bya ste/ de dag gi mtshan nyid zhib tu yang dag pa'i las kyi mtha'i skabs su bshad do/ /yang dag pa'i
<p>91a.2</p>las kyi mtha' bstan par bya ba'i phyir/ yang dag pa'i las kyi mtha' gang zhe na/ lus dang / ngag dang / yid kyis zhes bya ba la sogs pa gsungs te/ mdor na lus dang / ngag dang / yid kyis mi dge ba bcu spangs nas lus dang ngag dang yid kyis dge ba
<p>91a.3</p>bcu'i las kyi lam bsgrub pa ni yang dag pa'i las kyi mtha' zhes bya'o/ /mi dge ba bcu dang dge ba bcu gang yin pa bstan pa'i phyir/ de la lus kyi rnam pa gsum ste zhes bya ba la sogs pa gsungs te/ lus kyi las srog gcod pa dang / ma byin par len
<p>91a.4</p>pa dang / 'dod pas log par spyod pa ni lus kyi las mi dge ba gsum zhes bya ba la/ de gsum spangs pa ni lus kyi dge ba gsum zhes bya'o/ /ngag gi bzhi ste zhes bya ba la/ brdzun du smra ba dang / ngag rtsub po dang / phra ma dang / kyal par smra ba ni ngag
<p>91a.5</p>gi mi dge ba bzhi la de bzhi spangs pa ni ngag gi dge ba bzhi'o/ /yid kyi rnam pa gsum ste zhes bya ba la chags pa dang / gnod sems dang / log par lta ba ni/ yid kyi mi dge ba gsum la/ de gsum spangs pa ni yid kyi dge ba gsum ste/ lus kyi mi dge ba
<p>91a.6</p>gsum dang / ngag gi mi dge ba bzhi dang / yid kyi mi dge ba gsum bsdoms na mi dge ba bcu'o/ /lus kyi dge ba gsum dang / ngag gi dge ba bzhi dang / yid kyi dge ba gsum ste/ bsdoms na dge ba bcu'o/ /las kyi lam bcu po 'di dag rnam pa
<p>91a.7</p>brgyad kyis rnam par gzhag ste/ yan lag yongs su rdzogs pa dang / rab tu dbye ba dang / rgyu dang / gnas dang / sgo dang / las kyi lam che chung dang / 'bras bu dang rnam grangs so/ /de la yan lag yongs su rdzogs pa'i dbang du byas nas/ de la srog gcod pa
<p>91b</p>
<p>91b.1</p>gang zhe na/ zhes bya ba la sogs pa gsungs so/ /yan lag lnga dang ldan na srog gcod pa'i srog bcad pa rdzogs par 'gyur te/ de las 'ga' zhig ma tshang na ni srog bcad pa ma yin no/ /yang na yan lag dang po bstan pa'i phyir srog chags kyang yin zhes bya ba smos
<p>91b.2</p>te/ gang gsad par bya ba de yang dag par na sems can srog chags yin gyi/ mtho 'am sdong bu la sogs pa ma yin no/ /yan lag gnyis pa bstan pa'i phyir/ srog chags su 'du shes kyang gyur zhes bya ba smos te/ gal te gang gsad par bsams pa de yang
<p>91b.3</p>srog chags yin par shes shing / srog bcad pa yin te/ sdong dum la sogs pa yin no ba'i 'du shes kyis srog chags la bsnun na ni/ srog bcad pa yin no/ /de ni mdor na 'di skad bstan pa yin no/ /gang gsad par bsam pa de nyid gsad kyi nor te gzhan
<p>91b.4</p>ma bsad ces bya ba'i don to/ /yan lag gsum bstan pa'i phyir/ gsod sems kyang skyes zhes bya ba smos te gsad do snyam pa'i sems kyis gsod sems skyes nas bsad na ni srog gcod pa yin gyi/ gsad pa'i bsam pa med de nyon mongs pa med pa'i sems
<p>91b.5</p>kyis bsad na/ srog bcad pa ma yin no zhes bya ba'i don to/ /yan lag bzhi bstan pa'i phyir/ gnod par yang byas zhes bya ba smos te/ gsad sems yod kyang gal te mtshon la sogs pas ma bsnun na srog bcad pa ma yin gyi/ gsad par bsams
<p>91b.6</p>pas mtshon cha la sogs pas kyang bsnun zhes bya ba'i don to/ /yan lag lnga bstan pa'i phyir/ de yang shi na zhes bya ba gsungs te/ gang gsad par bya ba de yang srog gi dbang po'i rgyun chad de shin yan lag lnga tshang bas srog bcad pa rdzogs pa yin no/ /
<p>91b.7</p>srog bcad ces bya ba la 'tsho ba'i dbang po ni srog ste/ de'i rgyun gnod par byed pa'am 'gog par byed pa ni srog gcod pa'o/ /tha na chung ngu na tshe kun zad 'gags zin nas 'tsho ba'i dbang po skad cig ma gcig skye bar 'gyur ba'i bar chad byas na yang srog bcad pa'i kha
<p>92a</p>
<p>92a.1</p>na ma tho ba dang ldan par 'gyur na gzhan lta ci smos/ bag byas pa dang ma mthong ba ma gtogs pa zhes bya ba la bag byas bzhin pa las shi ba dang sdong po la bsnun no snyam pa las mi la phog ste shi ba dang / mi yod par ma mthong ste/ rdo 'phangs
<p>92a.2</p>pa la sogs pas shi bar gyur pa ni srog gcod pa ma yin no zhes bya ba'i don to/ ma byin par len pa bstan par bya ba'i phyir/ de la ma byin par len pa gang yin zhe na zhes bya ba la sogs pa gsungs so/ /mthu'am sgyu'am 'jab bus gzhan gyi nor blangs pa ni
<p>92a.3</p>ma byin par len pa'o/ /de yang yan lag lnga dang ldan na ma byin par len pa rdzogs par 'gyur ro/ /brkus par 'gyur ro/ /yan lag dang po bstan pa'i phyir/ rku sems kyis zhes bya ba gsungs te/ gal te gnas 'dir rdzas bzhag na stor bar 'gyur
<p>92a.4</p>bas gzhan du bzhag go snyam du dge ba'i sems kyis blangs pa ni ma yin gyi gzhan gyi nor la chags pas de brku'o/ /snyam sems pa'o/ /yan lag gnyis pa bstan pa'i phyir/ pha rol gyi zhes bya ba smos te/ bdag gi nor ni ma yin gyi sems can gzhan gyi
<p>92a.5</p>nor zhes bya ba'i don to/ /yan lag gsum pa bstan par bya ba'i phyir/ nor zhes bya ba smos te/ sems can gzhan gyis bdag gir byas pa'i 'bru dang gter la sogs pa'i rdzas so/ /yan lag bzhi bstan pa ni/ sbyor bar byed pa ste/ rang gi gnas
<p>92a.6</p>nas 'phags pa dang / lam du zhugs pa dang / khang khyim 'bugs pa nas nor rdzas lag gis reg pa'i bar du'o/ /yan lag lnga bstan par bya ba'i phyir/ bdag gi byed pa zhes bya ba gsungs te/ gzhan gyi nor rdzas gnas nas spags nas bdag kho na'i
<p>92a.7</p>nor du byas nas yan lag rdzogs pa na ma byin par blangs par 'gyur ro/ /de ltar na bcom ldan 'das kyi rgyan brkus pas bdag po med na su las brkus pa yin/ smras pa/ de sangs rgyas las brkus pa yin te/ de dag thams cad kyang bcom ldan 'das kyis mya
<p>92b</p>
<p>92b.1</p>ngan las 'das pa'i tshe yongs su bzung zhing bzhes pas so/ /dge slong zhi ba'i nor bdag po med pa brkus na su las brkus par 'gyur/ smras pa gsol ba dang / zhu ba'i las byas na ni mtshams su gtogs pa'i sangs rgyas kyi sras rnams las brkus par 'gyur ro/ /
<p>92b.2</p>las ma byas na ni sangs rgyas kyi sras thams cad las brkus pa yin no/ /mchod rten las brkus pa gang las brkus par 'gyur/ de yang de bzhin gshegs pa nyid las brkus par 'gyur/ bdag po med pa'i gter byin na su las brkus pa yin/ yul gyi
<p>92b.3</p>bdag po ste/ rgyal po las brkus pa yin no/ /ma dang pha zhes bya ba la sogs pa ni pha ma la sogs pa'i nor yid gcugs pa blangs kyang mi dga' bar mi 'gyur ba'i nor blangs pa ni ma byin par blangs pa ma yin no/ /de dag la yang stod g.yogs dang smad g.yogs
<p>92b.4</p>la sogs pa lus la gyon bzhin pa yin pa dang / kha zas za ba bzhin du 'phrog pa ni de dag mi dga' bar 'gyur bas na ma byin par blangs pa yin no/ /'dod pas log par spyod pa bstan pa'i phyir 'dod pas log par spyod pa gang zhe na zhes bya ba la sogs pa gsungs te/ 
<p>92b.5</p>gzhan gyi bud med la g.yems pa dang zhes bya bar sbyar ro/ /mdor na gzhan gyis bdag gir byas pa'i bud med rnams la mthu'am/ rkun por spyod pa ni 'dod pas log par spyod pa zhes bya ste/ de yang rnam pa lngar gzhag go/ /lnga gang zhe na/ 'gro
<p>92b.6</p>ba ma yin par 'gro ba dang / yan lag ma yin par 'gro ba dang / mi rigs par 'gro ba dang / gnas ma yin par 'gro ba dang / dus ma yin par 'gro ba'o/ /'gro ba ma yin par 'gro ba yang rnam pa lnga ste/ khyos bsrungs pa dang / rgyal
<p>92b.7</p>pos bsrungs pa dang / pha mas bsrungs pa dang / chos kyis bsrungs pa dang / 'gro bas bsrungs pa'o/ /de la khyos bsrungs pa ni/ gang dag gi bag mar blangs nas bdag gi chung mar byas pa'o/ /rgyal pos bsrungs pa ni/ gang khyo shi bar
<p>93a</p>
<p>93a.1</p>gyur pa ni bud med yugs sa'am/ mgon med par rgyal po'i bka' khrims kyis khrims su bcad de spyod du ma gnang bar byas pa'o/ /pha mas bsrungs pa ni/ bu mo de gzhan la ma byin gyis gzhan dang 'khrir mi 'jug pa'i phyir pha ma'i go na
<p>93a.2</p>gnas pa'o/ /chos kyis bsrungs pa ni dge slong ma'am/ khrims mnos pa thams cad do/ /'gro bas bsrungs pa ni/ 'gro ba mang pos khrims su bcas te/ 'dod chags spyod du mi ster ba'o/ /de la khyos bsrungs pa la spyad na khyo las 'dod pas log
<p>93a.3</p>par spyod pa yin no/ /rgyal pos bsrungs pa la spyad na/ rgyal po las phrogs shing mi tshangs par spyad pa yin te/ des de la mi bzod par bya ba'i phyir ro/ /rgyal po de nyid de la spyod na/ gang las mi tshangs par spyod pa yin zhe na/ dper na rgyal
<p>93a.4</p>po'i btsun mo dus khrims ma nos pa'i tshe spyad na rgyal po nyid mi tshangs par spyod pa'i kha na ma tho ba dang ldan pa bzhin du don 'di yang 'dra bar blta'o/ /chos kyis bsrungs pa dge slong ma la mi tshangs par spyad na/ gang las mi tshangs par spyad pa yin zhe na/ rgyal po
<p>93a.5</p>las gzhan du brkus shing mi tshangs par spyad pa yin te/ des de la mi bzod par bya ba yin pas so/ /rgyal po nyid de la spyod na/ gang las mi tshangs par spyod pa yin zhe na/ dper na rgyal po'i btsun mo dus khrims mnos pa la spyad pa dang 'dra bar/ kha na ma
<p>93a.6</p>tho ba thob par 'gyur ro/ /'gro bas bsrungs pa la spyad na/ gang las mi tshangs par spyad pa yin zhe na/ 'gro ba mang po las brkus shing mtshungs par spyod par 'gyur ro/ /yan lag ma yin par 'gro ba ni/ rang gi kha dang mi gtsang ba'i lam dang / 
<p>93a.7</p>bdag gi chung ma la yang kha rkub la sogs pa spyad par bya ba ma yin pa'i gnas su spyod pa'o/ /mi rigs par 'gro ba ni ma dang sring mo la sogs pa rigs kyi rgyud dang [(]'drel [,]'brel [)]pa rnams la 'gro ba'o/ /gnas ma yin par 'gro ba ni/ g.yel ba kun gyis mthong ba'i
<p>93b</p>
<p>93b.1</p>gnas sam/ mchod rten dang / gtsug lag khang la sogs pa'i gnas su spyod pa'o/ /dus ma yin par 'gro ba ni/ nyin par bdag gi chung ma khrag 'dzag pa'am/ lto sbrum pa'am/ byis pa chung ngu nu ma bsnun pa'i tshe spyod pa ste/ sbrum pa'i tshe spyad
<p>93b.2</p>na ni/ mngal na gnas pa la gnod pa dang / byis pa chung ngu 'o ma 'thung ba'i tshe spyad na ni/ 'o ma myur du zad par 'gyur la/ 'o ma 'thungs kyang de la lus brtas pa dang rgyas par mi 'gyur ba'i phyir spyad du mi rung ngo / /lus kyi mi dge ba gsum rgyas par bshad
<p>93b.3</p>pa bsdu ba'i phyir/ 'di ni lus kyi rnam pa gsum mo zhes bya ba gsungs so/ /'dod pas log par spyod ces bya ba'i tshig gi don bstan pa'i phyir/ 'dod pa 'dod pa zhes bya ba la sogs pa gsungs te/ 'dod pa 'dod pa zhes bya ba'i tshig 'di ni ngan pa
<p>93b.4</p>'phags pa rnams kyis smad pa yin pas/ de'i phyir 'dod pas log par g.yem pa zhes bya'o/ /de yang yan lag lnga rdzogs pa na/ 'dod pas log par spyod pa yin te/ yan lag lnga ni bud med kyang yin/ sgo gsum yang ma nyams/ chags
<p>93b.5</p>sems kyang yod/ sgo gsum du yang bcug/ dga' bar yang tshor ba'o/ /brdzun du smra ba bstan pa'i phyir/ brdzun gang zhe na zhes bya ba la sogs pa gsungs te/ bden pa ma yin pa'i tshig ni brdzun no/ /de yang 'jig rten gyi phyir dang / 'jig
<p>93b.6</p>rten las 'das pa'i phyir te/ rnam pa gnyis su gzhag go/ /de la 'jig rten gyi dbang du byas nas/ dbang dris na yang dag pa ji lta bas log par smra ba zhes bya ba gsungs te/ mi gnyis shig shags la zhugs pa na/ dge ba'i mi rnams kyi la la
<p>93b.7</p>zhig la dbang du bskos te/ mi 'di gnyis kyi phyir smras pa rnams ji ltar thos pa dang / mthong ba bzhin du smros shig ces bsgo ba dang / bdag gi don nam gzhan bslu bar bya ba'i phyir dbang po de dris pa'i dus na thos pa dang / mthong ba la sogs pa yang
<p>94a</p>
<p>94a.1</p>dag pa ji lta ba bzhin drang por mi smra'i/ gzhan du smra ba ni brdzun zhes bya'o/ /brdzun du smra ba'i mi des kyang don shes pa'i mdun du smra ba go bar gyur na/ brdzun du 'gyur gyi gzhan du ni ma yin no/ /de bas na brdzun gyi mtshan nyid gzhan du 'du shes
<p>94a.2</p>pa'i ngag don shes pa'i mdun du smra ba brdzun du 'gyur zhes bshad do/ /'jig rten las 'das pa'i dbang du byas nas/ dgra ma bcom pa la dgra bcom pa'o zhes bya ba gsungs te/ dgra ni 'dod chags la sogs pa'i nyon mongs pa'o/ /de bcom pa ni dgra
<p>94a.3</p>bcom pa'o/ /bsod nams kyi zhing dam par gyur pas 'gro ba kun gyis mchod par 'os pa ni dgra bcom pa zhes bya ste/ khe dang bkur ste la chags pa'i rgyus dgra bcom pa ma yin par dgra bcom pa yin no zhes smras na/ brdzun zhes bya ba ste bzhad gad kyi
<p>94a.4</p>phyir byas pa ni brdzun ma yin no zhes bya ba'i don to/ /smras pa don gang gis go bar bya ba de lus kyis go bar byas na/ brdzun du 'gyur ram/ smras pa/ de yang 'gyur te de'i phyir bshad pa/ 'di ltar tshig mi 'byin na brdzun gyi kha na ma tho bas rigs pa yod dam/ yod de
<p>94a.5</p>lus kyis gal te go bar byed na'o zhes dper na gso sbyin gyi tshe bshad pa'o/ /yan lag bzhi dang ldan na brdzun byas par 'gyur te/ khe dang bkur sti la chags pas bdag gi phyir dang / brdzun smra bar bsam pa dang / gzhan gyis go bar gyur pa'o/ /phra ma bstan
<p>94a.6</p>par bya ba'i phyir/ phra ma gang zhe na/ zhes bya ba la sogs pa gsungs so/ /mdza' ba dbye bar bya ba'i phyir/ bsam pas phan tshun tshig skyel ba ni phra ma ste/ de yang yang dag pa'i tshig skyel ba dang / yang dag pa ma yin pa'i tshig skyel ba ste rnam pa gnyis
<p>94a.7</p>so/ /de la bden pa zhes bya bas yang dag pa'i tshig skyel ba bstan te/ gzhan gyis gzhan dag la mi dga' ba'i tshig smras par yang bden la/ de nyid sgro ma btags par phan tshun skyel ba'o/ /yang dag pa ma yin pa ni gzhan gyis gzhan dag la tshig mi snyan par ma
<p>94b</p>
<p>94b.1</p>smras kyang / sgro btags nas phan tshun tshig skyel ba ste/ de lta bu'i sgo nas mdza' ba 'byed par byed pa'i tshig smra zhing bye bar gyur na phra ma'o/ /yan lag bzhi dang ldan na phra ma byas pa yin te/ phra ma bya bar yang bsams phra ma'i tshig kyang smras/ gzhan gyis don go
<p>94b.2</p>bar yang gyur ba'o/ /tshig rtsub po bstan pa'i phyir/ de la ngag rtsub po gang zhe na zhes bya ba la sogs pa gsungs so/ /de la gzhan gyi zher 'debs pa'i tshig ni tshig rtsub po'o/ /de nyid bstan par bya ba'i phyir/ 'di ni sdug bsngal bar gyur cig ces
<p>94b.3</p>bya ba la sogs pa gsungs te/ zhe sdang gi sems kyis gzhan gyi sems la sdug bsngal bar 'dod de/ gang gzhan gyi yid du mi 'ong zhing mi dga' bar gyur pa'i tshig rigs dang rus dang skyon la sogs pa smra ba ni tshig rtsub po zhes bya'o/ /yan lag bzhi dang ldan
<p>94b.4</p>na tshig rtsub po smras pa yin te/ zhe sdang ba'i sems dang tshig rtsub mo smra bar bsam pa dang / smras pa dang / de'i rgyus gzhan yang sems la sdug bsngal bar 'gyur ba'o/ /tshig kyal pa bstan par bya ba'i phyir/ kyal par smra ba gang zhe na zhes bya ba la
<p>94b.5</p>sogs pa gsungs te/ mdor na rnam par byang ba thob pa dang / nyon mongs pa 'joms par byed pa'i don dang / chos kyi gtam ma yin pa 'dod chags la sogs pa'i nyon mongs pa skye bar 'gyur ba'i tshig smra ba ni kyal par smra ba zhes bya'o/ /de nyid gang yin pa rgyas
<p>94b.6</p>par bstan pa ni/ rgyal po'i gtam zhes bya ba la sogs pa'o/ /sngon rgyal po shri ri ha ri sha zhes bya ba byung ste/ de'i 'khor dang blon po dang pho brang la sogs pa 'di 'dra ba'o zhes smra ba ni rgyal po'i gtam mo/ /rkun po 'ga' 'am sder chas pa che ge mo zhig gis
<p>94b.7</p>gzhan gyi gnas bcom nas rdzas la sogs pa 'di ltar khyer ro zhes smra ba ni rkun po'i gtam mo/ /rgyal po sde gnyis las dmag gis 'thab pa na dpa' bo ni 'di snyed/ glang po ni 'di snyed/ rta ni 'di snyed/ dpung bu chung ni 'di snyed cig ste/ mtha' 'di
<p>95a</p>
<p>95a.1</p>ltar 'gyur ro zhes smra ba ni dmag gi gtam mo/ /bdag cag gi pha ma nye du gnyen bshes sam mdza' bo rnams dang dus 'di'i tshe/ bza' ba 'di lta bu dang btung ba 'di lta bu dang spyod spyod de 'di ltar dga' bar gnas she 'am/ phyis kyang bza'
<p>95a.2</p>ba dang btung ba 'di lta bu dag bya'o zhes smra ba ni chang gi gtam mo/ /rgyan po 'di gnyis rgyan ba kye ba las 'di pham/ 'di rgyal zhe 'am/ bdag cag kyang dus 'dir rgyan po 'di ltar rgyal lo/ /zhes smra ba ni rgyan po'i gtam mo/ /sngon nam da ltar 'gro ba
<p>95a.3</p>bzang mo 'di lta bu dag 'byung ste/ skyes bu 'di dag dang rtag tu 'grogs/ bdag kyang 'gro ba bzang mo 'di lta bu 'di snyed cig dang 'grogs te spyod pa 'di 'dra zhes smra ba ni bud med kyi gtam mo/ /sngon gyi rgyal po dang / blon po dang bram ze dang khyim bdag
<p>95a.4</p>la sogs pa shes pa dang / dpa' ba'i gtam gyi rgyud gleng ba ni sgrung gtam mo/ /gzhan yang glu len pa dang mu stegs kyi gtsug lag la sogs pa 'chad pa yang tshigs kyal/ pa zhes bya'o/ /'o na 'khor los sgyur ba'i rgyal po'i dus na/ glu len pa de yang
<p>95a.5</p>kyal pa yin nam zhe na ma yin te/ 'khor ba las byung ba dang / mya ngan las 'das pa thob par 'gyur ba'i tshig dag glu dang sbyar te len la grong mi'i tshig lta bur mi rigs pas bsdus pa med pas na nyes pa med do/ /yan lag bzhi dang ldan na tshig kyal par smra
<p>95a.6</p>ba yin te/ yan lag bzhi ni chags pa'i bsam pa dang ldan pa dang / tshig kyal par smra bar bsam pa dang / tshig kyal par smras pa dang / gzhan dag gis kyang thos te chags pa skyes so/ /ngag gi las rgyas par bshad pa bsdu ba'i phyir 'di ni ngag
<p>95a.7</p>gi rnam pa bzhi'o/ /zhes bya ba gsungs so/ /chags sems bstan pa'i phyir/ de la chags pa gang zhe na zhes bya ba la sogs pa gsungs so/ /gang gzhan gyi nor de rnams bdag gir gyur cig ces bya ba la/ gang sems can gzhan gyi
<p>95b</p>
<p>95b.1</p>nor 'bru'i dngos po dang / gter gyi dngos po dang / yul gyi dngos po rnams la chags pas de dag ji ltar bdag gir gyur par bya zhes bsams te/ gzhan gyi nor la mthu dang 'jab bu la sogs pas brkus nas bdag gir byed par 'dod pa ni chags pa zhes
<p>95b.2</p>bya'o/ /yan lag gsum dang ldan na chags sems su 'gyur te/ chags pa'i bsam pa yang yod/ nor la brku bar yang sems/ brku bar bya ba'i sbyor ba yang rtsom pa'o/ /gnod sems bstan par bya ba'i phyir/ de la gnod sems gang zhe na
<p>95b.3</p>zhes bya ba la sogs pa gsungs so/ /zhe sdang gi sems kyis gzhan gyi 'tsho ba dang dbral bar bya ba'am/ lus la gnod par bya ba sems pa ni gnod sems so/ /de gnyis kyi don bstan par bya ba'i phyir/ pha rol 'tsho ba dang dbral ba zhes bya ba gsungs te/ 
<p>95b.4</p>'tsho ba dang dbral bar sems pa ni gzhan dag gsad par sems pa'o/ /bcad pa ni mtshon cha la sogs pas yan lag gtubs par sems pa'am/ nor la sogs pa dang dbral bar sems pa'o/ /gzir ba ni bcings pa dang brdeg pa la sogs par
<p>95b.5</p>sems pa'o/ /yan lag gsum dang ldan na gnod sems su 'gyur te/ zhe sdang dang ldan pa dang / gnod par bya bar sems pa dang / gnod par bya ba'i phyir sbyor ba la rtsom pa'o/ /log pa'i lta ba bstan par bya ba'i phyir/ de la log pa'i lta ba gang zhe na
<p>95b.6</p>zhes bya ba la sogs pa gsungs so/ /yang dag pa'i lta ba las bzlog pa ni log pa'i lta ba ste/ de yang 'jig rten 'di med/ 'jig rten pha rol med ces bya ba la sogs pa gong ma las bzlog pa'o/ /log pa'i lta bas chos lnga la skur pa 'debs
<p>95b.7</p>te/ 'jig rten pha rol du 'gro ba dang mi 'gro ba la skur pa 'debs pa dang / sa bon 'jog pa dang gzhi la skur pa 'debs pa dang / rgyu la skur pa 'debs pa dang / 'bras bu la skur pa 'debs pa dang / dam pa'i dngos po chud za bar byed pa'o/ /de la
<p>96a</p>
<p>96a.1</p>'jig rten 'di med 'jig rten pha rol med ces bya ba ni/ 'jig rten pha rol du 'gro ba dang mi 'gro ba la skur pa 'debs pa'o/ /ma med pha med ces bya ba ni sa bon dang gzhi'i bya ba la skur pa 'debs pa'o/ /sbyin pa med sbyin sreg med/ 'dod pa dang mi 'dod
<p>96a.2</p>pa med ces bya ba ni rgyu la skur pa 'debs pa'o/ /legs par byas pa dang nyes par byas pa'i 'bras bu rnam par smin pa med ces bya ba ni 'bras bu la skur pa 'debs pa'o/ /'jig rten na yang dag par song ba dang / yang dag par zhugs pa med ces bya ba ni dam pa'i
<p>96a.3</p>dngos po chud za bar byed pa'o/ /yan lag gsum dang ldan na log pa'i lta ba yin te/ gti mug dang ldan pa dang / 'jig rten pha rol med do zhes bya ba la sogs pa sems yid ches pa dang / de bzhin du yang tshig tu yang 'byin pa'o/ /rab tu dbye ba ni
<p>96a.4</p>mi dge ba'i las kyi lam bcu po 'di dag rnam pa bzhir gzhag ste/ dngos po dang / bsam pa dang / sbyor ba dang / mthar thug pa'o/ /de la mi dge ba bcu'i las kyi lam gyi dngos po ni dngos po gang la brten nas srog gcod pa la sogs pa 'byung ba ste/ de
<p>96a.5</p>yang sems can gyi grangs su gtogs pa dang / sems can ma yin pa'i grangs su gtogs pa ste/ rnam pa gnyis so/ /bsam pa ni dngos po de yin par shes pa dang / de'i las bya bar 'dod pa'i sems skyes pa'o/ /sbyor ba ni de'i las bya ba'i phyir
<p>96a.6</p>bdag gam gzhan gyi lus dang ngag dang yid kyi sgo nas rtsom pa 'jug pa'o/ /yongs su rdzogs pa ni sbyor ba de dang de las de dag gis de'i dus na mthar phyin par byas pa'am/ phyis mthar phyin par byas pa'o/ /de la srog gcod pa'i dngos po ni mi dang phyugs la
<p>96a.7</p>sogs pa sems can gyi grangs su gtogs pa'o/ /bsam pa ni sems can yin pa yang shes la/ de bsad pa yang bsam pa'o/ /sbyor ba ni de la 'ga' zhig phyugs bsad par 'dod nas khri las ldang / rin blangs/ lam du zhugs/ bsnams
<p>96b</p>
<p>96b.1</p>khrid bran khrims bcug/ mtshon gyis bsdun te/ mtshon gcig gnyis la sogs pa ji srid du 'tsho ba dang bral bar ma gyur gyi bar gyi las byed pa ni sbyor ba'o/ /yongs su rdzogs pa ni srog chags de sbyor ba des de'i tshe shi ba'am/ phyis shi bar gyur pa'o/ /
<p>96b.2</p>ma byin par len pa'i dngos po ni mi dang phyugs la sogs pa'i sems can gyi dngos po'am/ 'bru dang gter la sogs pa'i sems can ma yin pa'i dngos po'o/ /bsam pa de ni dngos po de kun yin par shes la/ gzhan gyis yongs su bzung ba'i dngos po bdag
<p>96b.3</p>gir bya bar 'dod pa'o/ /sbyor ba ni khri las ldang ngo / /lam du 'jug go/ /khyim 'bigs pa la sogs pa byed pa nas/ ji ltar ji srid du dngos po ma blangs kyi bar gyi las byed pa'o/ /yongs su rdzogs pa ni mthu'am/ 'jab bus dngos po de dag
<p>96b.4</p>bdag gir byas pa'o/ /'dod pas log par spyod pa'i dngos po ni 'gro bar bya ba ma yin pa la sogs pa sems can gyi grangs su gtogs pa nyid do/ /bsam pa ni bud med la sogs pa yin par yang shes la/ de la kun tu spyad par bya bar 'dod pa skyes pa'o/ /
<p>96b.5</p>sbyor ba ni kun tu spyad par bya ba'i phyir stan las langs nas bud med kyi gnas su phyin te/ mgo dang rkang lag la sogs pa la 'dzin pa'i bar gyi las byed pa'o/ /yongs su rdzogs pa ni gnyis kyis gnyis sprad pa'o/ /brdzun du smra ba'i dngos po ni mi la sogs pa
<p>96b.6</p>sems can gyi grangs su gtogs pa dang 'bru la sogs pa sems can gyi grangs su ma gtogs pa dang / mthong ba dang / thos pa dang / rig pa dang /shes pa dang / ma mthong ba dang / ma thos pa dang / ma rig pa dang / ma shes pa'o/ /bsam pa ni shes bzhin du gzhan du
<p>96b.7</p>'du shes/ gzhan du smra bar 'dod pa'o/ /sbyor ba ni de'i phyir khri las ldang ba dang / lam du 'jug pa dang / smra bar rtsom pa'i bar du'o/ /yongs su rdzogs pa ni dbang gi 'khor tshogs pa'i dbus su brdzun gyi tshig smras pa'o/ /phra ma'i dngos po ni dum pa'i
<p>97a</p>
<p>97a.1</p>sems can dang / ma dum pa'i sems can dang / phyogs gnyis so/ /de la dum pa ni snga nas mdza' ba'o/ /ma dum pa ni bye bar gyur pa'o/ /bsam pa ni de nyid dbye bar bya bar 'dod pa'i sems te/ de yang 'dum pa la mi dga'
<p>97a.2</p>ba dang / mi 'dum pa la dga' ba ste/ rnam pa gnyis so/ sbyor ba ni de dag dbye bar bya ba'i phyir stan las langs pa la sogs pa'i las rtsom pa'o/ /yongs su rdzogs pa ni tshu rol nas blangs te pha rol du bsnyad pa dang / pha rol du blangs nas tshu rol du
<p>97a.3</p>bsnyad nas phyogs su dbye bar gyur pa'o/ /de la mdza' ba rnams la ni mi mdza' bar bya ba'i phyir dbye ba'i tshig smra ba ste/ mi mdza' ba rnams la phyis kyang mdza' bar mi 'gyur ba'i phyir tshig gis snon pa'o/ /ngag rtsub po'i dngos po ni zhe sdang gi rgyur gyur pa'i
<p>97a.4</p>sems can no/ /bsam pa ni de la gnod pa'i sems skyes pa ste/ de yang 'dir sngon bdag la gnod par byas/ da ltar gnod par byed/ ma 'ongs pa na gnod par byed par 'gyur te/ 'dis bdag gi mdza' bo la sngon gnod pa byas/ da ltar gnod pa byed do/ /
<p>97a.5</p>phyis gnod pa byed par 'gyur/ 'dis sngon bdag gi dgra la phan btags/ da ltar phan 'dogs/ phyis phan gdags par 'gyur zhes sems zhing / de gnod pa bya bar 'dod pa'o/ /sbyor ba ni de la gnod par bya ba'i phyir stan las langs pa la sogs pa'i
<p>97a.6</p>las rtsom pa'o/ /yongs su rdzogs pa ni de'i rgyu las rigs dang rus dang skyon la sogs pa smos te/ gzhan gyi sems sdug bsngal bar gyur pa'i tshig rtsub mo 'byin pa'o/ /tshig kyal pa'i dngos po ni rgyal po dang rkun po la sogs pa'i don med pas yongs
<p>97a.7</p>su bsdus pa'i gtam rgyud do/ /bsam pa ni gtam de bya bar sems shing 'dod pa skyes pa'o/ /sbyor ba ni gtam bya ba'i phyir rang rang gi stan las ldang ba la sogs pa'i las rtsom pa'o/ /yongs su rdzogs pa ni 'khor 'dus pa'i nang du gtam smra ba'o/ /chags
<p>97b</p>
<p>97b.1</p>sems kyi dngos po rnam pa gnyis te/ bdag gir bya ba'i dngos po rnam mi gtong ba dang / yongs su mi gtong ba'i dngos po'o/ /de la mi gtong ba'i dngos po ni nor dang 'bru la sogs pa'i rdzas so/ /yongs su mi gtong ba'i dngos po ni lhag par chags par 'gyur ba'i
<p>97b.2</p>yul te/ bu dang chung ma la sogs pa'o/ /bsam pa ni dngos po de yin par shes shing de la 'dod pa skye ba ste/ 'dod pa skye ba yang bslang ba'i sgo dang / 'thob par smon pa'i sgo dang / brku ba'i sgo dang / rnam pa gsum mo/ /de la bslang ba'i sgo ni dngos
<p>97b.3</p>po de la chags pas blangs te/ thob par bya'o snyam du sems pa'o/ /thob par smon pa'i sgo ni ci nas kyang dngos po 'di bdag gis thob par 'gyur zhes smon lam 'debs pa'o/ /brku ba'i sgo ni thabs 'dis bdag gis dngos po 'di thob pa'am brku bar bya bar sems
<p>97b.4</p>pa'o/ /sbyor ba ni bdag gir bya ba'i phyir ji ltar bdag gir 'gyur ba'i thabs rnam pa sna tshogs tshol ba'o/ /yongs su rdzogs pa ni de dag bdag gir mi bya mi gtong ngo zhes sems nges par 'gyur ba'o/ /gnod sems kyi dngos po ni zhe sdang skye ba'i rgyur 'gyur
<p>97b.5</p>ba'i sems can no/ /bsam pa ni de la gnod par bya'o snyam pa'i sems skyes pa'o/ /sbyor ba ni stan las ldang ba la sogs pa'i las rtsom pa'o/ /yongs su rdzogs pa ni mi gsad mi rdeg tu mi gtong ngo zhes sems la nges par byas so/ /log par lta ba'i
<p>97b.6</p>dngos po ni 'jig rten 'di dang / 'jig rten pha rol dang / las dang las kyi 'bras bu la sogs pa'o/ /bsam pa ni las dang las kyi 'bras bu la sogs pa med do snyam sems shing de ltar mos pa'o/ /sbyor ba ni de skad du smra ba'i gtsug lag nyan pa dang
<p>97b.7</p>'chad pa rnams dang 'grogs pa'o/ /yongs su rdzogs pa ni med par yid ches nas med do zhes tshig tu yang 'byin pa'o/ /rgyu dang zhes bya ba la mi dge ba bcu'i las kyi lam 'di dag mi dge ba'i rtsa ba gsum gyi rgyu las skyes te/ mi dge ba'i rtsa ba gsum
<p>98a</p>
<p>98a.1</p>ni/ 'dod chags mi dge ba'i rtsa ba dang / zhe sdang mi dge ba'i rtsa ba dang / gti mug mi dge ba'i rtsa ba'o/ /de la srog gcod pa la yang chags pas srog gcod pa dang / zhe sdang bas gcod pa dang / gti mug bas gcod pa ste/ rnam
<p>98a.2</p>pa gsum mo/ /de la chags pas srog gcod pa ni/ sha dang pags pa dang khrag la sogs pa 'dod pa'i phyir srog gcod pa dang / rtsed mo'i phyir srog gcod pa dang / bdag dang mdza' bshes la sogs pa bskyab pa'i phyir srog gcod pa'o/ /zhe sdang gis
<p>98a.3</p>srog gcod pa ni mi mdza' ba shar gnyer ba'i phyir dgra gsod pa'o/ /gti mug gis srog gcod pa ni dper na mchod sbyin byed pa rnams srog gcod de sbyin sreg byas nas mtho ris su skye'o/ /zhes chos kyi bsam pas srog gcod pa dang / rgyal po dag kyang chos las
<p>98a.4</p>'byung ba tshad mar byas nas gsod de mi bgrungs pa rnams bsad pa la sogs pa'i nan thur byas nas bsod nams kyi shas su 'gyur ro zhes zer ba dang / par sig la sogs pa 'di ltar pha ma rgas te yor zhugs pa nad tshabs po ches nyen pa gsad par bya'o zhes zer ba la
<p>98a.5</p>sogs pa'o/ /yang kha cig 'di skad du sbrul dang sdig pa dang / trai ma bu ga la sogs pa mi la gnod par byed pa yin pas bsad pa dang ri dwags dang phyugs dang bya dang ma he la sogs pa mi'i longs spyod kyi rkyen yin pas bsad kyang sdig tu mi 'gyur ro zhes zer ba la
<p>98a.6</p>sogs pa'o/ /ma byin par len pa yang chags pa dang zhe sdang dang gti mug gsum las skyes te/ chags pa las skye ba ni dngos po gang 'dod pa de 'phrog par byed pa'am/ khe dang bkur sti la chags pa'i phyir brku'am/ bdag dang mdza' bshes bskyab pa'i
<p>98a.7</p>phyir nor 'phrog par byed pa'o/ /zhe sdang gis brku ba ni dgra shar gnyer ba'i phyir dgra las 'phrog cing brku'o/ /gti mug las 'byung ba ni ji ltar rgyal po'i chos las 'byung ba tshad mar byas nas mi bgrungs pa rnams tshar gcad pa'i phyir de dag gi nor 'phrog na bsod
<p>98b</p>
<p>98b.1</p>nams kyi shas thob po/ /zhes smras pa dang / ji ltar bram ze rnams smra ba/ 'di dag thams cad tshangs pas bram ze la byin te/ bram dmas pa na dmangs [(]rig [,]rigs [)]kyis longs spyod rnams kun tu spyad par bya'o/ /de bas na blangs kyang bram ze bdag gis len/ 
<p>98b.2</p>bdag gis spyod bdag gi la gnas shing bdag gis bstad du zad kyis bram ze lta dbrog par bya'o/ /de ltar byas kyang 'di la gzhan gyi yin par 'du shes cha med do zhes 'byung ba'o/ /'dod pa la log par spyod pa yang 'dod pa las skye pa dang / zhe sdang las skye
<p>98b.3</p>pa dang / gti mug las skye ba ste rnam pa gsum mo/ /de la 'dod pa las skye ba ni gzhan gyi bud med la chags pa'i phyir spyod pa dang / bud med kha cig la spyad na thob pa dang bkur sti 'byung ngo / /zhes khe dang bkur sti'i phyir spyod pa dang / bud med kha cig
<p>98b.4</p>la spyad na bdag dang mdza' bshes la skyabs 'byung ngo zhes bdag dang gzhan bskyab pa'i phyir spyod pa'o/ /gti mug las byung ba ni dper na phyugs kyi rjed pa'i mchod sbyin las pho smos nye du gnyen bshes su gyur pa thams cad bsdus nas khang pa gcig tu bcud do/ /
<p>98b.5</p>sgren mor phyung nas phyugs thabs su sgus su bcug la chu 'thung rtswa za/ bab bab tu spyod cig dang mtho ris su 'gro'o zhes zer ba dang / yang kha cig bud med rnams ni gtun dang / me tog dang / 'bras bu dang / kha zas drod la bab pa dang / stegs dang lam lta bu ste/ kun
<p>98b.6</p>gyis spyad kyang nyes pa med do zhes zer ba dang / par sig la sogs pa ma la spyad par bya'o zhes zer ba lta bu'o/ /zhe sdang las skye ba ni dgra la shar gnyer ba'i phyir te/ chung ma kun tu 'dren cing kha 'dren par byed pa'o/ /brdzun yang 'dod chags dang / zhe sdang dang / 
<p>98b.7</p>gti mug las skye ba ste/ rnam pa gsum mo/ /de la 'dod chags las skyes pa ni nor 'dod pa dang / bdag dang mdza' bshes bskyab pa'i phyir brdzun du smra ba'o/ /zhe sdang las skyes pa ni dgra la shar gnyer ba'i phyir brdzun du smra ba'o/ /gti mug las
<p>99a</p>
<p>99a.1</p>skye ba ni dper na bram ze'i gzhung las/ /rgyal po bzhad gad rtog pa brdzun ma yin/ /bud med dang ni gnyen du 'thams pa'i tshe/ /srog gi phyir dang nor kun stor ba'i phyir/ /brdzun lnga sdig med ces par smra ba yin/ /zhes bshad pa lta
<p>99a.2</p>bu'o/ /phra ma yang / chags pa dang / zhe sdang dang gti mug las skyes pa ste/ rnam pa gsum mo/ /chags pa las skyes pa ni nor rdzas la chags pa'am/ bdag dang mdza' bshes bskyab pa'i phyir phra ma smra ba'o/ /zhe sdang las skyes pa ni dgra la
<p>99a.3</p>shar gnyer ba'i phyir/ dgra dang bshes pa rnams la phra ma skyel ba'o/ /gti mug las skyes pa ni mu stegs pa'i gzhung kha cig las phra ma smras kyang nyes pa med do zhes 'chad pa lta bu'o/ /tshig rtsub po yang chags pa las skyes pa dang / zhe sdang las skyes pa dang / gti
<p>99a.4</p>mug las skyes pa ste gsum mo/ /chags pa las skyes pa ni gzhan gyi nor 'dod pa'i phyir tshig rtsub pos bsdigs par byed pa dang / bdag dang mdza' bshes bskyab pa'i phyir tshig rtsub mo smra ba'o/ /zhe sdang las skyes pa ni dgra la shar gnyer ba'i phyir tshig rtsub po smra ba'o/ /
<p>99a.5</p>gti mug las skyes pa ni tshig rtsub po smras kyang nyes pa med do zhes 'chad pa lta bu'o/ /tshig kyal pa yang chags pa dang / zhe sdang dang / gti mug las skyes pa ste/ rnam pa gsum mo/ /chags pa las skyes pa ni nor la chags pa dang / mdza' bshes bskyab
<p>99a.6</p>pa'i phyir glu len pa dang / sngon gyi gtam rgyud smra bar byed pa'o/ /zhe sdang las skyes pa ni dgra la shar gnyer ba'i phyir tshig kyal pas de'i mdza' bshes rnams bsdus nas bdag gi dbang du byed pa'o/ /gti mug las skyes pa ni glu dang gar gyi gtsug lag
<p>99a.7</p>dang gtam rgyud kyi gtsug lag gzhan la bshad na bsod nams su 'gyur ro zhes zer ba'o/ /chags sems kyang chags pa dang zhe sdang dang gti mug las skyes pa ste/ rnam pa gsum mo/ /chags pa las skyes pa ni/ gzhan gyi nor la chags pa'am bdag
<p>99b</p>
<p>99b.1</p>dang mdza' bshes bskyab pa'i don du pha rol gyi nor rdzas blangs par sems pa'o/ /zhe sdang las skyes pa ni dgra la shar gnyer ba'i phyir dgra'i nor 'phrog pa dang brku bar sems pa'o/ /gti mug las skyes pa ni brkus kyang nyes pa med par sems pa'o/ /gnod sems kyang 'dod pa dang zhe
<p>99b.2</p>sdang dang gti mug las skyes pa ste/ rnam pa gsum mo/ /de la 'dod pa las skyes pa ni gzhan gyi nor rdzas la chags pa'am/ bdag dang mdza' bshes bskyab pa'i phyir gzhan dag la gnod sems skyes pa'o/ /zhe sdang las skyes pa ni shar gnyer ba'i don du dgra la gnod sems skyes pa'o/ /gti mug
<p>99b.3</p>las skyes pa ni gnod sems skyes kyang nyes par mi 'gyur bar sems pa'o/ /log pa'i lta ba yang chags pa dang zhe sdang dang gti mug las skyes pa ste/ rnam pa gsum mo/ /de la chags pa las skyes pa ni lta ba phyin ci log nyid la dga' ba'i rgyus lta ba de 'dzin pa'o/ /zhe sdang
<p>99b.4</p>las skyes pa ni dgra la shar gnyer ba'i phyir lta ba log pa'i phyogs 'dzin par byed pa'o/ /gti mug las skyes pa ni lta ba log par gzung yang nyes par mi 'gyur bar 'dzin pa'o/ /de la srog gcod pa ni gnod sems dang tshig rtsub po dang srog gcod pa dngos te gsum/ skyed pa'i
<p>99b.5</p>rgyu mi dge ba'i rtsa ba gsum yin du zin kyang mjug tu zhe sdang gis mthar phyin cing rdzogs par byed do/ /ma byin par len pa dang 'dod pas log par spyod pa dang / chags sems gsum yang skyed pa'i rgyu mi dge ba'i rtsa ba gsum yin mod kyi/ mjug tu 'dod
<p>99b.6</p>chags kyis mthar phyin cing rdzogs par byed do/ /log pa'i lta ba ni rtsa ba gsum las byung yang mjug tu gti mug gis mthar phyin cing rdzogs par byed do/ /brdzun smra ba dang / tshig kyal pa dang / phra ma gsum ni kha cig 'dod chags kyis mthar phyin
<p>99b.7</p>pa yod/ kha cig zhe sdang gis mthar phyin pa yod/ kha cig gti mug gis mthar phyin pa yod pa dang / rdzogs par byed pa yod do/ /gnas zhes bya ba la mi dge ba'i las kyi lam bcu po 'di dag rnam pa lngar rig par bya ste/ chung ba'i gnas dang
<p>100a</p>
<p>100a.1</p>'bring ba'i gnas dang / chen po'i gnas dang / skye ba'i gnas dang / bag la nyal ba'i gnas so/ /de la chung ba'i gnas ni 'dod chags zhe sdang gti mug shas chung bas mi dge ba'i las bcu po las/ gang yang rung ba byas pa'o/ /'bring
<p>100a.2</p>gi gnas ni de gsum shas che ba yang ma yin/ chung ba yang ma yin pa'i 'bring gi las kyi lam gang yang rung ba byas pa'o/ /che ba'i gnas ni 'dod chags dang zhe sdang dang gti mug shin tu bdo ba'i las kyi lam gang yang rung ba byas pa'o/ /skyes pa'i gnas ni nyon
<p>100a.3</p>mongs pa gsum gyi las kyi lam bskyed nas 'gags pa'o/ /bag la nyal ba'i gnas ni nyon mongs pa dang las kyi lam rnams bag chags su gnas pa ste/ gang skyes kyang ma skyes 'gags kyang ma 'gags pa'o/ /sgo zhes bya ba la lus dang ngag dang yid
<p>100a.4</p>gsum gyi sgo nas mi dge ba'i las kyi lam bcu po spyod pa dang / kha cig mthong ba'i chos la 'bras bu rnam par smin pa yod/ kha cig tshe phyi mar yang 'bras bu rnam par smin pa yang yod/ kha cig tshe rabs gzhan du 'bras bu rnam par smin pa yang yod/ kha cig
<p>100a.5</p>'bras bu rnam par smin pa nges pa yang yod/ kha cig 'bras bu rnam par smin pa ma nges pa yang yod do/ /de la mthong ba'i chos la 'bras bu rnam par smin pa ni/ tshe gang la yang byas pa'i tshe de nyid la 'bras bu rnam par smin pa ste/ de yang zhing dang bsam pa'i bye brag las
<p>100a.6</p>rnam pa gnyis su gzhag go/ /de la zhing gi bye brag ni sngon dge slong gnyis shig rtsod par gyur pa las/ dge 'dun gyis 'dul ba bzhin du bcad nas gcig pham par gyur pa dang / pham pa'i dge slong gis dge 'dun la bud med ces smras pas 'phral du mtshan
<p>100a.7</p>yongs su gyur ces grags pa lta bu'o/ /bsam pa'i bye brag kyang sngon ma ning zhig gis snying rje ba'i sems kyis glang rmo zhing sha bcad par byas pa bslus nas btang ba las 'phral du ma ning nyid phor red pa lta bu'o/ /gzhan yang pha ma dang dkon mchog gsum la
<p>100b</p>
<p>100b.1</p>rab tu dang ba'i bsam pas phan btags pa dang / zhe sdang gi sems kyis gnod pa byas pa la sogs pa yang mthong ba'i chos la 'bras bu rnam par smin par 'gyur ro/ /tshe phyi mar 'bras bu rnam par smin par 'gyur ba ni tshe rabs brjes ma thag tu 'bras bu myong bar 'gyur
<p>100b.2</p>ba'o/ /tshe rabs gzhan du rnam par smin pa myong ba ni tshe rabs gnyis sam gsum dag gis chod de myong ba'am/ bcu'am brgya stong dag gis chod de myong ba'am/ de la 'bras bu rnam par smin pa nges pa ni nyon mongs pa'am/ dad pa drag pos gang byas pa'am/ 
<p>100b.3</p>rtag par byas pa'am/ phan btags pa'am/ yon tan gyi zhing la gnod pa'am/ phan par byas pa ni 'bras bu gdon mi za bar myong bar rig par bya'o/ /de la nyon mongs pa dang / dad pa drag pos byas pa ni gang gong du dge 'dun la kha byas pa dang / 
<p>100b.4</p>ma ning gis glang btang ba lta bu'o/ /rtag par bya ba ni las de yang dang yang du goms par byas nas 'bras bu nges par myong bar 'gyur ro/ /phan btags pa ni pha dang ma lta bu ste/ de dag bsad na ji ltar bsad kyang rung 'bras bu nges par myong bar 'gyur te/ 
<p>100b.5</p>de dag la phan btags na yang 'bras bu myong bar nges so/ /yon tan gyi zhing ni dkon mchog gsum mam/ tshul khrims dang ldan pa'i gang zag la la ste/ de dag la phan pa dang gnod par byed pa yang 'bras bu nges par smin par 'gyur ro/ /rnam par smin pa ma
<p>100b.6</p>nges pa ni gong du bshad pa las gzhan pa'i las gal te 'bras bu rnam par smin par 'gyur/ gal te na 'bras bu rnam par smin par mi 'gyur ba'o/ /las kyi lam che chung ni rnam pa drug tu gzhag ste/ mngon par 'du byed pa dang / goms pa dang / rang bzhin dang / 
<p>100b.7</p>dngos po dang / mi mthun pa'i phyogs su nges pa dang / gnyen po bcom pa'o/ /de la mngon par 'du byed pa ni/ 'dod chags dang zhe sdang drag pos las kyi lam rnams byas pa ni lci ba zhes bya'o/ /'dod chags dang / zhe sdang dang / gti mug 'bring
<p>101a</p>
<p>101a.1</p>gis byas pa'i las kyi lam rnams la ni 'bring zhes bya'o/ /'dod chags dang / zhe sdang dang / gti mug chung ngus byas pa'i las kyi lam rnams la ni yang ba zhes bya'o/ /de la goms pa ni las dge ba dang / mi dge ba'i las gang yang
<p>101a.2</p>rung dus ring por rgyun du byas pa ni lci ba'o/ /dus tha gi zad cig byas pa ni 'bring ngo / /chen po goms par ma byas pa ni yang ba'o/ /rang bzhin ni 'dod pas log par spyod pa bas ma byin par blangs pas kha na ma tho ba che ba'o/ /ma byin par len pa bas srog gcod pa kha na
<p>101a.3</p>ma tho ba che ba'o/ /srog gcod pa bas tshig kyal pa kha na ma tho ba che ba'o/ /tshig kyal pa bas tshig rtsub po kha na ma tho ba che ba'o/ /tshig rtsub po bas phra ma kha na ma tho ba che'o/ /phra ma bas brdzun kha na ma tho ba che'o/ /chags sems pas gnod sems kha na ma tho ba
<p>101a.4</p>che'o/ /gnod sems las log par lta ba kha na ma tho ba che'o/ /sbyin pa bas tshul khrims kha na ma tho ba med pa'o/ /tshul khrims pas sgom pa kha na ma tho ba med pa'o/ /dngos po ni pha ma dang / dkon mchog gsum la gnod pa dang / phan par byas pa'i
<p>101a.5</p>las dge ba dang / mi dge ba yang lci bar rnam par gzhag go/ /mi mthun pa'i phyogs su gcig tu nges pa ni 'di la su yang rung bas tshe gcig tu mi dge ba sha stag spyad kyis/ dge ba ma spyad na las de nyid kyis lci ba rnam par gzhag go/ /gnyen pos bcom
<p>101a.6</p>ba ni mi dge ba'i las kyi gnyen por gyur pa dge ba la goms par byas nas/ dge ba'i las de yang lci bar rnam par gzhag go/ /'bras bu zhes bya ba la mi dge ba'i las kyi lam bcu po 'di dag spyad pas 'bras bu rnam pa gsum smin par 'gyur te/ rnam par smin
<p>101a.7</p>pa'i 'bras bu dang / rgyu mthun pa'i 'bras bu dang / bdag po'i 'bras bu'o/ /de la rnam par smin pa'i 'bras bu ni mi dge ba bcu las shas cher spyad na/ sems can dmyal bar skye'o/ /'bring du spyad na yi dwags su skye'o/ /chung du spyad na byol
<p>101b</p>
<p>101b.1</p>song gi skye gnas su skye'o/ /shas che chung gi nyon mongs pa drag dal gyis dbye'o/ /yang na las byed pa la sbyor ba dang / rtsa ba dang / rgyab ste rnam pa gsum mo/ /de la sbyor ba ni srog gcod pa la sogs pa mi dge ba'i las byed par rtsom pa'o/ /rtsa ba ni
<p>101b.2</p>srog gcod pa la sogs pa mi dge ba'i las byas pa'o/ /rgyab ni de dag byed pa la rjes su yi rang / phyis kyang de bzhin du rgyun du byed pa ste/ de gsum gyis byas na shas che bas sems can dmyal bar skye'o/ /rgyu gnyis kyis ni yi dwags su skye'o/ /gcig
<p>101b.3</p>gis ni byol song du skye'o/ /rgyu 'dra ba'i 'bras bu ni ngan song gsum las thar te brgya la mir skyes na yang mi dge ba gcig cing rnam par smin pa gnyis myong bar 'gyur ro/ /de la srog gcod pa'i 'bras bu'i rgyu mthun pa gnyis te/ tshe thung ba dang / nad mang
<p>101b.4</p>ba'o/ /tshe thung ba ni sngon sems can gzhan gyi tshe'i rgyun bcad pas mir skyes nas yang mngal du 'chi ba'am/ skyes nas ring por ma lon par 'chi bar 'gyur ro/ /nad mang ba ni sngon sems can gzhan bsad pa na yang dbyig pa dang / mtshon cha la sogs pas
<p>101b.5</p>sdug bsngal bskyed pa'i phyir/ mir skyes pa na yang mdze dang / 'brum bu la sogs pa nad sna tshogs kyis rgyun du sdug bsngal bar 'gyur ro/ /ma byin par len pa'i 'bras bu rgyu mthun pa yang rnam pa gnyis te/ longs spyod chung ba dang / thun mong gi longs
<p>101b.6</p>spyod du 'gyur ro/ /longs spyod chung ba ni sngon gzhan dag gi longs spyod 'phrog nas phongs par byas pas/ tshe 'dir yang rtag tu yo byad kyis brel phongs par 'gyur ro/ /thun mong gi longs spyod du 'gyur ba ni phrogs pa de yang brgya la phrogs nas gzhan la
<p>101b.7</p>byin pa'i 'bras bu longs spyod ci bdog na yang rtag tu kun gyis 'phrog cing bdag gcig pu spyod du med la/ kun dang thun mong du spyod par 'gyur ro/ /'dod pas log par spyod pa'i rgyu mthun pa yang gnyis te/ g.yog 'khor bsten du mi rung ba dang / 
<p>102a</p>
<p>102a.1</p>bstod pa dang bcas pa'i chung mar 'gyur ro/ /g.yog 'khor bsten du mi rung ba ni bdag gi 'khor rnams kyang snying brtan du mi rung ba ste/ phan tshun gcig la gcig yid mi ches par 'gyur ba'o/ /bstod pa dang bcas pa'i chung mar 'gyur ba ni
<p>102a.2</p>bdag gi chung ma la kun re zhing kun gyis mi tshangs par spyad par 'gyur ro/ /brdzun du smra ba'i rgyu mthun pa'i 'bras bu yang gnyis te/ skur pa mang ba dang gzhan gyis bslu bar 'gyur ro/ /skur pa mang ba ni ma nyes kyang nyes zhes gzhan gyis skur pa 'debs par 'gyur
<p>102a.3</p>ro/ /gzhan gyis bslu ba ni 'di lta bu zhig bya zhe 'am sbyin zhes khas blangs nas sbyin zhing bslu bar 'gyur ro/ /phra ma'i rgyu mthun pa'i 'bras bu yang gnyis te/ g.yog 'khor mi 'dum pa dang g.yog 'khor ngan par 'gyur ro/ /g.yog 'khor mi 'dum
<p>102a.4</p>pa ni bdag gi 'khor rnams kyang rtag tu rtsod cing 'thab par 'gyur ro/ /g.yog 'khor ngan pa ni g.yog 'khor zhig bdog na yang lus kyi byad lag mi mdzes pa dang mthu dang zho sha chung bar 'gyur ro/ /tshig rtsub po smra ba'i rgyu mthun pa'i 'bras bu yang gnyis te/ 
<p>102a.5</p>yid du mi 'ong ba thos pa dang 'thab mo'i tshig tu 'gyur ba'o/ /yid du mi 'ong ba'i tshig thos pa ni rtag tu sems 'khrugs pa'i gtam sha stag thos pa dang / bdag gis tshig smras pa thams cad gzhan gyi rnar mi 'ong ba'o/ /'thab mo'i tshig tu gyur pa ni bdag gis tshig
<p>102a.6</p>nyes par ma smras na yang / gzhan dang 'thab cing rtsod par 'gyur ba'o/ /tshig kyal pa'i rgyu mthun pa'i 'bras bu yang rnam pa gnyis te/ gzung bar 'os pa'i tshig ma yin pa dang / ma nges pa'i spobs par 'gyur ba'o/ /gzung bar 'os pa'i tshig ma
<p>102a.7</p>yin pa ni tshig smras pa rnams mi btsun zhing bdag gi tshig sus kyang mi nyan par 'gyur ba'o/ /ma nges pa'i spobs par 'gyur ba ni/ /bdag gis tshig smras pa rnams thog tu mi phebs par 'gyur ba'o/ /chags sems kyi rgyu mthun pa'i 'bras bu yang rnam
<p>102b</p>
<p>102b.1</p>pa gnyis te/ chog mi shes pa dang / 'dod pa che ba'o/ /chog mi shes pa ni bdag gi bdog pas mi chog pa'o/ /'dod pa che ba ni gzhan gyi longs spyod la yeb rngam byed pa'o/ /gnod sems kyi rgyu mthun pa'i 'bras bu yang gnyis te/ phan pa mi tshol
<p>102b.2</p>ba dang / gzhan gyis gnod par byed pa'o/ /phan pa mi tshol ba ni gzhan thams cad la bdag gnod par 'gyur bar dga' zhing gnod pa byed par sems pa'o/ /gzhan gyis gnod par byed pa ni dus thams cad du gzhan gyis bdag la brdeg btsog la sogs pa
<p>102b.3</p>mi bde ba byed pa'o/ /log par lta ba'i rgyu mthun pa'i 'bras bu rnam pa gnyis te/ gar skyes kyang mu stegs pa la sogs pa'i gnas su skye zhing log pa'i lta ba la phyogs par 'gyur ba dang / rtag tu drang po dang bral te g.yo sgyu'i las sha stag la 'jug par
<p>102b.4</p>'gyur ro/ /mi dge ba'i las bcu po de dag gis bdag po'i 'bras bu ni phyi'i dngos po rnams nyams par gyur pa ste/ srog bcod pas 'bru la sogs pa'i dngos po mthu chung zhing gzi chung bar 'gyur ro/ /ma byin par blangs pas than pa dang / ser bas
<p>102b.5</p>bcom par 'gyur ba'o/ /'dod pas log par spyod pas sa gzhi rdul gyis khyab par 'gyur ro/ /brdzun du smra bas 'bru la sogs pa dri mi zhim par 'gyur ro/ /phra mas yul sa thag thug che bar 'gyur ro/ /tshig rtsub pos skam pa dang / ba tshwa can
<p>102b.6</p>du 'gyur ro/ /tshig kyal pas dus 'gyur zhing char la sogs pa dus ma yin par 'bab par 'gyur ro/ /chags sems kyis 'bru la sogs pa phra bar 'gyur ro/ /gnod sems kyis tsha ba dang kha bar 'gyur ro/ /log pa'i lta bas 'bras bu nyung zhing
<p>102b.7</p>'bras bu med par 'gyur ro/ /dge ba bcu'i las kyi lam rnams kyi 'bras bu ni de las bzlog par rig par bya'o/ /rnam grangs zhes bya ba ni mdo dag las/ las kyi lam bcu po nyid kyi dbang du mdzad nas/ lus kyi yo ba dang / ngag gi yo ba dang / 
<p>103a</p>
<p>103a.1</p>yid kyi yo ba zhes gsungs pa dang / lus kyi rnyog pa dang / ngag gi rnyog pa dang / yid kyi rnyog pa zhes gsungs pa dang / lus kyi nyes pa dang / ngag gi nyes pa dang / yid kyi nyes pa zhes gsungs pa dang / yang las dkar po rnam par smin pa yang
<p>103a.2</p>dkar po/ las nag po rnam par smin pa yang nag po dang / las 'dren ma rnam par smin pa yang 'dren ma dang / las dkar po yang ma yin las nag po yang ma yin la/ las dkar nag gi rnam par smin pa zad do/ /zhes gsungs pa ni rnam grangs te
<p>103a.3</p>de la sgyu'i sems las skyes pa'i lus dang ngag gi las ni yo ba'o/ /'dod chags kyis skyes pa'i lus dang ngag la sogs pa'i las ni rnyog pa dang / zhe sdang gi sems kyi rgyu las skyes pa'i lus dang ngag la sogs pa'i nyes pa'o/ /ngan song gsum du skye bar byed pa
<p>103a.4</p>ni mi dge ba bcu'i las kyi lam yang gnag /rnam par smin pa yang gnag pa'o/ /gzugs kyi khams kyi skyes pa'i las kyang dkar/ rnam par smin pa yang dkar ba'o/ /'dod pa'i khams kyi mi la sogs pa skye bar byed pa'i dge ba ni las kyang dkar
<p>103a.5</p>nag 'dren ma/ rnam par smin pa yang dkar nag 'dren ma zhes bya'o/ /de ma thag pa'i lam dang rnam par grol ba'i lam gnyis ni las dkar nag kyang ma yin la/ rnam par smin pa dkar nag zad par byed pa'i lam zhes bya'o/ /yang dag pa'i 'tsho ba bstan
<p>103a.6</p>par bya ba'i phyir/ log pa'i 'tsho ba gang zhe na zhes bya ba smos te/ log pa'i 'tsho ba bstan nas/ de las bzlog na yang dag pa'i 'tsho bar 'gyur bas/ log pa'i 'tsho ba je la 'chad do/ /de yang dge slong gi log pa'i 'tsho ba dang / dge bsnyen gyi log
<p>103a.7</p>pa'i 'tsho ba ste rnam pa gnyis su gzhag go/ /de la dge slong gi log pa'i 'tsho ba bstan par bya ba'i phyir/ dge slong dag tshul 'chos pa dang ldan zhes bya ba la sogs pa gsungs so/ /tshul 'chos pa dang / kha gsag dang / gzhogs slong dang / 
<p>103b</p>
<p>103b.1</p>gzhogs bsdigs dang / rnyed pas rnyed pa 'dod pa ni/ dge slong gi log pa'i 'tsho ba ste/ dge bsnyen gyi log pa'i 'tsho ba ni phyis 'chad do/ /tshul 'chos pa bstan pa'i phyir/ de la tshul 'chos pa gang zhe na zhes bya ba la sogs pa gsungs te/ tshul 'chos
<p>103b.2</p>pa yang rnam pa gsum ste/ spyod lam rnam par 'jog pa dang / dben pa'i gnas su gnas shing yo byad bsnyungs par ston pa dang / ngan pa dang / bsod pa bsten pa dang / mi bsten pa'o/ /de la spyod lam rnam par 'jog pa ni rnyed pa dang bkur sti la chags pa'i
<p>103b.3</p>rgyus gzhan dag gi yon tan yod par dpag pa'i sems kyi ting nge 'dzin gyi spyod lam 'dzin pa'o/ /dben pa'i gnas su gnas shing yo byad bsnyungs par ston pa ni khe dang bkur ste la chags pa'i sems kyis dur khrod dam dgon pa'i gnas su gnas 'cha' zhing lhung bzed
<p>103b.4</p>la sogs pa yo byad mang po mi 'dzin pa'o/ /ngan pa dang bsod pa bsten pa dang mi bsten pa ni/ kha zas ngan pa dang chos gos la sogs pa ngan pa bsten par ston cing kha zas bsod pa dang chos gos la sogs pa bzang po mi bsten par ston pa ste/ 'dir yang khe dang bkur
<p>103b.5</p>sti la sogs pa la chags pa la chags pa zhes sbyar/ de ltar tshul 'chos pa rnam pa gsum las mdo 'dir spyod lam rnam par 'jog pa'i tshul 'chos pa dang / dben pa'i gnas su gnas shing yo byad bsnyungs pa'i tshul bstan pa'i dbang du mdzad nas gsungs pa
<p>103b.6</p>yin par bstan pa'i phyir/ dge slong dag sbyin pa'i bdag po mthong na zhes gsungs te rnyed pa dang bkur ste la chags pa'i dbang gis/ rnyed pa dang bkur ste bdag la grub par gyur cig ces bsams nas/ dge slong gis sbyin pa'i bdag po mthong ba dang / lam
<p>103b.7</p>mam grong stong par skyil mo krung bcas shing 'dug la/ sbyin pa'i bdag po rnams kyis kyang / dge slong 'di ni bsam gtan pa dgra bcom pa ste/ rnyed pa dang bkur sti bya ba'i 'os so snyam pa'i sems kyis spyod lam 'chos pa ni tshul 'chos pa zhes bya'o/ 
<p>104a</p>
<p>104a.1</p>skyil mo krung bcas zhes bya ba ni/ song ba'i spyod lam gyi gnas zhes bya ba'i tha tshig go/ /rnyed pa ni lhung bzed dang gos la sogs pa'o/ /bkur sti ni thal mo sbyar ba dang phyag 'tshal ba la sogs pa'i las byed pa'o/ /bdag la shog cig ces bya
<p>104a.2</p>ba ni/ bdag la grub par gyur cig ces sems pa'o/ /stsogs pa'i sgras ni ngan pa dang bsod pa la bsten pa dang / mi bsten pa'i tshul 'chos pa yang bsdu'o/ /kha gsag bstan par bya ba'i phyir/ de la kha gsag gang zhe na zhes bya ba la sogs pa gsungs so/ /
<p>104a.3</p>de yang khe dang bkur sti la bsam pas na de dag dga' ba'i tshig smra ba dang / bdag nyid kyi yon tan smra ba dang chos smra ba'o/ /khe dang bkur sti bsam pas de dga' ba'i tshig smra ba ni khe dang bkur sti la chags pa'i rgyus/ khyod ni pha yin khyod ni ma yin zhes bya
<p>104a.4</p>ba'i tshig smra ba'o/ /bdag nyid kyi yon tan smra ba ni/ bdag ni dad pa dang ldan pa/ thos pa dang ldan pa/ tshul khrims dang ldan pa'o zhes bya ba la sogs pa smra ba'o/ /chos smra ba dang / khe dang bkur sti la chags pas/ gzhan dag gi thad du de bzhin
<p>104a.5</p>gshegs pa'i gsung rab 'chad pa ste/ 'dir ni de dag dga' ba'i tshig smra ba'i dbang du mdzad par bstan pa'i phyir/ khyod ni nga'i pha/ khyod ni nga'i ma zhes bya ba la sogs pa gsungs so/ /de bzhin du gzhan yang tshig snyan pa zhes bya ba ni khyod ni nga'i jo bo/ khyod ni
<p>104a.6</p>nga'i mkhan po/ khyod ni nga'i slob dpon zhes bya ba la sogs pa'o/ /de la sogs pa zhes bya ba la sogs pa'i sgras ni bdag nyid kyi yon tan smras pa dang / chos smras pa yang bsdu'o/ /gzhogs slong bstan pa'i phyir/ de la gzhogs slong gang zhe na zhes bya ba la sogs pa
<p>104a.7</p>gsungs te/ de yang rnyed pa'i bsam pas lus la gnod pa'i dngos po ston pa dang / phongs pa'i dngos po ston pa dang / tshig gis 'dod pa'i dngos po brjod pa'o/ /lus kyi gnod pa'i dngos po ston pa ni chos gos dang bza' ba la sogs pa rnyed pa la chags pa'i sems
<p>104b</p>
<p>104b.1</p>kyis bdag gi lus nyid la rma dang shu ba la sogs pas nyen par ston pa dang grang ba dang tsha bas nyen par ston pa'o/ /phongs pa'i dngos po ston pa ni chos gos dang lhung bzed la sogs pa mi bdog pa dang / med pa 'dra bar ston pa'o/ /tshig gis 'dod pa'i dngos po
<p>104b.2</p>brjod pa ni bdag la dngos po 'di lta bu zhig kho na mi bdog ces chos gos la sogs pa dam pa 'di lta bu ni khyim bdag dam pa 'di dag gi khyim nas rnyed kyi/ gzhan dag gi de nas mi rnyed do zhes smras te/ mdo 'dir tshig gis dngos po 'dod pa'i dbang du bshad pa'i phyir/ 
<p>104b.3</p>dge slong dag bsod snyoms zos nas zhes bya ba la sogs pa gsungs so/ /bsod snyoms zos pa ni khyim bdag dad pa can dag gi khyim ste/ bsod snyoms zos nas yang rnyed pa la yang chags pa'i dbang gis yang nas yang du dge bsnyen khyod kyi khyim nas rnyed pa
<p>104b.4</p>gzhan dag nas mi rnyed do zhes smra ba ni gzhogs slong ngo / /khe dang bkur sti la chags pa med par drang por smra ba ni nyes med de/ gzhogs slong ma yin no/ /gzhogs bsdigs bstan pa'i phyir/ de la gzhogs bsdigs gang zhe na zhes bya ba la sogs
<p>104b.5</p>pa gsungs so/ /gzhogs bsdigs kyang rnam pa gsum ste/ rnyed pa'i bsam pas sbyin pa'i yon bdag la smod par byed pa dang / gzhan yang 'brel ba la slong ba dang / yongs su mi gtong ba la smod par byed pa'o/ /rnyed pa'i bsam pas sbyin pa'i
<p>104b.6</p>yon bdag la smod par byed pa ni khe dang bkur sti la chags pas gang gi tshe sbyin pa'i yon bdag gis chos gos la sogs pa'i rnyed pa ma sbyin na de ni dbul por 'gyur ro/ /gzhan yang mi bde ba rnam pa sna tshogs 'dug go zhes smra'o/ /gzhan yang 'brel pa la slong ba ni
<p>104b.7</p>bdag gi yon bdag gi skabs su ma byin na yon bdag khyod gcig pur ma zad kyi/ gzhan dag kyang yod do zhes smra zhing gzhan la slong bar bsdigs pa'o/ /yongs su mi gtong ba la smod pa ni/ gang sbyin pa mi byed pa dag ni gdon mi za bar ngan song du ltung la/ khyod
<p>105a</p>
<p>105a.1</p>kyang sbyin pa mi byed pas nges par ngan song du ltung ngo zhes bsdigs pa ste/ 'dir yongs su mi gtong ba la smod pa'i dbang du mdzad nas bshad par bstan pa'i phyir/ dge slong dag khyim gang nas bsod snyoms ma rnyed de zhes bya ba la sogs pa gsungs so/ /
<p>105a.2</p>mdo'i tshig dngos gsal bar ma bshad na/ gzhogs bsdigs rnam gnyis kyang 'dir bsdu bar blta'o/ /rnyed pas rnyed pa 'dod pa bstan pa'i phyir/ de la rnyed pas 'dod pa gang zhe na zhes bya ba la sogs pa gsungs so/ /de yang rnam pa gsum ste/ rnyed pa'i
<p>105a.3</p>bsam pas gzhan las rgya chen po rnyed par ston pa dang / sbyin pa'i yon bdag rgya chen por ston pa dang / zang zing rnyed par ston pa'o/ /rnyed pa'i bsam pas gzhan las rgya chen po rnyed par ston pa ni chos gos la sogs pa rnyed pa la chags pa'i rgyus bdag nyid kyi nor
<p>105a.4</p>gyis chos gos la sogs pa bzang po nyos nas bdag gi yon bdag la chos gos 'di lta bu yon dag gzhan dag las rnyed do zhes smra ba'i sgo rnyed pa bsgrub pa'o/ /yon bdag rgya chen por ston pa ni yon bdag che ge mo zhig dbang du gtong na/ gtong ba rgya chen po la
<p>105a.5</p>dga' ba/ yon bdag de lta bu ma yin no/ /zhes smras pa'o/ /zang zing rnyed par ston pa ni sbyin bdag gang gi khyim du song nas/ kha zas dang chos gos la sogs pa byin na sbyin bdag gzhan rnams kyi khyim du yang zang zing ci sbyin pa smra ba ste/ 'dir rnyed pas rnyed
<p>105a.6</p>pa bsgrub pa rnam pa gsum las rnyed pa'i bsam pas gzhan rgya chen por rnyed par ston pa'i dbang du mdzad nas bshad pa'i phyir/ dge slong dag bdag gi nor gyis zhes bya ba la sogs pa gsungs te/ de yang mdor na bdag nyid kyi nor gyis chos gos la sogs pa
<p>105a.7</p>nyos nas sbyin pa'i bdag po dge bsnyen gyi mdun du 'dug ste/ sbyin pa'i yon bdag gzhan gyis bdag la chos gos la sogs pa 'di 'dra ba byin no zhes smras pa dang / de yang ngo tsha bas chos gos la sogs pa sbyin par byed pa ste/ rnyed pas rnyed pa bsgrub pa
<p>105b</p>
<p>105b.1</p>rnam pa gnyis kyang 'dir bsdu bar blta ba'o/ /dge slong gi log par 'tsho ba rnam pa lnga po de yang rnam pa gsum du gzhag go/ /lus kyi las dang / ngag gi las dang / lus dang ngag gnyi ga'i las so/ /de la tshul 'chos pa ni lus kyi las yin no/ /kha gsag
<p>105b.2</p>ni ngag gi las so/ /gzhogs slong dang / gzhogs bsdigs dang / rnyed pas rnyed pa bsgrub pa ni lus dang ngag gnyi ga'i las dang ldan pa yod do/ /de la log pa'i 'tsho ba rnam pa lnga spangs nas dge slong rnams kyi yang dag pa'i 'tsho bar 'gyur ro/ 
<p>105b.3</p>dge bsnyen gyi log pa'i 'tsho ba gang yin pa bstan par bya ba'i phyir/ dge bsnyen gyi log pa'i 'tsho ba gang zhe na zhes bya ba la sogs pa gsungs te/ dge bsnyen zhes smos pa ni mtshon pa tsam du zad kyi dge bsnyen ma dang dus khrims pa yang bsdu'o/ /gong du
<p>105b.4</p>dge slong gi skabs su yang / dge slong ni mtshon pa tsam du zad kyi dge slong ma dang / dge sbyong pha dang dge sbyong ma dang dge tshul ma rnams kyang bsdu'o/ /sems can 'tshong ba zhes bya ba ni mi 'tshong ba ste/ dge bsnyen ma rnams la de ni 'gag pa yin te/ rta la
<p>105b.5</p>sogs pa sems can tshong du mi gnang ba ni ma yin no/ /ma brtags par 'bru dang yungs kar 'tshir ba zhes bya ba ni dus ring por lon pa'i 'bru dang nyungs kar la srin 'jug pas ma brtags par 'bru dang yungs kar la sogs pa btsir na srog chags kyi srog la gnod pa'i
<p>105b.6</p>phyir log par 'tsho bar gzhag ste/ brtags te btsir ba ni log pa'i 'tsho ba ma yin no/ /zhes dgongs pa'o/ /de yang rnam pa gnyis su gzhag ste/ sems can gyi grangs su gtogs pa'i log pa'i 'tsho ba dang / sems can gyi grangs su ma gtogs pa
<p>105b.7</p>las byung ba'i log pa'i 'tsho ba'o/ /de la sems can 'tshong ba dang / sha 'tshong ba dang / ma brtags par 'bru 'tshong ba ni sems can gyi grangs su gtogs pa las byung ba'i log pa'i 'tsho ba'o/ /dug 'tshong ba dang mtshon cha 'tshong ba dang chang 'tshong ba ni/ 
<p>106a</p>
<p>106a.1</p>sems can gyi grangs su ma gtogs pa las byung ba'i log pa'i 'tsho ba'o/ /yang dag pa'i rtsol ba bstan par bya ba'i phyir/ yang dag pa'i rtsol ba gang zhe na zhes bya ba la sogs pa gsungs so/ /gsong por smra ba dang zhes bya ba ni khyim na gnas
<p>106a.2</p>pa'i phyogs kyi dbang du byas nas gus pa'i tshul ston pa ste/ pha dang ma dang rigs kyi rgan pa rnams dang phrad nas lus kyis 'dud pa dang tshig gis bsu ste 'jam por smra ba'o/ /phyag 'tshal ba zhes bya ba rab tu byung ba'i phyogs kyi dbang du mdzad nas/ mkhan po dang
<p>106a.3</p>slob dpon la sogs pa dang phrad nas yan lag btud de phyag byed pa'i las byed pa'o/ /sdang ba zhes bya bas bla ma la sogs pa gzhan gang 'ong ba'i dbang du byas nas gus pa'i tshul ston pa ste/ gang zag yon tan can bla ma gzhan dag gus nas 'ongs pa rnams la
<p>106a.4</p>yang stan las langs nas bsu ste stan la 'jog cing stobs pa'o/ /thal mo sbyar ba'i las byed ces bya bas gnas gcig na 'khod pa'i gang zag yon tan can rnams la gus pa'i tshul ston pa ste/ gnas gcig na gnas pa'i gang zag tshangs pa mtshungs par
<p>106a.5</p>spyod pa rnams dang phrad na yang lus btud pa dang thal mo sbyar ba'i las byed pa ste/ 'di ni yang dag pa'i rtsol ba'o/ /mdor na mi mthun pa'i phyogs spangs pa dang / gnyen po bsgom pa la brtson pa ni yang dag pa'i rtsol ba'o/ /yang dag pa'i dran pa
<p>106a.6</p>bstan pa'i phyir/ yang dag pa'i dran pa gang zhe na/ 'di la dge slong dag ces bya ba gsungs so/ /de la sems can rnam pa gsum ste/ 'dod chags kyi rang bzhin can dang / zhe sdang gi rang bzhin can dang / gti mug gi rang bzhin can no/ /gsum
<p>106a.7</p>po de dag gi mtshan ma brtag par bya ste/ 'dod chags kyi rang bzhin can gyi mtshan ma ni rang bzhin gyis g.yo zhing g.yengs pa'i ngang tshul can glu dang gar la sogs pa la dga' ba/ dran pa nyams pa la rtag par sems ngang gis 'jam pa/ phrag dog che ba/ ngo
<p>106b</p>
<p>106b.1</p>tsha ba mang ba la gnas pa/ 'dod chags spangs par dka' ba kha na ma tho ba chung ba'o/ /zhe sdang gi rang bzhin can gyi mtshan ma ni ci la yang gleng ba dang smra bar byed pa 'thab mo la dga' ba/ bzhin khro gnyer can/ mgu dka' ba/ sems ngang rtsub po
<p>106b.2</p>rno ba/ sdig la dga' ba/ sems can sems rtsub cing gnod par byed pa la mos pa/ nyon mongs pa spang bar bla ba ste/ /kha na ma tho ba chen po'o/ /gti mug gi rang bzhin can gyi mtshan ma ni/ yid gnyis can las su bya ba la spros pa med pa/ 
<p>106b.3</p>gnyid dang rmugs pa mang ba rtog pa dang sen lcigs can gyi rang bzhin ma yin pa/ shing bal dang srin bal lta bu'i sems rmongs pa mang ba le lo che ba su la yang yid mi rton pa skye bo de nyid kyang yid brtan du mi rung ba/ 'gro ba dge ba rnams zhe sdang skye ba/ byas
<p>106b.4</p>pa mi gzo ba/ nyon mongs pa spang bar dka' ba kha na ma tho ba che ba'o/ /de dag la yang zhib tu ji ltar rtogs par bya zhe na/ 'dod chags kyi spyod pa ni 'dod pa'i yon tan la dga' ba gzhan dag gi yon tan phal cher tshol gyi nyes pa'i glags mi blta'o/ /
<p>106b.5</p>zhe sdang can gyi spyod pa ni gang la yang chags pa mi che ba gzhan dag gi skyon dang / nyes pa phal cher tshol bar byed pa'o/ /gti mug can gyi spyod pa ni gang du yang mi gnas pa 'jog pa dang rtog pa'i rang bzhin can ma yin pa'o/ /sngon gyi spyod pa'i sgo nas brtags na/ 
<p>106b.6</p>'dod chags can ni sngon dge ba'i las phal cher byas pas bde ba'i 'bras bu la gnas pa'i phyir mtho ris kyi gnas nas shi 'phos te/ 'dir skyes par blta'o/ /zhe sdang can ni sngon bsad pa dang bcad pa dang brdegs pa la sogs pa'i las phal cher byas pas
<p>106b.7</p>sems can dmyal ba'am/ klu'i skye gnas sam mi'i skye gnas na yang rtag tu sdug bsngal bar gnas pa las shi 'phos nas 'dir skye ste/ sngon yang rtag tu sdug bsngal gyis sems dkrugs pas gar skyes pa der yang sems 'khrugs pa dang zhe sdang che bar
<p>107a</p>
<p>107a.1</p>blta'o/ /gti mug can gyi spyod pa ni sngon gyi rgyu sngon chang mang du 'thungs pa'am/ mnyan pa dang 'bri ba la sogs pa'i las ma byas pa dang / byol song gi skye gnas nas shi 'phos nas 'dir skye bar blta'o/ /khams kyi rgyus brtags na
<p>107a.2</p>sa dang / chu dang / me dang / rlung ste/ 'byung ba chen po bzhi shas mnyam na ni 'dod chags kyi shas che bar 'gyur ro/ /me'i khams dang rlung gi khams shas che na ni zhe sdang che bar 'gyur ro/ /sa dang chu'i shas chen ni gti mug che bar 'gyur ro/ /nyes pa'i gleng
<p>107a.3</p>gzhis brtags na rlung gi shas che ba rnams ni 'dod chags spyod pa la gnas pa'o/ /mkhris pa'i shas che ba rnams ni zhe sdang che ba la gnas pa'o/ /bad kan gyi shas che ba rnams ni gti mug che ba rnams so/ /yang rnam pa bdun gyi sgo nas rnam pa gsum gyi spyod pa
<p>107a.4</p>brtags te/ rnam pa bdun ni dmigs pa dang / nyon mongs pa dang / 'gro ba dang / chos gos bgo ba dang / kha zas za ba dang / las byed pa dang nyal ba'o/ /dmigs pa ji ltar brtag ce na/ 'dod chags kyi shas che ba rnams ni
<p>107a.5</p>gzugs 'ga' zhig mthong na ngo mtshar du gyur par lta zhing / yun ring du lta ba la nyes pa zhig byung na yang nyes par mi lta yon tan cung zad tsam yang mtshar du bcug par byed la/ gang mthong ba de dang 'bral bar mi dga' zhing bral na yang slar phrad par 'dod pa
<p>107a.6</p>dang bcas te 'gro ba'o/ /zhe sdang gi shas che ba gzugs 'ga' zhig mthong na mtshar du bya ba med kyi bral ba dang chad pa'i tshul du lta zhing / yun ring du mi lta la gzhan dag la yang nyes pa dang skyon tshol ba mang ba/ smod pa la dga' ba yon tan dang legs pa
<p>107a.7</p>cher byas na yid mi rton pa/ gang mthong ba dang bral bar 'dod la/ mi dga' ba'i tshul bstan nas 'gro bar byed pa'o/ /gti mug gi shas che ba ni gzugs 'ga' zhig mthong na yang nyes pa dang yon tan gyi ngo mi zin pa/ gzhan dag gis smad na yang
<p>107b</p>
<p>107b.1</p>rjes su smod la/ gzhan dag gis bstod na yang rjes su stod par byed do/ /bdag nyid kyi legs nyes kyi ngo mi shes pa'o/ /ji ltar nyon mongs pa'i sgo nas brtag ce na/ 'dod chags kyi shas che ba rnams ni nyon mongs pa lnga la rtag tu spyod de/ phrag dog
<p>107b.2</p>dang / ser sna dang / g.yo dang / sgyu dang / chags pa dang lnga'o/ /zhe sdang gi shas che ba rnams kyang nyon mongs pa lnga la rtag tu spyod de/ lnga ni khro ba dang / khon du 'dzin pa dang / 'chab pa dang / 'tshig pa dang / khong khro ba dang lnga'o/ /gti mug gi shas che ba ni ri
<p>107b.3</p>nyon mongs pa lnga la rgyun du spyod de/ lnga ni le lo dang gnyid dang rmugs pa dang yid gnyis dang 'gyod pa dang lnga'o/ /ji ltar 'gro ba'i sgo nas brtag ce na/ 'dod chags la spyod par 'gro ba na/ rkang pa mnyam du 'dor zhing dal bus 'gro ba gom pa mdzes par 'dor
<p>107b.4</p>zhing 'gro ba'o/ /zhe sdang la spyod par 'gro ba na/ rang bzhin gyis gom pa gya tshom du 'dor la rkang pa sa la gnon pa 'dra bar byas shing g.yas phyogs kyis 'gro'o/ /gti mug la spyod par 'gro ba ni/ rang bzhin gyis rkang pa sa la 'jog pa na/ brel bag tu 'jog
<p>107b.5</p>la 'gro ba'i tshe rkang pa gnyis sa la 'cha' ba dang rkang pa gnyis gcig la gcig 'drud cing 'gro'o/ /ji ltar chos gos gyon pa'i sgo nas brtag ce na/ 'dod chags la spyod pa ni rang bzhin gyis gos ha cang dog pa yang ma yin yangs pa yang ma yin pa la dga' ba dang / 
<p>107b.6</p>ska rags dam du mi 'ching la lhod par mi 'ching ba dang gos yid kyis ring ba la dga' ba ste/ sdu gu dang mdzes par byas nas gyon no/ /zhe sdang la spyod pa ni rang bzhin gyis gos dog pa la dga' zhing / ska rags dam du 'ching ba dang / gos thung ngu gyon cing
<p>107b.7</p>gcig tu mdzes pa kho nar lta zhing gyon pa med pa'o/ /gti mug la spyod pa ni rang bzhin gyis gos yangs pa la dga' zhing ska rags lhod par 'ching ba dang gos gcas gcus su mi mdzes par byas nas gyon pa'o/ /'di ltar kha zas za ba'i sgo nas brtag ce na/ 
<p>108a</p>
<p>108a.1</p>'dod chags la spyod pa ni rang bzhin gyis snum pa dang mngar ba'i kha zas la dga' ba'o/ /zhe sdang la spyod pa ni rtsub pa dang skyur ba'i kha zas la dga' ba'o/ /gti mug la spyod pa ni gang du yang gcig tu nges pa med do/ /'dod chags la spyod pa kha
<p>108a.2</p>zas za ba na kham ran pa dang mdzes par byas nas chags bzhin du dal bus za la/ ro zhim po 'ga' zhig myangs na lhag par yid dga' ba skye ba'o/ /zhe sdang la spyod pa kha zas za ba na kham cher byas nas kha gang bar mi chags par myur du za ba la/ kha zas zhim
<p>108a.3</p>po 'ga' zhig myangs nas kyang lhag par yang yid mi bde bar skye ba'o/ /gti mug la spyod pa kha zas za ba na kham chung du byas la kha zas kyi kham yang mi mdzes par byas nas/ lag pa dang kha la sogs pa kha zas kyis bskus te gang la yang chen por mi gtogs
<p>108a.4</p>pa za'o/ /ji ltar las kyi sgo nas brtag ce na/ 'dod chags la spyod pa ni phyags ma thogs nas dal bus phyag dar rnams dag par byas te/ gcig kyang ma lus par phyags par byed do/ /zhe sdang la spyod pa ni phyags ma blangs nas ring ba'i tshul du
<p>108a.5</p>phyogs gnyis kar phyag dar 'dor zhing sgra dang bcas par drag tu phyags par byed do/ /gti mug la spyod pa ni phyags ma thogs nas snyoms pa'i tshul du byed la phyag dar rnams kyang ma dag pa dang / mi mdzes par dal bus phyags par byed do/ /de bzhin du las
<p>108a.6</p>gzhan la yang brtag ste/ 'dod chags la spyod pa ni las gang la yang mdzes pa dang gus par byed do/ /zhe sdang la spyod pa ni las gang la yang dag tu bsgrub pa la brtan por byed do/ /gti mug la spyod pa ni las gang la yang 'khrugs par byed la
<p>108a.7</p>gcig tu mi byar mi rung bar chad pa med pa'o/ /ji ltar nyal ba'i sgo nas brtag ce na/ 'dod chags la spyod pa ni/ mal stan dal bus bcas la mdzes par byas nas nyal ba na yang lus bskum ste nyal lo/ /nang par langs pa yang myur du ldang zhing
<p>108b</p>
<p>108b.1</p>'dong ba'am/ skrag pa dang bcas pa dang 'dra bar tshig dal bus 'byin to/ /zhe sdang la spyod pa ni mal stan 'cha' na yang myur du bcas nas gang ji ltar rung bar yang byas te/ rkang lag brkyang nas khro gnyer dang bcas par nyal lo/ /nang par ldang na
<p>108b.2</p>yang myur du langs la khros pa bzhin du tshig drag tu 'byin to/ /gti mug la spyod pa ni mal stan las langs te/ langs der bcas la nyal ba na yang kha sbub tu byas shing nyal lo/ /nang par langs na yang tshig ci yin gtol med par mi gsal bar 'byin
<p>108b.3</p>cing dus tha gi zad cing lon nas gdod mal nas ldang ngo / /de ltar spyod pa rnam pa gsum la spyod pa gang la chos gos ci 'dra ba dang bsod snyoms ji lta bu dang mal stan ci 'dra ba dang spyod yul gyi grong khyer gang du gzhag pa bstan dgos te/ de bas na 'dod chags la spyod
<p>108b.4</p>pa rnams la mi gtsang ba bsgom pa'i chos rnams la dgod dgos pas dge slong dag dge slong bud med mthong nas zhes bya ba la sogs pa gsungs so/ /zhe sdang la spyod pa rnams la ni byams pa bsgom pa la dgod de/ de ni 'og nas tshad med pa bzhi bstan pa'i skabs
<p>108b.5</p>nas 'chad do/ /gti mug la spyod pa rnams la ni rten cing 'brel te 'byung ba gzhag ste/ de'i tshul ji lta bu ni gong du rten cing 'brel te 'byung ba'i yan lag bcu gnyis bstan pa'i skabs su bshad zin to/ /de la 'dod chags la spyod pa rnams la ni
<p>108b.6</p>chos gos thung ba dang rtsub pa sbyin no/ /zhe sdang la spyod pa rnams la ni chos gos gtsang ma dang kha dog bzang ba dang ring ba dang mdzes pa sbyin no/ /gti mug la spyod pa rnams la ni gang yang rung ba'o/ /'dod chags la spyod pa rnams la ni bsod snyoms rtsub
<p>108b.7</p>pa dang mi zhim pa dang nyung du sbyin no/ /zhe sdang la spyod pa rnams la ni bsod snyoms 'jam pa dang / gtsang ba dang / zhim pa dang / tshim par gyur gyi bar du sbyin no/ /gti mug la spyod pa rnams la ni gang yang rung ba'o/ /'dod chags la spyod pa rnams la mal
<p>109a</p>
<p>109a.1</p>stan ni dur khrod dang dur khrod la nye ba'am/ gtsug lag la sogs pa yang las su rung ba ma byas pa/ gding ba dang dgab pa phun sum tshogs pa med par gzhag go/ /zhe sdang la spyod pa rnams kyi mal stan ni shing dang chu phun sum tshogs pas
<p>109a.2</p>gzhi mnyam zhing mdzes pa'am/ gtsug lag khang mdzes par byas pa gding ba dang mal stan phun sum tshogs par gzhag go/ /gti mug la spyod pa ni gang du yang rung ngo / /'dod chags la spyod pa rnams kyi spyod yul gyi grong rnams kha zas rtsub po mang du za zhing grong khyer
<p>109a.3</p>rnams mi mdzes pa la 'gro ba phos gang bar gzhag go/ /zhe sdang la spyod pa rnams kyi spyod yul gyi grong khyer ni kha zas phun sum tshogs pa dang grong khyer mdzes pa dang 'gro ba dad pa bsgrub pa mang bar gzhag go/ /gti mug gi spyod yul gyi grong khyer ni gang du yang
<p>109a.4</p>rung la 'gro ba mkhas pa phal cher yod pa'i gnas su gzhag go/ /de la 'dod chags la spyod pa rnam pa bzhi ste/ reg pa la chags pa dang / rang bzhin la chags pa dang / kha dog la chags pa dang / nye bar spyod pa la chags pa'o/ /de la reg pa la chags
<p>109a.5</p>pa ni/ reg bya 'jam pa la chags pa ste/ des rus pa dkar po bsgom par bya'o/ /rang bzhin la chags pa ni/ bud med la sogs pa'i lus kyi ngo bo ma nyams pa la chags pa ste/ de bam pa dang sbos pa la sogs pa bsgom par bya'o/ /kha dog la chags pa
<p>109a.6</p>rnams kyis ni rnam par bsngos pa la sogs pa bsgom par bya'o/ /nye bar spyod pa la chags pa rnams kyis ni bud med la sogs pa'i lus dur khrod du bor ba sems med de shing bzhin du gnas pa la bsgom pa'o/ /bdag dang bud med kyi phyi nang gi lus la rnam par 'jig
<p>109a.7</p>pa ni 'dod chags rnam pa bzhi char gyi gnyen por 'gyur bas/ mdo 'di las de nyid gtso bor mdzad de gsungs so/ /de la bud med kyi lus ni phyi'i lus so/ /bdag nyid kyi lus ni nang gi lus so/ /yang na skra dang spu dang sen mo dang so dang rdul dang dri ma dang / 
<p>109b</p>
<p>109b.1</p>pags pa ni phyi'i lus so/ /sha dang rus pa nas bshang ba dang gci ba'i bar du gsungs pa ni nang gi lus so/ /de la mgo las skyes pa ni skra'o/ /mchan khung dang kha la sogs pa'i lus las skyes pa ni spu ste/ bdag dang gzhan gyi lus de ltar brtags nas/ 
<p>109b.2</p>ji ltar brtags pa la goms par byas na 'dod chags 'jil bar 'gyur te/ 'di ni yang dag pa'i dran pa zhes bya'o/ /yang dag pa'i ting nge 'dzin bstan par bya ba'i phyir/ yang dag pa'i ting nge 'dzin gang zhe na/ zhes bya ba la sogs pa gsungs so/ /'di
<p>109b.3</p>ltar dge ba'i chos la sems rtse gcig pa ni yang dag pa'i ting nge 'dzin yin la/ gzugs kyi khams kyi bsam gtan bzhi yang dge ba'i chos la sems rtse gcig pa'i mtshan nyid yin pas yang dag pa'i ting nge 'dzin zhes bya'o/ /de la bsam gtan dang po ni yan lag
<p>109b.4</p>lnga dang ldan pa ste/ yan lag lnga la rtog pa dang dpyod pa dang dga' ba dang bde ba dang sems rtse gcig pa'o/ /bsam gtan gnyis pa ni yan lag bzhi dang ldan pa ste/ yan lag bzhi la nang rab tu dang ba dang / bde ba dang / sems rtse gcig pa'o/ /
<p>109b.5</p>bsam gtan gsum pa ni yan lag lnga dang ldan pa ste/ yan lag lnga la btang snyoms dang dran pa dang shes bzhin dang bde ba dang sems rtse gcig pa'o/ /bsam gtan bzhi pa ni yan lag bzhi dang ldan pa ste/ yan lag bzhi la btang snyoms rab tu dga' ba dang
<p>109b.6</p>dran pa dang rab tu dga' ba dang bde ba yang ma yin sdug bsngal yang ma yin pa'i tshor ba dang sems rtse gcig pa'o/ /de lta bas na bsam gtan bzhi po 'di dag la yan lag bco brgyad du 'gyur te/ yan lag bco brgyad ni bsam gtan dang po la yan
<p>109b.7</p>lag lnga/ bsam gtan gsum pa la yan lag lnga ste bcu dang / bsam gtan gnyis pa la yang yan lag bzhi/ bsam gtan bzhi pa la yang yan lag bzhi ste brgyad de ltar na bco brgyad du 'gyur ro/ /bsam gtan bzhi po 'di dag zhib tu 'chad
<p>110a</p>
<p>110a.1</p>pa ni/ phyis bsam gtan gyi skabs su 'chad pas/ 'dir bshad na dgos pa chung la bya ba che ba'i phyir ni ma bshad do/ /'phags pa'i bden pa bzhi bshad pa'i 'og tu/ dbang po nyi shu rtsa gnyis bstan pas ji ltar bstan pa bzhin du bshad
<p>110a.2</p>par bzhed nas/ dbang po nyi shu rtsa gnyis gang zhe na zhes bya ba la sogs pa gsungs so/ /dbang po rnams bstan pa ci dgos she na/ smras pa/ dbang po bstan pas/ 'jig rten dang 'jig rten las 'das pa dang / zag pa dang bcas pa dang / zag
<p>110a.3</p>pa med pa dang / 'byung bar byed pa dang / 'byung bar byed pa ma yin pa dang / thun mong dang / thun mong ma yin pa'i chos khong du chud par bya ba'i phyir/ chos de dag khong du chud na bdag dang bdag gir mngon par chags pa spong bar 'gyur ro/ /mngon
<p>110a.4</p>par chags pa spangs na 'khor ba'i sdug bsngal med par 'gyur ro/ /'khor ba'i sdug bsngal med na mya ngan las 'das pa'i bde ba thob par 'gyur te/ de ltar sdug bsngal spang ba dang / bde ba thob par bya ba'i phyir dbang po bstan to/ /de la mig gi dbang po'i rdul
<p>110a.5</p>phran ni mig gi sprin gyi nang na go snyod kyi me tog kha 'bus pa 'dra bar gnas so/ /rna ba'i dbang po'i rdul phran ni gro ga gcus pa'i mdud pa 'dra bar rna ba'i nang na gnas so/ /sna'i dbang po'i rdul phran ni lcags kyi thur ma ltar mtshul ba'i nang thog thag tu gnas so/ /lce'i
<p>110a.6</p>dbang po'i rdul phran ni zla ba kham pa 'dra bar gnas so/ /lus kyi dbang po'i rdul phran ni lus bzhin du thog thag tu khyab par gnas so/ /yid kyi dbang po ni rdul phran bsags pa'i mtshan nyid ma yin pas chos thams cad shes pa'i mtshan nyid do/ /bud med kyi dbang
<p>110a.7</p>po'i rdul phran ni rnga'i kha bzhin nam shing bal btsal ba 'dra bar gsang ba'i phyogs na gnas so/ /skyes pa'i dbang po'i rdul phra mo khyud skor gyi phyogs na mdzub mo ltar gnas so/ /'tsho ba'i dbang po ni ris mthun pa'i phung po gnas pa dang / mi 'jig par 'dzin par byed
<p>110b</p>
<p>110b.1</p>pa'o/ /kha cig na re phung pa rgyun 'brel par gnas pa ni 'tsho ba'i dbang po'o zhes 'chad do/ /la la na re drod dang rnam par shes pa dang ldan pa'i 'byung ba chen po gnas pa la dbang byed pa ni 'tsho ba'i dbang po zhes zer ro/ /sdug bsngal gyi dbang po nas btang snyoms
<p>110b.2</p>kyi dbang po'i bar du ci'i phyir dbang po lnga bshad ce na/ dbang po lnga po de dag bsam gtan dang snyoms par 'jug pa'i mi mthun pa'i phyogs su gyur pa ste/ mi mthun pa'i phyogs rnam pa lnga yod pas na sdug bsngal gyi dbang po la sogs pa lnga nyid du bshad do/ /
<p>110b.3</p>de la bsam gtan dang pos yid mi bde ba'i dbang po 'joms par byed do/ /bsam gtan gnyis pas ni sdug bsngal gyi dbang po 'joms par byed do/ /bsam gtan gsum pas ni bde ba'i dbang po 'joms par byed do/ /bsam gtan bzhi pas ni yid bde
<p>110b.4</p>ba'i dbang po bcom nas btang snyoms kyi dbang po rnam par dag pa la gnas so/ /de la 'dod pa'i khams na rnam par shes pa lnga ste/ bsam gtan dang po'i mig dang / rna ba dang / lus kyi rnam par shes pa ste/ rnam par shes pa'i tshogs de dag gi sim pa'i tshor ba
<p>110b.5</p>gang yin pa de ni bde ba'i dbang po zhes bya'o/ /bsam gtan gsum pa ni yid kyi sim pa gang yin pa la yang bde ba'i dbang po zhes bya'o/ /rnam par shes pa lnga'i tshogs kyi sim pa ma yin pa ni/ sdug bsngal gyi dbang po ste/ de yang 'dod pa'i
<p>110b.6</p>khams nyid na yod kyi/ khams gzhan na med do/ /de ci'i phyir zhe na/ gzugs dang gzugs med pa'i khams na ni las mi dge ba'i las kyi rnam par smin pa med pa'i phyir ro/ /yid la sim pa'i tshor ba gang yin pa de ni yid bde ba'i dbang po ste/ 
<p>110b.7</p>de yang 'dod pa'i khams dang / bsam gtan dang po dang / gnyis pa na yod do/ /btang snyoms kyi dbang po ni 'dod pa dang gzugs dang gzugs med pa'i khams te/ sa thams cad na yod do/ /yang na bde ba dang sdug bsngal ba dang / bde ba yang ma
<p>111a</p>
<p>111a.1</p>yin sdug bsngal ba yang ma yin pa'i tshor ba rnam pa gsum lus dang sems kyi rten tha dad pa'i sgo nas dbang po rnam pa lngar gzhag ste/ bde ba'i tshor ba yang lus las byung zhing lus dang 'brel ba'i dus na ni bde ba'i dbang po zhes bya ba la/ bde ba'i
<p>111a.2</p>tshor ba de nyid sems dang 'brel ba'i dus na ni yid bde ba'i dbang po zhes bya'o/ /sdug bsngal gyi tshor ba yang lus dang 'brel cing lus las byung ba'i dus na ni sdug bsngal gyi dbang po zhes bya ba la/ sdug bsngal gyi tshor ba de nyid sems dang 'brel ba'i dus na ni yid
<p>111a.3</p>mi bde ba'i dbang po zhes bya'o/ /lus dang sems gnyi ga dang 'brel ba/ bde ba dang sdug bsngal gnyi gar mi rtog pa ni btang snyoms kyi dbang po'o/ /yang na dbang po lnga'i gzhi la brten nas yid du mi 'ong ba'i yul la dmigs te/ rnam par rtog pa
<p>111a.4</p>med par shes pa lnga'i tshogs dang yang dag par ldan pa ni sdug bsngal gyi dbang po'o/ /yid kyi dbang po la brten nas yul yid du mi 'ong ba la dmigs shing rtog pa dang bcas shing yid kyi rnam par shes pa dang yang dag par ldan pa ni yid mi bde ba'i dbang po'o/ /
<p>111a.5</p>dbang po lnga la brten nas/ yul yid du 'ong ba la dmigs shing rnam par shes pa lnga'i tshogs dang yang dag par ldan pa ni/ bde ba'i dbang po'o/ /yid kyi dbang po la brten nas yul yid du 'ong ba la dmigs shing rnam par rtog pa dang bcas shing yid kyi rnam par shes
<p>111a.6</p>pa dang yang dag par ldan pa ni yid kyi bde ba'i dbang po'o/ /dbang po drug la brten nas yul yid du 'ong ba yang ma yin yid du mi 'ong ba yang ma yin pa la dmigs shing rtog pa med pa dang / rtog pa dang bcas pa'i rnam par shes pa drug dang yang dag par ldan
<p>111a.7</p>pa ni btang snyoms kyi dbang po zhes bya'o/ /yang na bsod nams ma yin pa'i 'du byed kyi 'bras bu rnam par smin pa myong ba ni sdug bsngal gyi dbang po dang yid mi bde ba'i dbang po'o/ /bsod nams kyi 'du byed kyi 'bras bu rnam par smin pa myong ba ni bde ba'i dbang po
<p>111b</p>
<p>111b.1</p>dang yid bde ba'i dbang po'o/ /mi g.yo ba'i 'du byed kyi 'bras bu rnam par smin pa myong ba ni btang snyoms kyi dbang po'o/ /yang na lus dang dbang po dang yid dang blo la gnod par byed pa'i bdag nyid skyes pa na yang sdug bsngal/ gnas pa na yang sdug bsngal la/ 
<p>111b.2</p>yongs su gyur pa na bde bar byed pa ni sdug bsngal gyi dbang po dang yid mi bde ba'i dbang po zhes bya'o/ /lus dang dbang po dang blo dang yid la rjes su phan par byed pa'i bdag nyid skyes pa na yang bde/ gnas pa na yang bde/ yongs su 'gyur ba na sdug bsngal ba
<p>111b.3</p>ni bde ba'i dbang po zhes bya'o/ /lus dang dbang po dang blo dang yid la gnod par yang mi byed/ phan par yang mi byed cing shes pa ma skyes na ni sdug bsngal la/ ye shes skyes na ni bde ba ste de lta bu med pa ni btang snyoms kyi dbang po'o/ /yang na sdug
<p>111b.4</p>bsngal gyi sdug bsngal dang / rjes su 'brel ba ni sdug bsngal gyi dbang po dang yid mi bde ba'i dbang po zhes bya'o/ /'gyur ba'i sdug bsngal dang rjes su 'brel ba ni bde ba'i dbang po dang yid bde ba'i dbang po zhes bya'o/ /'du byed kyi sdug bsngal gyi
<p>111b.5</p>rjes su 'brel ba ni btang snyoms kyi dbang po'o/ /yang na sdug bsngal gyi dbang po dang yid mi bde ba'i dbang po ni phrad par mi 'dod pa'i sred pa dang bral bar 'dod pa'i sred pa skyed par byed do/ /bde ba'i dbang po dang yid bde ba'i dbang pos ni 'dod pa'i sred pa dang phrad
<p>111b.6</p>par 'dod pa'i sred pa skyed par byed do/ /btang snyoms kyi dbang po ni kun tu gti mug pa'i sred pa skyed par byed do/ /yang na gnod pa dang bcas pa'i lus kyi tshor ba ni sdug bsngal gyi dbang po'o/ /gnod pa dang bcas pa'i yid kyi tshor ba ni yid mi bde ba'i dbang
<p>111b.7</p>po'o/ /gnod pa med pa'i lus kyi tshor ba ni bde ba'i dbang po'o/ /gnod pa med pa'i yid kyi tshor ba ni yid bde ba'i dbang po'o/ /gnyi ga las bzlog pa ni btang snyoms kyi dbang po'o/ /yang na khams 'khrugs pa las skyes pa'am bdag gam gzhan gyis
<p>112a</p>
<p>112a.1</p>gnod pa byas pa las byung ba'am/ 'chi ba'i dus na sdug bsngal myong ba'am/ spyod lam mi bde bar gnas pa ste/ bde ba'i ro dang bral ba'i lus kyi tshor ba ni sdug bsngal gyi dbang po'o/ /mi mdza' ba dang phrad pa dang mdza' ba dang bral ba dang / 
<p>112a.2</p>skyo ba dang nga rgyal dang 'jigs pa dang smad pa dang / chad pas bcad pa la sogs pa'i rnam par rtog pa las skyes pa'i bde ba dang bral ba'i yid kyi tshor ba ni yid mi bde ba'i dbang po'o/ /khams mnyam par gyur pa las skyes pa'am/ sdug bsngal gyi gnyen pos
<p>112a.3</p>sdug bsngal bcom pa'am/ spyod lam bde bar gnas pa'am/ lus bag yangs kyis bskyed pa ro dang bcas pa'i lus kyi tshor ba ni yid bde ba'i tshor ba'o/ /yul yid du 'ong ba dang phrad par gyur la/ yul yid du mi 'ong ba dang / thag ring bar gyur pa'am/ 
<p>112a.4</p>grags pa dang bsngags pa la sogs pa'i yon tan la rnam par rtog pa las byung ba'i ro dang bcas pa'i yid kyi tshor ba ni yid bde ba'i dbang po'o/ /lus dang yid la phan pa dang gnod par yang mi byed pa'i lus la sems kyi tshor ba bde ba yang ma yin/ sdug bsngal ba yang
<p>112a.5</p>ma yin pa ni gcig tu ma nges pa'i btang snyoms kyi dbang po'o/ /ci'i phyir dad pa la sogs pa'i dbang po lnga nyid du bshad pa'i drug dang bzhi la sogs par ma yin/ smras pa/ stobs kyi mi mthun pa'i phyogs lnga yod pas na dad pa la sogs pa lnga nyid du bshad de/ drug dang bzhi la
<p>112a.6</p>sogs par ma yin no/ /stobs kyi mi mthun pa'i phyogs lnga ni ma dad pa dang / le lo dang / mi dran pa dang / g.yengs pa dang / shes pa med pa'o/ /de la ma dad pa'i gnyen po ni dad pa'i dbang po'o/ /le lo'i gnyen po ni brtson 'grus kyi dbang po'o/ /
<p>112a.7</p>mi dran pa'i gnyen po ni dran pa'i dbang po'o/ /g.yengs pa'i gnyen po ni ting nge 'dzin gyi dbang po'o/ /mi shes pa'i gnyen po ni shes rab kyi dbang po'o/ /yang na mos pa rnam pa lnga'i phyir dbang po lngar bshad de/ mos pa rnam pa lnga ni kha cig dad pa'i sgo
<p>112b</p>
<p>112b.1</p>la mos te/ dper na 'phags pa bar ka la bzhin no/ /kha cig brtson 'grus kyi sgo la mos te/ dper na 'phags pa thos na rna ba bzhin no/ /kha cig dran pa'i sgo la mos te/ dper na 'phags pa ming chen bzhin no/ /kha cig zhi gnas kyi sgo la mos te/ 
<p>112b.2</p>dper na 'phags pa re ba ti bzhin no/ /kha cig shes rab kyi sgo la mos te/ dper na 'phags pa shA ri'i sras po bzhin no/ /de la gang dad pa'i sgo la mos pa rnams ni dad pa'i dbang po la brten nas khams gsum las 'byung bar byed de/ de dag rgyun du
<p>112b.3</p>zhugs pa'i yan lag bzhi 'og nas 'byung ba rnams la brten to/ /brtson 'grus kyi dbang po la mos pa rnams kyi yang dag pa'i spong ba bzhi la brten nas brtson 'grus kyi khams gsum nas 'byung bar byed do/ /dran pa'i dbang po la mos pa rnams ni dran pa nye bar gzhag pa
<p>112b.4</p>bzhi la brten nas dran pa'i dbang pos khams gsum nas 'byung bar byed do/ /ting nge 'dzin gyi dbang po la mos pa rnams ni bsam gtan bzhi la brten nas ting nge 'dzin gyi dbang pos khams gsum nas 'byung bar byed do/ /shes rab kyi dbang po la mos pa rnams ni/ 'phags
<p>112b.5</p>pa'i bden pa bzhi shes pa la brten nas shes rab kyi khams gsum nas 'byung bar byed do/ /de'i phyir na yang dbang po lnga nyid du bshad do/ /ci'i phyir dbang po lnga rnams rim pa de ltar bkod ce na/ smras pa/ byang chub kyi phyogs sum cu rtsa bdun gyi chos rnams kyi sa bon du gyur pa
<p>112b.6</p>ni dad pa'i dbang po ste/ de bas na dad pa'i dbang po dang por gzhag go/ /'di lta ste/ khron pa brkos nas chu 'byung bar dad pa rnams khron pa brko bar bya ba'i phyir las brtsams pa bzhin du 'khor ba'i nyes pa mthong zhing mya ngan las 'das pa'i yon tan la dad nas mya ngan
<p>112b.7</p>las 'das pa khong du chud par bya ba'i phyir brtson 'grus rtsom ste/ de bas na de'i 'og tu brtson 'grus kyi dbang po bstan to/ /brtson 'grus brtsams pa rnams la dran pa nyams pa mi srid de/ de bas na de'i 'og tu dran pa'i dbang po'o/ /dran pa ma nyams na rtag tu
<p>113a</p>
<p>113a.1</p>sems rtse gcig tu 'gyur te/ de bas na de'i 'og tu ting nge 'dzin gyi dbang po bstan to/ /sems ma yengs rtse gcig tu gyur na mya ngan las 'das pa rtogs par 'gyur bas tha mar shes rab kyi dbang po bshad do/ /yang na 'phags pa'i bden pa bzhi la
<p>113a.2</p>dad pa ni dad pa'i dbang po'o/ /dad pa rnams bden pa khong du chud par bya ba'i phyir sbyor ba'i rtsom pa ni brtson 'grus kyi dbang po'o/ /brtson 'grus dang ldan pa dag bden pa bzhi'i mtshan nyid mi brjed par byed pa ni dran pa'i dbang po'o/ /bden pa bzhi la sems rtse gcig tu
<p>113a.3</p>sgom pa ni ting nge 'dzin gyi dbang po'o/ /bden pa bzhi shes par gyur pa ni shes rab kyi dbang po'o/ /yang na yon tan rnam pa lnga dang ldan pa'i rgyal po ni rgyal po'i sde gzhan 'joms par byed do/ /yon tan rnam pa lnga 'di lta ste/ blon po mdzangs pa dang / gnas dang sa gzhi
<p>113a.4</p>btsan pa dang / go cha dang mtshon cha rno ba dang / g.yog 'khor mi phyed pa'o/ /de dang 'dra ba'i yon tan lnga dang ldan pa'i rnal 'byor pa ni nyon mongs pa'i sde rnams 'joms par byed de/ de la shes rab kyi dbang po blon po lta bur gyur pa dang ldan pa dang ting nge 'dzin gyi gnas
<p>113a.5</p>dang / sa gzhi la brten pa dang / dran pa mi brjed pa'i go cha dang ldan pa dang / brtson 'grus brtan pa'i mtshon cha rno ba dang / dad pa mi bskyod pa'i g.yog 'khor dang ldan pa'o/ /de la mi shes pa la shes so zhes bya ba'i dbang po dang / shes pa'i dbang po dang / shes
<p>113a.6</p>pa dang ma bral ba'i dbang po gsum bstan par bya ste/ gang mthong ba'i lam na yid dang / yid bde ba dang / btang snyoms dang / dad pa dang / brtson 'grus dang / dran pa dang / ting nge 'dzin dang / shes rab ste rdzas dgu la ni mi shes pa la shes so zhes bya ba'i dbang por
<p>113a.7</p>gzhag ste/ ci'i phyir zhe na/ mthong ba'i lam la bden pa bzhi sngon kun tu ma shes pa rdzas dgu po rnams kyis shes pa dang reg pa dang khong du chud pa dang / rtogs par bya ba'i phyir rtsom pas na/ gang zag de'i dbang po ni mi shes pa la shes so zhes bya ba'i dbang por gzhag go/ 
<p>113b</p>
<p>113b.1</p>rdzas dgu po de dag nyid sgom pa'i lam gyi dus na ni shes pa'i dbang po zhes rnam par gzhag ste/ ci'i phyir zhe na/ sgom pa'i lam na bden pa bzhi sngon kun tu ma shes pa rdzas dgu po rnams kyis shes pa dang / rig pa dang / khong du chud pa dang / rtogs par bya ba'i phyir rtsom pas na/ gang
<p>113b.2</p>zag de'i dbang po ni shes pa la shes so zhes bya ba'i dbang por gzhag go/ /rdzas dgu po de dag nyid sgom pa'i lam gyi dus na ni shes pa'i dbang po zhes rnam par gzhag ste/ ci'i phyir zhe na/ sgom pa'i lam na ni sngon ma mthong ba mthong bar bya ba med kyi/ sgom pas spang bar bya
<p>113b.3</p>ba'i bag la nyal ma lus par spang bar bya ba'i phyir/ mthong ba'i lam na 'phags pa'i bden pa bzhi shes pa de nyid yang nas yang du goms shing shes par byed pas na/ sgom pa'i lam gyi gang zag gi dbang po dgu po rnams la ni shes pa'i dbang po zhes rnam par gzhag go/ /
<p>113b.4</p>rdzas dgu po de nyid mi slob pa'i lam gyi dus na ni/ shes pa dang ma bral ba'i dbang po zhes bya ste/ ci'i phyir zhe na/ mi slob pa'i lam gyi tshe ngas bden pa bzhi kun shes so zhes khong du chud pa dang / rigs pa'i ye shes dang ldan pa'i phyir shes pa dang ma bral ba'i dbang po zhes bya'o/ /
<p>113b.5</p>yang na kun shes pa'i chos yongs su srung ba dang skyong bar byed pa'i ngang tshul can bas shes pa dang ma bral ba'i dbang po ste/ de ci'i phyir zhe na/ mi slob pa'i lam gyi tshe zad pa dang mi skye ba'i ye shes thob pas bdag gi sdug bsngal shes par bya bas yang shes par byar med/ 
<p>113b.6</p>kun 'byung spangs pas yang spang du med/ 'gog pa mngon du byas pas yang mngon du byar med/ lam bsgoms pas yang bsgom du med ces bya ba'i chos dang ldan par bya ba'i phyir ro/ /de ni 'di skad du mthong ba dang sgom pa dang mi slob pa'i lam na rim bzhin du rdzas dgu po de
<p>113b.7</p>dag nyid phan tshun du ltos nas/ mi gzhan dang gzhan du rtag pa'o zhes bstan pa yin no/ /rdzas dgu po de dag lam gsum po'i tshe ldan no zhes smos pa yang tshogs gzhan la ltos nas smras pa yin gyi/ skad cig ma gcig gam dus gcig tu ni rdzas dgu po cig car mi
<p>114a</p>
<p>114a.1</p>'byung ngo / /de ci'i phyir zhe na/ bde ba dang yid bde ba dang btang snyoms kyi tshor ba la gang yang rung ba gcig 'byung gi gsum car dus gcig tu cig car 'byung mi srid do/ /ji lta zhe na gal te lam mi thob tu mi rung ba dang bsam gtan gyi bar dang / bsam
<p>114a.2</p>gtan bzhi pa dang / nam mkha' dang rnam par shes pa dang / cung zad med pa'i skye mched kyi sar rtogs pa yin na ni de na btang snyoms kyi tshor ba nyid yod kyi/ bde ba dang yid bde ba'i dbang po med do/ /gal te bsam gtan dang po dang gnyis pa'i sa pa yin na ni de na yid bde
<p>114a.3</p>ba'i dbang po nyid yod kyi/ bde ba dang btang snyoms kyi dbang po med do/ /gal te bsam gtan gsum pa'i sa pa yin napa ni de na bde ba'i dbang po nyid yod kyi/ yid bde ba dang btang snyoms kyi dbang po med do/ /de la 'dod pa'i khams na ni mi shes pa la shes so ba'i dbang po
<p>114a.4</p>dang / shes pa'i dbang po dang / shes pa dang ma bral ba'i dbang po gsum ma gtogs pa'i dbang po gzhan thams cad yod do/ /gzugs kyi khams na ni skyes pa dang bud med kyi dbang po dang / sna'i dbang po dang / lce'i dbang po med do/ /'dod pa'i 'dod chags dang / 
<p>114a.5</p>kha zas kham gyis za ba dang / chags pa dang bral ba'i phyir de bzhin du sdug bsngal gyi dbang po yang med do/ /lus shin tu dang bas phyi'i yul gyis gnod pa med pa dang / mi dge ba'i rnam par smin pa med pa'i phyir ro/ /yid mi bde ba'i dbang po yang med de/ zhi gnas kyi
<p>114a.6</p>sems kyi rgyud rtag tu dang ba dang gnyen por bya ba'i phyir ro/ /gzugs med pa'i khams na ni dad pa la sogs pa'i dbang po lnga dang / yid dang btang snyoms kyi dbang po dang / 'tsho ba'i dbang po dang brgyad yod kyi gzhan med do/ /yang na rigs kyi sa la gnod pa'i tshe 'phags
<p>114a.7</p>pa'i bden pa bzhi ma rtogs pa rtogs par bya ba'i phyir zhugs pa'i dad pa la sogs pa'i dbang po lnga ni mi shes pa la shes so zhes bya ba'i dbang po ste/ ci'i phyir zhe na/ bden pa ma shes pa rnams shes par bya'o zhes sbyar bar bya ba'i phyir ro/ /slob pa'i sa la bden pa bzhi khong du
<p>114b</p>
<p>114b.1</p>chud par 'gyur ba'i dad pa la sogs pa'i dbang po lnga la ni shes pa'i dbang po zhes bya ste/ shes bya shes par gyur ba'i phyir ro/ /mi slob pa'i sa na mthong ba'i chos la bde bar gnas par bya ba'i phyir/ de'i tshe dad pa la sogs pa'i dbang po lnga ni shes pa dang ma bral ba'i
<p>114b.2</p>dbang po zhes bya ba ste/ shes bya ma lus par shes pa dang ldan pa'i phyir ro/ /yang na dad pa'i rjes su 'brang ba'i gang zag rnams kyi dbang po ni mi shes pa shes par bya ba'i 'jug pas ni mi shes pa la shes so zhes bya ba'i dbang por gzhag go/ /rgyun du 'jug pa nas dgra bcom pa la
<p>114b.3</p>'jug pa'i bar gyi gang zag rnams kyi dbang po ni bden par shes par gyur pas shes pa'i dbang por gzhag go/ /dgra bcom pa'i 'bras bu thob ste/ mi slob pa'i sa la gnas pa'i gang zag rnams kyi dbang po ni kun shes pa mi mnyam pa'i chos dang ldan pa'i shes pa dang ma bral
<p>114b.4</p>ba'i dbang po zhes bya'o/ /dbang po 'di gsum ci'i phyir rim pa 'di ltar bkod ce na/ 'di ni sdug bsngal/ 'di ni kun 'byung / 'di ni 'gog pa/ 'di ni lam zhes chos kyi 'khor lo dang por rnam par bzhir bskor ba na dbang po dang po ste/ mi shes pa la shes pa'i dbang po'o/ /sdug
<p>114b.5</p>bsngal shes par bya/ kun 'byung spang bar bya ba/ 'gog pa mngon du bya/ lam bsgom par bya ba zhes chos kyi 'khor lo rnam pa bzhi lan gnyis la bskor ba'i tshe na ni/ dbang po gnyis te/ shes pa dang ma bral ba'i dbang po dang / shes pa'i dbang po'o/ /sdug bsngal shes par byas pas da shes par bya mi
<p>114b.6</p>dgos/ kun 'byung spangs par byas pas da spang mi dgos/ 'gog pa mngon du byas pas da mngon du bya mi dgos/ lam bsgoms pas da bsgom mi dgos zhes chos kyi 'khor lo rnam pa bzhi lan gsum du bskor ba'i tshe na ni dbang po gsum rnam par gzhag ste/ shes pa dang ma
<p>114b.7</p>bral ba'i dbang po'o/ /de la mi shes pa la shes so zhes bya ba'i dbang po'i dus na ni thog mar dge ba'o/ /shes pa'i dbang po'i dus na ni bar du dge ba'o/ /shes pa dang ma bral ba'i dus na ni tha mar dge ba ste/ de'i phyir yang rim pa de ltar bkod do/ /tshul
<p>115a</p>
<p>115a.1</p>khrims kyi phung po dang / ting nge 'dzin gyi phung po dang / shes rab kyi phung po la gnas pa'i tshe na mi shes pa la shes so zhes bya ba'i dbang po'o/ /rnam par grol ba'i phung po la gnas pa'i tshe na ni shes pa'i dbang po'o/ /rnam par grol ba'i ye shes mthong
<p>115a.2</p>ba'i phung po la gnas pa'i tshe na ni/ shes pa dang ma bral ba'i dbang po'o/ /de la dbang po'i don ci zhes smras pa/ dbang po'i don ni rgya gar skad du in dra ya zhes 'byung ste/ in dra ya'i don du ni phyug pa'am/ dbang byed pa ste/ gzugs la sogs pa'i yul la dbang byed
<p>115a.3</p>pa'i don ni dbang po'i don to/ /'o na dbang po gang dag yul gang la dbang byed ce na/ mig gi dbang po nas lus kyi dbang po'i bar du lnga ni don rnam pa bzhi la dbang byed pas dbang po'o/ /de la thang cig mig dang rna ba gnyis po don rnam pa bzhi la dbang byed do/ /don rnam pa
<p>115a.4</p>bzhi ni rang gi ngo bo mdzes par byas pa dang / rang gi ngo bo srung ba dang / rnam par shes pa ldan pa dang bcas pa bskyed pa dang / thun mong ma yin pa'i rgyu la dbang byed do/ /rang gi ngo bo mdzes pa la dbang byed pa ni mig dang rna ba'i dbang po med na long ba dang 'on pa la sogs pa'i gzugs shin
<p>115a.5</p>tu mi mdzes pa'i phyir ro/ /rang gi ngo bo srung ba la dbang byed pa ni nyams pa'i gnas dag mig gis mthong zhing rna bas kyang thos nas yongs su spong bar byed pa'i phyir ro/ /rnam par shes pa ldan pa dang bcas pa bskyed pa la dbang byed pa ni mig dang rna ba'i dbang po'i mthus/ mig gi rnam
<p>115a.6</p>par shes pa dang / rna ba'i rnam par shes pa sems las byung ba dang ldan pa skyed pa'i phyir ro/ /thun mong ma yin pa'i rgyu la dbang byed pa ni/ gzugs kyang mig gi dbang po nyid kyis mthong gi dbang po gzhan gyis ma yin pa dang / sgra yang rna ba'i dbang pos thos kyi dbang po
<p>115a.7</p>gzhan gyis mi thos pa'i phyir ro/ /sna dang lce dang lus kyi dbang po yang don rnam pa bzhi la dbang byed de/ rang gi ngo bo mdzes pa la dbang byed pa ni/ sna'i dbang po dang lce'i dbang po dang lus kyi dbang po dang mi ldan pa rnams gzugs rab tu mi mdzes pa'i phyir ro/ /rang
<p>115b</p>
<p>115b.1</p>gi ngo bo srung ba la dbang byed pa ni/ kham gyis za ba'i kham zas dang dri dang reg bya'i khyad par gyis lus brtas par byed pa'i phyir ro/ /rnam par shes pa dang ldan pa dang bcas pa skyed pa la dbang byed pa ni sna dang / lce la sogs pa dbang po'i mthus sna la sogs pa'i rnam par
<p>115b.2</p>shes pa sems las byung ba dang bcas pa skyed par byed pa'i phyir ro/ /thun mong ma yin pa'i rgyu la dbang byed pa ni dri sna'i dbang po nyid kyis tshor ba dang / ro lce'i dbang po nyid kyis myang ba dang / reg bya lus kyi dbang po nyid kyis tshor ba ste/ dbang po gzhan gyis byed par mi
<p>115b.3</p>nus pa'i phyir ro/ /yid kyi dbang po dang / bud med kyi dbang po dang / skyes pa'i dbang po dang / tshor ba'i dbang po bzhi ni so sor don rnam pa gnyis la dbang byed pas dbang po'o/ /de la thang cig skyes pa dang / bud med kyi dbang po ni kun nas nyon mongs pa dang / rnam par
<p>115b.4</p>byang ba la dbang byed de/ ji ltar skyes pa dang bud med kyi dbang po dang mi ldan pa ma ning dang za ma la sogs pa sdom pa ma yin pa dang / mtshams med pa byed pa dang / dge ba'i rtsa ba chad pa yang med pa dang / sdom pa dang 'bras bu thob pa dang 'dod chags dang bral ba rnams su
<p>115b.5</p>mi 'gyur ba na'o/ /'tsho ba'i dbang po yang don rnam pa gnyis la dbang byed de/ ris gcig pa'i sems can rigs so sor skal ba mnyam pa rgyun du 'brel ba la dbang byed pa dang / de mi nyams par 'dzin pa la dbang byed de/ ji srid du 'tsho ba'i dbang po yod kyi bar
<p>115b.6</p>du ris gcig pa'i skal ba mnyam pa'i skad cig mi'i ris mthun par gnas la/ 'tsho ba'i 'du byed kyang mi 'jig par 'dzin pa'i phyir ro/ /yid kyi dbang po yang don rnam pa gnyis la dbang byed de yang srid pa 'brel pa dang dbang du gyur pa'o/ /yang srid pa 'brel ba ni
<p>115b.7</p>'dod chags dang bral ba'i yid dam/ zhe sdang dang bcas pa'i yid kyis skye ba'i mtshams sbyor ba'i phyir ro/ /dbang du gyur ba ni 'jig rten 'di dag sems kyi khrid do zhes 'byung ba'i phyir ro/ /gang sdug bsngal gyi dbang po la sogs pa lnga dang / dad pa'i dbang po nas shes
<p>116a</p>
<p>116a.1</p>pa dang ma bral ba'i dbang po rnams ni kun nas nyon mongs pa dang rnam par byang ba'i chos gnyis la dbang byed de/ ji lta na sdug bsngal gyi dbang po la sogs pa lnga las bde ba dang / yid bde ba'i dbang po gnyis kyis 'dod chags bag la nyal bar byed do/ /sdug
<p>116a.2</p>bsngal dang yid mi bde ba'i dbang po gnyis kyis zhe sdang bag la nyal bar byed do/ /btang snyoms kyi dbang pos ni gti mug bag la nyal bar byed do/ /yang na mig gi dbang po nas lus kyi dbang po'i bar du lnga po dag ni/ gzugs la sogs pa rang rang gi yul la dbang byed pa'i
<p>116a.3</p>phyir dbang po'o/ /yid kyi dbang po ni chos thams cad la dmigs pa'i sgo nas chos kun la byed pas na dbang po'o/ /bud med kyi dbang po ni bud med kyi ngo bo la dbang byed de bud med kyi ngo bo ni byad lag dang / nga ro dang / bsam pa dang / spyod pa ste/ bud med kyi dbang pos dbang byed
<p>116a.4</p>do/ /de la byad lag ni stod phra smad sbom la nu ma dang bcas pa'o/ /nga ro ni 'jam zhing mnyen pa'o/ /bsam pa ni bud med thams cad kyang skyes pa la sems gtod pa'o/ /spyod pa ni bud med thams cad kyang spyod pa mi gtsang ba'o/ /skyes pa'i dbang po ni skyes pa'i ngo bo thams
<p>116a.5</p>cad la dbang byed pa ste/ de la skyes pa'i ngo bo yang byad lag dang bsam pa dang spyod pa ste/ de la skyes pa'i dbang pos dbang byed do/ /de la byad lag ni stod sbom pa'o/ /nga ro ni sgra che la zab pa'o/ /bsam pa ni skyes pa kun kyang bud med la sems 'jug pa'o/ /spyod pa
<p>116a.6</p>ni skyes pa kun kyang spyod pa gtsang ba'o/ /'tsho ba'i dbang po ni gcig pa'i skal pa mnyam par gnas par bya ba la dbang byed do/ /sdug bsngal gyi dbang po la sogs pa lnga ni kun nas nyon mongs pa la dbang byed de/ ji ltar kun nas nyon mongs pa la dbang byed pa ni sngar bshad
<p>116a.7</p>pa bzhin no/ /kha cig na re lnga po de dag rnam par byang ba la dbang byed do zhes 'chad do/ /'di ltar sdug bsngal ba'i rgyu las dad pa skye'o/ /bde ba las sems rtse gcig par 'gyur ro/ /yid bde ba dang mi bde ba'i dbang po yang mya ngan las 'das pa'i lam la
<p>116b</p>
<p>116b.1</p>dmigs pa las 'byung bar byed do/ /'di ltar lam la dmigs na ni bde ba skye'o/ /lam la dmigs par ma byas na ni bdag gis ma byas so zhes yid mi bde ba skye'o/ /nam kun nas nyon mongs pa spangs te/ lam lhun gyis grub pa ni bde ba dang yid bde ba dang mi
<p>116b.2</p>bde ba gnyi ga mi dmigs so/ /dad pa la sogs pa'i dbang po lnga ni rnam par byang ba'i phyogs la dbang byed do/ /'di ltar 'jig rten pa'i lam du gtogs pa'i dad pa la sogs pa lngas ni nyon mongs 'jil bar byed do/ /nges par 'byed pa'i phyogs bzhir gtogs pa'i
<p>116b.3</p>dad pa la sogs pa lnga ni lam la 'jug par byed de/ de ma thag tu mthong ba'i lam skye ba'i phyir ro/ /mi shes pa la shes so zhes bya ba'i dbang po ni shes pa'i dbang po la dbang byed de/ de'i rjes la shes pa'i dbang po 'byung ba'i phyir ro/ /shes pa'i dbang po ni shes pa dang ma bral ba
<p>116b.4</p>la dbang byed de/ shes pa'i dbang po'i 'og tu shes pa dang ma bral ba'i dbang po skye ba'i phyir ro/ /shes pa dang ma bral ba'i dbang po ni mya ngan las 'das pa la dbang byed de/ sems rnam par ma grol bar mya ngan las 'das pa mi thob pa'i phyir ro/ /yang na mthong bas spang bar
<p>116b.5</p>bya ba'i nyon mongs pa spangs pa la mi shes pa la shes so zhes bya ba'i dbang po la dbang byed de/ de'i dbang gis mthong bas spang bar bya ba'i nyon mongs pa spong ba'i phyir ro/ /sgom pas spang bar bya ba'i nyon mongs pa spangs pa la shes pa'i dbang po la dbang byed de/ de'i mthus
<p>116b.6</p>sgom pas spang bar bya ba'i nyon mongs pa med par 'gyur ba'i phyir ro/ /mthong ba'i chos la bde bar gnas par bya ba la shes pa dang ma bral ba'i dbang po la dbang byed de/ dgra bcom pa'i dus na rnam par grol ba'i bde ba so sor myong ba las bya ba gzhan med pa'i phyir ro/ /ci'i
<p>116b.7</p>phyir dbang po nyi shu rtsa gnyis nyid du gsungs la/ mang du yang ma yin nyung du yang ma yin zhe na/ smras pa/ sems kyi rten dang der rnam par rtog pa dang gnas pa dang kun nas nyon mongs pa dang / rnam par byang ba'i tshogs dang / rnam par byang ba'i chos kyi phyir dbang po nyi shu rtsa
<p>117a</p>
<p>117a.1</p>gnyis kho nar bshad do/ /de la sems kyi rten ni mig gi dbang po nas yid kyi dbang po'i bar du drug go/ /der rnam par rtog pa ni bud med dang skyes pa'i dbang po gnyis te/ gnyis kyi dbang po'i sgo nas 'di ni skyes pa 'di ni bud med ces rtog pa'i phyir ro/ /'tsho
<p>117a.2</p>ba'i dbang pos ni gnas par byed do/ /'tsho ba la sogs pa lngas ni kun nas nyon mongs par byed do/ /dad pa la sogs pa lngas ni rnam par byang ba'i tshogs stsogs so/ /mi shes pa la shes so zhes bya ba la sogs pa'i dbang po gsum ni rnam par byang ba'i ngo bo'o/ /yang na
<p>117a.3</p>'jug pa'i rten dang skye ba dang gnas pa dang / kun nas longs spyod pa dang / ldog pa'i rten dang / skye ba dang / gnas pa dang / kun tu longs spyod pa'i phyir dbang po nyi shu rtsa gnyis kho na las mang du yang ma bshad nyung du yang ma bshad do/ /de la 'khor bar 'jug pa'am yul
<p>117a.4</p>la 'jug pa'i rten ni mig gi dbang po nas yid kyi dbang po'i bar du drug go/ /skye bar byed pa ni skyes pa dang bud med kyi dbang po gnyis te/ de gnyis las sems can skye ba'i phyir ro/ /gnas pa ni tshor ba'i dbang po ste 'di'i mthus gnas par byed pas so/ /kun tu longs spyod
<p>117a.5</p>pa ni sdug bsngal la sogs pa lnga ste/ sdug bsngal dang yid mi bde ba'i dbang pos ni tshor ba'i sdug bsngal myong bar byed do/ /bde ba dang yid bde ba'i dbang pos ni tshor ba bde ba myong bar byed do/ /btang snyoms kyi dbang pos ni/ tshor ba bde ba yang ma yin/ sdug bsngal yang
<p>117a.6</p>ma yin pa myong bar byed do/ /'khor ba las bzlog pa'i rgyu ni dad pa la sogs pa dbang po lnga'o/ /ldog pa'i skye ba'i rgyu ni mi shes so zhes pa'i dbang po ste/ de'i mthus khams gsum las ldog pa'i phyir ro/ /gnas pa ni shes pa'i dbang po ste de'i tshe 'khor ba las ldog pa'i
<p>117a.7</p>mtshan nyid sgom pa'i lam la gnas pa'i phyir ro/ /kun nas longs spyod pa ni shes pa dang ma bral ba'i dbang po ste/ de'i dus na rnam par grol ba'i bde ba so sor myong ba'i phyir ro/ /dbang po nyi shu rtsa gnyis bshad zin to// //dbang po nyi shu rtsa gnyis bstan pa'i
<p>117b</p>
<p>117b.1</p>'og tu bsam gtan bstan te/ de bas na ji ltar bsam gtan de bzhin du bshad par 'dod pas/ bsam gtan bzhi gang zhe na zhes bya ba la sogs pa dris so/ /bsam gtan zhes bya ba'i don ci/ 'dis bsgom zhing bsam gtan byed pas na/ bsam gtan te rab tu shes
<p>117b.2</p>par byed ces bya ba'i don to/ /de yang don du na sems mnyam par gzhag cing rtse gcig tu gzhag pa ni bsam gtan te de la mnyam par gzhag pa la rab tu shes pa zhes bya bar cis mngon zhe na/ 'di ltar sems mnyam par gzhag pa las yang dag pa ji lta ba bzhin du shes so zhes
<p>117b.3</p>'byung ba'i phyir ro/ /de la bsam gtan gyi sgra'i don sems la bya mod kyi/ sems nyid 'dir shes rab la bya bar rigs par bya ste/ sangs rgyas kyi grub pa'i mtha'i tshul gyis de yin pa'i phyir ro/ /de ni 'di skad du bstan pa yin te/ dge ba'i chos la sems rtse
<p>117b.4</p>gcig pa ni bsam gtan no zhes bya ba'i don to/ /bsam gtan dang po bstan pa'i phyir/ 'di ltar dge slong dag ces bya ba la sogs pa gsungs te/ 'di la zhes bya ba ni 'dir zhes bya ba'i don te/ 'dod pa'i khams 'dir gnas pa'i gang zag ces bya ba'i don to/ /
<p>117b.5</p>dge slong dag ces bya ba ni bos te bka' stsal pa/ dge slong zhes bya ba ni bsam gtan dang po la snyoms par 'jug pa'i dge slong zhes bya ba'i don to/ /de la bsam gtan dang po de yang 'dod pa'i khams kyi 'dod chags dang bral ba'i ngo bo yin pas 'dod pa'i 'dod
<p>117b.6</p>chags dang bral ba'i rgyu nyid las skye'i/ gzhan las ma yin pa bstan pa'i phyir/ 'dod pa las dben pa zhes bya ba gsungs so/ /'dod pa'i khams kyi 'dod pa'i yon tan lnga la chags pa spang ba zhes bya ba'i don to/ /'dir khong khro ba ma gtogs par gong 'dod pa'i
<p>117b.7</p>khams kyi 'dod chags la sogs pa'i nyon mongs pa la 'dod pa zhes bya ba'i sgrar brjod de/ de spangs na 'dod pa las dben pa'o/ /sdig pa mi dge ba'i chos las dben pa zhes bya ba'i khong khro ba la sogs pa'i mtshan nyid zhe sdang gi cha rnams dang / de'i rgyu las skyes pa'i sems
<p>118a</p>
<p>118a.1</p>can la brdeg pa dang / gsod pa la sogs pa spangs pa'o/ /de la mi dge ba 'ba' zhig smos kyi/ sdig pa'i tshig ma smos na ni mi dge ba'i tshig 'dod pa'i khams kyi nyon mongs pa gzhan la yang bya ba yin pas lan gnyis su smos par 'gyur ro/ /de
<p>118a.2</p>bas na sdig pa mi dge zhes bya ba'i tshig smos te/ bdag dang gzhan gyi rgyud ma rungs par byed pas zhe sdang kha na ma tho ba che ba'i phyir sdig pa zhes bya'o/ /rnam par rtog pa dang bcas dpyod pa dang bcas zhes bya ba rtog pa dpyod pa zhes bya ba'i don te/ 'dod pa'i khams kyi chos
<p>118a.3</p>rnams la skyon dang nyes par lta ba'i rtog pa dang dpyod par ldan pa zhes bya ba'i tha tshig go/ /rtsing ba dang rags par rtog pa ni rtog pa'o/ /zhib tu 'dzin cing rtog pa ni dpyod pa'o/ /dben pa las skyes pa'i dga' ba dang bde ba zhes bya ba las/ dben pa'i sgras ni/ 'dod pa'i
<p>118a.4</p>'dod chags spangs pa dang / sdig pa mi dge ba'i chos spang ba la bya ste/ de las skyes pa'i dga' ba dang / bde ba dang ldan zhing bsam gtan dang po la snyoms par zhugs te gnas so zhes sbyar ro/ /dben pa las skyes pa'i sgras dag pa dang zag pa med pa'i bsam gtan
<p>118a.5</p>la bya bar ston to/ /dag pa ni 'jig rten pa'i bsam gtan gong ma la grol bar 'du shes la 'og ma la zug rngur 'du shes pa ste/ bsam gtan gyi ro la chags pa dang / nga rgyal med pa'i mtshan nyid do/ /zag pa med pa ni 'phags pa'i bden pa bzhi'i sgo nas zhugs
<p>118a.6</p>pa las thob pa 'jig rten las 'das pa'i mtshan nyid do/ /dga' ba'i sgras ni yid bde ba la bya'o/ /bde ba'i sgras ni bag yangs kyi bde ba la bya ste/ 'di ltar sems las su rung ba'i ting nge 'dzin dang / rjes su mthun pa'i bag yangs kyi bde ba la bde ba zhes bya'i/ 
<p>118a.7</p>tshor ba bde ba la ni mi bya'o/ /smras pa/ 'on ci'i phyir 'dir tshor ba 'di la bya'o zhes dmigs kyis phye ba med par bde ba zhes spyi tsam du smros/ lan du gal te tshor ba'i bde ba yin par 'dod na/ lus kyi tshor ba'i bde ba'am/ sems kyi tshor ba'i bde ba yin grang
<p>118b</p>
<p>118b.1</p>na/ 'di ltar snyoms par 'jug pa'i dus na/ lus kyi bde ba ni yod par mi rigs te/ mnyam par gzhag pa'i tshe rnam par shes pa lnga'i tshogs med pa'i phyir ro/ /sems kyi bde ba yang mi bya ste/ dga' ba zhes bya ba'i tshig smos pa'i phyir dga' ba ni 'dir yid kyi
<p>118b.2</p>bde ba la bya bas na/ yid kyi bde ba dngos su yod pas na/ sems kyi bde ba la bya bar 'dod na ni tshig zlos par 'gyur ro/ /gal te na de'i tshe bde ba dang yid bde ba gnyis ka yod do zhe na ni/ de ltar na rdzas mnyam par nyams par 'gyur te/ skad cig ma gcig la sems
<p>118b.3</p>las byung ba'i rdzas gnyis 'byung mi srid pas so/ /de ltar skad cig ma gcig la rdzas gnyis mi 'byung yang / snyoms par 'jug pa ni skad cig ma mang po'i rang bzhin yin pas dang po la dga' bas phyis bde ba 'byung ngo zhe na/ 'o na ni bsam gtan dang po'i skad cig ma gcig
<p>118b.4</p>la yan lag lngar bshad pa med par gyur pas mi rigs so/ /de bas na dga' ba'i sgras ni yid bde ba la bya la/ bde ba'i sgras ni bag yangs kyi bde ba la bya'o/ /bsam gtan dang po la snyoms par zhugs te gnas zhes bya ba ni/ bsam gtan dang po la sems rtse
<p>118b.5</p>gcig tu mnyam par gzhag ste zhes bya ba'i don to/ /bsam gtan gnyis pa bstan pa'i phyir/ de rnam par rtog pa dang / rnam par dpyod pa nye bar zhi nas zhes bya ba la sogs pa gsungs te/ de zhes bya ba'i sgra ni rnal 'byor pa la bya ste/ rnal 'byor pa zhes bya ba'i
<p>118b.6</p>don to/ /rnam par rtog pa dang rnam par dpyod pa nye bar zhi zhes bya ba ni de gnyis dang bral ba zhes bya ba'i tha tshig go/ /bsam gtan gnyis pa la snyoms par zhugs na rtog pa dang dpyod pa'i 'khrug pa dang bral bas na/ nang rab tu dang ba'i sems kyis gcig tu gyur
<p>118b.7</p>pa zhes bya ste/ nang zhes bya ba'i sgra ni de dag phyi rol gyi yul la dmigs pa med kyi sems kyi nang du bltas pa'i phyir ro/ /dang ba zhes bya ba ni bsam gtan dang po la yod pa'i rtog dpyod kyi 'khrug pa'i dri ma dang bral zhes bya ba'i don to/ /yang na dang zhes bya ba'i
<p>119a</p>
<p>119a.1</p>don ni dad pa la bya ste/ gang gi phyir bsam gtan gnyis pa'i rnal 'byor pa de bsam gtan gnyis thob pa yang bsam gtan dang po'i mnyam par gzhag pa'i sa la brten nas 'byung bar yid ches pa skye ste/ de'i phyir na nang dang ba zhes bya'o/ /gcig tu
<p>119a.2</p>gyur pa zhes bya ba dang sems zhes bya bar sbyar te/ sems rtse gcig tu gyur pa'am/ sems dmigs pa gcig la 'dus par gyur ces bya ba'i tha tshig go/ /gang gi phyir bsam gtan gnyis po yan chad srid pa'i rtse mo man chad kyi bsam gtan thams cad rtog pa dang dpyod
<p>119a.3</p>pa dang bral bar 'dod de/ de bas na rnam par mi rtog rnam par mi dpyod ces bya ba gsungs so/ /dga' ba dang bde ba zhes bya ba la dga' ba ni yid bde ba la bya'o/ /bde ba ni bag yangs kyi bde ba la bya ste/ sngar bshad pa bzhin no/ /bsam gtan gnyis pa la
<p>119a.4</p>snyoms par zhugs te/ gnas zhes bya ba ni bsam gtan gnyis pa la sems mnyam par gzhag nas gnas zhes bya ba'i don to/ /bsam gtan gsum pa bstan pa'i phyir/ de dga' ba'i 'dod chags dang bral zhes bya ba la sogs pa smos te/ bsam
<p>119a.5</p>gtan gnyis pa las 'das nas bsam gtan gsum pa la snyoms par 'jug pa'i gang zag de zhes bya ba'i tha tshig go/ /gang gi phyir bsam gtan gnyis pa'i yid bde ba'i 'dod chags dang bral bas bsam gtan gsum pa'i snyoms par 'jug ste/ de'i phyir dga'
<p>119a.6</p>ba'i 'dod chags dang bral zhes gsungs te/ bsam gtan gnyis pa'i yid bde ba'i 'dod chags dang bral zhes bya ba'i tha tshig go/ /btang snyoms la gnas te zhes bya ba la btang snyoms gsum ste/ tshor ba btang snyoms dang / tshad med pa'i btang snyoms dang / 
<p>119a.7</p>'du byed kyi btang snyoms so/ /de la tshor ba btang snyoms ni bde ba yang ma yin sdug bsngal ba yang ma yin pa'i tshor ba'o/ /tshad med pa'i btang snyoms ni sems can la chags pa yang mi skye/ khong khro ba yang mi skye ba'i mtshan nyid do/ /'du byed kyi btang snyoms ni
<p>119b</p>
<p>119b.1</p>dmigs par bya ba'i yul la rtsol ba dang / 'bad pa med par lhun gyis grub par spyod pa'i mtshan nyid do/ /'dir ni 'du byed kyi btang snyoms la bya bar 'dod do/ /ji lta zhe na bsam gtan gsum pa la dmigs par bya ba'i yul la rtsol ba dang / 'bad pa med par
<p>119b.2</p>lhun gyis grub pa nyid du spyod pa dang ldan pas na/ btang snyoms la gnas te zhes bya'o/ /dran pa dang ldan zhing shes bzhin du lus kyi bde ba so sor tshor te zhes bya ba la btang snyoms dang ldan pa'i mtshan ma ma brjod pa na dran pa'o/ /shes bzhin ni shes rab la bya ste/ 
<p>119b.3</p>dran pa la sogs pa bsam gtan gsum pa'i yan lag tu gtogs pa rnams mtshan nyid so sor ma nor bar shes pa'o/ /lus kyi bde ba so sor tshor te zhes bya ba la lus kyi sgra ni 'dir yid kyi lus la bya bar dgongs te/ de dag na rnam par shes pa lnga'i tshogs med
<p>119b.4</p>pas/ bsam gtan gsum pa'i bde ba la sems kyi so sor tshor zhes bya ba'i don to/ /bsam gtan gsum pa na bde ba'i sems kyi so sor tshor ba dpe bstan pa'i phyir/ gang de 'phags pa btang snyoms pa dran pa dang ldan zhing bde ba la gnas pa'o zhes gsungs
<p>119b.5</p>pa zhes bya ba la sogs pa smos te/ nyon mongs pa'i tshogs sam/ sdig pa mi dge ba'i chos spyod pa las ring du song bas na 'phags pa ste/ de bzhin gshegs pa dang nyan thos la sogs pa'o/ /'phags pa de dag gis kyang btang snyoms la dran pa dang ldan zhing bde ba
<p>119b.6</p>la gnas pa'o/ /zhes gsungs pa ni/ bsam gtan gsum pa 'di nyid yin no/ /zhes gsungs pa'i bsam gtan gsum pa de la sems rtse gcig tu gzhag ste/ gcig tu bzhag nas gnas so zhes bya bar sbyar ro/ /bsam gtan bzhi pa bstan par bya ba'i
<p>119b.7</p>phyir/ de bde ba yang spangs sdug bsngal yang spangs zhes bya ba la sogs pa gsungs te/ bde ba ni lus kyi sim pa'i mtshan nyid do/ /sdug bsngal yang lus 'di nyid la gdung bar byed pa'i mtshan nyid do/ /bsam gtan bzhi la de nyid med pas na spangs zhes
<p>120a</p>
<p>120a.1</p>bya'o/ /sngon yid bde ba dang mi bde ba nub nas/ shes pa la bsam gtan dang po thob pa nyid las yid ni sim pa dang / gdung ba gnyis spangs pas snga nas yid bde ba dang mi bde ba zhes bya'o/ /de la bsam gtan gnyis pa thob pa na bde ba spangs
<p>120a.2</p>so/ /bsam gtan gsum pa thob pa na yid mi bde ba spangs so/ /bsam gtan bzhi pa thob na yid bde ba tshor ba yang med do/ /sdug bsngal yang med bde ba yang med de zhes bya ba la bde ba yang ma yin sdug bsngal yang ma yin pa'i tshor ba dang ldan zhes bya bar gzung ste/ 
<p>120a.3</p>gang gi phyir bsam gtan bzhi pa thob na bde ba dang sdug bsngal la sogs pa'i tshor ba yang med pa'i phyir ro/ /'di ltar tshor ba med pa'i snyoms par 'jug pa yang mi srid pas na de bas na btang snyoms dang ldan no zhes bya bar rigs par bya'o/ /dag pa'i sgra mjug tu smos pa
<p>120a.4</p>gnyi ga dang sbyar te/ btang snyoms dag pa dran pa dag pa'o/ /btang snyoms kyi sgra 'di'i skabs su 'du byed kyi btang snyoms la bya'o/ /dran pa'i sgra yang bsam gtan bzhi pa'i yan lag tu gtogs pa'i chos rnams ma brjed pa la bya'o/ /sa 'og ma'i nyes pa'i dri ma
<p>120a.5</p>brgyad dang bral nas btang snyoms dag pa dang dran pa dag pa zhes bya'o/ /dri ma brgyad ni/ rtog pa dang dpyod pa dang / dbugs dbyung ba dang / rngub pa dang / bde ba dang / sdug bsngal ba dang / yid bde ba dang / yid mi bde ba ste brgyad do/ /bsam gtan
<p>120a.6</p>bzhi pa la snyoms par zhugs te gnas so zhes bya ba ni bsam gtan bzhi la sems rtse gcig tu bzhag nas gnas zhes bya ba'i tha tshig go/ /brgal ba bsam gtan bzhi po 'di dag na dad pa dang brtson 'grus la sogs pa gzhan yang yod na/ de dag bsam gtan gyi
<p>120a.7</p>yan lag tu ma bshad kyi/ rtog pa dang dpyod pa la sogs pa ci'i phyir yan lag tu bshad ce na/ smras pa/ 'di rnams tsam nyid kyi gnyen po dang / yon tan dang / de nyid kyis gzhi'i yan lag yongs su rdzogs par khong du chud pas/ rtog dpyod la sogs pa nyid
<p>120b</p>
<p>120b.1</p>yan lag tu bshad kyi gzhan yod kyang yan lag tu ma bzhag go/ /de la bsam gtan dang po nas rtog pa dang dpyod pa ni gnyen po'i yan lag ste/ 'dod pa'i khams kyi chos rnams la zug rngu dang shu ba la sogs par rtog cing dpyod pas 'dod pa dang gnod sems
<p>120b.2</p>dang khong khro ba'i gnyen por gyur cing de dag sel bar byed pa'i phyir ro/ /dben pa las skyes pa'i dga' ba dang bde ba zhes bya bas rjes su bsngags pa'i yan lag bstan te/ rtog pa dang dpyod pa gnyis kyis/ 'dod pa dang khong khro ba la sogs pa spangs na de spangs
<p>120b.3</p>pa las skyes pa'i dga' ba dang / bde ba so sor myong bar 'gyur ba'i phyir ro/ /bsam gtan dang po la snyoms par zhugs te gnas zhes bya bas de gnyi ga'i yan lag bstan te/ sems rtse gcig pa la gnas pa'i mthus 'dod pa sun 'byin pa'i rtog dpyod 'jug cing de las dben
<p>120b.4</p>pa'i dga' ba dang / bde ba so sor myong ba'i phyir ro/ /bsam gtan gnyis pa la nang rab tu dang ba'i sems kyis gcig tu gyur pa ni gnyen po'i yan lag ste nang rab tu dang ba dang / sems rtse gcig tu gyur pas bsam gtan dang po la yod pa'i rtog pa dang dpyod pa bsam gtan
<p>120b.5</p>gnyis pa'i mi mthun pa'i phyogs su gyur pa sel bar byed pa'i phyir ro/ /de ltar gsal bas na bsam gtan gnyis pa la rtog dpyod med pa'i phyir/ rnam par mi rtog rnam par mi dpyod pa zhes bya'o/ /ting nge 'dzin las skyes pa'i dga' ba dang / bde ba ni rjes su bsngags
<p>120b.6</p>pa'i yan lag ste/ nang dang ba dang rtse gcig tu gyur pa bas rtog pa dang dpyod pa gsal na/ rtog dpyod dang bral ba'i ting nge 'dzin las dga' ba dang bde ba so sor myong ba'i phyir ro/ /bsam gtan gnyis pa la snyoms par zhugs te gnas zhes bya bas/ de gnyi ga'i gzhi'i
<p>120b.7</p>yan lag bstan te/ sems rtse gcig pa la brten nas/ nang dang zhing gcig tu gyur pa dang ting nge 'dzin las skyes pa'i dga' ba dang / bde ba so sor myong ba'i phyir ro/ /bsam gtan gsum pa la btang snyoms la gnas pa dang / dran pa dang shes bzhin gsum ni gnyen
<p>121a</p>
<p>121a.1</p>po'i yan lag ste/ de dag gi bsam gtan gnyis pa'i dga' ba dang bde ba sel bar byed pa'i phyir ro/ /lus kyi bde ba so sor tshol ba ni rjes su bsngags pa'i yan lag ste/ de na yid kyi bde ba yod par dpes bstan pa ni gang de 'phags pas zhes bya ba la
<p>121a.2</p>sogs pa'o/ /bsam gtan gsum pa la snyoms par zhugs te gnas zhes bya bas de gnyi ga'i gzhi'i yan lag bstan te/ sems rtse gcig pa la bzhag nas/ btang snyoms dang dran pa dang shes bzhin du 'jug cing lus kyi bde ba so sor myong ba'i phyir ro/ /bsam
<p>121a.3</p>gtan bzhi pa la btang snyoms dag pa dang / dran pa dag pa ni gnyen po'i yan lag yin te/ des bde ba dang sdug bsngal ba la sogs pa sel bar byed pa'i phyir ro/ /bde ba yang ma yin sdug bsngal yang ma yin pa'i tshor ba ni rjes su bsngags pa'i yan lag yin no/ /bsam gtan
<p>121a.4</p>bzhi la snyoms par zhugs te gnas pa ni de gnyi ga'i gzhi'i yan lag yin te/ sems rtse gcig pa'i mthus btang snyoms dang dran pa dag cing bde ba yang ma yin sdug bsngal yang ma yin pa'i tshor ba myong bar gyur pa'i phyir ro/ /de la bsam gtan dang po nas 'du shes med 'du shes
<p>121a.5</p>med min skye mched man chad yid la byed pa rnam pa bdun bsgom ste/ yid la byed pa rnam pa bdun gang zhe na/ mtshan nyid rnam par rig pa'i yid la byed pa dang / lhag par mos pa yid la byed pa dang / rab tu dben pa yid la byed pa dang / dga' ba yang dag par sdud pa yid la
<p>121a.6</p>byed pa dang / 'jig pa yid la byed pa dang / sbyor ba mthar thug pa yid la byed pa dang / sbyor ba mthar thug pa'i 'bras bu yid la byed pa'o/ /de la bsam gtan dang po la snyoms par 'jug pa'i tshe/ yang rnal 'byor pa yid la byed pa rnam pa bdun gyi 'dod pa'i 'dod
<p>121a.7</p>chags dang bral ba rjes su thob par byed do/ /yid la byed pa bdun gyi mtshan nyid rnam par rig pa'i yid la byed pa la sogs pa'o/ /mtshan nyid rnam par rig pa'i yid la byed pa ni/ des 'dod pa'i khams kyi 'dod pa rnams la rags pa'i mtshan nyid du rnam par rig
<p>121b</p>
<p>121b.1</p>par byed la/ bsam gtan dang po la zhi ba'i mtshan nyid du rig par byed do/ /de la rags pa'i mtshan nyid ji ltar rig par byed ce na/ 'dod pa'i khams kyi 'dod pa rnams dngos po drug tu rtog cing tshol bar byed de/ dngos po drug ni don dang dngos po dang mtshan nyid dang / 
<p>121b.2</p>phyogs dang / dus dang rig pa'o/ /de la rig pa'i don du je tshol zhing rtog ste/ ji lta zhe na/ 'dod pa 'di dag ni nyes pa'i dmigs pa dang bcas pa/ gnod pa mang ba nad mang ba mi bde ba mang ba ste/ zhes de ltar tshol bar byed pa ni rig pa'i don du tshol ba'o/ /de la dngos po
<p>121b.3</p>tshol bar byed pa 'di 'dod pa'i dngos po rnam pa gnyis te nang dang phyi'i'o/ /de la nang gi 'dod pa'i dngos po tshol bar byed pa ni/ bdag gi lus la chags pa dang 'dod pa'i 'dod chags kyi sems skyes pa na/ lus la chags pa dang / 'dod pa'i 'dod chags kyi sems skyes
<p>121b.4</p>so zhes rtog par byed pa'o/ /phyi rol gyi dngos po tshol bar byed na ni/ gzugs dang sgra la sogs pa 'dod pa'i yon tan rnams la sems zhugs pa na sems de dag la 'phros so zhes tshol bar byed pa'o/ /mtshan nyid kyang rnam pa gnyis te rang gi mtshan nyid tshol ba dang / 
<p>121b.5</p>spyi'i mtshan nyid tshol ba'o/ /rang gi mtshan nyid tshol ba yang 'dod pa'i rang gi mtshan nyid gnyis te/ nyon mongs pa'i mtshan nyid kyi 'dod pa dang / dngos po'i mtshan nyid kyi 'dod pa'o/ /nyon mongs pa'i mtshan nyid kyi 'dod pa ni 'dod chags kyi sems bskyed pa'o/ /
<p>121b.6</p>dngos po'i mtshan nyid kyi 'dod pa ni bud med la sogs pa phyi'i yul rnams so/ /'dod pa de gnyis kyang tshor ba bde ba'i gnas su 'gyur ba dang / sdug bsngal gyi gnas su 'gyur ba dang / bde ba yang ma yin sdug bsngal yang ma yin pa'i gnas su 'gyur ba'o/ /tshor ba
<p>121b.7</p>bde ba'i gnas su 'gyur ba'i dus na ni/ 'dod chags skye ba'i rten du 'gyur zhing mi bde ba las bde snyam du 'du shes phyin ci log tu 'dzin par 'byung ba'i rten du 'gyur ro/ /tshor ba sdug bsngal gyi gnas su gyur pa'i dus na ni zhe sdang skye ba'i gnas su gyur pa dang / 
<p>122a</p>
<p>122a.1</p>khro ba dang 'khrug par 'byung ba'i gnas su 'gyur ro/ /tshor ba bde ba yang ma yin sdug bsngal yang ma yin pa'i skye ba'i rten du 'gyur na ni/ rmongs pa dang g.yo dang / sgyu dang / ngo tsha mi shes pa dang / khrel med pa skye ba'i gnas su gyur pa ste/ 'dod
<p>122a.2</p>pa 'di dag las rtag tu nyon mongs pa rjes su 'brang ngo zhes tshol ba ni rang gi mtshan nyid tshol ba'o/ /ji ltar spyi'i mtshan nyid tshol zhe na 'dod pa 'di dag thams cad kyang skye ba'i sdug bsngal dang / rga ba'i sdug bsngal dang / na ba'i sdug bsngal nas/ 'dod pa mi skye ba'i bar
<p>122a.3</p>gyi sdug bsngal dag dang rtag tu 'grogs shing 'brel ba yin la/ gang dag 'dod pa'i longs spyod la gnas shing 'dod pa phun sum tshogs pa dang ldan pa de dag kyang skye ba la sogs pa'i chos nyid dang mi 'bral la/ thang cig 'grogs pa tsam du zad do zhes tshol ba ni spyi'i mtshan
<p>122a.4</p>nyid tshol ba'o/ /ji ltar phyogs tshol zhe na/ phyogs rnam pa gnyis te/ dkar po'i phyogs dang nag po'i phyogs las 'dod pa'i tshogs 'di dag ni nag po'i phyogs su gtogs pa me ma dag dang 'dra ba dug rab tu gdug pa dang mtshungs pa rmi lam lta bu thang cig brnyas pa'i rgyan dang
<p>122a.5</p>'dra ba shing gi 'bras bu smin pa dang mtshungs pa ste/ 'dod pa de dag tshol ba'i dus na yang sems can rnams tshor ba'i sdug bsngal so sor myong zhing rnyed na yang bsrung ba'i sdug bsngal dang / bral ba'i sdug bsngal dang / dbang med pa'i sdug bsngal la sogs pa so sor myong bar
<p>122a.6</p>'gyur ro/ /de bzhin du 'dod pa 'di dag bsten nas nyes pa'i dmigs rnam pa lnga yod par bcom ldan 'das kyis gsungs te/ 'dod pa 'di dag bde ba'i ro chung sdug bsngal mang ba/ nyes pa'i dmigs pa mang po dang ldan pa ste/ de bsten na'ang tshim pa'am mchog gi
<p>122a.7</p>mtha' med do zhes gsungs te/ rnam grangs des na sangs rgyas dang sangs rgyas kyi nyan thos yang dag par zhugs pa skyes bu dam pa rnams kyis rnam pa du mas smad pa'o/ /ji ltar dus tshol zhe na/ 'dod pa'i 'dod chags 'di dag ni 'das pa dang / ma 'ongs pa dang / da
<p>122b</p>
<p>122b.1</p>ltar gyi dus su rtag pa rtag par ther zug ther zug tu yang 'dod pa 'di dag ni 'tshe ba mang ba sdug bsngal mang ba/ gnod pa mang ba zhes de ltar tshol ba ni dus tshol ba'o/ /ji ltar rigs pas tshol zhe na/ 'dod pa 'di dag rtsol ba chen po dang / 'bad pa chen po dang ngal ba
<p>122b.2</p>dang chad pa rnam pa du ma dang bzo'i gnas rnam pa sna tshogs kyis bsgrub dgos te/ de ltar bsags shing brtsal ba yang bdag gi lus/ gzugs can 'byung ba chen po bzhi las gyur pa rags pa rtag tu mnye ba dang bkru ba dang gso dgos shing 'jigs pa dang bcas pa dang rnam
<p>122b.3</p>par 'thor ba'i chos can las sdug bsngal tsam bsal ba'i phyir ni gnyen por 'gyur te/ bkres pa'i sdug bsngal bsal ba'i phyir ni kha zas so/ /grang ba dang dro ba'i sdug bsngal dang / 'dzem pa dang / ngo tsha ba'i sdug bsngal bsal ba'i phyir ni bgo ba'o/ /gnyid dang
<p>122b.4</p>'chad pa'i sdug bsngal bsal ba'i phyir ni mal stan to/ /'chag pa dang 'gro ba'i sdug bsngal bsal ba'i phyir ni bzhon pa'o/ /na ba'i sdug bsngal bsal ba'i phyir ni na rkyen gyi sman te/ 'dod pa'i chos 'di dag kyang sdug bsngal gyi gnyen po tsam du zad pas de dag la
<p>122b.5</p>chags pa dang zhen par ni mi bya'o/ /gzhan du na nad kyis nyen pa'i nad pa rnams nad zhi bar bya ba'i phyir sman la brten pa 'dra ba'i tshul du bya'o zhes tshol ba ni rigs pas tshol ba ste/ de ltar na 'dod pa'i chos de dag la dngos po rnam pa drug tshol bas rags pa'i mtshan nyid du
<p>122b.6</p>rig par byed la/ bsam gtan dang po la ni zhi ba'i mtshan nyid du rnam par rig par byed do/ /yid la byed pa de ni mnyan pa dang / bsam pa'i shes rab dang 'dres pa yin par shes par bya'o/ /de'i 'og tu mnyan pa dang bsam pa'i shes rab las 'das nas/ gcig tu
<p>122b.7</p>bsgom pa'i rnam par 'dod pa'i khams kyi 'dod pa la rag las pa dang / bsam gtan dang po la zhi ba'i mtshan nyid du dmigs pa'i zhi gnas dang lhag mthong ba sgom pa na yang nas yang du ji ltar brtsal ba'i rags pa dang zhi ba la mos par byed do/ /de ni mngon par mos
<p>123a</p>
<p>123a.1</p>pa can yid la byed pa zhes bya'o/ /de la rgyun du goms pas dang po nyid du spong ba'i lam dang ldan pa'i yid la byed pa skye ste/ des nyon mongs pa chen po'i rnam pa spong bar byed pas rab tu dben pa yid la byed pa zhes bya'o/ /de'i mi mthun pa'i phyogs su gyur
<p>123a.2</p>pa'i nyon mongs pa dang bral nas rnal 'byor pa de de'i 'og tu spong ba la dga' ba dang / spong ba la rjes su bsngags pa'i bsam pa skye zhing dben pa las skyes pa'i dga' ba dang bde ba shas chung ngu dang ldan la dus dus su bsam gtan gyi 'bras bu 'am de bzhin gshegs pa'i yon
<p>123a.3</p>tan la sogs pa gang yang rung ba sems dang bar 'gyur ba'i yid la byed pas gzengs bstod cing sems can spro ba skyed par byed de/ de yang rmugs pa dang rgod pa'i sgrib pa bsal ba'i phyir 'di ni dga' ba yang dag par sdud pa'i yid la byed pa zhes bya'o/ /des de ltar yang dag
<p>123a.4</p>par zhugs pa na dge ba'i rtsa bas yang dag par bstan pas 'dod pa'i khams kyi nyon mongs pas kun nas dkris pa rnams 'gro ba'am gnas pa na yang dag par mi 'byung ste/ de de'i tshe 'di snyam du ci bdag 'dod pa'i 'dod chags la chags pa yod pa'am mi 'byung zhing 'byung bar
<p>123a.5</p>tshor ram 'on te med pa las mi 'byung zhing 'byung bar ma tshor zhes rtog cing gzhan yang rab tu dang bar 'gyur ba/ dge ba'i mtshan ma dag pa yid la byed pa zhes bya'o/ /de ni 'jig pa yid la byed pa zhes bya'o/ /des de ltar gnyen po'i phyogs so sor 'jig cing btsal
<p>123a.6</p>nas bsgoms pa na dus ji srid cig gi bar du 'dod pa'i khams kyi nyon mongs pa thams cad dang bral ba dang / bsam gtan dang po'i sbyor ba mthar thug pa'i gnyen po yid la byed pa 'byung ste/ de ni sbyor ba mthar thug pa'i yid la byed pa zhes bya'o/ /de'i 'og tu rtsa ba'i
<p>123a.7</p>bsam gtan dang po thob par 'gyur te/ de'i sbyor ba mthar thug pa'i 'bras bu yid la byed do/ /de la mtshan nyid yang dag par rig pa yid la byed pas ni/ gang spang bar bya ba dang thob par bya ba de dag yang dag par shes nas spang bar bya ba dang / thob par bya ba'i phyir sems
<p>123b</p>
<p>123b.1</p>rab tu 'dzin to/ /lhag par mos pa yid la byed pas ni de'i 'og tu yang dag par sbyor ba la brtson par byed do/ /rab tu dben pa yid la byed pas ni nyon mongs pa chen po'i rnam pa spong bar byed do/ /dga' ba yang dag par sdud pa yid la byed pas ni nyon mongs pa 'bring
<p>123b.2</p>gi rnam pa spong bar byed do/ /'jig pa yid la byed pas ni/ thob pa yid la byed pa yang sems nga rgyal med par 'jog par byed do/ /sbyor ba mthar thug pa yid la byed pas ni/ nyon mongs pa chung ngu'i rnam pa spong bar byed do/ /sbyor ba mthar thug pa'i 'bras bu yid la byed pas ni
<p>123b.3</p>legs par bsgoms pa'i 'bras bu so sor myong bar byed de/ ji ltar bsam gtan dang po la yid la byed pa bdun yod pa bzhin du cung zad med min skye mched kyi bar du yang yid la byed pa bdun dang ldan par ci rigs par sbyar te/ rgyas par bshad na yi ge gzhung mangs pas zhib
<p>123b.4</p>tu ni ma bshad do/ /de la rnam pa gnyis kyi sa 'og ma thams cad rags pa yin te/ rnam pa gnyis ni ma zhi ba'i mtshan nyid du gnas pa dang che'i 'du byed thung ba'o/ /bsam gtan gyi 'og tu tshangs pa'i gnas bzhi bstan pas ji ltar bstan pa bzhin du bshad par bzhed nas/ 
<p>123b.5</p>tshangs pa'i gnas bzhi gang zhe na zhes bya ba la sogs pa gsungs so/ /'di la zhes bya ba ni 'dod pa'i khams 'dir zhes bya ba'i don to/ /dge slong dag ces bya ba ni bos nas bka' stsal te snga ma bzhin no/ /dge slong zhes bya ba ni tshad med pa bzhi bsgom pa'i rnal 'byor pa ni
<p>123b.6</p>dge slong ngo / /de la tshangs pa ni mya ngan las 'das pa ste/ de thob par byed pa'i gnas ni tshangs pa'i gnas so/ /yang na tshangs pa ni sdig pa thams cad la mi 'jug cing spong bar byed pa ste/ sdig pa la mi 'jug pa'i chos bzhi ni tshangs pa'i gnas bzhi'o/ /byams
<p>123b.7</p>pa dang ldan pa'i sems zhes bya ba la ting nge 'dzin ma smos kyang byams pa'i ting nge 'dzin zhes bya ba'i don te/ byams pa'i ting nge 'dzin dang ldan pa'i sems zhes bya ba'i tha tshig go/ /de yang ci 'dra ba zhig ce na/ de'i khyad par bstan pa ni/ dgra med pa zhes bya ba la sogs pa
<p>124a</p>
<p>124a.1</p>gsungs so/ /mdza' ba dang dgrar dbyer med pa sems can thams cad la phan pa dang / bde ba'i bsam pa'i sems dang ldan pas na dgra med pa'o/ /sems can rnams dge ba'i phyogs la dgod cing 'phags pa'i lam bsgom du bcug pa ni phan pa'i
<p>124a.2</p>sems te/ de lta bu'i bsam pa dang ldan pas na mi mthun pa med pa'o/ /don du na sems can kun la phan par sems kyi/ bud med che chung bzhin du gcig la gcig 'gran zla med ces bya ba'i tha tshig go/ /sems can rnams lha dang mi'i bde 'gro rnams mya ngan las 'das
<p>124a.3</p>par dgongs par sems pa ni bde ba'i bsam pa ste bsam pa de dang ldan pas na gnod pa med pa'o/ /yang na dgra la yang gnod par bya ba'i sems med pas na gnod pa med pa'o/ /las dang po pa'i dus na phyogs gcig tu je byams khyab par byed pas na yangs pa'o/ /byams
<p>124a.4</p>pa grub pa'i dus na ni phyogs bcu kun tu khyab par byed pas na cher 'gyur ba'o/ /kun la sems mnyam ste grogs la byams pa dang / dgra la zhe sdang med pas na gnyis su med pa'o/ /'dod pa'i khams kyi sems can tshad med pa la dmigs pas na tshad med pa'o/ /
<p>124a.5</p>byams pa'i mi mthun pa'i phyogs zhe sdang spangs te byams pa de zhe sdang dang ma 'dres par bsgoms pas na shin tu bsgom pa'o/ /phyogs gcig tu smos shing khyab par byas zhes bya ba la phyogs gcig ni dang po nyid du shar ram nub bam phyogs gang yang rung ba gcig tu dmigs pa ste/ 
<p>124a.6</p>'dir ri tshig pa bzhin du snod kyi sgo nas snod la chags pa'i sems can la dmigs par byed pa bstan to/ /mos zhes bya ba la mos pa yid la byed pa ste/ 'dod pa'i khams kyi sems can la dmigs pa'i phyir khams gsum gyi sems can thams cad sdug bsngal gyis
<p>124a.7</p>khyab pa'o zhes dmigs pa med pas na de kho na yid la byed pa ni ma yin no/ /khyab par byas zhes bya ba ni phyogs gcig tu byams pas rgyas par byas zhes bya ba'i don to/ /bsgrubs nas gnas zhes bya ba ni byams pa'i sems 'grub par byas nas gnas pa'o/ /ji ltar
<p>124b</p>
<p>124b.1</p>phyogs gcig la gnas pa bzhin phyogs gnyis po la sogs pa yang dmigs par bstan pa'i phyir/ de bzhin du gnyis dang zhes bya ba la sogs pa gsungs so/ /steng ni 'dod pa'i khams kyi lha la sogs pa'i gnas so/ /'og ni sems can dmyal ba la sogs
<p>124b.2</p>pa'o/ /mtshams ni phyogs bzhi'i mtshams na gnas pa'i sems can no/ /ji ltar byams pa'i ngo bo dang bsgom pa'i mtshan nyid bstan pa bzhin du snying rje la sogs pa la yang tshul de dang 'dra bar bstan pa'i phyir ro/ /de bzhin du snying rje dang ldan pa dang zhes bya ba la sogs
<p>124b.3</p>pa gsungs te/ de dag gi don kyang sngar bshad pa bzhin du blta'o/ /mdo kha cig las tshad med pa bzhi zhes 'byung ste/ de'i don kyang tshad med pa'i sems can la dmigs pas na tshad med pa zhes bya'o/ /'o na ci'i phyir tshangs pa'i gnas lnga dang gsum la sogs par ma
<p>124b.4</p>bshad la bzhi kho nar bshad/ smras pa/ nyon mongs pa dang nye ba'i nyon mongs pa rnam pa bzhi'i gnyen por gyur pas bzhi kho nar bshad de/ nyon mongs pa dang nye ba'i nyon mongs pa rnam pa bzhi ni gnod pa dang 'tshe ba dang mi dga' ba dang 'dod chags dang / gnod
<p>124b.5</p>sems so/ /de la gnod sems mang ba'i sems can rnams de spang ba'i phyir byams pa gnyen por 'gyur ro/ /rdeg btsog pa la sogs pa'i 'tshe ba mang ba rnams spang ba'i phyir snying rje gnyen por 'gyur ro/ /mi dga' ba mang ba rnams de spang ba'i phyir dga' ba gnyen
<p>124b.6</p>por 'gyur ro/ /'dod chags dang gnod sems mang ba rnams de spang bar bya ba'i phyir btang snyoms gnyen por 'gyur ro/ /'o na mi gtsang ba bsgom pa yang 'dod chags kyi gnyen po yin na ni mi gtsang ba dang btang snyoms gnyis gnyen por gyur pa la khyad par ci yod/ smras pa/ 
<p>124b.7</p>mi tshangs par spyod pa'i 'dod chags kyi gnyen por mi gtsang ba bsgom pa'o/ /pha dang ma dang gnyen la chags pa'i 'dod chags kyi gnyen po ni btang snyoms te khyad par yod do/ /de byams pa la sogs pa'i mtshan nyid bstan to/ /kyi hud sems can 'di dag bde
<p>125a</p>
<p>125a.1</p>ba dang ldan par gyur cig ces yid la byed pa ni byams pa'o/ /e ma'o sems can 'di dag sdug bsngal ba ste/ sdug bsngal dang bral bar gyur cig ces yid la byed pa ni snying rje'o/ /sems can bde ba dang ldan pa rnams rtag tu bde ba dang dga' bar gyur
<p>125a.2</p>cig ces yid la byed pa ni dga' ba'o/ /grogs la byams pa yang mi skyed dgra la zhe sdang yang mi skyed de/ sems mnyam pa tsam du 'dzin pa ni btang snyoms so/ /'o na las dang po pa rnams thog ma nyid du byams pa la sogs pa la ji ltar bsgom/ de ltar bdag nyid bde ba dang
<p>125a.3</p>ldan pa'am bdag bde ba med kyang / sangs rgyas dang byang chub sems dpa' dang nyan thos rnams bde ba thob par mthong ngam thos na sems can rnams kyang bde ba dang ldan par gyur cig ces mos par byed do/ /gal te gang zag de nyon mongs pa'i mthu che bas na/ sems
<p>125a.4</p>can kun la bdag dang sangs rgyas kyi bde ba dang ldan par mos par mi nus te/ dgra la lhag par zhe sdang yod la/ grogs la lhag par byams pa yod na/ des grogs kyi phyogs la yang rab dang 'bring dang tha ma ste rnam pa gsum du dbye'o/ /de ltar dbye ba las je
<p>125a.5</p>grogs po rab la bde ba de dag dang ldan par gyur cig ces mos par bya'o/ /de nas de grub na grogs po 'bring la'o/ /de nas de grub na grogs po tha ma la'o/ /de nas grogs po'i phyogs gsum mnyam pa kho nar dmigs pa grub na/ tha mal pa'i mi rnams spyir dmigs par bya'o/ /
<p>125a.6</p>de nas de grub pa dang dgra tha ma dang 'bring dang rab rnam pa gsum du phye ste/ dang por tha ma la bde ba dang ldan par gyur cig ces mos par bya'o/ /de nas dgra 'bring la'o/ /de nas dgra rab la'o/ /de nas gang grogs kyi mchog dang / dgra rab gnyis kyi phyogs gnyis la bde
<p>125a.7</p>bar gyur cig ces byams pas mnyam par gyur na/ de nas rim gyis bdag gi rims tsam gyis 'khor la dmigs so/ /de nas grong khyer la'o/ /de nas rgyal po'i pho brang 'khor du'o/ /de nas khad kyis je che je che nas phyogs bcu kun tu byams pas khyab par bya'o/ 
<p>125b</p>
<p>125b.1</p>gang kun tu yon tan dang bcas pa'i gang zag gzhan dag la yon tan cung zad yod par yang khyad du mi gsod cing / yon tan dang ldan par 'dzin pa des ni myur bar byams pa'i ting nge 'dzin thob par 'gyur ro/ /bzlog ste smras pa/ yon tan gzung bar bya ba na ni dge ba'i rtsa ba chad pa la yang
<p>125b.2</p>yon tan gzung bar nus te/ de ltar dge ba'i rtsa ba chad pa la gnas kyang sngon gyi bsod nams kyi 'bras bu mthong nas/ khyod kyis bsod nams kyi las byas par gyur pas na/ gang gi phyir khyod da ltar gzugs bzang por gyur to zhes bzung ba lta bu'o/ /yon tan can la yang nyes pa
<p>125b.3</p>gzung bar nus te/ dper na rang sangs rgyas lta bur sgo gsum nas nyes pa cung zad kyang mi 'byung mod kyi/ sngon gyi bsod nams ma yin pa'i 'bras bu mthong nas/ sngon chad gang gi phyir bsod nams ma yin pa'i las cung zad byas par gyur pas/ da ltar gzugs mi mdzes pa
<p>125b.4</p>dang ldan par gyur ces bzung ba lta bu'o/ /snying rje la sogs pa la yang de bzhin du sbyar te/ sems can 'di dag ni chags pa mang po'i 'dam du nub pa sdug bsngal rnam pa sna tshogs dang ldan pa yin te/ sdug bsngal dang bral bar gyur cig ces mos par byed pa'o/ /kha cig
<p>125b.5</p>na re bsod nams kyi tshogs chen po dang ldan par byed pa'i gnas yin pas tshangs pa'i gnas te/ de ltar byas pas bsod nams 'phel bar 'gyur ba'i phyir ro/ /yang na sems can rnams phan pa'i sems dang bde ba'i sems yod pas na/ byams pa dang ldan pa'i sems zhes
<p>125b.6</p>bya'o/ /byams pa de yang nyon mongs pa rnams gsum gyi gnyen po yin pa'i phyir dgra med pas na mi mthun pa med pa zhes bya'o/ /nyon mongs pa rnam pa gsum ni sems can bdag dang rigs dang yon tan la sogs pa mnyam pa'am/ khyad zhugs pa gnod par byed pa la zhe
<p>125b.7</p>sdang ba dang gnod par mi byed pa la phrag dog pa dang / dman pa de gnyi ga la zhe sdang ba'o/ /de la sems can bdag pas rigs dang yon tan la sogs pa nyams pa'am khyad par can gnod par byed pa zhe sdang gi gnyen por gyur pas na dgra med pa zhes bya'o/ /sems
<p>126a</p>
<p>126a.1</p>can rigs dang yon tan la sogs pas mnyam pa'am khyad par can gnod par mi byed pa la phrag dog pa'i gnyen por gyur pas na mi mthun pa med pa'o/ /sems can rigs dang yon tan la sogs pa bdag pas dman pa la gnod par byed pa dang / 
<p>126a.2</p>gnod par mi byed pa gnyi ga la zhe sdang ba'i gnyen por gyur pas na gnod pa med pa'o/ /byams pa de bsgoms na de'i 'bras bu chen po thob par 'gyur ba'i phyir yangs pa'o/ /byams pa'i sems yang gzugs kyi khams kyi bsam gtan thob pa'i sar gtogs la/ 
<p>126a.3</p>gzugs kyi khams thob pa'i sems kyi rgyud la 'byung bas na cher gyur pa'o/ /kha cig ni gzugs med pa'i khams kyi sar gtogs pas na cher gyur pa zhes 'chad do/ /dgra dang mdza' bar dbyer med pas na gnyis su med pa'o/ /'dod pa'i khams kyi sems can tshad med
<p>126a.4</p>pa la dmigs pas na tshad med pa'o/ /mi mthun pa'i phyogs las shin tu rgyal ba'i phyir/ shin tu bsgom pa ste byams pa'i mi mthun pa'i phyogs ni zhe sdang ba'o/ /de ltar na tshig de dag gis gnyen po dang 'bras bu dang sa dang dmigs pa dang / rnam par dag pa'i
<p>126a.5</p>sems yongs su bstan pa yin te/ dgra med pa dang mi mthun pa med pa dang / gnod pa med pa'i tshig gsum gyis ni gnyen po dang bcas par bstan pa yin no/ /yangs pa zhes bya ba la 'bras bu bstan pa yin no/ /cher gyur pa zhes bya bas sa bstan pa yin no/ /gnyis su med par
<p>126a.6</p>gnyis su med pa dang / tshad med pa zhes bya bas dmigs pa bstan pa yin no/ /shin tu bsgom pa zhes bya ba rnam par dag pa bstan pa yin no/ /phyogs gcig tu mos shing khyab par byas te bsgrubs nas gnas so zhes bya ba la sogs pa la/ dper na ri la gnas pa'i rtswa dang
<p>126a.7</p>shing tshig na ri tshig ces gnas kyi gnas pa ston pa bzhin du/ 'di la phyogs gcig gi gnas pa'i sems can dmigs par byed pa bstan to/ /mos zhes bya bas mos pa yid la byed pa bstan gyi de kho na yid la byed pa ma yin pa ni snga ma bzhin no/ /khyab par bya ste zhes bya bas dus
<p>126b</p>
<p>126b.1</p>gcig tu dmigs par bya ba'i sems can thams cad la khyab par dmigs zhes bya ba'i don to/ /bsgrubs nas zhes bya ba rtsa ba'i ting nge 'dzin bzhi mngon du byas pa'am/ byams pa la sogs pa'i ting nge 'dzin nyid mngon du byas nas zhes bya ba'i don to/ gnas so zhes bya ba'i
<p>126b.2</p>tshig gis skad cig ma gcig la gnas pa ma yin gyi/ de'i rjes su rgyun du 'brang zhes bya ba'i don to/ /yang na tshangs pa'i gnas bzhi ni rim bzhin du bde ba yang dag par sgrub par byed pa'i mtshan nyid dang / sdug bsngal sel bar byed pa la 'jug pa'i mtshan nyid dang / bde ba dang mi
<p>126b.3</p>'bral bar rjes su mos pa'i mtshan nyid dang gsum char la btang snyoms pa'o/ /de la bde ba yang dag par bsgrub pa'i mtshan nyid ni byams pa'o/ /sdug bsngal sel bar byed pa la 'jug pa'i mtshan nyid ni snying rje'o/ /bde ba dang mi 'bral bar rjes su myong ba'i mtshan nyid ni dga'
<p>126b.4</p>ba'o/ /rnam pa gsum char ltar mi 'jug pa'i mtshan nyid ni btang snyoms so/ /tshad med bzhi las kyang je byams pa bstan pa'i phyir/ 'di la dge slong dag dge slong byams pa dang ldan pa'i sems zhes bya ba la sogs pa gsungs so/ /de la byams pa de sems can la phan
<p>126b.5</p>'dogs pa'i rnam par gnas pa yin pas na byams pa dang ldan pa'i gnas zhes bya'o/ /phan 'dogs pa'i mtshan nyid kyang rnam pa gnyis te/ phan pa bsgrub pa dang / bde ba bsgrub pa ste/ de'i don yang sngar bshad pa bzhin no/ /sems kyi nyes pa dang bral ba'i phyir na dgra
<p>126b.6</p>med pa'o/ /sus kyang gnod par mi byed la bdag kyang su la yang gnod par mi byed la mi mthun pa med pa'o/ /gnod par bya ba'i las mi byed pas na gnod pa med pa'o/ /dmigs par bya ba'i yul rgya che bas na yangs pa'o/ /phan pa dang bde ba'i gtsor bsgrubs pas
<p>126b.7</p>na rgya chen por 'gyur ba ste/ cher gyur pa'i don ni gtsor bsgrub pa'i don to/ /chags pa dang zhe sdang med pas na gnyis su med pa'o/ /de'i 'bras bu dpag tu med pa 'byung bas tshad med pa'o/ /mi mthun pa'i phyogs las rab tu rgyal bas na shin tu bsgom pa'o/ /phyogs
<p>127a</p>
<p>127a.1</p>gcig tu mos shing khyab par byas te zhes bya ba la zhe sdang med pas sems can la phan pa dang / bde ba'i bsam pa'i mos pa 'byung phyogs gcig tu khyab par bya zhes bya ba'i don to/ /bsgrubs nas gnas zhes bya bas ni byams pa dag par byas pa'am/ rdzogs
<p>127a.2</p>par byas nas gnas zhes bya ba'i don to/ /lhag ma rnams sngar bshad pa bzhin du blta'o/ /tshangs pa'i gnas kyi 'og tu lam bzhi bstan pas/ ji ltar bstan pa bzhin du bshad par bzhed nas 'dri ba'i tshul du mgo drangs te bka' stsal pa/ lam bzhi gang zhe na zhes
<p>127a.3</p>bya ba la sogs pa'o/ /mya ngan las 'das pa thob par byed pa'i phyir lam ste/ mya ngan las 'das pa'i gnas bsgrub pa'i don to/ /de la sdug bsngal gyi lam rmongs pa mngon par zhen pa yang yod ces bya ba ni lam dang po'o/ /sdug bsngal gyi lam myur du mngon par
<p>127a.4</p>shes pa yang yod ces bya ba ni lam gnyis pa'o/ /bde ba'i lam rmongs pa mngon par shes pa yang yod ces bya ba ni lam gsum pa'o/ /bde ba'i lam myur du mngon par shes pa yang yod ces bya ba ni lam bzhi pa'o/ /de la mi thob tu mi rung ba dang / bsam
<p>127a.5</p>gtan gyi bar dang / gzugs med pa dag ni rim bzhin du zhi gnas dang lhag mthong shas chung bas sdug bsngal gyi lam mngon par shes pa dang / sdug bsngal gyi lam myur du shes pa rnam par gzhag ste/ nam dbang po rtul po rnams mi thob tu mi rung ba dang / bsam gtan gyi bar dang / 
<p>127a.6</p>gzugs med pa la snyoms par 'jug pa na sdug bsngal gyi lam rmongs pa mngon par shes pa zhes bya'o/ /nam dbang po rnon po rnams mi thob tu mi rung ba dang / bsam gtan gyi bar dang / gzugs med pa'i snyoms par 'jug pa na ni/ sdug bsngal gyi lam myur du mngon par shes pa zhes bya'o/ /
<p>127a.7</p>gzugs kyi khams kyi bsam gtan bzhi la snyoms par 'jug pa na ni bde ba'i lam rmongs pa mngon par shes pa dang / bde ba'i lam myur du mngon par shes par rnam par gzhag pa ste/ nam gang zag dbang po rtul po rnams gzugs kyi khams kyi bsam gtan bzhi la snyoms
<p>127b</p>
<p>127b.1</p>par 'jug pa na ni bde ba'i rmongs pa mngon par shes pa zhes bya'o/ /nam dbang po rnon po gang zag rnams gzugs kyi khams kyi bsam gtan bzhi la snyoms par 'jug pa na ni bde ba'i lam myur du mngon par shes pa zhes bya'o/ /lam dang po rgyas pa bstan pa'i phyir/ de la sdug
<p>127b.2</p>bsngal gyi lam rmongs par mngon par shes pa gang zhe na/ zhes bya ba la sogs pa gsungs so/ /'di la zhes bya ba ni 'dod pa'i khams 'dir zhes bya ba'i tha tshig go/ /'ga' zhig ces bya ba ni skyes bu la la zhig nam gang zag la la zhes bya ba'i don to/ /rang bzhin gyis zhes
<p>127b.3</p>bya ba ni ngo bo nyid kyis zhes bya ba'i don to/ /'dod chags bdo ba zhes bya ba las/ bdo ba'i sgra ni 'dod chags shas che ba la bya ste/ 'dod pa'i dngos po chung ngu la yang lhag par chags pa dang / yang nas yang du 'dod chags kyi sems mngon du byed pa ni 'dod chags bdo ba'o/ /
<p>127b.4</p>zhe sdang bdo ba yang zhe sdang shas che ba ste/ gnod pa dang nyes par byas pa'i shas chung yang 'khrug pa dang / gnod sems cher ldan zhing zhe sdang gi sems yang nas yang du rgyun du sems la 'byung ba ni zhe sdang bdo ba'o/ /gti mug bdo ba yang gti mug shas che ba ste/ gang gi phyir gti mug
<p>127b.5</p>shas che bas don bstan pa chung ste/ mi rtog pa'i gnas ma yin yang rtogs par mi nus pa ni gti mug bdo ba'o/ /de zhes bya ba ni nyon mongs pa gsum gyi shas che ba gsum gyi gang zag de'o/ /phyir zhing 'dod chags bdo bas zhes bya ba ni 'dod chags kyi shas che ba'i chags pa yang
<p>127b.6</p>nas yang du 'byung ba zhes bya ba'i don to/ /'dod chags las skyes pa'i sdug bsngal dang yid mi bde ba so sor myong ba zhes bya ba ni 'dod chags kyi shas che ba'i rgyu las skyes pa'i sdug bsngal ba so sor myong ba dang / sems mi bde ba la so sor myong bar 'gyur ro/ /zhe sdang dang gti mug
<p>127b.7</p>la yang de bzhin du sbyar ro/ /de 'jig rten las 'das pa'i dbang po lnga la rmongs pa yin te zhes bya ba ni 'dod chags dang zhe sdang dang gti mug gi shas che bas shas che ba'i gang zag de 'phags pa'i dbang po zag pa med pa dad pa la sogs pa lnga la rmongs pa yin te/ dbang po
<p>128a</p>
<p>128a.1</p>de lnga ste mthu chung ba dang stobs chung ba dang nyam chung ba yin te zhes bya ba'i don to/ /'jig rten las 'das pa'i dbang po zhes bya ba ni zag pa med pa'i dbang po zhes bya ba'i tha tshig go/ /gang thob par bya ba la mthu chung zhe na/ de'i phyir zag pa zad pa'i phyir zhes bya ba smos te/ gang zag
<p>128a.2</p>pa zad par thob par bya ba'i phyir de dag mthu chung ba zhes bya ba'i don to/ /mthu chung ba'i don bstan par bya ba'i phyir/ zhan pa dang myur du mi thob po/ /zhes bya ba gsungs te/ dang po nyid du 'jug pa'i dus na yang myur du 'jug par mi nus pas na zhan pa'o/ /bsgom pa'i dus na yang
<p>128a.3</p>'bras bu thob par mi nus pas na myur du mi thob pa'o/ /'jig rten las 'das pa'i dbang po lnga gang yin pa bstan pa'i phyir/ 'di ltar dad pa'i dbang po dang zhes bya ba la sogs pa gsungs te/ dbang po lnga'i mtshan nyid ni/ byang chub kyi phyogs sum cu rtsa bdun gyi skabs su zhib
<p>128a.4</p>tu bstan to/ /de 'jig rten las 'das pa'i dbang po de la zhan pa dang zhes bya ba ni nyon mongs pa gsum shas che ba'i gang zag de 'jig rten las 'das pa'i dbang po lnga mthu chung bas nyon mongs pa zag pa dang bcas pa'i chos rnams zad par bya ba'i phyir/ nyon mongs pa spong ba'i lam
<p>128a.5</p>de ma thag pa'i ting nge 'dzin la snyoms par 'jug ste/ ting nge 'dzin la myur du 'jug par mi nus pa ni sdug bsngal gyi lam rmongs pa mngon par shes pa zhes bya'o/ /don du na nyon mongs pa gsum gyi shas che bas 'jig rten las 'das pa'i dbang po lnga mthu chung zhing dbang po rtul lo/ /
<p>128a.6</p>dbang po de dag gis mi thob tu mi rung ba dang / bsam gtan gyi bar dang / gzugs med pa'i snyoms par 'jug pa dang / mnyam par 'jog pa na sdug bsngal gyi lam rmongs pa mngon par shes pa ste/ de ci'i phyir zhe na/ mi thob tu mi rung ba dang / bsam gtan gyi bar na ni
<p>128a.7</p>yan lag bsdu ba med pa dang / zhi gnas dang lhag mthong shas chung bas bsgrims te bsgrub dgos pa dang / gzugs med pa'i khams na yang yan lag tu bsdu ba med pa dang / lhag mthong shas chung bas na bsgrims te bsgrub dgos pa'i phyir sdug bsngal ba'o/ gang
<p>128b</p>
<p>128b.1</p>zag dbang po rtul bas 'bras bu myur du thob par mi nus pa'i phyir rmongs pa'o/ /don du na de'i lam mngon par shes pa rmongs pa chung bas rmongs pa'i lam ste/ shes rab chung zhes bya ba'i don te/ 'dod chags dang zhe sdang ni phan tshun mi mthun pa'i chos yin pas na lhan cig
<p>128b.2</p>'byung ba med pa'i phyir rgyud kyi dbye bas de gnyis 'byung bar rig par bya ste/ bar 'ga' 'dod chags 'byung / bar 'ga' zhe sdang 'byung / bar 'ga' gti mug 'byung / lam gnyis bstan pa'i phyir/ de la sdug bsngal gyi lam myur du mngon par shes pa gang zhe na zhes bya
<p>128b.3</p>ba la sogs pa gsungs te/ don gzhan ni sngar bshad pa dang 'dra'o/ /myur du mngon par shes pa zhes bya ba ni gang gi de ma thag pa'i ting nge 'dzin myur du shes par byed pa ni/ myur du mngon par shes par byed pa ste/ shes rab rno zhes bya ba'i don to/ /shes rab rno ba'i don nyid
<p>128b.4</p>bstan pa'i phyir/ shas che ba dang rno ba dang myur du thob pa yin no zhes gsungs so/ /rno ba'i phyir na shas che ba'o/ /myur du thob pa'i phyir na rno ba ste/ phyi mas snga ma bshad par blta'o/ /yang na lam rnam pa gsum ste/ nges par 'byed pa'i lam dang / mthong ba'i lam dang / 
<p>128b.5</p>sgom pa'i lam mo/ /nges par 'byed pa'i lam la dbang po lnga myur du 'jug par byed pas na che ba'o/ /mthong ba'i lam la myur du 'jug par byed pas na rno ba'o/ /sgom pa'i lam la myur du 'jug par byed pas na myur du thob pa'o/ /don du na nyon mongs pa gsum shas che ba'i gang zag
<p>128b.6</p>dbang po rnon pos mi thob tu mi rung ba dang / bsam gtan gyi bar dang / gzugs med pa'i snyoms par 'jug pa la mnyam par 'jog na/ sdug bsngal gyi lam myur du mngon par shes pa zhes bya ste/ gang de dag la yan lag tu bsdu ba med pa dang / zhi gnas dang lhag mthong shas chung ba'i phyir
<p>128b.7</p>bsgrims te bsgrub dgos pas na sdug bsngal gyi lam mo/ /gang zag shes rab rno bas de ma thag pa'i ting nge 'dzin myur du thob par byed pa'i phyir myur du mngon par shes pa'o/ /lam gsum pa bstan par bya ba'i phyir/ de la bde ba'i lam rmongs pa mngon par shes pa gang zhe na zhes bya ba la
<p>129a</p>
<p>129a.1</p>sogs pa gsungs te/ 'dod chags chung ba la sogs pa yang 'dod chags che ba la sogs pa las bzlog pa'i don du rig par bya'o/ don du nyon mongs pa gsum shas chung ba'i gang zag 'jig rten las 'das pa'i dbang po lnga rtul zhing mthu chung bas/ 
<p>129a.2</p>gzugs kyi khams kyi bsam gtan dang po dang gnyis pa dang gsum pa dang bzhi pa la bsgom pa ni/ bde ba'i lam rmongs pa mngon par shes pa zhes bya ste/ de ci'i phyir zhe na/ gzugs kyi khams kyi bsam gtan de dag na yan lag bsdu ba yod pa dang / zhi gnas dang
<p>129a.3</p>lhag mthong mgo mnyam du 'jug pas bsgrims te bsgrub mi dgos pas na bde ba'i lam mo/ /gang zag dbang po rtul bas de ma thag pa'i ting nge 'dzin la myur du 'jug mi nus pa'i phyir rmongs pa mngon par shes pa zhes bya'o/ /lam bzhi bstan pa'i phyir/ de la bde ba'i
<p>129a.4</p>lam bzhi myur du mngon par shes pa gang zhe na zhes bya ba la sogs pa gsungs te/ tshig gi don gzhan yang sngar bshad pa bzhin du blta'o/ /de yang don du na 'di skad ston te/ gang zag nyon mongs pa gsum gyi shas chung zhing 'jig rten las 'das pa'i dbang po lnga mthu che la/ 
<p>129a.5</p>rno ba des gzugs kyi khams kyi bsam gtan bzhi bsgom pa na bde ba'i lam myur du mngon par shes pa zhes bya ste/ ci'i phyir zhe na de dag na yan lag bsdu ba yod pa dang / zhi gnas dang lhag mthong mgo mnyam du 'jug pas bsgrims te bsgrub mi dgos pa'i phyir bde ba'i lam mo/ /
<p>129a.6</p>gang zag dbang po rno bas de ma thag pa'i ting nge 'dzin myur du mngon du byed pa'i phyir myur du mngon par shes pa'o/ /lam gyi 'og tu ting nge 'dzin bsgom pa bzhi bstan pas/ ji ltar bstan pa bzhin du bshad par bzhed nas/ de la dge slong dag ting nge 'dzin bsgom pa bzhi gang zhe na
<p>129a.7</p>zhes bya ba la sogs pa gsungs so/ /sems rtse gcig pa ni ting nge 'dzin te/ de la yang nas yang du goms par byed pa ni ting nge 'dzin bsgom pa'o/ /de yang rnam pa gsum ste/ bsten pa bsgom pa dang / bsnyen pa bsgom pa dang mang du byas pa'o/ /'thob pa'i bsgom pa ni
<p>129b</p>
<p>129b.1</p>bstan pa zhes bya ste/ ting nge 'dzin mngon du ni ma gyur gyi/ de mngon du 'gyur ba'i rnyed pa tsam skyes pa'am/ rgyu tsam skyes pa'o/ /mngon du gyur pa bsgom pa ni gnyen po bsgom pa ste ting nge 'dzin nyid mngon sum du byas pa'o/ /mi mthun pa'i chos ring du spang ba ni mang du byas pa'o/ /
<p>129b.2</p>yang na sbyor ba'i lam ste mos pa spyod pa'i dus na ni bsten pa bsgom pa'o/ /de ma thag pa'i lam mam/ spong ba'i lam gyi dus na ni bsnyen pa bsgom pa'o/ /rnam par grol ba'i lam gyi dus na ni mang du byas pa'o/ /yang na bsten pa dang / bsnyen pa dang / bsgom pa dang mang
<p>129b.3</p>du byas pa tshig bzhir gzhag go/ /de nyon mongs pa spong ba'i gnyen po yang bzhi ste/ sun 'byin pa'i gnyen po dang / rab tu spong ba'i gnyen po dang / bsten gyi gnyen po dang / ring du byas pa'i gnyen po'o/ /de la sun 'byin pa'i gnyen po ni 'dod pa'am 'du byed rnams la
<p>129b.4</p>nad dang 'bras la sogs pa'i rnam par sun 'byin pa ste/ dang por 'du byed la sun 'byin pa ni bstan pa'o/ /rab tu spong ba'i gnyen po ni sbyar ba dang de ma thag pa'i lam ste/ des nyon mongs pa rab tu spong bar byed pa'i phyir ro/ /lam de gnyis kyi tshe na ni bsnyen pa zhes bya'o/ /
<p>129b.5</p>bsten gyi gnyen po ni rnam par grol ba'i lam ste/ de'i tshe na ni bsgom pa zhes bya'o/ /ring du byas pa'i gnyen po ni de phan chad kyi lam nyon mongs pa snga ma ni spangs/ phyi ma ni nams kyang rgyud la mi skye bar te/ de'i tshe na ni mang du byas pa'o/ /yang na so so skye bo'i tshe na ni bsten pa'o/ /
<p>129b.6</p>mos pas spyod pa'i lam ni bsnyen pa'o/ /mthong ba'i lam ni bsgom pa'o/ /sgom pa'i lam ni mngon du byas pa'o/ /ci'i phyir bsgom zhe na/ 'dod pa'i 'dod chags spong bar 'gyur ba zhes bya ba gsungs te/ 'dod pa'i khams kyi 'dod chags spang bar bya ba'i don du bsgom pa
<p>129b.7</p>yang yod ces bya ba'i tha tshig go/ /de ni ting nge 'dzin bsgom pa dang po'o/ /lta ba'i chos la bde bar gnas par 'gyur ba yang yod ces bya ba la lta ba'i sgra mngon sum la bya la/ chos kyi sgra ni tshe la bya ste/ don du na mngon sum gyi tshe na'am tshe 'di la zhes bya ba'i don to/ /bde
<p>130a</p>
<p>130a.1</p>bar gnas pa ni tshe 'di la 'khrug pa med pa dang / zhi bar gnas pa ste/ lta ba'i chos la bde bar gnas pa'i phyir bsgom gyi/ 'dod pa'i 'dod chags spong ba'i phyir bsgom pa ni ma yin pa ste/ de ni ting nge 'dzin bsgom pa gnyis pa'o/ /ye shes mthong
<p>130a.2</p>ba rab tu thob par 'gyur ba yod ces bya ba la/ ye shes mthong ba rab tu ma thob par 'gyur ba dang / mthong ba rab tu thob par 'gyur ba'o/ /de la ye shes ni yid kyi rnam par shes pa dang 'brel pa'i shes rab la bya ste/ de yang sems can 'di ni lus kyi nyes par spyod pa dang ldan/ sems
<p>130a.3</p>can 'di ni ngag gi nyes par spyod pa dang ldan zhes bya ba la sogs pa dang / sems can 'di ni lus kyi legs par spyod pa dang ldan zhes bya ba la sogs pa rtog pa can gyi shes rab bo/ /mthong ba ni mig gi rnam par shes pa dang ldan pa'i shes rab mi rtog pa la bya ste/ gang gi gzugs
<p>130a.4</p>rnam pa sna tshogs dang / sems kyi spyod pa rnam pa mang po mthong ba dang ldan pa 'phrul gyi mig la bya'o/ /de thob par bya ba'i phyir bsgom pa ni ting nge 'dzin bsgom pa gsum pa'o/ /shes rab tu thob par 'gyur ba yang yod ces bya ba la/ shes rab kyi khyad par thob par bya ba ni/ 
<p>130a.5</p>shes rab rab tu thob par 'gyur ba ste/ 'phags pa'i bden pa bzhi shes pa'i shes rab bam/ chos rnams kyi rang dang spyi'i mtshan nyid shes pa'i shes rab 'thob par 'gyur ro/ /de thob par bya ba'i sgom pa ni ting nge 'dzin bsgom pa bzhi pa'o/ /ting nge 'dzin bsgom pa dang po'i dbang du
<p>130a.6</p>byas nas/ 'di la dge slong dag ces bya ba la sogs pa gsungs te/ 'dod pa'i 'dod chags ji ltar spong ba bsgom zhe na de'i phyir lus 'di la rkang pa'i mthil nas gyen du skra dang zhes bya ba la sogs pa gsungs te/ lus 'di la ni bdag gam gzhan gyi lus la ste/ shes rab
<p>130a.7</p>kyis yang dag pa ji lta ba bzhin du rtog go zhes sbyar ro/ /ji ltar rtog ce na/ rkang pa'i mthil nas brtsams te/ gyen du skra dang mgo'i bar du rtog pa'am skra dang mgo nas brtsams te/ thur du rkang pa'i mthil gyi bar du rtog pa'o/ /pags pa yan chad ces bya ba ni phyi'i skra
<p>130b</p>
<p>130b.1</p>dang pags pa nas brtsams te/ nang gi sha dang khrag dang rus pa'i bar du rtog go/ /ji ltar gnas pa dang zhes bya ba ni lus 'di da ltar gyi dus na yang mi gtsang ba rnam pa sna tshogs kyis gang ba'i mtshan nyid du gnas par rtog pa'o/ /ji ltar smon pa zhes bya ba ni lus 'di sngon yang
<p>130b.2</p>las dge ba dang / mi dge bas ji ltar 'phangs pa dang / mngal du zhugs nas kyang pha ma'i mi gtsang ba las ji ltar gyur par rtog pa'o/ /don de nyid gsal bar bstan pa'i phyir/ mi gtsang ba rnam pa sna tshogs kyis gang bar zhes bya ba la sogs pa gsungs te/ lus 'di da lta yang mgo
<p>130b.3</p>nas rkang pa'i mthil gyi bar du khrag dang chu ser la sogs pa'i mi gtsang ba rnam pa sna tshogs kyis gang bar gnas pa dang / sngon yang pha ma'i khrag dang khu ba las byung ba rtog pa'o/ /yang dag pa'i shes rab kyi zhes bya ba ni/ zag pa med pa rtog pa dang rjes su mthun pa'i shes rab kyis
<p>130b.4</p>zhes bya ba'i don te/ de ltar rtog pa can nyid ni zag pa can no/ /yang dag pa ji lta ba bzhin du rab tu rtog go zhes bya ba ni mi gtsang ba yin par phyin ci ma log cing ma nor ba kho nar rtog go zhes bya ba'i tha tshig go/ /lus mi gtsang ba dang rnam par 'jig pa bsgom pa mdo tsam du bstan pa nyid rgyas par
<p>130b.5</p>bshad pa'i phyir 'di ltar lus 'di ni zhes bya ba la sogs pa gsungs so/ /mthar gyis kun 'byung ba zhes bya ba ni lus 'di dang po nur nur po 'byung ngo / /de nas mer mer po 'byung ngo / /de nas ltar ltar po 'byung bas na gzhon nu dang dar la bab pa dang rgas pa la sogs pa 'byung ngo / /mthar
<p>130b.6</p>gyis 'jig ces bya ba ni nur nur po la sogs pa rim gyis 'jig pa ste/ nur nur po zhig nas mer mer po 'jig go/ /mer mer po zhig nas dar la bab pa 'jig pa dang / rga ba 'jig pa'i bar du'o/ /rdul shin tu phra mo bsags pa zhes bya ba ni/ sa dang chu dang me dang rlung gi rdul phran 'dus pa
<p>130b.7</p>las gyur pa'o/ /ya ma brla zhes bya ba ni kha zas kyis gso dgos shing sgyu ma'i gzugs dang 'dra bar gyi na snang ba tsam du zad pa'o/ /mthon dman can zhes bya ba ni dbugs phyir 'byin pa ni lus de thob pa'o/ /dbugs rngub pas lus zhum pas dma' ba'o/ /yang na kha zas kyis gso dgos
<p>131a</p>
<p>131a.1</p>pas mthon dman can te kha zas dang ldan na ni brtas par gyur pas mtho ba/ kha zas dang bral na nyam chung bar gyur pas dma' ba'o/ /rma'i sgo dgu dang spu'i khung bu 'dzag pa zhes bya ba rma'i sgo dgu ni mig dang rna ba dang / sna'i bu ga gnyis te drug dang / kha dang bshang khung dang gcin
<p>131a.2</p>khung gis bsnan nas dgu'o/ /de dag nas rtag tu snabs dang mchil ma dang ngar snabs la sogs pa 'dzag cing ba spu'i bu ga re re nas rtag tu rdul 'dzag pa'i phyir ro/ /sa brun ltar sbrul gdug pa'i gnas shes pa ni ji ltar grog mkhar gyis brun gyi gnas na sbrul gdug pa gnas pa bzhin du
<p>131a.3</p>lnga phung gis brun gyi gnas 'di na yang nyon mongs pa'i sbrul gdug pa gnas pa'i phyir ro/ /sbrul gdug pa ltar drin mi shes pa zhes bya ba ni/ ji ltar sbrul gdug pa chung ngu nas kha zas kyis gsos nas skyed pa cung zad tsam zhig nyes pa'am/ ma nyes kyang slar gsod pa bzhin du phung po 'di
<p>131a.4</p>yang bkru ba dang mnye ba la sogs pa legs par byas nas bar 'ga' bkru ba dang mnye ba la sogs pa ma byas na/ slar gnod par byed pas na drin mi shes pa'o/ /ma skyes dgra dang spre'u grogs la 'khu ba zhes bya ba la/ dper na rgyal po ma skyes dgra drin rtag pa'i mchog pha gsod
<p>131a.5</p>par byed pa dang / ji ltar spre'u sten cing rim gro byed pa de ltar rgyags shing gnod par byed pa de bzhin du/ phung po 'di pha mas bskyed na pha ma la snying ring ba dang / legs pas rim gro byas nas/ nyon mongs pa bdo ste slar gnod par byed pas na 'khu ba'o/ /grogs po ngan pa lta bur slu
<p>131a.6</p>bar byed pa zhes bya ba ni/ grogs po ngan pa'i phyi'i tshul dang / tshig tu 'jar ba dang 'jam pa skad smra ba yang khong du gnod par sems pa de bzhin du/ phung po 'di yang thang cig 'grogs pa na phan pa 'dra yang / 'di bsten pa la yun rings na phyir gnod pa 'byung ba'i phyir slu bar byed
<p>131a.7</p>pa'o/ /dbu ba'i phung po ltar rang bzhin gyis mthu chung ba zhes bya ba ni ji ltar dbu ba'i gong bu rang bzhin gyis mthu chung ste/ bzung zhing bcad du mi bzod pa bzhin du/ gzugs kyi phung po 'di yang shes rab kyis brtags na snying por bzung zhing bcang du mi bzod pas/ rang
<p>131b</p>
<p>131b.1</p>bzhin gyis mthu chung ba'o/ /chu'i chu bur lta bur skye zhing 'jig pa zhes bya ba ni/ dper na chu'i chu bur skad cig ma gcig la skyes nas de ma thag tu 'jig par 'gyur ba de bzhin du/ phung po 'di dag kyang skyes ma thag tu 'jig pas na skye zhing 'jig pa can no/ /smig rgyu ba lta bur stod
<p>131b.2</p>par byed pa zhes bya ba ni/ dper na smig rgyu ba chu ma yin yang chu 'dra bar snang bas chu 'dod pa'i mi dag de'i drung du 'ongs nas chu med par 'gyur bas gzhan slu bar byed pa bzhin du/ phung po 'di dag kyang bde ba dang / gtsang ba ma yin yang bde ba dang / gtsang ba lta bur snang bas
<p>131b.3</p>sems can slu bar byed pa'i phyir stod par byed pa zhes bya'o/ /chu skyes kyi shing ltar bshig na snying po med pa zhes pa ni/ dper na chu shing gi zlum po pags pa phyi shun re re nas bshig na phyi shun tsam las gzhan snying po med pa de bzhin du/ phung po 'di dag kyang re re nas bshig ste bsal na/ 
<p>131b.4</p>dam pa'am snying po gang yang med pa'i phyir ro/ /sgyu ma lta bur slu bar byed pa zhes bya ba ni/ dper na sgyu ma'i glang po dang / mi'i glang po dang / mi ma yin pa'i glang po dang / mi 'dra bar snang bas sems can slu bar byed pa de bzhin du phung po lnga po dag la yang bdag gam sems
<p>131b.5</p>can zhes bya ba med na/ bdag dang sems can lta bur snang bas sems can slu bar byed do/ /rgyal po ltar bka' mang ba zhes bya ba ni/ dper na rgyal po bka' mang bas de'i bya ba mang du bsgrub dgos pa de bzhin du/ lus 'di yang de'i phyir bya ba mang po bsgrub dgos na/ rgyal po
<p>131b.6</p>bka' mang po bzhin no/ /dgra ltar glags lta ba zhes bya ba ni/ dper na dgra bdag bsad pa dang / ma rung bar bya ba'i phyir/ glags tshol ba bzhin du lus 'di yang dus thams cad du/ dge ba'i rtsa ba med par bya ba'i phyir/ glags tshol ba'i phyir ro/ /rkun po ltar
<p>131b.7</p>yid mi brtan pa zhes pa ni dper na rkun po 'di mi rku zhes de la yid brtan du mi rung ba bzhin du/ lus 'di yang 'di dang rtag par 'grogs so zhes yid brten du mi rung ste/ gdon mi za bar skabs su 'jig par byed pa'i phyir ro/ /mi mdza' ba ltar gnod par sems pa zhes bya ba ni/ 
<p>132a</p>
<p>132a.1</p>mi mdza' ba ni grogs po ma yin pa ste/ gang yid kyi sems mi mthun par gyur pa'o/ /ji ltar mi mdza' bar bdag la phan par bya bar mi sems pa de bzhin du/ lus 'di yang bdag la phan par bya bar mi sems pa'i phyir ro/ /gshed ma ltar shes rab kyi
<p>132a.2</p>'tsho ba'i bar chad byed pa zhes bya ba ni ji ltar sems can gsod pa'i gshed po dag sems can gyi srog gi bar chad byed pa bzhin du lus 'dis kyang mnyan pa dang bsam pa dang / bsgom pa'i shes rab kyi srog gi bar chad byed pa'i phyir ro/ /grong stong pa ltar bcud med pa zhes bya ba ni/ 
<p>132a.3</p>dper na grong stong pa na mi dang phyugs dang rdzas kyi bcud med pa bzhin du/ phung po lnga'i nang na yang bsod nams dang ye shes kyi tshogs kyi mtshan nyid kyi bcud phung po gang la yang med pa'i phyir ro/ /rdza mkhan gyi snod ltar 'jig pa la thug pa zhes bya ba ni/ dper na rdza mkhan gyi snod kham phor dang
<p>132a.4</p>bum pa mthar chag pa dang / 'jig pa 'byung ba bzhin du phung po skyes pa 'di mtha' yang mjug tu gnas pa med kyi 'jig pa 'byung ba'i phyir ro/ /bang ba ltar mi gtsang ba sna tshogs kyis gang ba zhes pa ni/ dper na mi gtsang ba'i snod dang gnas gcin skyugs la sogs pa mi gtsang ba mang pos
<p>132a.5</p>gang ba bzhin du lus 'di la yang mi gtsang ba la sogs pa sna tshogs kyis gang ba'i phyir ro/ /glum snod ltar mi gtsang ba 'dzag pa dang zhes pa ni/ ji ltar glum snod las glum gyi khu ba 'dzag pa bzhin du lus 'di las kyang snabs dang / mchil ma la sogs pa'i mi gtsang ba 'dzag pa'i phyir ro/ /
<p>132a.6</p>sbrul dang mi dang khyi dang ro ltar dri mi zhim pa zhes bya ba ni/ dper na sbrul gyi ro dang mi ro dang khyi ro rul pa dri mi zhim pa bzhin du lus 'di las kyang dri mi zhim pa rgyun du ldang ba'i phyir ro/ /phyi sa khung ltar mi gtsang ba'i 'byung khung zhes pa ni/ dper na snabs phyis la sogs pa mi gtsang ba rnam
<p>132a.7</p>pa sna tshogs 'byung ba bzhin du/ lus 'di las kyang mi gtsang ba rnam pa sna tshogs 'byung ba'i 'byung khung byed pa'i phyir ro/ /rma ltar bskyod pa mi bzod pa zhes bya ba ni/ dper na rma kha 'bye ba yang gzung ba dang mnye ba la sogs pas bskyod na na ba bzhin du lus 'di yang dbyug pa la sogs pa cung
<p>132b</p>
<p>132b.1</p>zad kyis phog na yang gnod par 'gyur ro/ /zug rngu ltar gnod par byed pa zhes bya ba ni/ dper na zug rngu zug na ji srid du zug rngu de ma phyung ste/ 'grogs kyi bar du rtag tu gnod pa bzhin du/ lus 'di dang ji srid 'grogs kyi bar du yang gnod pa byed pa'i phyir ro/ /rje bo mi srun pa ltar
<p>132b.2</p>rim gro bya dka' ba zhes bya ba ni/ dper na rje bo mi bgrungs pa ji ltar rim gro byas kyang mgu bar dka' ba bzhin du/ phung po 'di yang dngos po gang gis sten cing rim gro byas kyang mgu zhing chog pa med pa'i phyir ro/ /khyim zhig pa ltar bcos dka' ba dang zhes pa ni/ dper na
<p>132b.3</p>khyim rnying pa zhig na slar gso zhing bcos dka' la phyogs gar bcos kyang / phyogs gzhan du zhig pa bzhin du/ lus 'di yang rtag tu kha zas dang skom gyis gso dka' zhing bar 'ga' gsos kyang mi mthun pa'i kha zas dang phrad na dus gzhan du 'jig par 'gyur ba'i phyir ro/ /rdza ma
<p>132b.4</p>bcos pa ltar dka' ba zhes pa ni/ ji ltar rdza mkhan gyis snod so ma btang ba bsrung dka' ste cung zad cig bskyod na 'chag pa de bzhin du/ lus 'di yang cung zad cig gi rkyen gyis 'jig pas na bsrung dka' ba'o/ /grogs po mi srun pa ltar rtag par bsrung dgos pa zhes pa ni/ 
<p>132b.5</p>grogs po mi bgrungs pa rtag tu bsrung dgos te/ rtag tu yid ma bsrungs na cung zad cig gis kyang mi dga' bar 'gyur zhing ring du 'phangs pa de bzhin du phung po 'di yang rtag tu ma bsrungs na 'tsho ba'i bar chad du gyur pa'am/ lus dang bral bar 'gyur ba'i phyir ro/ /
<p>132b.6</p>chu 'gram gyi shing ltar g.yo zhing 'gul ba zhes pa ni/ dper na chu 'gram gyi shing g.yo zhing mi brtan pa ste/ nam zhig ltung bar 'gyur zhing / chus khyer bar 'gyur ba bzhin du/ phung po 'di yang 'jig pa la gnas pas mi brtan pa ste/ mthar mi rtag pa'i chu bos khyer bar 'gyur ba'i
<p>132b.7</p>phyir ro/ /'bab chu chen po'i rgyun ltar 'chi ba'i rgya mtsho la thug pa zhes pa ni/ dper na 'bab chu'i rgyun mjug tu rgya mtsho chen por thug pa bzhin du/ phung po'i skad cig ma'i chu bo'i rgyun 'di la yang mthar 'chi ba'i rgya mtsho la thug pa'i phyir ro/ /bla thabs su 'ongs pa'i khyim
<p>133a</p>
<p>133a.1</p>ltar sdug bsngal thams cad kyi gnas shes pa ni/ dper na glo bur ba'i khyim du byas pa de na mal stan dang kha zas med pas/ sdug bsngal gyi gnas yin pa bzhin du/ phung po 'di dag kyang bde ba med kyi/ skye rga na 'chi dang ldan pas sdug bsngal kun gyi
<p>133a.2</p>gnas so/ /skyabs med pa'i gnas ltar kun ma bzung ba zhes pa ni/ dper na bdag pos ma bzung ba'i lam srang ngam bzhi mdo dag tu 'dron po'i don du brtsigs pa'i khang khyim 'chos pa'i bdag po med pa de bzhin du/ lus 'di la yang phan par byed pa'i grogs po dang skyabs byed pa'i bdag po
<p>133a.3</p>med pa'i phyir ro/ /btson bsrung ltar gsug chud pa zhes pa ni/ dper na btson bsrung gsug gis mgu na btson gtong bar byed pa de bzhin du/ lus 'di yang 'dod pa'i yon tan lnga la brten pa ste/ mgu na dge ba'i rtsa ba gtong bar byed pa'i phyir ro/ /yang na btson bsrung gsug cung zad
<p>133a.4</p>kyis mgu bar dka' ba bzhin du/ lus 'di yang bde ba cung zad tsam gyis mgu bar dka' ba'i phyir ro/ /mtha' khob kyi grong ltar rtag par gtses pa zhes pa pa ni/ dper na yul mtha' khob kyi grong 'dzoms pa dang 'phrogs pa'i dgra mang ba bzhin du/ lus 'di yang rang gi gnod pa
<p>133a.5</p>nad la sogs pa dang / phyi'i gnod pa grang ba dang / tsha ba la sogs pa'i 'tshe ba mang ba'i phyir ro/ /bye ma'i grong khyer 'jig pa zhes bya ba ni/ dper na bye ma'i khyim mi brtan cing 'jig pa'i rang bzhin yin pa bzhin du phung po 'di yang skad cig mas 'jig cing mi brtan pa'i rang
<p>133a.6</p>bzhin yin pa'i phyir ro/ /me ltar chog mi shes pa zhes pa ni/ dper na me bsreg pa'i dngos por ci bcug kyang chog pa med de kun sreg par byed pa de bzhin du/ lus 'di la yang tshwa chu 'thung ba bzhin du/ 'dod pa'i yon tan lnga spyad pa la chog pa med pa'i phyir ro/ /rgya mtsho
<p>133a.7</p>ltar rgal dka' ba zhes pa ni/ dper na rgya mtsho chen po chu srin la sogs pa'i gnod pa mang bas mthar phyin par dka' ba bzhin du/ lus 'di la yang nyon mongs pa'i gdug pa mang po dang ldan pas spang bar dka' ba'i phyir ro/ /sbrul gyi snod ltar nan tan du spang bar bya ba zhes
<p>133b</p>
<p>133b.1</p>pa ni/ dper na sbrul gdug pa'i 'jigs pa las 'dzem pa rnams kyis/ de'i gnod pa dang mi phrad par bya ba'i phyir sbrul gdug pa'i snod ring du spang bar bya ba bzhin du/ skye rga na 'chi'i sdug bsngal gyis 'jigs pa rnams kyi phung po 'di ring du spang bar bya ba yin pa'i phyir ro/ /byis pa
<p>133b.2</p>gzhon nu ltar rtag par bsrung dgos pa zhes pa ni/ dper na byis pa chung ngu rtag par ma bsrungs na mer 'jug pa'am/ g.yang du lhung ba'am/ mtshon gyis zug par gyur pas/ rtag tu bsrung dgos pa bzhin du/ lus 'di yang dbang po'i sgo rnams yul la mi 'jug pa'i
<p>133b.3</p>tshul du ma bsrungs na nyon mongs pa'i mtshon la sogs pa zug par 'gyur ba'i phyir ro/ /snod chag pa ltar rtag par spangs pa zhes pa ni/ dper na snod chag pa'i nang du rtag tu chu mi gnas pa de bzhin du/ lnga phung 'dir yang rtag tu dge ba mi gnas shing 'dzag par byed pa'i phyir ro/ /
<p>133b.4</p>yang na dper na snod chag pa yang rtag tu yang phyir 'dor ba bzhin du/ phung po lnga dag kyang 'phags pa mkhas pa rnams kyis rtag tu 'dor bar byed pa'i phyir ro/ /yul ngan pa ltar rtag par gtses pa zhes pa ni/ dper na yul ngan pas dpon po dang bdag po med pa la 'tshe
<p>133b.5</p>bar byed pa bzhin du/ lus 'di la nad kyi dgras 'tshe ba mang ba'i phyir ro/ /yang na yul ngan pa bza' ba dang bgo ba la sogs pa'i yo byad du mi ldan pas rtag tu yang gnod pa dang / phongs pas gtses pa bzhin du lus 'di la yang 'dod pa mi rnyed pa dang / mi mdza' ba
<p>133b.6</p>dang phrad pa dang mdza' ba dang bral ba la sogs pa'i sdug bsngal gyis rtag tu gtses pa'i phyir ro/ /kha zas dug can ltar spang bar bya ba zhes pa ni/ dper na dug dang bcas pa'i kha zas zos na lus la gnod pa sna tshogs 'byung bas spang bar bya ba bzhin du/ lus 'di yang mkhas pa
<p>133b.7</p>rnams kyis spang bar bya ba yin pa'i phyir ro/ /snod brnyas pa ltar skad cig gcig la dgos pa'i phyir zhes bya ba ni/ dper na snod gzhan las brnyas par skad cig gcig yod par zad kyi/ dus thams cad du phan pa med pa bzhin du/ lus 'di chos byed pa na dgos pa tsam du zad
<p>134a</p>
<p>134a.1</p>kyi/ de las ma gtogs pa'i dus thams cad du dgos pa med phya'i phyir ro/ /de lta mod kyi lus 'di thams cad kyi thams cad du spangs pa ma yin te/ dper na shing las shing rta byas shing so sor dgos pa med kyang shing rtar byas na/ khal dgal bar
<p>134a.2</p>dgos pa bzhin du lus 'di la gong du brtag pa'i tshul du so sor bshig na dgos pa med kyang / chos spyad pa'i khal dgal ba'i phyir/ de'i don du gtang bar bya ba yang ma yin no/ /de bas na chos kyi sems 'ba' zhig tu gzung bar bya zhes gsungs te/ de bas na lus
<p>134a.3</p>'di chos spyad par dgos pa'i sems kyis de tsam gyi don 'ba' zhig tu bzung bar zad do zhes bya ba'i don to/ /'dod pa'i 'dod chags spang bar bsgom pa rnam grangs gzhan yang bstan par bzhed nas/ gzhan yang dge slong dag ces bya ba la sogs pa gsungs so/ /de'i
<p>134a.4</p>don ni lus dang po'i rgyu dang tha ma'i rgyu brtag pa'i sgo nas nan tan gyis bshig nas/ 'dod pa'i 'dod chags spong bar 'gyur ro zhes bya ba'i don to/ /'di lus tsam du zhes bya ba ni/ lus 'di snga phyi gnyis kyang mi gtsang ba las gyur pa tsam mam/ mi gtsang ba'i rang bzhin
<p>134a.5</p>tsam du rtag par bya ba'i tha tshig go/ /ji ltar rtag ce na/ de'i phyir snga ma dang phyi ma'i rgyu rtag ste zhes bya ba gsungs te/ lus 'di rgyu snga ma gang yin pa dang / phyi ma'i rgyu gang yin pa dag kyang mi gtsang ba nyid las gyur pas rtag pa'i don to/ /lus kyi snga ma'i rgyu bstan pa'i
<p>134a.6</p>phyir/ pha ma'i khu ba dang zhes bya ba la sogs pa gsungs te/ lus 'di snga ma'i rgyu ni pha'i khu ba dang ma'i khrag yin te/ dang por yang mi gtsang ba'i rgyu las gyur pa rtag go/ /phyi ma'i rgyu bstan pa'i phyir kha zas 'ju ba la sogs pa ni zhes bya ba la sogs pa gsungs te/ 
<p>134a.7</p>lus 'di skyed pa'i rgyu phyi ma'i kha zas zos pas zhu ba ste/ stsogs pa'i sgra ni kha zas rnams zhu nas gnas gcig nas gcig tu ji ltar rgyu ba/ mdo las gsungs pa rnams bsdu'o/ /bsdu ba'i don bshad pa'i phyir/ zas kham gyis za ba zos ma thag tu zhes bya ba la sogs
<p>134b</p>
<p>134b.1</p>pa gsungs te/ kha zas kham gyis zos pa ste/ zos ma thag tu de dang por je bad kan gyi gnas su 'gro'o/ /bad kan gyi gnas su song ba dang bad kan gyis sla bar byas nas/ gzhan du na bad kan dang 'dres pa'i mtshan nyid kyi khu bar gyur pa mi gtsang ba'i rang bzhin du 'gyur
<p>134b.2</p>te/ bad kan gyi gnas su zhu ba dang de nas mkhris pa'i gnas su 'gro'o/ /de nas mkhris pa'i gnas su phyin pa dang / de dag smin cing tshos nas 'ju zhing skyur por 'gyur ro/ /skyur por gyur ba dang / rlung gi gnas su 'gro'o/ /bad kan gyi gnas nas zhu nas rlung gi gnas su phyin pa
<p>134b.3</p>dang / rlung gis de rnams tha dad par 'byed de/ snyigs ma logs shig tu khu ba logs shig tu 'byed do/ /de la snyigs ma logs shig tu phye ba las ni gcin rkyag la sogs pa dri mar 'gyur/ khu ba dang snying po las ni khrag tu 'gyur/ khrag las shar 'gyur/ sha las tshil du 'gyur/ tshil
<p>134b.4</p>las rus par 'gyur/ rus pa las rkang du 'gyur/ rkang las slar khu chu la sogs pa mi gtsang bar 'gyur te/ de ltar lus 'di dang po dang mjug tu yang rgyu mi gtsang ba las gyur pa yin pas na/ lus 'di mi gtsang bar lta zhing bsam mo zhes dge slong dag la bka'
<p>134b.5</p>stsal to/ /gzhan yang mi gtsang ba'i tshogs kyis bstan pa tsam du bstan pa'i phyir/ lus 'di ni rus pa dgu brgya rtsa drug gis zhes bya ba la sogs pa gsungs te/ ji ltar khang pa ka bas brten zhing bteg pa de bzhin du/ lus 'di yang rus pa dgu brgya rtsa drug gis
<p>134b.6</p>brten zhing bteg pa'o/ /shing ngan pa'i khyim ltar zhes bya ba'i don ni/ dper na shing ngan pa las byas pa'i khang pa mthud ma 'brel ba'i mtshams mang ba bzhin du/ lus 'di yang rus pa mang po sbrel ba'i mtshams mang ba'i phyir ro/ /rtsa mang pos zhes bya ba'i don ni/ 
<p>134b.7</p>dper na khang pa la dral bu mang po bres pa dang ldan pa bzhin du/ lus 'di la rtsa mang po bzhi brgyas so sor dral bu bzhin du bres pa'i don to/ /sha'i nya lnga brgyas rab tu g.yogs zhes bya ba'i don ni/ dper na khang pa 'jim pas g.yogs pa bzhin du/ 
<p>135a</p>
<p>135a.1</p>sha'i nya lnga brgya'i gong bus thog thag tu bskus shing g.yogs pa'o/ /sdom rtsa drug gis dkris pa zhes bya ba ni/ dper na khang pa'i dral bu la sogs pa gdung ma la brten pa bzhin du rtsa chen po drug la rtsa phran gzhan rnams brten pa'o/ /rtsa phran
<p>135a.2</p>bdun brgyas bres pa zhes bya ba ni/ gong du bstan pa dang don gcig ste/ rtsa phran bdun brgyas dral bu ltar bres pa'o/ /chu ba dgu brgyas bres pa zhes bya ba ni/ chu ba dgu brgyas tshigs dang rus pa la sogs pa mi 'gyes pa'i gzungs byas zhes bya ba'i don to/ /rtsa
<p>135a.3</p>skar khung byas pa zhes bya ba ni/ khang pa'i skar khung bzhin du/ rtsa'i sul rnams lus la skar khung ltar gnas zhes bya ba'i don to/ /snod rdol ba ltar gnas zhes bya ba'i don ni/ dper na snod rdol ba bu ga sang seng gi gsengs pa bzhin du/ lus 'di la yang gnad
<p>135a.4</p>bdun brgyas gnod par gyur ba'i mtshan nyid rtag tu gsengs pa'o/ /spu bye ba zhes pa la sogs pa'i don ni/ khyim ngan pa'i phyi rol rtsas g.yogs pa bzhin du/ lus 'di la yang spu bye ba brgya stong phrag brgyad cu rtsa bzhis phyi rol nas g.yogs pa'i don to/ /dbang po lnga'i bu
<p>135a.5</p>ga dang btsog pa mi gtsang bas gang ba zhes bya ba ni/ mig dang rna ba dang sna dang lce dang lus kyi dbang po nas mi gtsang ba 'dzag la/ lus kyi gnas thog thag kyang mi gtsang bas gang ba'i phyir/ glad pa snyim pa gang zhes bya ba la sogs pa gsungs so/ /bang ba ltar de rnams kyis
<p>135a.6</p>mnyam pa so sor bkang ba zhes bya ba ni/ dper na bang ba rnams so sor 'brus bkang ba bzhin du/ mi gtsang ba'i snod rnams kyang so sor mi gtsang bas bkang ba'o/ /ro drug gis sos pa ni/ mngar ba dang / skyur ba dang / kha ba dang / tsha ba dang / lan tshwa dang / bska
<p>135a.7</p>ba rnams kyis rtag tu gsos shing brtas pa'o/ /lus kyi mes mi gtsang ba zhes bya ba stsogs pa'i don ni/ dper na sbyin sreg gi mes sbyin sreg gi rdzas sreg par byed pa bzhin du/ 'byung ba chen po la yod pa'i me'i khams kyis kyang / mi gtsang ba rnams rtag tu sbyin sreg
<p>135b</p>
<p>135b.1</p>bzhin du sreg par byed pa'o/ /rid pa dang nyam chung ba dang rga ba dang 'khogs par gyur pas/ rtag tu myags pa la thug pa'o/ /lus kyi yan lag so sor brtags na thams cad kyang brtag mi bzod pas/ lus kyi yan lag thams cad lta na mi sdug pa'o/ /kha sna dang mi gtsang
<p>135b.2</p>ba'i khung nas dring ba rtag tu ldang la/ lus kyi nang na yang mi gtsang ba gnas pas dri mi zhim pa rul ba'i rang bzhin zhes bya ste/ de bas na lus ngan pa 'di la gya nom pa dang bzang bar nga rgyal bya ba'i gnas med pa'i phyir/ nga rgyal mi bskyed do zhes bya ba'i don to/ /gong du bshad pa'i
<p>135b.3</p>don bsdus te tshigs su bcad de bka' stsal pa/ /de ltar lus la mi gtsang phung por brtag /ces bya ba la sogs pa gsungs so/ /de ltar zhes bya ba ni gong du bshad pa ltar te/ gong du bshad pa ltar na/ lus 'di mi gtsang ba rnam pa sna tshogs kyis gang ba'i phung por
<p>135b.4</p>brtags te/ de ltar mi gtsang ba'i phung po yin pas na/ 'di la rung ba dang / bzang por nga rgyal ba mi rigs so zhes bya ba'i don to/ /gang gi gzugs la nga rgyal rlom sems pa zhes bya ba la sogs pa'i don te/ de ltar mi gtsang ba yin par shes bzhin du/ mi gtsang ba'i
<p>135b.5</p>lus 'di la bzang ngo snyam pa'i nga rgyal byed cing lus 'di la chags shing mi gtong ba'i byis pa rnams ni/ dper na blun po mi gtsang ba'i snod khur du khyer la/ de la bzang por 'dzin cing chags par byed pa dang 'dra'o/ /sna nas rnag lta bu gang zag pa dang zhes bya ba'i don ni/ lus
<p>135b.6</p>'di la rtag tu sna nas snabs rnag lta bu 'dzag pa dang / rtag par kha nas mi ro rul ba'i dri dang 'dra ba'i dri mi zhim pa 'byung ba dang / mig nas kyang mig gi rngul rnag srin bu lta bu 'byung bas na/ de la 'dod chags bya zhing nga rgyal bya ba ga la yod de/ mi rigs so zhes bya ba'i don
<p>135b.7</p>to/ /mkhas pa rnams kyis mi gtsang ba'i tshul du gong du bshad pa brtag pa tsam du yang ma zad kyi/ rang gi shes rab kyis gzhan yang mi gtsang ba ci yod par brtag par gyis shig ces dgongs nas bka' stsal pa/ de la sogs par brtag ste/ zhes bya ba la sogs pa
<p>136a</p>
<p>136a.1</p>gsungs te/ stsogs pa'i sgras ni rang gi shes rab kyis gzhan yang brtag par gyis shig ces bka' stsal to/ /de'i dpe bstan pa'i phyir gsungs pa'o/ /'di ltar dge slong dag bang ba sgo gnyis gtod pa zhes bya ba la sogs pa gsungs so/ /
<p>136a.2</p>bang ba sgo gnyis pa ni 'bru yod pa'i sgo gtod pa dang / rin po che yod pa'i sgo gtod pa ste/ sgo gnyis so sor gtod pa'o/ /yang na sgo gnyis gtod pa ni/ mtshon pa tsam du zad kyi/ bang ba so sor sgo mang por gtod par blta ste/ skyes bu mig dang ldan pa la
<p>136a.3</p>la zhig bang ba so sor sgo mang por gtod pa'i nang du phyin na bang ba 'di ni 'bru gra ma can gyis gang ba/ bang ba 'di ni 'bras bu'i 'brus gang ba'o zhes shes pa bzhin du mkhas pa shes rab can gyis kyang lus 'di nyid la da ltar yang lus 'di mi gtsang ba rnam pa sna tshogs kyis gang bar
<p>136a.4</p>gnas/ sngon yang mi gtsang ba'i rgyu las byung ngo zhes so sor rtog par byed do/ /ting nge 'dzin dang po bstan nas mjug bsdu ba'i phyir 'dir ni dge slong dag ces bya ba la sogs pa gsungs so/ /brgal ba 'di ltar mdo gzhan dag la ni bsam gtan bzhi pas bsdus pa rdo rje
<p>136a.5</p>lta bu'i ting nge 'dzin gyi zag pa thams cad spong bar byed pas zhes bshad la/ 'dir ni mi gtsang ba bsgom zhing lus sun 'byin pas/ 'dod pa'i 'dod chags spong bar bshad na/ gzhan dang ji ltar mi 'gal/ smras pa/ mdo gzhan las zag pa thams cad spong bar
<p>136a.6</p>bshad pa yang lus sun 'byin pa nas brtsams te/ bsam gtan bzhi pas bsdus pa'i rdo rje lta bu'i ting nge 'dzin gyis spang bar bya ba la dgongs nas gsungs/ 'dir ni 'dod chags bdo ba rnams 'dod chags spong bar bya ba'i phyir mi gtsang ba bsgom zhing sun 'byin pa 'dod pa'i
<p>136a.7</p>'dod chags spong ba'i gnyen por 'gyur bar gsungs te/ bdag dang gzhan gyi lus la bzang bar 'dzin pa'i 'gro ba'i don du bshad pas na 'gal ba med do/ /ting nge 'dzin gnyis pa bstan pa'i phyir/ de la dge slong dag ting nge 'dzin bsgom pa dang / rten pa zhes bya
<p>136b</p>
<p>136b.1</p>ba la sogs pa gsungs so/ /de la ting nge 'dzin kyang dben pa rnam pa gnyis las 'grub ste/ lus dben pa dang sems dben pa'o/ /de bas na lus dben par bya dgos pa'i phyir/ 'di la dge slong dag dgon pa pa'am/ shing drung zhes bya ba la sogs pa smos te/ 
<p>136b.2</p>dgon pa dang shing drung la sogs pa'i gnas na ni/ byis pa dang bud med la sogs pa 'du 'dzi med pa yin pas lus dben pa'i gnas so/ /sems dben par bstan pa'i phyir/ rang gi lus 'di dag ces bya ba la sogs pa gsungs te/ rang gi nang gi lus ni yid kyi
<p>136b.3</p>lus la bya'o/ /dben pa las skyes pa zhes bya ba ni ting nge 'dzin las skyes pa'i don te/ 'dod pa dang sdig pa mi dge ba'i chos la rnam par rtog pa spangs pa las skyes pa'o/ /ci zhig skye zhe na/ de ci'i phyir dga' ba dang bde ba zhes gsungs te/ dga' ba ni yid bde
<p>136b.4</p>ba'o/ /bde ba ni bag yangs kyi bde ba ste/ rim bzhin du sbyar ro/ /brlan pa ni ting nge 'dzin las skyes pa'i yid bde ba dang / bag yangs kyi bde ba gnyis kyis lus dang sems la 'khrug pa med cing zhi bar byas pa'o/ /bde ba des phyogs gcig tu zhi bar byas pa ma
<p>136b.5</p>yin gyi/ des lus dang sems kyi phyogs kun tu zhi bar byas so zhes bstan pa'i phyir/ kun rdzob pa dang kun tshim pa dang / kun khyab par byed ces gsungs so/ /tshig de dag ni don gcig go/ /de la rang gi nang gi lus 'di la dben pa las skyes pa'i dga' ba dang / 
<p>136b.6</p>bde bas brlan zhes bya bas/ bsam gtan dang po dang / bsam gtan gnyis pa dang / bsam gtan gsum pa la sogs pa las skyes pa'i dga' ba dang / bde bas khyab par ston pa'o/ /yang na dga' bas ni brlan par byed pa'o/ /bde bas ni kun rdzogs par
<p>136b.7</p>byed pa'o/ /sbyor ba mthar thug pa'i yid la byed pas ni/ kun tshim par byed pa'o/ sbyor ba mthar thug pa'i 'bras bu yid la byed pas ni/ kun tu khyab par byed pas na'o/ /de ltar sbyor ba mthar thug pa'i yid la byed pa dang / sbyor ba mthar thug pa'i 'bras bu yid
<p>137a</p>
<p>137a.1</p>la byed pa'i tshe/ bsam gtan gyi dga' ba dang bde ba yongs su rdzogs te/ de bas na sbyor ba mthar thug pa'i yid la byed pas na ma khyab pa med do/ /sbyor ba mthar thug pa'i 'bras bu yid la byed pas ni/ kun tu ma khyab par gyur pa med pa zhes bya'o/ /
<p>137a.2</p>don de nyid bsgrub par bya ba'i phyir dpe bka' stsal pa/ 'di lta ste/ dper na dge slong dag ces bya ba la sogs pa gsungs te/ dper na chu las skyes pa'i me tog rnams chu'i bsil ba kun tu khyab pa bzhin du/ de dag kyang bsam gtan gyi bde bas lus dang sems kun tu khyab pa zhes
<p>137a.3</p>bya ba'i don to/ /brgal ba bsam gtan dang po dang / gnyis pa dang / gsum pa la sogs pa skyes pa'i bde ba las/ ma 'ongs pa na bde ba la gnas zhes ci'i phyir mi bya/ smras pa/ ting nge 'dzin de dag las nyams na ni/ 'dod pa'i khams su skyes pa dang / de'i bde ba myong ba med
<p>137a.4</p>la/ sa gong ma gong mar 'phar na ni/ ting nge 'dzin gzhan las bde ba thob pas de'i bde ba med pa dang / mya ngan las 'das na yang der yang ting nge 'dzin gyi bde ba myong ba med pas/ tshe phyi ma la bde ba zhes mi bya'i/ lta ba'i chos la bde bar gnas par 'gyur ba zhes bya'o/ /
<p>137a.5</p>bsgom pa gnyis pa bstan pa'i mjug bsdu ba'i phyir/ 'di ni ting nge 'dzin bsgom pa bstan pa zhes bya ba la sogs pa gsungs so/ /ting nge 'dzin bsgom pa gsum pa bstan pa'i dbang du mdzad nas/ de la dge slong dag ting nge 'dzin bsgom pa dang / bsten pa dang bsnyen pa zhes bya
<p>137a.6</p>ba la sogs pa gsungs te/ snang ba'i 'du shes zhes bya ba la/ 'du shes bsgom pa ni/ rdzu 'phrul gyi mig gis thob pa'i rgyu yin no/ /de la snang ba'i 'du shes bsgom pa yang rnam pa gsum ste/ mun pa'i gnyen por gyur pa dang / chos kyi snang ba dang / lus
<p>137a.7</p>kyi snang ba'o/ /de la mun pa'i gnyen por gyur pa ni/ mtshan mo'i dus na zla ba dang skar ma la sogs pa'i 'od do/ /nyin par gyi dus na ni nyi ma'i 'od do/ /de gnyi ga'i dus na me dang / nor bu la sogs pa'i 'od do/ /chos kyi snang ba yang gang zag gang gis
<p>137b</p>
<p>137b.1</p>sangs rgyas rjes su dran pa la sogs pa'i chos kyi rnam grangs yid la gsal bar dran pa'o/ /lus kyi snang ba ni gang lha la sogs pa rang gi lus kyi 'od dang ldan pa'o/ /snang ba dang po'i mi mthun pa'i phyogs kyi mun pa yang rnam pa gsum ste/ phyogs kyi mun pa dang / sprin
<p>137b.2</p>gyi mun pa dang / g.yogs pa'i mun pa'o/ /phyogs kyi mun pa ni thams cad du khyab pa ste mtshan mo'o/ /sprin gyi mun pa ni nyin par la sogs pa na yang sprin stug pos khyab pas yang phyogs gnag par gyur pa'o/ /g.yogs pa'i mun pa ni khang pa la sogs pa thog
<p>137b.3</p>g.yogs shing skar khung la sogs pa med pas mi gsal bar gyur pa'o/ /snang ba rnam pa gsum las/ 'dir mun pa'i gnyen por gyur pa'i snang ba yid la byas na/ 'phrul gyi mig thob par dgongs pa'o/ /de la yang ji srid du gzhan las bsgom pa'i man ngag ma
<p>137b.4</p>mnos pa de srid du bsgom pa 'grub pa med de/ de'i phyir mngon par shes pa bsgom pa ni man ngag mnos shing bzung ba rnams ji ltar mi brjed par gyur pa de/ bcom ldan 'das kyis bstan pa'i phyir/ snang ba'i 'du shes shin tu legs par rab tu bzung ba zhes bya ba la sogs
<p>137b.5</p>pa'o/ /snang ba'i 'du shes ni phyogs thams cad du mun pa med cing snang bas khyab par bsams te/ de bsgom pa'i man ngag bzung ba de ma nyams ma brjed pa ni/ shin tu legs par rab tu bzung ba zhes bya'o/ /de'i khyad par bstan pa ni/ shin tu yid la byas pa dang / 
<p>137b.6</p>zhes bya ba la sogs pa ste/ snang ba'i 'du shes lngar bsgoms pa las bsam pa'i khyad par skyes par gyur ba dang ldan pas na/ shin tu yid la byas pa dang shin tu bsnyen pa zhes bya'o/ /ting nge 'dzin grub pa dang ldan pas na rab tu khong du chud pa zhes bya ba ste/ 'phrul gyi mig mngon du
<p>137b.7</p>gyur zhes bya ba'i don to/ /yang na shin tu legs par rab tu bzung ba ni man ngag bsnyen pa'i dus na bzung ba'o/ /shin tu yid la byas pa ni bsam pa'i dus na legs par bsam pa'o/ /shin tu nyes pa ni bsgom pa'i dus na yang nas yang du goms par byas pa'o/ /rab tu khong du
<p>138a</p>
<p>138a.1</p>chud pa ni ting nge 'dzin gyi 'bras bu mngon du byas pa'o/ /yang na shin tu bsnyen pa ni 'jig rten pa'i lam gyi 'phrul gyi mig grub pa rnams te/ de dag la phyis nyams pa yod pas so/ /rab tu khong du chud pa ni/ 'jig rten las 'das pa'i lam gyi 'phrul
<p>138a.2</p>gyi mig thob pa ste/ de'i phyis nyams pa med pa'i phyir ro/ /de ci zhig mngon du bya zhe na/ de'i phyir nyin par du 'du shes bzhag pa yin te zhes bya ba gsungs te/ nyin par gyi 'du shes zhes bya ba ni/ snang ba dang bcas pa'i 'du shes yid la bya ba yin te zhes bya ba'i don to/ /de'i
<p>138a.3</p>don de nyid bstan pa'i phyir/ de'i 'od dang bcas pa'i sems su bsgom mo zhes gsungs te/ de ni 'phrul gyi mig thob par 'dod pa'i rnal 'byor pa de'i'o/ /rnal 'byor pa des nyin par gyi dus na yang kun tu 'od kyis gang zhing mun pa med par bsgom mo/ /snang ba'i 'du shes de nyin
<p>138a.4</p>mtshan mtshungs par bsgom par bya bar bstan pa'i phyir/ ji ltar nyin par de bzhin mtshan mo zhes bya ba la sogs pa gsungs te/ ji ltar nyin par snang bas khyab par bsgom pa de bzhin du mtshan mo yang snang bas kun tu khyab par bsgoms te/ snang bas khyab pa'i mtshan nyid du nyin
<p>138a.5</p>mtshan 'dra bar bsgom par ston te/ tshig des ni dus thams cad du snang ba'i ting nge 'dzin bsgom par bstan to/ /ji ltar dus thams cad du bsgom pa de bzhin du/ snang ba'i 'du shes phyogs thams cad du yang khyab par bsgom par bstan pa'i phyir/ ji ltar sdun pa de
<p>138a.6</p>bzhin rgyab ces bya ba la sogs pa ste/ ji ltar mdun na snang bas khyab par mngon par mthong ba de bzhin du rgyab kyi phyogs su yang snang bas khyab par bsgom ste/ mdun gyi phyogs dang snang bas khyab pa'i mtshan nyid du nyams par bsgom pa bstan to/ /yang na sngun zhes bya ba ni ri la
<p>138a.7</p>sogs pas chod pa mngon sum du gyur pa kun snang bas khyab par bsgom pa'o/ /de bzhin du rgyab ces bya ba ni ri la sogs pas chod pa'i gnas su yang ri dang rtsig pa la sogs pas chod pa med par thog thag tu snang bas gsal bar bsgom pa'o/ /steng ni nam mkha'i nyi ma
<p>138b</p>
<p>138b.1</p>'char ba'i phyogs so/ /'og ni sa chen po'i 'og thog thag ste/ ji ltar steng gi phyogs nyi mas gsal ba'i 'du shes kyis rgyas par byas pa bzhin du 'og gi phyogs thams cad kyang snang ba'i 'du shes kyis khyab par bsgom par ston to/ /snang ba'i 'du shes bsgom
<p>138b.2</p>pa'i don bsdus te bstan pa'i phyir/ de ltar sems gsal ba kun tu thogs pa med pas zhes bya ba la sogs pa gsungs te/ de ltar ni gong du bshad pa ltar ro/ /snang ba'i 'du shes grub pa'i ting nge 'dzin ni sems gsal ba ste/ snang ba'i 'du shes grub pa'i
<p>138b.3</p>sems gsal ba des phyogs dang dus thams cad du thogs pa med/ nyin par nyi ma shar ba dang 'dra ba'i 'du shes bzhag nas 'od dang bcas pa'i 'du shes kyi thog thag tu snang bas khyab par bsgom par bya'o zhes ston to/ /snang ba'i 'du shes kyis khyab par bsgom par
<p>138b.4</p>bya ba'i don dpes gsal bar bstan pa'i phyir/ 'di lta ste dper na zhes bya ba la sogs pa gsungs so/ /dpyid kyi zla ba tha ma zhes bya ba la dus rnam pa gsum du bzhag ste/ dpyid dang dbyar dang dgun no/ /de la dpyid kyang zla ba bzhi/ dbyar yang zla ba bzhi/ dgun yang zla ba
<p>138b.5</p>bzhi'o/ /de nas dbyar zla ra ba nya nas 'bring po'i nya'i bar du ni dpyid kyi dus zla ba tha ma zhes bya ste/ dus de dag gi tshe nyi ma'i 'od lhag par gsal ba'o/ /dpe bstan pa yang don du sbyar te/ bshad pa'i phyir de bzhin du dge slong dag ces bya ba la sogs pa gsungs te/ 
<p>138b.6</p>don de dag ni gong du bshad par zad do/ /ting nge 'dzin bsgom pa gsum po bstan pa'i mjug bsdu ba'i phyir/ 'di ni ting nge 'dzin bsgom pa zhes bya ba la sogs pa gsungs so/ /mdor na mdo 'dir 'phrul gyi mig gi mngon par shes pa thob par bya ba'i phyir/ snang ba'i
<p>138b.7</p>'du shes yid la byed par bsgom ste/ gang gi phyir snang ba'i 'du shes yid la byed pa bsgoms na/ 'phrul gyi mig mngon par shes pa thob par 'gyur ba'o/ /ting nge 'dzin bzhi pa bstan pa'i dbang du mdzad nas/ de la dge slong dag ces bya ba la sogs pa
<p>139a</p>
<p>139a.1</p>gsungs so/ /shes rab kyang bsam gtan bzhi pa bsgoms pa las byung la/ bsam gtan bzhi pa yang lus dben pa dang / sems dben pa las thob par 'gyur te/ de bas na lus dben par bya dgos pa'i phyir/ dgon pa'am shing drung ngam zhes
<p>139a.2</p>bya ba la sogs pa gsungs so/ /sems dben par bya dgos pas/ bde ba yang spangs sdug bsngal yang spangs zhes bya ba la sogs pa gsungs te/ de dag gi don ni gong du bshad par zad do/ /mdor na dri ma rnam pa brgyad pa dang bral ba'i bsam gtan bzhi pa bsgoms pa las
<p>139a.3</p>ni dge ba zag pa can dang / zag pa med pa la sogs pa yon tan phun sum tshogs pa skye ba'i rgyu byed de/ de bas na de bsgoms pa las shes rab kyang rab tu bsgom par 'gyur ba'i phyir bsam gtan bzhi bsgom pa ni/ shes rab so sor rab tu rnyed par 'gyur ba zhes bya'o/ /de dran pa nye
<p>139a.4</p>bar gzhag pa bzhi las brtsams te/ lam gyi yan lag brgyad kyi bar du byang chub kyi phyogs sum cu rtsa bdun rim gyis bstan pa'i phyir/ dge slong dag dran pa nye bar gzhag pa bzhi gang zhe na zhes bya ba la sogs pa gsungs so/ /de la byang chub kyi phyogs sum cu rtsa bdun bstan
<p>139a.5</p>pa yin te/ dngos po yongs su brtag pa'i lam dang / 'bad pa dang bcas pa'i lam dang / ting nge 'dzin las su rung bar byas pa'i lam dang / mngon par rtogs pa la rab tu sbyor ba'i lam dang / mngon par rtogs pa dang 'dres pa'i lam dang / mngon par rtogs pa'i
<p>139a.6</p>lam dang / rnam par dag pa nges par 'byung ba'i lam mo/ /de la dngos po yongs su brtag pa'i lam ni dran pa nye bar gzhag pa bzhi rnams te/ dang po nyid du de dag gi lus dang / tshor ba dang / chos dang / sems la mi gtsang ba dang / sdug bsngal ba dang / mi rtag pa
<p>139a.7</p>dang / bdag med pa'i dngos por rtog pa'i phyir ro/ /'bad pa dang bcas pa'i lam ni/ yang dag par spong ba bzhi rnams te/ des de ltar dngos po thams cad brtags nas de'i 'og tu sgrib pa spong bar bya ba'i phyir/ brtson 'grus rtsom mo/ 
<p>139b</p>
<p>139b.1</p>ting nge 'dzin las su rung bar byed pa'i lam ni/ rdzu 'phrul gyi rkang pa bzhi rnams te/ des sgrib pa yongs su sbyangs nas/ mos pa dang brtson 'grus dang sems dang / dpyod pa'i sgo nas sems dang / ting nge 'dzin las su rung bar byed pa'i phyir ro/ /mngon par
<p>139b.2</p>rtogs pa la rab tu sbyor ba'i lam ni dbang po lnga rnams te/ des ting nge 'dzin las su rung bar byas nas des 'phags pa'i bden pa bzhi mthong bar 'gyur ba'i rten du 'gyur la drod dang spyi bo la rab tu sbyor bar byed pa'i phyir ro/ /mngon par rtogs pa dang 'dren pa'i lam ni
<p>139b.3</p>stobs lnga rnams te/ de ltar dbang po'i dus na/ bden pa mthong ba'i dbang po thob nas/ de'i 'og tu bden pa rtogs par bya ba'i mi mthun pa'i phyogs su gyur pa ma dad pa dang / le lo dang / dran pa nyams pa dang / yengs pa dang / shes rab 'chal ba rnams
<p>139b.4</p>zil gyis gnon te/ bzod pa dang / 'jig rten gyi chos mchog la sbyor bar byed pa'i phyir ro/ /mngon par rtogs pa'i lam ni/ byang chub kyi yan lag rnams te/ de'i dus nas dang po nyid du 'phags pa'i bden pa mngon sum du byas pa'i phyir ro/ /rnam par dag pa nges
<p>139b.5</p>par 'byung ba'i lam ni/ 'phags pa'i lam gyi yan lag brgyad rnams te/ de'i 'og tu 'phags pa'i lam gyi yan lag brgyad kyi bsgom pas spang bar byas pa'i nyon mongs pa spangs te dag par byas nas/ 'khor ba las 'byung ba'i phyir te/ don de dag gi phyir
<p>139b.6</p>na byang chub kyi phyogs sum cu rtsa bdun gyi rim pa yang de ltar bkod do/ /yang na so so'i skye bo'i dus na ni dran pa nye bar gzhag pa bzhi la bsgom mo/ /drod kyi dus na ni yang dag par spong ba bzhi la bsgom mo/ /spyi bo'i dus na ni/ rdzu 'phrul gyi rkang pa bzhi la
<p>139b.7</p>bsgom mo/ /bzod pa'i dus na ni dbang po lnga la bsgom mo/ /'jig rten gyi chos kyi mchog gi dus na ni stobs lnga la bsgom mo/ /mthong ba'i lam gyi dus na ni/ byang chub kyi yan lag bdun la bsgom mo/ /bsgom pa'i lam gyi dus na ni/ 'phags
<p>140a</p>
<p>140a.1</p>pa'i lam yan lag brgyad la bsgoms te/ de'i phyir na yang rim pa de ltar bkod do/ /dge slong dag dran pa nye bar gzhag pa bzhi gang zhe na zhes bya ba ni dris pa'o/ /'di la zhes bya ba ni/ 'dod pa'i khams 'dir zhes bya ba'i don to/ /dge slong
<p>140a.2</p>zhes bya ba ni dran pa nye bar gzhag pa bzhi bsgom pa'i rnal 'byor pa'i dge slong ngo / /de yang lus dran pa nye bar gzhag pa dang por bshad de/ de la lus ni gang / lus la lus kyi rjes su lta ba ni ci zhig/ /dran pa ni gang / dran pa nye bar gzhag pa'i don yang ci zhig ce na/ lus
<p>140a.3</p>gang yin pa je smra bar bya'o/ /de la lus ni sum cu rtsa lnga ste/ gang zhe na/ nang gi dang / phyi'i dang / dbang pos yongs su bzung ba dang / dbang pos yongs su ma bzung ba dang / sems can gyi grangs su gtogs pa dang / sems can gyi grangs su ma gtogs pa dang / gnas
<p>140a.4</p>ngan len pa dang bcas pa dang / bag yangs dang bcas pa dang / 'byung ba'i lus dang / 'byung ba las gyur pa'i lus dang / ming gi lus dang / gzugs kyi lus dang / dmyal ba'i lus dang / byol song gi dang / yid dgas kyi dang / mi'i dang / lha dang / rnam par shes
<p>140a.5</p>pa dang bcas pa dang rnam par shes pa med pa dang / nang gi lus dang / phyi'i lus dang / rnam par gyur pa dang / rnam par ma gyur pa dang / bud med kyi lus dang / skyes pa'i lus dang / ma ning gi lus dang / grogs kyi lus dang / grogs ma yin pa'i
<p>140a.6</p>lus dang / tha mal ba'i lus dang / lus ngan pa dang / lus 'bring dang / lus dam pa dang / grogs po'i lus dang / lang tsho'i lus dang / rgas pa'i lus te/ 'di dag ni thang cig lus kyi rab tu dbye ba'o/ /de la nang gi ni bdag nyid kyi lus so/ /phyi'i ni gzhan gyi lus so/ /dbang pos yongs
<p>140a.7</p>su bzung ba ni mig la sogs pa'i dbang po dang bcas pa'i lus so/ /dbang pos yongs su ma bzung ba ni/ gang mig la sogs pa dbang po med pa ste/ ka ba dang rtsigs la sogs pa'o/ /sems can gyi grangs su gtogs pa ni/ gang sems dang sems las byung bas
<p>140b</p>
<p>140b.1</p>yongs su bzung ba'o/ /sems can gyi grangs su ma gtogs pa ni/ gang sems dang sems las byung bas yongs su ma zin pa'o/ /gnas ngan len pa dang bcas pa ni/ gang nyon mongs pa ma spangs pa'i sems can rnams kyi'o/ /bag yangs dang bcas pa ni/ gang
<p>140b.2</p>nyon mongs pa spongs pa 'phags pa rnams kyi'o/ /'byung ba'i lus ni gang sa dang / chu dang / me dang / rlung rnams so/ /'byung ba las gyur pa'i lus ni gang dbang po lnga dang yul lnga ste bcu'o/ /ming gi lus ni rnam par rig byed ma yin pa'i gzugs sam/ tshor ba
<p>140b.3</p>dang / 'du shes dang / 'du byed dang / rnam par shes pa'i gzugs rnams so/ /gzugs kyi lus ni gang gzugs kyi phung po nyid do/ /dmyal ba'i lus ni gang sems can dmyal ba pa rnams kyi gzugs so/ /byol song gi lus ni gang rta dang ba lang la sogs pa'i'o/ /
<p>140b.4</p>yi dgas kyi lus ni gang yi dgas rnams kyi gzugs so/ /mi'i ni gang gling bzhi na gnas pa'i mi rnams kyi gzugs so/ /lha'i ni gang 'dod pa dang gzugs dang gzugs med pa'i lha rnams kyi gzugs so/ /rnam par shes pa dang bcas pa ni/ gang mig la sogs pa'i
<p>140b.5</p>rnam par shes pa dang ldan pa'i gzugs dag go/ /rnam par shes pa med pa ni gang mig la sogs pa'i rnam par shes pa dang mi ldan pa ste/ 'du shes med pa dang 'gog pa'i snyoms par 'jug pa la sogs pa'i gzugs so/ /nang gi ni gang sha dang khrag la sogs pas zin pa'i
<p>140b.6</p>gzugs so/ /phyi'i ni gang sha dang khrag la sogs pas yongs su ma zin pa'i gzugs so/ /rnam par gyur pa ni gang shi nas bsngos pa dang / bam par gyur pa'i gzugs so/ /rnam par ma gyur ba ni gang ma shi la bsngos pa dang bam par ma gyur ba'i gzugs so/ /bud med
<p>140b.7</p>kyi lus ni gang bud med kyi dbang po dang ldan pa'i gzugs so/ /skyes pa'i lus ni gang skyes pa'i dbang po dang ldan pa'i gzugs so/ /ma ning gi lus ni gang ma ning gi lus mtshan ma ldan pa'i gzugs so/ /grogs kyi lus ni gang bdag dang mdza' zhing bshes par
<p>141a</p>
<p>141a.1</p>gyur pa'i skye bo rnams kyi gzugs so/ /de las bzlog na grogs ma yin pa'i lus te/ dgra rnams kyi gzugs so/ /tha mal pa'i lus ni/ gang bdag dang bshes pa yang ma yin dgra yang ma yin pa'i skye bo rnams kyi gzugs so/ /lus
<p>141a.2</p>ngan pa ni gang kha dog dang dbyibs mi mdzes pa'i gzugs so/ /lus bar ma ni gang kha dog dang dbyibs mdzes pa yang ma yin/ mi mdzes pa yang ma yin pa'i gzugs so/ /lus dam pa ni gang kha dog dang dbyibs mdzes pa'o/ /grogs po'i lus ni gang
<p>141a.3</p>byis pa'i dus kyi lus so/ /lang tsho'i lus ni dar la babs pa'i gzugs so/ /rgas pa'i gzugs ni gang dbang po dang 'byung ba chen po rnams lus zhum zhing rnyings par gyur pa'i lus so/ /lus de dag kyang bsdus pa na rnam pa gsum du 'gyur te/ nang gi lus dang phyi'i lus
<p>141a.4</p>dang phyi nang gnyi ga'i lus so/ de la nang gi lus ni bdag rang nyid kyi lus te/ sems can gyi grangs su gtogs pa'o/ /phyi'i lus ni gzugs la sogs pa ste/ sems can gyi grangs su ma gtogs pa'o/ /phyi nang gnyi ga'i lus ni sems can gzhan dag gi
<p>141a.5</p>lus sems can gyi grangs su gtogs pa ste/ bdag la ltos nas gzhan du gyur pas phyi zhes bya'o/ /sems can gyi grangs su gtogs pas na nang zhes bya'o/ /yang na dbang pos yongs su zin pa'i gzugs ni nang gi lus so/ /dbang pos yongs su ma zin pa'i gzugs
<p>141a.6</p>ni phyi'i lus so/ /gzhan dag gi rgyud du gtogs par dbang pos yongs su zin pa'i gzugs ni phyi nang gnyis kyi lus so/ /yang na gang mnyam par gzhag pa'i sa pa bag yangs dang bcas pa'i gzugs ni nang gi lus so/ /gang bdag nyid kyi lus mnyam par ma gzhag
<p>141a.7\].]pa'i sa pa gnas ngan len dang bcas pa ni phyi'i lus so/ /gzhan gyi lus gnas ngan len dang bcas pa'am/ bag yangs dang bcas pa'i gzugs ni phyi nang gnyi ga'i lus so/ /yang na rnam par shes pa dang bcas pa'i lus ni nang gi lus so/ /rnam par shes pa med pa'i
<p>141b</p>
<p>141b.1</p>gzugs sems can gyi grangs su gtogs pa rnam par bsngos pa dang / rnam par bam pa la sogs pa'i dus na ni phyi'i lus so/ /rnam par shes pa med pa'i gzugs so/ /'das pa'i dus na rnam par shes pa dang bcas pa dang / rnam par shes pa dang bcas pa'i gzugs
<p>141b.2</p>kyang ma 'ongs pa'i dus na/ rnam par shes pa med par 'gyur ba ni nang dang phyi'i lus so/ /yang na skra dang spu dang sen mo dang khrag la sogs pa dang ldan pa ni nang gi lus so/ /gzhan gyi skra dang spu dang sen mo dang khrag la sogs pa dang bcas pa ni phyi'i lus so/ /bdag nyid kyi
<p>141b.3</p>lus rnam par bam pa dang / rnam par bsngos pa la sogs pa'i dus na ni phyi'i lus te/ 'di ni lus kyi rab tu dbye ba'i don bsdus pa'o/ /de la lus la lus kyi rjes su lta ba ji lta bu zhe na/ de ni shes rab rnam pa gsum ste/ mnyan pa las byung ba'i shes rab dang / bsams pa las byung ba'i shes
<p>141b.4</p>rab dang / bsgoms pa las byung ba'i shes rab ste/ shes rab gang gi lus kyi rang bzhin rnam pa thams cad du khong du chud cing rtogs par byed pa'o/ /de la dran pa gang zhe na/ gang gi lus kyi dbang du byas nas bstan pa'i chos de dag nye bar bzung zhing chos gang nye bar bzung ba'i don rnams
<p>141b.5</p>sems kyi bsam pa dang / bsgoms pas mngon sum du byas pa'i yi ge dang don rnams la ma brjed pa'o/ /dran pa nye bar gzhag pa'i don ci zhe na/ de yang rnam pa gsum ste/ dran pa srung bar byed pa dang / yul la kun nas nyon mongs pa med par byed pa dang / dmigs
<p>141b.6</p>pa la sems nye bar 'jog par byed pa'o/ /de la dran pa srung bar byed pa ni dang po nas dbang po dang / sems rnams yul la mi 'jug par sdom pa dang / yul la kun nas nyon mongs pa med par byed pa ni yul la zhugs nas yang / gzugs la sogs pa mtshan
<p>141b.7</p>mar mi 'dzin bzang por mi 'dzin pa'o/ /dmigs pa la sems nye bar 'jog par byed pa ni/ sgom par byed pa'i yul la sems rtse gcig tu 'jog pa'o/ /nang gi lus la lus kyi rjes su lta zhing zhes bya ba la nam bdag nyid kyi lus sems can gyi grangs su gtogs
<p>142a</p>
<p>142a.1</p>pa'i gzugs la rang dang spyi'i mtshan nyid du shes rab kyis mthong bar byed pa ni/ nang gi lus la lus kyi rjes su lta ba zhes bya ba ste/ lus kyi rang gi mtshan nyid ni/ rdul phra mo du ma bsags pa las gyur pa snabs dang / mchil ma dang / khrag dang / 
<p>142a.2</p>chu ser la sogs pa mi gtsang ba rnam pa sna tshogs kyis gang ba'o/ /de ltar bsgom pa na yang gnyen pos gsal bar mthong bar bya ba dang / mi mthun pa'i phyogs spangs nas gnas par bya ba ste/ rnam pa gnyis so/ /de la gnyen po yang shes rab kyis lus kyi rang gi mtshan
<p>142a.3</p>nyid mthong ba dang / shes rab kyis lus kyi spyi'i mtshan nyid mthong ba dang / de ltar shes rab kyis mthong ba'i chos de la zhi gnas rtse gcig tu 'jog pa'o/ /mi mthun pa'i phyogs kyang gnyis te/ lus dang gzugs la sogs pa'i yul la chags pa dang / de
<p>142a.4</p>dag nyid la khong khro ba'i lus kyi rang gi mtshan nyid shes rab kyis mi gtsang ba la sogs par phyin ci ma log par mthong ba ni gsal ba'o/ /lus kyi spyi'i mtshan nyid shes rab kyis phyin ci ma log par mthong ba ni yang dag par rab tu shes pa'o/ /shes rab kyis lus kyi rang
<p>142a.5</p>dang spyi'i mtshan nyid mthong ba de nyid kyi don ma brjed cing de la rtag tu zhi gnas kyi sems rtse gcig tu 'jog pa ni dran pa dang ldan pa'o/ /lus dran pa nye bar gzhag pa'i bar du gcod pa'i mi mthun pa'i phyogs su gyur pa lus dang gzugs la sogs pa la chags pa spangs pa
<p>142a.6</p>ni 'jig rten gyi chags pa dang bral ba'o/ /de'i bar du gcod pa zhe sdang spangs pa ni/ yid mi bde ba spangs pa zhes bya'o/ /gnas pa'i gong du bshad pa ltar bsgom pa'o/ /nam phyi'i lus gzugs la sogs pa sems can gyi grangs su ma gtogs pa rnams kyis rang dang spyi'i
<p>142a.7</p>mtshan nyid rtogs par byed pa ni/ phyi'i lus la lus kyi rjes su lta zhing gnas pa zhes bya ste/ rang gi mtshan nyid ni rdul phra rab bsags pa'i ngo bo'o/ /phyi'i mtshan nyid ni mi rtag pa dang / sdug bsngal ba dang / stong pa dang bdag med pa ste/ gsal ba yang dag par
<p>142b</p>
<p>142b.1</p>rab tu shes pa yang de'i slad du sbyar zhing / de dag gi don yang sngar bstan pa bzhin du blta'o/ /sems can gzhan dag gi las sems can gyi grang su gtogs pa'i rang dang spyi'i mtshan nyid rtogs par byed pa ni/ nang dang phyi'i lus la lus kyi rjes su lta ba zhes bya ste/ rang
<p>142b.2</p>dang spyi'i mtshan nyid kyang gong du bshad pa bzhin du blta'o/ /nang gi tshor ba dang phyi'i tshor ba dang zhes bya ba la sogs pa de la tshor ba gang zhe na/ 'di lta ste bde ba dang / sdug bsngal ba dang / bde ba yang ma yin sdug bsngal ba yang ma yin pa'i tshor ba'o/ /bde ba dang sdug bsngal ba
<p>142b.3</p>dang / bde ba yang ma yin sdug bsngal ba yang ma yin pa'i tshor ba la yang lus dang ldan pa dang / de bzhin du sems dang ldan pa'o/ /tshor ba la sogs pa bde ba yang zang zing dang bcas pa dang / zang zing med pa dang / chags pa la brten pa dang / 'byung ba la brten pa ste/ 
<p>142b.4</p>'di dag ni tshor ba'i rab tu dbye ba'o/ /de la lus dang sems la sim pa phan par byed pa ni bde ba'i tshor ba'o/ /lus dang sems la gnod pa las gdung bar byed pa ni sdug bsngal gyi tshor ba'o/ /lus dang sems la phan par yang mi byed/ gdung bar yang mi byed pa
<p>142b.5</p>ni/ bde ba yang ma yin/ sdug bsngal ba yang ma yin pa'i tshor ba'o/ /tshor ba de gsum yang nam mig gi rnam par shes pa nas lus kyi rnam par shes pa lnga dang 'brel ba'i dus na ni lus dang ldan pa'o/ /tshor ba de gsum yid kyi rnam par shes pa dang 'brel pa'i dus
<p>142b.6</p>na ni sems dang ldan pa'o/ /tshor ba gsum mya ngan las 'das pa dang rjes su mthun par gyur na ni/ zang zing med pa'o/ /khams gsum du gtogs pa'i tshor ba thams cad ni zang zing dang bcas pa'o/ /nam 'phags pa'i lam dang rjes su mthun par gyur pa ni/ 
<p>142b.7</p>'byung ba la brten pa'o/ /'dod pa'i yon tan lnga la zhen pa ni zhen pa la brten pa zhes bya'o/ /de la rjes su lta ba dang dran pa dang / dran pa nye bar gzhag pa gang yin pa'i don rnams ni lus dran pa nye bar gzhag pa'i skabs su bshad pa bzhin du blta'o/ /de la
<p>143a</p>
<p>143a.1</p>bdag nyid kyi lus sems can gyi grangs su gtogs pa la dmigs pa las/ tshor ba bde ba dang / sdug bsngal dang / bde ba yang ma yin/ sdug bsngal yang ma yin pa skyes pa ni nang gi tshor ba'o/ /gzugs la sogs pa'i sems can gyi grangs su ma gtogs
<p>143a.2</p>pa las tshor ba bde ba la sogs pa skyes pa ni phyi'i tshor ba'o/ /sems can gzhan dag gi lus sems can gyi grangs su gtogs pa la dmigs pa las/ tshor ba bde ba la sogs pa skyes pa ni nang dang phyi'i tshor ba zhes bya ste/ tshor ba rnam pa gsum yang sdug bsngal dang 'brel par mthong ba ni/ tshor ba
<p>143a.3</p>la tshor ba'i rjes su blta zhing dran pa nye bar gzhag pa'o/ /sdug bsngal gsum la sdug bsngal gyi sdug bsngal dang / 'gyur ba'i sdug bsngal dang / 'du byed kyi sdug bsngal ba'o/ /de la sdug bsngal gyi tshor ba ni sdug bsngal gyi sdug bsngal dang 'brel/ bde ba'i tshor ba ni thang cig bder zin
<p>143a.4</p>kyang phyis sdug bsngal gyi rgyur 'gyur bas na 'gyur ba'i sdug bsngal dang 'brel/ bde ba yang ma yin sdug bsngal yang ma yin pa'i tshor ba ni mi rtag pa'i chos dang ldan pas na 'du byed kyi sdug bsngal dang 'brel te/ gsal ba la sogs pa'i don ni gong du bshad pa bzhin du blta'o/ /nang gi sems
<p>143a.5</p>dang zhes bya ba la sogs pa sems dbye na rnam pa nyi shu ste/ 'dod chags dang bcas pa'i sems dang / 'dod chags dang bral ba'i sems dang / zhe sdang dang bcas pa'i sems dang / zhe sdang dang bral ba'i sems dang / gti mug dang bcas pa'i sems dang / gti mug dang bral ba'i sems
<p>143a.6</p>dang / 'dus pa'i sems dang / rnam par g.yeng ba'i sems dang / zhum pa'i sems dang / gzengs mtho ba'i sems dang / rgod pa'i sems dang / rgod pa med pa'i sems dang / zhi ba'i sems dang / ma zhi ba'i sems dang / shin tu mnyam par gzhag pa'i sems dang / shin
<p>143a.7</p>tu mnyam par gzhag pa ma yin pa'i sems dang / lam shin tu bsgom pa'i sems dang / lam shin tu bsgom pa ma yin pa'i sems dang / shin tu bsgom pa las grol ba'i sems dang / shin tu bsgom pa las grol ba ma yin pa'i sems so/ /de la gang chags par
<p>143b</p>
<p>143b.1</p>bya ba'i dngos po la 'dod chags kyis kun nas dkris pa mngon sum du spyod pa ni/ 'dod chags dang bcas pa'i sems zhes bya'o/ /'dod chags kyis kun nas dkris pa bag la nyal tsam du zad kyi/ dngos su spyod pa med pa ni/ 'dod chags dang bral ba'i sems zhes bya'o/ /
<p>143b.2</p>zhe sdang gi dngos po la zhe sdang gis kun nas dkris pa mngon sum du spyod pa ni/ zhe sdang dang bcas pa'i sems zhes bya'o/ /zhe sdang bag la nyal tsam du zad kyi/ dngos su byung ba med pa ni/ zhe sdang dang bral ba'i sems zhes bya'o/ /kun tu gti mug par gyur pa'i dngos po
<p>143b.3</p>la rmongs pa kun tu 'byung ba ni/ gti mug dang bcas pa'i sems zhes bya'o/ /gti mug bag la nyal tsam du gnas pa ni/ gti mug dang bral ba'i sems zhes bya ste/ sems drug po de dag ni kun tu spyod pa'i dus na 'byung ba las gzhag par rig par bya'o/ /de la gsum ni kun
<p>143b.4</p>nas nyon mongs pa'i phyogs so/ /gsum ni de dag gi gnyen po'i phyogs so/ /de la zhi gnas kyi rnam par sems nang du gnas par gyur pa 'dus pa'i sems so/ /'dod pa'i yon tan lnga'i rjes su 'brang ba g.yengs pa'i sems so/ /gnyid dang rmugs pa dang ldan pa ni zhum pa'i sems so/ 
<p>143b.5</p>gnyid dang rmugs pa sel bar byed pa'i chos rab tu dang bar byed pa 'ga' zhig la dmigs nas sems dga' bar byas pa ni gzengs mthos pa'i sems so/ /sems gzengs bstod pa las slar g.yengs par gyur pa ni rgod pa'i sems so/ /zhum rgod spangs nas sems btang
<p>143b.6</p>snyoms su gyur pa ni rgod pa med pa'i sems so/ /gnyid dang rmugs pa dang 'gyod pa dang the tshom la sogs pa'i sgrib pa dang bral ba ni zhi ba'i sems so/ /sgrib pa de dag dang ma bral ba ni ma zhi ba'i sems so/ /rtsa ba'i bsam gtan bzhi la zhugs pa ni
<p>143b.7</p>shin tu mnyam par gzhag pa'i sems so/ /rtsa ba'i bsam gtan bzhi la ma zhugs pa ni shin tu mnyam par ma gzhag pa'i sems so/ /rtsa ba'i bsam gtan de dag nyid la shin tu bsgoms pa dang / dus ring du bsgoms pas ci dgar dbang du
<p>144a</p>
<p>144a.1</p>gyur pa ni lam shin tu bsgom pa'i sems so/ /rtsa ba'i bsam gtan thob kyang shin tu ma bsgoms la/ dus ring du ma bsgoms pas ci dgar dbang thob par ma gyur pa ni/ lam shin tu bsgom pa ma yin pa'i sems so/ /lam
<p>144a.2</p>shin tu bsgoms pa las nyon mongs pa thams cad byang ba dang / shin tu byang ba ni shin tu bsgoms pas grol ba'i sems so/ /nyon mongs pa thams cad dang shin tu byang ba ma yin pa'i nyon mongs pa kha cig byang ba ni shin tu bsgoms
<p>144a.3</p>pas grol ba ma yin pa'i sems te/ sems bcu drug po de dag ni gnas pa'i dus kyi dbang du byas nas bshad par rig par bya'o/ /sems nyi shu po de dag kyang mdor bsdu na rnam pa gsum ste/ nang gi sems dang / phyi'i sems dang / phyi nang gi sems so/ /de la bdag gi
<p>144a.4</p>lus sems can gyi grangs su gtogs pa las dmigs pa las sems nyi shu po byung ba ni nang gi sems zhes bya'o/ /gzugs la sogs pa sems can gyi grangs su ma gtogs pa la dmigs pa las sems nyi shu po de dag byung ba ni phyi'i sems zhes bya'o/ /sems
<p>144a.5</p>can gzhan gyi gzugs sems can gzhan gyi grangs su gtogs pa la sems dmigs pa las sems nyi shu po de dag byung ba ni nang dang phyi'i sems zhes bya ste/ sems la yang skad cig tu 'dod chags dang bcas pa dang / skad cig tu 'dod chags dang bral ba la sogs par 'gyur te/ 
<p>144a.6</p>skad cig kyang mi gnas pa rang bzhin gzhan dang gzhan du 'gyur bar rtogs par byed pa ni/ sems la sems kyi rjes su lta ba zhes bya ste/ gsal ba la sogs pa'i don gzhan ni gong du bshad par zad do/ /nang gi chos dang zhes bya ba la sogs pa la chos ni nag
<p>144a.7</p>po'i phyogs dang / dkar po'i phyogs rnam pa gnyis las dbye na/ rnam pa nyi shur rig par bya'o/ /nyi shu po de dag gang zhe na/ 'dod chags dang 'dod chags 'dul ba dang / zhe sdang dang zhe sdang 'dul ba dang / gti mug dang gti mug 'dul ba dang / 
<p>144b</p>
<p>144b.1</p>'dus pa dang / rnam par g.yengs pa dang / zhum pa dang / gzengs mthos pa dang / rgod pa dang / rgod pa med pa dang / zhi ba dang / ma zhi ba dang / shin tu mnyam par gzhag pa dang / shin tu mnyam par gzhag pa ma yin pa dang / lam shin tu
<p>144b.2</p>bsgoms pa dang / lam shin tu bsgoms pa ma yin pa dang / shin tu bsgoms pas grol ba dang / shin tu bsgoms pas grol ba ma yin pa ste/ 'dod chags dang / zhe sdang dang / gti mug dang / g.yengs pa dang / zhum pa dang / rgod pa dang / ma zhi ba dang / mnyam par ma
<p>144b.3</p>bzhag pa dang / lam legs par ma bsgoms pa dang / legs par bsgoms pas grol ba med pa ste/ bcu ni nag po'i phyogs so/ /'dod chags 'dul ba dang / zhe sdang 'dul ba dang / gti mug 'dul ba dang / 'dus pa dang / gzengs mthos pa dang / mi rgod pa
<p>144b.4</p>dang / zhi ba dang / mnyam par gzhag pa dang / lam legs par bsgoms pa dang / legs par bsgoms pas grol ba ste bcu ni dkar po'i phyogs so/ /de la gzugs dang 'dod pa'i yon tan la chags pa ni 'dod chags so/ /mi gtsang ba bsgom pa ni 'dod chags
<p>144b.5</p>'dul ba'o/ /dgra la sogs pa la khong khro ba ni zhe sdang ngo / /byams pa ni zhe sdang 'dul ba'o/ /las dang las kyi 'bras bu mi shes pa ni gti mug go/ /chos rnams kyi rang dang spyi'i mtshan nyid shes pa'i shes rab ni gti mug 'dul ba'o/ /sems nang du rtse
<p>144b.6</p>gcig tu gnas pa ni 'dus pa'o/ /sems 'dod pa'i yon tan la zhugs pa ni g.yengs pa'o/ /sems gnyid dang rmugs pas non pa ni zhum pa'o/ /bsam gtan gyi 'bras bu'am/ de bzhin gshegs pa'i yon tan bsams nas gnyid dang rmugs
<p>144b.7</p>pa bsal ba ni gzengs mthos pa'o/ /sems gzengs bstod pa las slar sems 'phros par gyur pa ni rgod pa'o/ /zhum rgod gnyis spangs te sems mnyam par gyur pa ni rgod pa med pa'o/ /gnyid dang rmugs pa la sogs pa'i sgrib pa dang
<p>145a</p>
<p>145a.1</p>bral ba ni zhi ba'o/ /sgrib pa dang ma bral ba ni zhi ba'o/ /bsam gtan dang po dang gnyis pa dang gsum pa dang bzhi pa ste/ rtsa ba'i bsam gtan la zhugs pa ni/ shin tu mnyam par gzhag pa'o/ /rtsa ba'i bsam gtan lam
<p>145a.2</p>zhugs pa ni mnyam par gzhag pa ma yin pa'o/ /de la 'phags pa'i lam bsgom pa thob pa ni/ lam shin tu bsgoms pa'o/ /'phags pa'i lam bsgom pa ma thob pa ni/ lam shin tu bsgoms pa ma yin pa'o/ /khams gsum gyi nyon mongs pa thams cad
<p>145a.3</p>spangs nas phyis mi skye ba ni shin tu bsgoms pas grol ba'o/ /nyon mongs pa ma lus par spangs pa ma yin pa ni shin tu bsgoms pas grol ba ma yin pa'o/ /chos de dag kyang rnam pa gsum du bzhag ste/ nang gi chos dang / phyi'i chos dang / nang dang phyi'i chos so/ /de la bdag
<p>145a.4</p>rang nyid kyi lus sems can gyi grangs su gtogs pa las nag po'am dkar po'i chos byung ba ni nang gi chos so/ /gzugs la sogs pa sems can gyi grangs su ma gtogs pa la dmigs pa las/ dkar po'am/ nag po'i chos byung ba ni/ phyi'i chos so/ /sems can gzhan
<p>145a.5</p>gyi lus sems can gyi grangs su gtogs pa la dmigs pa las dkar po'am nag po'i chos byung ba ni/ nang dang phyi'i chos zhes bya ste/ nag po'i chos kyis ni kun nas nyon mongs par 'gyur/ dkar po'i chos kyis ni rnam par byang bar 'gyur ba tsam du zad kyi/ 'di na kun
<p>145a.6</p>nas nyon mongs par byed pa'i bdag gam/ rnam par byang bar byed pa'i bdag med do zhes lta ba ni chos la chos kyi rjes su lta ba zhes bya ba ste/ gsal ba la sogs pa'i don ni gong du bshad pa bzhin no/ /de la dran pa nye bar gzhag pa bzhi yang rnam pa lngar rnam par gzhag
<p>145a.7</p>ste/ rnam pa lnga ni dmigs pa dang / rang bzhin dang / grogs dang / bsgom pa dang / bsgoms pa'i 'bras bu'o/ /ji ltar na dran pa nye bar gzhag pa bzhi la rnam pa lngar rnam par gzhag pa bzhin du/ byang chub kyi phyogs lhag ma rnams la yang rnam pa
<p>145b</p>
<p>145b.1</p>lnga lngar gzhag go/ /dran pa nye bar gzhag pa'i dmigs pa gang zhe na/ de yang bzhi ste/ lus dang / sems dang / tshor ba dang / chos so/ /yang na bdag gi rten gyi dngos po dang / bdag kun nas longs spyod pa'i dngos po dang / bdag nyid kyi dngos po dang / 
<p>145b.2</p>bdag kun nas nyon mongs pa dang / rnam par byang bar byed pa'i dngos po ste/ de bzhi ni dran pa nye bar gzhag pa'i dmigs par bya'o/ /de la bdag gi dngos po ni lus so/ /bdag kun nas longs spyod par byed pa'i dngos po ni tshor ba'o/ /bdag nyid kyi dngos po ni
<p>145b.3</p>sems so/ /bdag kun nas nyon mongs pa dang / rnam par byang bar byed pa'i dngos po ni chos so/ /de la yang ji ltar dmigs pa zhe na/ blo phyin ci log tu gyur pa'i byis pa dag phal cher dbang po dang bcas pa'i lus la bdag brten cing bde ba la sogs pa kun tu longs spyod
<p>145b.4</p>par byed la/ de ltar kun tu longs spyod par byed pa'i bdag de yang sems nyid yin te/ bdag de 'dod chags la sogs pas ni kun nas nyon mongs par 'gyur la/ dad pa la sogs pas ni rnam par byang bar 'gyur te/ zhes rtogs par bya ba'i phyir/ lus la sogs pa
<p>145b.5</p>bsgom zhing rnam par gzhag go/ /rang bzhin gang zhe na/ shes rab dang zhi gnas te/ lus la rjes su lta ba zhes smras pas shes rab smras pa yin/ dran pa dang ldan pa dang / gnas pa zhes smras pas zhi gnas bstan pa yin no/ /grogs po ni de dang ldan pa'i sems dang
<p>145b.6</p>sems las byung ba rnams te/ shes rab dang zhi gnas gnyis kyang brtson 'grus la sogs pa'i sems las byung ba gzhan dang mi ldan pa 'ba' zhig 'byung mi srid pa'i phyir ro/ /bsgom pa ni nang dang phyi dang phyi nang gnyis kyi lus kyi rang dang spyi'i mtshan nyid goms par bya'o/ /
<p>145b.7</p>bsgoms pa'i 'bras bu ni phyin ci log bzhi spangs pa dang / bden pa bzhi la 'jug pa dang / lus la sogs pa dang bral bar 'gyur ba'o/ /de la phyin ci log bzhi ni mi gtsang ba dang / bde ba dang / rtag pa dang bdag tu 'dzin pa'o/ /mi gtsang ba la gtsang bar phyin ci
<p>146a</p>
<p>146a.1</p>log tu 'dzin pa spong ba'i phyir lus dran pa nye bar gzhag pa bsgoms te/ lus la ni gtso bor mi gtsang ba'i mtshan nyid du bsgom par bcom ldan 'das kyis gsungs so/ /sdug bsngal la bde bar 'dzin pa'i phyin ci log tu 'dzin pa spang ba'i phyir
<p>146a.2</p>tshor ba dran pa nye bar gzhag pa bsgoms te/ ji srid du tshor ba thams cad kyang sdug bsngal rnam pa gsum dang 'brel to zhes/ bcom ldan 'das kyis gsungs pa'i phyir ro/ /mi rtag pa la rtag par phyin ci log tu 'dzin pa'i gnyen por/ sems dran pa nye bar gzhag
<p>146a.3</p>pa bsgoms te/ sems 'di yang skad cig ma re re la 'dod chags dang bcas pa dang / 'dod chags med pa la sogs pa rnam pa gzhan dang gzhan du 'gyur ba'i phyir ro/ /bdag med pa la bdag tu 'dzin pa'i phyin ci log spong ba'i phyir/ chos dran pa nye bar gzhag pa bsgoms
<p>146a.4</p>te/ 'dod chags la sogs pas ni kun nas nyon mongs par 'gyur/ dad pa la sogs pas ni rnam par byang bar 'gyur bar zad kyi/ 'di ni kun nas nyon mongs par byed pa dang / rnam par byang bar byed pa'i byed pa po dang / bdag med pa khong du chud na/ bdag tu 'dzin
<p>146a.5</p>pa'i phyin ci log dang bral bar 'gyur ro/ /bden pa bzhi la 'jug pa ni lus dran pa nye bar gzhag pa bsgoms pas/ sdug bsngal gyi bden pa la 'jug ste/ lus kyi rang bzhin mthong na skye rga na 'chi la sogs pa'i sdug bsngal rnam pa sna tshogs dang ldan par rtogs par
<p>146a.6</p>'gyur ba'i phyir ro/ /tshor ba dran pa nye bar gzhag pa bsgoms pas kun 'byung gi bden pa la 'jug ste/ tshor ba bde ba la brten nas ni sred pa skye/ tshor ba sdug bsngal ba'i rgyus ni zhe sdang skye la/ tshor ba bde ba yang ma yin sdug bsngal yang ma yin pa'i rgyus ni gti
<p>146a.7</p>mug skye/ 'dod chags dang / zhe sdang dang / gti mug gi rgyus tshe rabs gzhan gyi phung po 'byung bar 'gyur ro zhes rtogs pa'i phyir ro/ /sems dran pa nye bar gzhag pa bsgoms pas ni 'gog pa'i bden pa la 'jug ste/ sems skad cig ma re re la 'jig pa'i
<p>146b</p>
<p>146b.1</p>rang bzhin bdag med pa'i mtshan nyid du mthong na mya ngan las 'das pa las bdag chad par 'gyur ro/ zhes 'jig pa mi 'byung ba'i phyir ro/ /chos dran pa nye bar gzhag pa bsgoms pas lam gyi bden pa la 'jug ste/ kun nas nyon mongs pa dang / rnam par byang ba'i
<p>146b.2</p>phyogs gnyis mthong nas kun nas nyon mongs pa spong ba'i phyir/ rnam par byang ba'i chos la rten par byed pas so/ /bral ba ni lus la sogs pa bsgoms pas/ gnas ngan len pa thams cad dang bral bar 'gyur ba'i phyir ro/ /rnam grangs gzhan du na 'jig rten pa
<p>146b.3</p>dag ni phal cher phung po lnga la phung po tsam mam chos tsam du yang dag pa ji lta ba bzhin du khong du ma chud pas 'di lta ste/ bdag de lus la gnas shing tshor ba bde ba dang sdug bsngal ba kun nas nyon mongs par byed pa dang / chos dang chos ma yin pas rnam par byang ba dang / 
<p>146b.4</p>kun nas nyon mongs par 'gyur ro zhes 'dzin pa bzlog pa'i phyir/ dran pa nye bar gzhag pa bzhi gsungs te/ de la lus ni bdag gi rten gyi dngos po'o zhes rmongs pa bsal ba'i phyir lus dran pa nye bar gzhag pa bstan te/ lus 'di mi gtsang ba dang sdug bsngal gyi gnas kyi dngos po
<p>146b.5</p>yin gyi/ bdag gi dngos po ni ma yin zhes bya ba'i don to/ /tshor ba ni bdag des kun tu myong bar bya ba'i dngos po yin no zhes rmongs pa bsal ba'i phyir ro/ /tshor ba dran pa nye bar gzhag pa bshad de/ tshor ba thams cad ni sdug bsngal ba yin gyis/ bdag des kun tu
<p>146b.6</p>myong bar bya ba ni ma yin zhes bya ba'i don to/ /sems dang yid dang rnam par shes pa la bdag gi dngos por 'dzin pa bsal ba'i phyir/ sems dran pa nye bar gzhag pa bsgom pa bstan te/ sems ni skad cig ma'i rang bzhin yin gyi/ bdag gi rang bzhin ni ma yin no zhes bya
<p>146b.7</p>ba'i don to/ /chos kyis ni bdag de nyid kun nas nyon mongs pa dang / rnam par byang bar byed do zhes rmongs pa'i phyir chos dran pa nye bar gzhag pa bsgom pa bshad de/ 'dod chags la sogs pas kun nas nyon mongs par byed cing / dad pa la sogs pas sems rnam par
<p>147a</p>
<p>147a.1</p>byang bar byed par zad kyi/ bdag med pa'i rang bzhin yin pas/ de la ni kun nas nyon mongs pa dang / rnam par byang bar 'gyur ba mi srid do zhes bya ba'i tha tshig go/ /dran pa nye bar gzhag pa bstan pa'i 'og tu yang dag par spong ba bzhi bstan pas ji ltar bstan pa bzhin du
<p>147a.2</p>bshad par bzhed nas bka' stsal pa/ de la dge slong dag yang dag par spong ba bzhi gang zhe na zhes bya ba la sogs pa'o/ /yang dag par spong ba bzhi ni sdig pa'i chos ma skyes pa mi skyed pa dang / sdig pa'i chos skyes pa spong ba dang / dge ba'i chos ma skyes pa skyed pa dang / dge ba'i chos skyes pa
<p>147a.3</p>gnas par bya'o/ /brgal ba sdig pa mi dge ba'i chos ma skyes pa mi skyed pa dang / skyes pa spong ba ni de gnyis dor bar bya ba'i chos yin pas/ yang dag par spong ba zhes bya bar 'os na/ dge ba'i chos ma skyes pa skyed pa dang / skyes pa gnas par bya ba ni bsgrub par bya ba'i chos
<p>147a.4</p>yin na/ de la ji ltar yang dag par spong ba zhes gdags/ lan du gnyis la gdags pa mi rigs pa 'dra mod kyis/ dge ba skyed pa dang gnas par bya ba mi mthun pa'i phyogs spong ba dang / dge ba'i chos skye zhing gnas par 'gyur ba'i phyir mi mthun pa'i phyogs spong ba la yang dag pa'i
<p>147a.5</p>spong ba zhes bya bas nyes pa med do/ /yang dag par spong ba dang po bstan pa'i phyir ro/ /de la dge slong dag dge slong sdig pa mi dge ba'i chos ma skyes pa rnams mi skyed pa'i phyir zhes bya ba la sogs pa gsungs te/ de la sdig pa mi dge ba'i chos ni 'dod pa'i khams kyi lus dang / 
<p>147a.6</p>ngag dang yid kyi las ngan par spyod pa/ lus kyi sgo nas srog gcod pa dang / ma byin par len pa dang / mi tshangs par spyod pa dang / ngag gi sgo nas brdzun dang tshig rtsub po dang phra ma dang / tshig kyal par smra ba dang / yid kyi sgo nas chags sems dang / gnod sems dang / log
<p>147a.7</p>par lta ba dang / mi dge ba bcu dang / de skyed par byed pa'i rgyu 'dod chags dang / zhe sdang dang / gti mug la sogs pa nyon mongs pa ni sdig pa mi dge ba'i chos te/ 'phags pa rnams kyis smad pa yin pas sdig pa'o/ /rnam par smin pa mi bde bar myong bar 'gyur bas na mi dge
<p>147b</p>
<p>147b.1</p>ba'o/ /yang na bdag dang gzhan la gnod pa'i rgyu byed pa ni sdig pa'o/ /dge ba'i chos dang 'gal ba yin pas na mi dge ba ste/ mi dge ba'i chos de dag mngon du ma gyur cing / de dag dang phrad cing spyod par ma gyur pa ni ma skyes pa zhes bya ba ste/ bag chags su gnas pa'o/ /yang
<p>147b.2</p>na lhag pa'i tshul khrims kyi bslab pa dang / lhag pa'i sems kyi bslab pa dang / lhag pa'i shes rab kyi bslab pa nyams shing / bslab pa gsum nyams par byed pa'i rgyu'i chos la ni/ sdig pa mi dge ba'i chos zhes bya'o/ /de la lhag pa'i tshul khrims kyi bslab pa nyams pa ni
<p>147b.3</p>yan lag drug gi tshul khrims nyams pa'o/ /tshul khrims nyams par byed pa'i rgyu yang bcu ste/ dang po nas legs par ma blangs pa dang / lhod par byed pa dang / log par 'dzin pa dang / bag med pa dang / le los yongs su zin pa dang / log par smon pa dang / spyod lam nyams
<p>147b.4</p>par gyur pa dang / 'tsho ba nyams par gyur pa dang / mtha' gnyis su lhung ba dang / 'byung bar mi byed pa dang / yi dam blangs pa nyams pa'o/ /de la ji ltar na dang po nas legs par ma blangs she na/ 'di ltar rgyal pos 'jigs pas sam/ rkun pos 'jigs pas sam/ 'tsho ba med
<p>147b.5</p>pas sam/ de la sogs pa'i rkyen gzhan gyi phyir blangs te/ de ltar yang phyis nyams par 'gyur ro/ /ji ltar lhod par byed ce na/ 'di ltar kha cig tshul khrims blangs nas/ ngo tsha med pa dang / khrel med pa dang / 'gyod pa chung bas bslab pa'i gnas rnams la dam du mi srung gi nyams
<p>147b.6</p>bzhin du spyod pa ste/ lhod par byed pas des kyang tshul khrims nyams par 'gyur bas so/ /ji ltar log par 'dzin zhe na/ kha cig log par 'dzin pa dang ldan pa yin te/ gnas ma yin pa la 'gyod par 'gyur zhing / 'gyod pa des dge ba'i bar du gcod par byed pa'i phyir yang tshul
<p>147b.7</p>khrims nyams par 'gyur bas so/ /ji ltar bag med pa dang le los yongs su zin pa yin zhe na/ la la dag dang po nas nyes pa mi 'byung bar dam bcas pa med cing nyes pa byung na yang slar chos bzhin du gso bar mi byed la/ nyal ba dang 'phres pa dang gnyid kyi bde ba rnams lhur
<p>148a</p>
<p>148a.1</p>len pa'i sgo nas kyang tshul khrims nyams par 'gyur ba'o/ /ji ltar log par smon pa yin zhe na/ kha cig tshul khrims sam/ brtul zhugs sam/ dka' thub 'dis lha'am lha las gzhan pa'am/ rnyed pa'am/ bkur stir ldan par gyur cig ces log
<p>148a.2</p>par smon pas rnam par grol ba'i rgyur ma gyur pas kyang tshul khrims nyams pa'o/ /ji ltar na spyod lam nyams par gyur pa yin zhe na/ de la kha cig 'chags pa dang 'dug pa la sogs pa'i spyod lam dang / grong la sogs pa'i spyod yul la bab bab tu 'dug cing 'phral gyi
<p>148a.3</p>bya ba dang / dge ba la sbyor ba rnams 'jig rten dang mi mthun zhing 'jig rten dang 'gal ba dang / 'dul ba dang mi mthun zhing 'dul ba dang 'gal bas kyang tshul khrims nyams par 'gyur ro/ /ji ltar na 'tsho ba nyams par 'gyur zhe na/ 'di la kha cig chog mi shes pa/ 
<p>148a.4</p>'dod pa mang po/ gso dka' ba/ dgang dka' ba ste/ chos ma yin pa lhung bzed dang chos gos la sogs pa tshol bas kyang tshul khrims nyams par 'gyur ro/ /ji ltar na mtha' gnyis su lhung zhe na/ 'di ltar kha cig 'dod pa'i bde ba la lhag par zhen nas/ 'dod
<p>148a.5</p>pa'i chos rnams la bag med par spyod pa dang / la la tsher ma la gnas 'cha' ba'am/ thal pa'i nang na gnas 'cha' ba la sogs pa dka' thub mi bzad pa dang / chos 'dul ba las byed du ma gnang ba rnams spyad pas kyang tshul khrims nyams par
<p>148a.6</p>'gyur ro/ /ji ltar 'byung bar mi byed pa zhe na/ la la dag tshul khrims sam/ brtul zhugs sam/ lta ba bsnyems te tshul khrims de nyid dam/ brtul zhugs de nyid kyis thar pa dang grol bar 'gyur ro/ /zhes log par bzung bas thar pa dang / grol ba'i rgyur ma gyur pa'i phyir
<p>148a.7</p>yang tshul khrims nyams pa'o/ /ji ltar na yi dam blangs pa nyams par 'gyur zhe na/ la la dag thams cad nas thams cad du ngo tsha med cing sdig pa mi dge ba'i chos byed pa la mi 'dzems pa dang / tshul khrims nyams pas sdig pa'i chos can/ khong rul ba/ bong bu'i rjes su
<p>148b</p>
<p>148b.1</p>'jug pa/ dge sbyong ma yin pa la dge sbyong du dam 'cha' ba'o/ /de la lhag pa'i sems nyams pa ni bsam gtan dang po dang / gnyis pa la sogs pa nyams pa'o/ /de nyams pa'i rgyu ni chos gos dang / lhung bzed la sogs pa yo byad la chags pa mang ba dang / lus la nad
<p>148b.2</p>mang ba dang / kha zas la brkam pa dang / 'du 'dzi mang po'i nang na gnas par dga' ba dang / 'jig rten gyi las kyi bya ba mang po la dga' ba dang / smra ba mang po la mos pa dang / nyal ba dang 'phres pa la sogs pa la dga' ba'o/ /lhag pa'i shes rab nyams pa ni lta ba phyin ci
<p>148b.3</p>log tu gyur pa ste/ mi rtag pa la rtag par 'dzin pa la sogs pa'o/ /de nyams pa'i rgyu ni/ mi dge ba'i bshes gnyen la brten pa dang / dam pa ma yin pa'i chos nyan pa dang / bdag dang byed pa po la sogs pa yod par tshul bzhin du ma yin pa yid la byed pa ste/ 
<p>148b.4</p>chos de dag mngon du ma spyod pa ni ma skyes pa'o/ /mi dge ba'i chos ma skyes pa thams cad nas thams cad du sems la skye bar mi bya'o zhes dam 'cha' zhing thog ma nas sgrims pa ni mos pa skyed pa zhes bya'o/ /'bad cing brtson 'grus rtsom pa la sogs pa ni/ yang dag pa'i
<p>148b.5</p>spong ba gnyis po don dang sbyar dgos pas phyis bshad par bya'o/ /yang dag pa'i spong ba gnyis po bstan pa'i phyir sdig pa mi dge ba'i chos skyes pa rnams spong ba'i phyir zhes bya ba la sogs pa gsungs so/ /sdig pa mi dge ba'i chos ni gang gong du bshad pa'i 'dod pa'i
<p>148b.6</p>khams kyi lus dang ngag dang yid dang mi dge ba bcu'am/ bslab pa gsum nyams par byed pa'i chos so/ /chos de dag sems la mngon du gyur cing / sems la kun tu spyod par gyur pa ni mi dge ba'i chos skyes pa'o/ /gang sdig pa mi dge ba'i chos sems la skyes pa de dag kyang
<p>148b.7</p>thams cad nas thams cad du sems la gnas par mi bya sems la gzhag par mi bya zhing / rnam pa thams cad du dor bar bya'o/ /zhes 'dod pa bskyed pa ni smos pa bskyed pa zhes bya'o/ /sdig pa mi dge ba'i chos de dag kyang 'das pa'i dngos po la dmigs pa dang / 
<p>149a</p>
<p>149a.1</p>ma 'ongs pa'i dngos po la dmigs pa dang / da ltar gyi yul la dmigs nas skyes/ de bas na de dag mdor na lkog tu gyur pa'i yul la dmigs nas skye ba dang / mngon du gyur pa'i yul la dmigs nas skye ba ste/ rnam
<p>149a.2</p>pa gnyis su gzhag go/ /de la gang 'das pa'i dngos po la dmigs pa dang / 'das pa'i dngos po la dmigs nas skye ba ni/ lkog tu gyur pa'i yul la dmigs nas skye ba'o/ /gang da ltar gyi yul la dmigs nas skye ba ni mngon du gyur pa'i yul la
<p>149a.3</p>dmigs pa'o/ /de la yang dag pa'i spong ba gnyis bsdoms nas don bsdus te bstan pa/ gang lkog tu gyur pa'i yul la dmigs pa'i sdig pa mi dge ba'i chos ma skyes pa rnams mi skyed pa dang / bskyed pa rnams spang ba'i phyir brtson 'grus brtsam pa ni
<p>149a.4</p>'bad pa zhes bya'o/ /gang mngon du gyur pa'i yul la dmigs nas skye ba'i sdig pa mi dge ba'i chos ma skyes pa rnams mi skyed pa dang / bskyed pa rnams spang ba'i phyir 'bad pa ni brtson 'grus brtsam pa zhes bya'o/ /yang na sdig pa mi dge ba'i chos kha cig
<p>149a.5</p>rnam par rtog pa'i skabs kyis skyes pa yin la/ yul gyi stobs kyis skye ba yang yod/ sdig pa mi dge ba'i chos kha cig rnam par rtog pa'i stobs kyis bskyed pa yang yod do/ /de la rnam par rtog pa'i stobs kyis skye ba ni/ gnas pa'i tshe na ste/ yul
<p>149a.6</p>dang ma phrad kyang 'das pa dang ma 'ongs pa'i dngos po la dmigs nas skye ba'o/ /de la rnam par rtog pa'i stobs dang yul gyi stobs las skyes pa ni/ kun du spyod pa'i dus na ste/ da ltar byung ba'i dngos po la dmigs shing de na yang tshul bzhin ma yin pa yid
<p>149a.7</p>la byed pa 'byung ba'i stobs kyis skye ba'o/ /de la rnam par rtog pa'i stobs kyis skye ba ni/ sdig pa mi dge ba'i chos ma skyes ba rnams ni mi skyed pa dang / skyes pa rnams ni spang bar bya ba'i phyir bsgrims pa ni 'bad pa zhes bya'o/ /gang rnam par rtog
<p>149b</p>
<p>149b.1</p>pa'i stobs dang / yul gyi stobs kyis skye ba ni sdig pa mi dge ba'i chos ma skyes pa rnams mi skyed pa dang / skyes pa rnams spang ba'i phyir 'bad pa ni brtson 'grus rtsom pa zhes bya'o/ /yang na nyon mongs pa rnam pa gsum ste/ chung ngu dang chen po dang
<p>149b.2</p>'bring po'o/ /de la nyon mongs pa chung ngu dang 'bring po ma skyes pa rnams mi skyed pa dang / skyes pa rnams spong ba ni 'bad pa zhes bya'o/ /nyon mongs pa chen po rnams ma skyes pa rnams mi skyed pa dang / skyes pa rnams spong ba ni brtson 'grus
<p>149b.3</p>rtsom pa zhes bya'o/ /de la sdig pa mi dge ba'i chos ma skyes pa mi skyed pa dang / skyes pa rnams spang bar bya bar zhugs pa ni sems g.yengs par gyur par mthong ste/ de'i tshe zhi gnas bsgom zhing sems rtse gcig tu sbyor bar byed pa ni/ sems
<p>149b.4</p>rab tu 'dzin pa zhes bya'o/ /sdig pa mi dge ba'i chos ma skyes pa ni mi skyed pa dang / skyes pa spang bar bya ba'i phyir zhugs pa'i tshe/ sems gnyis dang rmugs pas non cing nang du 'dus par mthong ba'am/ zhum pa skye bar dogs pa skye ba'i tshe/ 
<p>149b.5</p>sems gzengs mthos par 'gyur ba'i chos de bzhin gshegs pa'i yon tan nam/ bsam gtan gyi 'bras bu yid la byed pa'am/ lhag mthong bsgom zhing gnyid dang rmugs pa sel bar byed pa ni yang dag par smon pa zhes bya'o/ /yang dag pa'i
<p>149b.6</p>spong ba gsum pa bstan pa'i phyir/ dge ba'i chos ma skyes pa rnams skyed pa zhes bya ba la sogs pa smos te/ de la dge ba'i chos ni srog gcod pa las phyir ldog pa la sogs pa dge ba bcu'am/ tshul khrims la sogs pa'i bslab pa gsum mam/ bslab
<p>149b.7</p>pa gsum skye bar byed pa'i rgyu'i chos rnams so/ /bslab pa gsum gyi rgyu ni bslab pa gsum nyams par gyur pa'i rgyu las slar ldog na/ /de dag skye bar 'gyur ba'i rgyur rig par bya'o/ /ma skyes pa ni chos de dag mngon du ma gyur pa'am/ sems ma byung ba'o/ /
<p>150a</p>
<p>150a.1</p>skyes pa ni chos de dag mngon du sems la 'byung bar bya'o/ /de la gang dge ba'i chos ma thob pa dang mngon du ma gyur pa de dag myur du bdag gis thob pa dang / mngon du gyur par bya'o zhes 'dod pa cher skyes pa ni mos pa skyed ces bya'o/ /'bad cing brtson 'grus rtsom pa la sogs pa ni yang dag pa'i
<p>150a.2</p>spong ba bzhi po'i don dang sbyar zhing bstan dgos pa'i phyir bshad par bya'o/ /yang dag pa'i spong ba bzhi pa bstan pa'i phyir/ dge ba'i chos ma skyes pa rnams zhes bya ba la sogs pa gsungs te/ dge ba'i chos ni gang yang dag par spong ba gsum pa'i skabs su bshad pa rnams so/ /dge ba'i chos
<p>150a.3</p>thob pa rnams mngon du byed pa ni gnas pa zhes bya'o/ /mngon du bya ba rnam par rmongs par ma gyur cing sems la gsal bar byed pa ni mi brjed pa zhes bya'o/ /mi brjed pa rnams mi mthun pa'i phyogs kyis ma phrogs pa ni mi mnyam pa zhes bya'o/ /de ltar dge ba'i chos thob pa rnams mngon du gyur pa rnams bsgom
<p>150a.4</p>pa dang / bsten pa dang mang du byas pa yongs su rdzogs shing mthar phyin par byed pa ni bsgom pa dang rgya che ba dang / yongs su rdzogs par byed pa zhes bya'o/ /dge ba'i chos skyes pa 'di dag gnas nas yongs su rdzogs par bya ba'i 'dod pa cher skyes pa ni mos pa skyed pa'o/ /de la dge ba'i chos rnyed pa rnams mngon
<p>150a.5</p>sum du bya ba'i phyir brtson 'grus rtsom pa ni 'bad pa zhes bya'o/ /dge ba'i chos ma rnyed pa rnams rnyed par bya ba'i phyir 'bad pa ni brtson 'grus rtsom pa zhes bya'o/ /dge ba'i chos skyes pa rnams gnas pa dang / mi brjed pa dang mi mnyam par byed pa ni 'bad pa'o/ /dge ba'i chos de nyid bsgom pa dang / rgya
<p>150a.6</p>cher byed pa dang / yongs su rdzogs par byed pa ni brtson 'grus rtsom pa'o/ /yang na dge ba rnam pa gsum ste/ chung ngu dang / 'bring po dang chen po'o/ /de la dge ba'i chos chung ngu dang 'bring po ma skyes pa rnams skyes pa dang / skyes pa rnams gnas pa dang / mi brjed pa dang mi mnyam par byed pas ni 'bad pa zhes bya'o/ /
<p>150a.7</p>dge ba'i chos chen po ma skyes pa rnams skyed par byed la/ skyes pa rnams bsgom pa dang / rgyas pa dang / yongs su rdzogs par byed pa ni brtson 'grus rtsom pa zhes bya'o/ /dge ba'i chos de dag bsgom pa'i tshe sems g.yengs par gyur pa na zhi gnas bsgom zhing sems rtse gcig tu 'jog par byed pa ni sems rab tu
<p>150b</p>
<p>150b.1</p>'dzin pa zhes bya'o/ /de'i tshe rmugs pa dang gnyid kyis non te/ sems zhum par gyur pa de na de bzhin gshegs pa'i yon tan nam bsam gtan gyi 'bras bu yid la byas nas sems gzengs bstod pa'am/ lhag mthong bsgoms pa las rmugs pa dang gnyid sel bar byed pa ni yang dag par spong ba zhes bya'o/ /
<p>150b.2</p>de la yang dag par spong ba bzhis mdor na chos nyid bstan te/ nag po'i phyogs dang dkar po'i phyogs so/ /de la sdig pa mi dge ba'i chos ma skyes pa skyed pa dang / skyes pa rnams spong ba ni nag po'i phyogs so/ /dge ba'i chos ma skyes pa skyed pa dang / skyes pa rnams gnas par byed pa ni dkar po'i phyogs so/ / 
<p>150b.3</p>de lta yin pa las spong ba rnam pa bzhi'i tshul gyis ni/ bzhi char yang dag par spong bar 'gyur te/ spong ba rnam pa bzhi ste/ yang dag par bsdams pas rab tu spong ba dang / spangs pas rab tu spong ba dang / bsgoms pas rab tu spong ba dang / rjes su bsrungs pas rab tu spong ba'o/ /de la sdig pa mi dge ba'i chos ma
<p>150b.4</p>skyes pa rnams mi skyed ba zhes bya ba la sogs pa ni spongs pas rab tu spangs ba bstan te/ sdig pa mi dge ba'i chos sems la mngon du byung ba de med pa yin pa spang ba ste/ de mngon du mi 'gyur bar bya ba'i phyir/ 'bad pa byed pa ni phyis mi skye bas spangs pas rab tu spong ba'o/ /sdig pa mi dge ba'i chos skyes pa rnams
<p>150b.5</p>spang ba'i phyir zhes bya ba la sogs pas ni/ yang dag par bsdams pas rab tu spong ba ste/ gang sdig pa mi dge ba'i chos skyes pa de dag phyis ci nas kyang rgyud las mi 'byung bar bsdam pa'i sgo nas spong bar bya ba'i phyir ro/ /dge ba'i chos ma skyes pa rnams skyed ces bya ba la sogs pa bsgoms pas rab tu spong
<p>150b.6</p>ba bstan te/ 'di ltar dge ba'i chos ma skyes pa rnams rten pa'i sgo nas bskyed par bya ba dang / skyes pa rnams bsgom pa'i sgo nas thob par bya ba dang / thob pa rnams mngon du byas nas/ de'i mi mthun pa'i phyogs de rnam par 'gyur ba'i phyir ro/ /dge ba'i chos skyes pa rnams gnas pa zhes bya ba la sogs pas rjes
<p>150b.7</p>su bsrungs pas spang ba bstan to/ /gang dge ba'i chos skyes pa rnams ni de'i mi mthun pa'i phyogs la bag med pas spang ba dang / de'i grogs su gyur pa bag yod pa la brten nas gnas pa dang / rdzogs pa la sogs pa byas na/ de la sgrib pa rnams med par 'gyur ba'i phyir ro/ /mdor na gtang
<p>151a</p>
<p>151a.1</p>par bya ba'i dngos po dang / blang bar bya ba'i dngos po gtang ba dang / blang ba'i bsam pa phun sum tshogs pa dang / sbyor ba phun sum tshogs pa bstan pa yin te/ de la yang dag pa'i spong ba snga ma gnyis ni gtang bar bya ba'i dngos po'o/ /yang dag pa'i spang ba phyi ma rnams ni blang bar bya ba'i dngos po'o/ /mos pa bskyed
<p>151a.2</p>ces bya bas bsam pa phun sum tshogs pa bstan to/ 'bad cing brtson 'grus rtsom ste/ sems rab tu 'dzin cing yang dag par smon par byed ces pa dang zhes bya ba la sogs pa ni sbyor ba phun sum tshogs pa bstan to/ /yang dag pa'i spong ba bzhi la yang dmigs pa dang / rang bzhin dang / grogs dang / bsgom pa dang / bsgoms pa'i
<p>151a.3</p>'bras bu'o/ /de la yang dag pa'i spong ba rnams kyi dmigs pa gang zhe na/ mi mthun pa'i phyogs dang gnyen po skyes pa dang ma skyes pa'o/ /de la yang dag pa'i spong ba dang po ni mi mthun pa'i phyogs ma skyes pa la dmigs so/ /yang dag pa'i spong ba gnyis pa ni mi mthun pa'i phyogs skyes pa la dmigs so/ /yang dag
<p>151a.4</p>pa'i spong ba gsum pa ni gnyen po ma skyes pa la dmigs so/ /yang dag pa'i spong ba bzhi pa ni gnyen po skyes pa la dmigs so/ /yang dag pa'i spong ba'i rang bzhin ni brtson 'grus kyi rang bzhin yin par rig par bya'o/ /grogs ni brtson 'grus dang lhan cig ldan pa'i sems las byung ba'i mos pa dang dad pa dang
<p>151a.5</p>shes rab dang ting nge 'dzin la sogs pa'o/ /de la bsgom pa ni mos pa bskyed pa 'bad cing brtson 'grus rtsom ste/ sems rab tu 'dzin cing yang dag par smon pa'o zhes gsungs so/ /tshig de dag gi rten dang bcas pa brtson 'grus rtsom ste/ bsgom pa bstan te de la mos pa ni brtson 'grus kyi rten no/ /de ci'i phyir zhe na/ 
<p>151a.6</p>'dod pa dang mos pa yod na/ de'i rgyu las brtson 'grus 'byung ba'i phyir ro/ /de la zhi gnas dang lhag mthong gi mtshan mas sems rgod par gyur na 'khor ba'i skyon yid la byas shing sems gdul ba dang / sems rmugs par gyur na de bzhin gshegs pa'i yon tan yid la bya ste/ sems gzengs bstod par bya ba'i
<p>151a.7</p>mtshan ma yid la bya ba med par zhi gnas dang lhag mthong 'ba' zhig bsgom pa ni 'bad pa'o/ /nam sems rgod pa dang rmugs par gyur pa na de bsal bar bya ba'i phyir rgod pa dang zhum pa'i gnyen por gyur pa zhi gnas kyi mtshan ma dang / lhag mthong gi mtshan ma yid la byed pa ni brtson 'grus rtsom pa zhes bya'o/ /de
<p>151b</p>
<p>151b.1</p>yang phye ste sems g.yengs par gyur pa'i tshe/ zhi gnas yid la byas nas 'jil bar byed pa ni sems rab tu 'dzin pa'o/ /sems zhum par gyur pa'i tshe lhag mthong yid la byas nas sems gzengs stod par byed pa ni yang dag par smon pa'o/ /bsgoms pa'i 'bras bu mi mthun pa'i phyogs thams cad
<p>151b.2</p>nyams par bya ba dang / gnyen po'i chos thob par bya zhing 'phel bar bya'o/ /de la yang dag pa'i spong ba gong ma gnyis kyis ni mi mthun pa'i phyogs nyams par byed pa bstan to/ /yang dag pa'i spong ba gsum pas ni gnyen po'i phyogs thob par byed pa bstan to/ /yang dag pa'i spong ba bzhi pas ni
<p>151b.3</p>gnyen po'i phyogs 'phel bar byed pa bstan to/ /yang dag par spong ba bzhi bstan pa'i 'og tu rdzu 'phrul gyi rkang pa bzhi bstan te/ de bas na de bshad pa'i skabs yin pa'i phyir/ rdzu 'phrul gyi rkang pa bzhi gang zhe na/ zhes bya ba la sogs pa gsungs so/ /de la rdzu 'phrul zhes bya ba ni mig la
<p>151b.4</p>sogs pa'i mngon par shes pa'i sbyor ba rnams la bya ba ste/ mos pa la sogs pa'i ting nge 'dzin bzhi ni mngon par shes pa rnams skye ba'i rgyu dang rkyen byed pa'i phyir rdzu 'phrul gyi rkang pa zhes bya'o/ /yang na skyes bu gang la rkang pa yod pa de ni 'gro ba dang 'ongs pa la sogs pa la mthu yod pa bzhin du gang la ting nge 'dzin
<p>151b.5</p>bzhi yod pa des kyang 'jig rten las 'das pa'i 'byor pa thob pa dang / mngon sum du bya ba'i mthu yod pas na rdzu 'phrul gyi rkang pa zhes bya'o/ /rdzu 'phrul gyi rkang pa dang po bstan pa'i phyir/ dge slong dag mos pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa zhes bya ba la sogs pa gsungs te/ gang
<p>151b.6</p>gi sdug bsngal dang stong pa dang bdag med pa la sogs pa la mos shing yid ches pa gtsor byas nas brtson 'grus la gus pa bskyed pa de bsgrims nas zhugs pa la sems rtse gcig pa la reg par gyur pa ni/ mos pa'i ting nge 'dzin zhes bya'o/ /yang na mi dge ba'i chos skyes pa
<p>151b.7</p>mi skyed pa dang / mi dge ba'i chos skyes pa spong ba dang / dge ba'i chos ma skyes pa bskyed par bya ba dang / dge ba'i chos bskyed pa gnas par bya ba'i phyir/ mos pa dang dad pa cher skyes pa las sems rtse gcig tu gyur pa ni mos pa'i ting nge 'dzin zhes bya'o/ /mos pa'i ting nge 'dzin bsgom pa de la nyes pa rnam pa lnga yod de/ nyes pa lnga spang ba'i phyir
<p>152a</p>
<p>152a.1</p>gnyen po spong ba'i 'du byed brgyad bsgom par bya'o/ /nyes pa rnam pa lnga ni le lo dang / gdams ngag nyams pa dang / zhum rgod dang / 'du mi byed pa dang / 'du byed pa dang lnga'o/ /de la zhum rgod gnyis ni nyes pa gcig tu bsdu'o/ /de la le lo ni mi dge ba spong ba dang / dge ba bsgrub pa la mi 'jug
<p>152a.2</p>pa ni le lo ste/ des dang po nyid du dge ba la mi sbyor ba'i dus la sgrib pa ni nyes pa'o/ /gdams ngag mi brjed pa ni ji skad du bstan pa'i bsam gtan gyi man ngag tshig dang don du brjed par gyur pa ste/ de'i bsam gtan sbyor ba la zhugs pa na bsam gtan gyi don brjed pas ni sgrib par gyur pa'i phyir nyes pa'o/ /
<p>152a.3</p>sems ni bsam gtan gyi sbyor ba la zhugs nas sems rtse gcig tu gyur pa'i tshe na sems zhum pa dang / rgod pa rab tu gcod pa na nyes pa ste/ de gnyis byung na sems las su rung ba med par 'gyur ro/ /zhum pa dang rgod pa byung ba'i dus na de sel bar 'gyur ba'i mtshan ma yid la mi byed pa ni nyes pa ste/ de gnyis
<p>152a.4</p>ma gsal na sems ma zhi bar gyur pa'i phyir ro/ /nam zhum pa dang / rgod pa dang bral nas sems mnyam pa nyid du gyur pa'i tshe mngon par 'du byed pa nyes pa ste/ mnyam pa nyid las bskyod na/ sems g.yengs par 'gyur ba'i phyir ro/ /nyes pa rnam pa lnga spong ba'i phyir/ spong ba'i 'du byed brgyad ni mos pa dang / 
<p>152a.5</p>brtson 'grus dang / dad pa dang / bag yangs dang / dran pa dang / shes bzhin dang / sems pa dang / btang snyoms so/ /de la mos pa ni bdag gis ting nge 'dzin gang gi dus na yongs su rdzogs par bya/ bag la nyal ba rnams kyang ji ltar spong bar bya/ /sdig pa mi dge ba'i chos kyang ji ltar dor bar bya zhes
<p>152a.6</p>'dod pa skye ba'o/ /brtson 'grus ni ji srid du gnyen po bsgom pa la rgyun mi chad par 'jug par byed pa'o/ /dad pa ni rgyun mi chad par zhugs shing gnas pa las yon tan gong ma rnams thob par bya bar dad pa skye zhing yid ches par 'byung ba'o/ /de la bag yangs ni gang dad pa mngon du byung bas rgyu byas nas
<p>152a.7</p>sems dga' ba skye'o/ /sems dga' ba las lus bde bar 'gyur ro/ /lus bde ba las yid bde bar 'gyur ro/ /yid bde bar gyur na sems las su rung bar 'gyur la/ sems las su rung bar gyur pa de sdig pa mi dge ba'i chos gnas ngan len gyi phyogs bsal ba ni bag yangs so/ /de la dran pa ni zhi
<p>152b</p>
<p>152b.1</p>gnas kyi phyogs su gtogs pas sems gnas pa rnam pa dgu ste/ rnam pa dgu ni nang du sems 'jog par byed pa dang / yang dag par 'jog pa dang / kun tu 'jog pa dang / nye bar 'jog pa dang / dul bar byed pa dang / zhi bar byed pa dang / nye bar zhi bar byed pa dang / gcig tu byed pa dang mnyam par 'jog pa'o/ /de la phyi'i
<p>152b.2</p>dmigs pa las sems bsdus nas nang du mi yengs pa'i tshul du sems dang po nyid du bsdus pa ni 'jog pa'o/ /sems dang po nyid du bsdus pa las phyi'i dmigs pa rnams la sems g.yo la/ rags pa 'byung ste/ rags pa'i sems de phrar nang du sdud pa ni yang dag par 'jog pa'o/ /de ltar gzhag pa las dran
<p>152b.3</p>pa nyams pa'i phyir/ sems g.yengs par gyur pa slar yang sdud pa ni kun tu 'jog pa'o/ /de nas dang po nyid du sems phyi rol du mi g.yengs pa'i mtshan nyid thob pa ni nye bar 'jog pa'o/ /thog ma nyid nas g.yengs par 'gyur ba'i rgyu gzugs la sogs pa'i yul la skyon dang bcas par mthong ba'i 'du shes kyi dbang du
<p>152b.4</p>byas nas sems 'phro bas sbyin par mi byed pa ni dul bar byed pa'o/ /sems 'khrugs par 'gyur ba'i rgyu rnam par rtog pa'i nye ba'i nyon mongs pa la skyon dang bcas par mthong nas sems 'phror mi ster ba ni zhi bar bya'o/ /dran pa nyams pa las rnam par rtog pa kun tu skyes par gyur na yang de gnas par mi byed pa ni nye bar
<p>152b.5</p>zhi bar byed pa'o/ /'bad pa dang bcas pa ni skabs dang bar chad med par ting nge 'dzin gyi rgyun la rtag tu gnas pa ni gcig tu byed pa'o/ /ting nge 'dzin legs par bsgoms pas mngon par 'du bya ba med cing lhun gyis grub pa nyid du ting nge 'dzin gyi rgyun la rgyun du gnas pa ni sems mnyam par gzhag pa'o/ /
<p>152b.6</p>de la shes bzhin ni gang lhag mthong gi phyogs su gyur pa'i shes rab ste/ de yang chos rnams rnam par 'jig pa dang / rab tu 'jog pa dang / kun tu rtog pa dang / kun tu tshol ba ste/ rnam pa bzhi'o/ /phung po dang khams la sogs pa'i chos ji snyed pa yod pa shes par byed pa ni rnam par 'jig pa'o/ /chos de dag kyang mi
<p>152b.7</p>rtag pa dang / sdug bsngal la sogs pa ji ltar gnas pa bzhin du shes par byed pa ni rab tu 'jog pa'o/ /rnam par rtog pa dang bcas pa'i shes rab kyis dang po chos rnams kyi mtshan nyid tshol ba ni kun tu rtog pa'o/ /de'i 'og tu zhib tu rtog pa ni kun tu tshol ba zhes bya'o/ /sems pa ni sems mngon par 'du byed pa ste/ 
<p>153a</p>
<p>153a.1</p>sgrib pa skyes sam ma skyes pa dang / spangs sam ma spangs pa brtags nas de spong ba la 'jug pa ste/ zhi gnas dang lhag mthong dang rjes su mthun pa'i sems kyi las so/ /btang snyoms ni sems mnyam par gyur pa las mi g.yo ba nyid kyi mtshan nyid du gnas pa'o/ /de la le lo spang ba'i phyir spong ba'i 'du byed rnam pa
<p>153a.2</p>bzhi bsgoms te/ mos pa dang / brtson 'grus dang / dad pa dang / bag yangs so/ /de la mos pa ni 'dod pa'i mtshan nyid do/ /brtson 'grus ni 'bad pa'i mtshan nyid do/ /dad pa ni yid ches pa'i mtshan nyid do/ /bag yangs ni las su rung ba'i mtshan nyid do/ /bzhi po de dag ji ltar na le lo'i gnyen por 'gyur zhe na/ des brtson 'grus
<p>153a.3</p>kyi gnas dang / rten dang / mtshan ma dang / 'bras bu bsten pa'i sgo nas 'gyur te/ de la brtson 'grus kyi gnas ni mos pa'o/ /de la brten pa ni brtson 'grus nyid do/ /'dod pa yod na brtson 'grus rtsom par byed pa'i phyir ro/ /'dod pa'i mtshan ma dang rgyu ni dad pa dang / yid ches pa yod na 'dod pa dang mos pa skye ba'i phyir ro/ /brtson 'grus
<p>153a.4</p>kyi 'bras bu ni bag yangs te/ brtson 'grus brtsams nas lus las su rung bas sems las su rung ba'i mtshan nyid bag yangs skye bar 'gyur ro/ /bag yangs skyes nas le lo med par 'gyur ba'i phyir ro/ /lhag ma nyes pa bzhi'i gnyen por ni spong ba'i 'du byed bzhi rnams rim bzhin du sbyar te/ gdams ngag brjod pa'i gnyen
<p>153a.5</p>po ni dran pa'o/ /zhum pa dang rgod pa'i gnyen po ni shes bzhin te/ nam sems zhum pa dang rgod pa byung na/ shes bzhin gyis de rtogs par byed pa'o/ /mngon par 'du mi byed pa'i gnyen po ni sems pa ste/ gang gi zhum pa dang rgod pa sel bar byed pa'o/ /mngon par 'du byed pa'i gnyen po ni btang snyoms so/ /nam g.yo bar 'dod pa na
<p>153a.6</p>mi g.yo bar gzhag pa'o/ /de ltar nyes pa lnga spong ba'i phyir spong ba'i 'du byed brgyad dang bcas par bsgom pa ni mos pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa zhes bya'o/ /mos pa'i ting nge 'dzin de yang 'phags pa'i bden pa bzhi dang ldan par bsgom pa yin par bstan pa'i phyir/ dben pa la
<p>153a.7</p>gnas pa dang / 'dod chags dang bral ba la gnas pa dang / zhes bya ba la sogs pa gsungs so/ /de la sdug bsngal gyi bden pa la sdug bsngal gyi yul mthong na de dang 'bral bar 'dod pas sdug bsngal gyi bden pa la gnas pa'i dus na ni dben pa la gnas pa zhes bya'o/ /kun 'byung gi bden pa ni 'dod chags
<p>153b</p>
<p>153b.1</p>sred pa'i mtshan nyid de/ de ni spang bar bya ba yin pas/ de la dmigs pa'i tshe ni 'dod chags dang bral ba la gnas pa zhes bya'o/ /'gog pa ni sdug bsngal thams cad spangs pa yin pas na bde ba ste/ de la dmigs pa'i dus na ni 'gog pa la gnas pa zhes bya'o/ /
<p>153b.2</p>lam gyi bden pa ni/ 'gog pa'i bden pa mngon du byed la/ sdug bsngal thams cad spong bar byed pa yin te/ de la dmigs pa na ni rnam par spong bar bsngos pa zhes bya'o/ /bsgom pa de yang mos pa la sogs pa mi mthun pa'i phyogs su gyur pa sems 'dus pa dang g.yengs
<p>153b.3</p>pa'i rgyu dang bcas pa yongs su spong bar bya ba'i rnam par bsgom pa bstan par bya ba'i phyir/ bdag gi mos pa rab tu zhen pa dang / rab tu 'dzin par ma gyur cig ces sgom par byed pa dang zhes bya ba gsungs so/ /de la sems nang du 'du ba'i rgyu ni lhag mthong dang bral bas gnyid dang rmugs pa
<p>153b.4</p>dang le lo'i dbang du sems nang du 'dus shing zhum par gyur pa'o/ /de yang spang dgos pa'i phyir bdag gi mos pa rab tu zhan par ma gyur cig ces bya ba gsungs so/ /sems g.yengs pa'i rgyu ni mi gtsang ba'i 'du shes dang bral bas gtsang ba la sogs par mtshan mar 'dzin pa'i sgo nas
<p>153b.5</p>yul la sems 'phros pa ste/ de yang spang dgos pa'i phyir rab tu 'dzin par ma gyur cig ces bya ba gsungs so/ /de gnyis kyi gnyen po yang sems zhum pa dang zhan pa spang ba'i phyir lhag mthong bsgom pa'o/ /sems g.yengs pa dang rab tu 'dzin pa spang ba'i phyir ni zhi gnas sam
<p>153b.6</p>lus la mi gtsang bar brtag pa bsgom mo/ /rdzu 'phrul gyi rkang pa gnyis pa bstan pa'i phyir/ brtson 'grus kyi ting nge 'dzin spong ba'i 'du byed dang ldan pa zhes bya ba la sogs pa gsungs te/ gang gi tshe sdig pa mi dge ba'i chos ma skyes pa mi skyed pa dang / skyes pa spong ba dang / dge ba'i
<p>153b.7</p>chos ma skyes pa skyed pa dang / skyes pa 'phel bar byed pa'i phyir/ brtson 'grus rgyun mi 'chad pa dang / rtag tu brtsam pa la sems rtse gcig pa la reg par gyur pa ni/ brtson 'grus kyi ting nge 'dzin zhes bya ste/ spong ba'i 'du byed dang ldan pa la sogs pa ni sngar bshad pa bzhin no/ 
<p>154a</p>
<p>154a.1</p>rdzu 'phrul gyi rkang pa gsum pa bstan pa'i phyir/ sems kyi ting nge 'dzin spong ba'i 'du byed dang ldan pa zhes bya ba la sogs pa gsungs te/ gang tshe rabs gzhan du ting nge 'dzin bsgoms pa'i sa bon la brten nas tshe 'dir ting nge 'dzin sgom pa dang / 
<p>154a.2</p>'dir bsgom pa las yang snga ma snga ma'i mthus phyi ma phyi ma'i mthu che zhing ting nge 'dzin gyi sa bon brtas pa la brten nas 'bad mi dgos par sems rtse gcig pa la reg par gyur pa ni/ sems kyi ting nge 'dzin zhes bya ste/ gzhan yang gong du bshad pa bzhin du blta'o/ /rdzu 'phrul gyi
<p>154a.3</p>rkang pa bzhi pa bstan pa'i phyir/ dpyod pa'i ting nge 'dzin spong ba'i 'du byed dang ldan pa zhes bya ba la sogs pa gsungs te/ gang gzhan dag gi chos bstan pa'i chos rnams kyi mtshan nyid rab tu 'byed pa la the tshom dang bral nas sems rtse gcig tu gyur pa ni/ dpyod pa'i ting nge 'dzin
<p>154a.4</p>zhes bya'o/ /yang na bsgom par bya ba'i yul gyi don bshig cing btsal ba las rnyed par gyur nas de nyid la sems rtse gcig tu gnas pa ni dpyod pa'i ting nge 'dzin zhes bya'o/ /gzhan yang gong du bshad pa bzhin du blta'o/ /'dir yang rnam pa lngar gzhag ste/ dmigs pa
<p>154a.5</p>dang / rang bzhin dang / grogs dang / bsgom pa dang / bsgoms pa'i 'bras bu'o/ /de la rdzu 'phrul gyi rkang pa rnams kyi dmigs pa ni ting nge 'dzin gyi yul lam/ ting nge 'dzin yongs su rdzogs pas gang las su bya ba'i rdzu 'phrul gyi mig dang rna ba la sogs pa'i 'phrul
<p>154a.6</p>lo/ /rang bzhin gang zhe na/ mos pa dang / brtson 'grus dang sems dang / dpyod pa'i mtshan nyid do/ /grogs gang zhe na/ de ting nge 'dzin de bzhi dang ldan pa'i sems dang sems las byung ba 'dod pa dang 'dod mi chags pa dang / zhe mi sdang ba la sogs pa'o/ /bsgom
<p>154a.7</p>pa gang zhe na/ spong ba'i 'du byed brgyad la goms par byed pa'o/ /bsgoms pa'i 'bras bu gang zhe na/ gang 'dod pa de thob pa'o/ /rdzu 'phrul gyi rkang pa bzhi bstan pa'i mjug bsdu ba'i phyir/ dge slong dag 'di ni rdzu 'phrul gyi rkang pa bzhi'o zhes bya ba gsungs so/ /rdzu 'phrul
<p>154b</p>
<p>154b.1</p>gyi rkang pa bstan pa'i 'og tu/ dbang po lnga bstan te/ ji ltar bstan pa bzhin bshad par bzhed nas/ de la dge slong dag dbang po lnga gang zhe na/ zhes bya ba la sogs pa gsungs so/ /dbang po lnga zhes grangs smos pa'i ming so sor phye ste bstan pa'i phyir/ dad pa'i dbang po
<p>154b.2</p>zhes bya ba nas/ shes rab kyi dbang po zhes bya ba'i bar du gsungs so/ /de la yod pa dang yon tan can dang nus pa'i dbang po la rim bzhin du yid ches pa dang / rab tu dang ba dang / mngon par 'dod pa ni/ dad pa'i dbang po'o/ /mtshan nyid de yod pa la ni yid ches
<p>154b.3</p>so/ /yon tan la ni sems dad pa'o/ /nub pa la 'dod pa skye ba ste/ de bas na 'dod pa dang mos pa gnyis don gcig pas dad pa'i dbang po ni mos pa'i dbang po'i ting nge 'dzin la dbang byed pa'o/ /dge ba sgrub pa dang mi dge ba spong ba la brtson pa ni brtson 'grus kyi dbang
<p>154b.4</p>po ste/ de bas na brtson 'grus kyi dbang pos ni brtson 'grus kyi ting nge 'dzin gyi dbang po la dbang byed do/ /ting nge 'dzin bsgom par bya ba'i yul sems kyi gsal bar mthong zhing ma brjed pa ni dran pa'i dbang po ste/ de bas na dran pa'i dbang pos ni sems kyi ting nge 'dzin la dbang
<p>154b.5</p>byed do/ /sems rtse gcig tu gnas shing / phyi rol du ma g.yengs pa ni ting nge 'dzin gyi dbang po ste/ des kyang sems kyi ting nge 'dzin nyid la dbang byed do/ /chos kyi mtshan nyid rab tu 'byed pa ni shes rab kyi dbang po ste/ de bas na shes rab kyi dbang pos ni dpyod pa'i ting nge 'dzin
<p>154b.6</p>la dbang byed pa'o/ /yang na 'khor ba nyes pa dang bcas pa dang / mya ngan las 'das pa yon tan dang bcas par dad par yid ches na/ 'khor ba las 'byung bar bya ba'i phyir/ brtson 'grus rtsom ste gang yid ches pa ni dad pa'i dbang po'o/ /brtson 'grus rtsom pa ni brtson
<p>154b.7</p>'grus kyi dbang po'o/ /brtson 'grus brtsams nas lhag pa'i tshul khrims dang / lhag pa'i shes rab rnams 'byung ste/ de la bya ba dang mi bya ba mtshan nyid dran pa ni dran pa'i dbang po'o/ /lhag pa'i sems kyi bslab pa ni ting nge 'dzin gyi dbang po'o/ /lhag pa'i shes rab kyi
<p>155a</p>
<p>155a.1</p>bslab pa ni shes rab kyi dbang po'o/ /yang na mdo 'di nyid kyi gnas rgyun du zhugs pa'i yan lag bzhi bshad de/ kun tu rig pa'i dad pa bzhi la gnas pa nyid dad pa'i dbang po'o/ /yang dag par spong ba bzhi la gnas pa ni brtson 'grus kyi dbang po'o/ /
<p>155a.2</p>dran pa nye bar gzhag pa bzhi la gnas pa ni dran pa'i dbang po'o/ /bsam gtan bzhi la gnas pa ni ting nge 'dzin gyi dbang po'o/ /'phags pa'i bden pa bzhi shes pa ni shes rab kyi dbang po'o/ /dbang po'i don ni dbang byed pa'i don te/ ci la dbang byed ce na/ dad pa ni
<p>155a.3</p>'jig rten las 'das pa'i chos skye ba'i rgyur gyur pa dad pa dang / brtson 'grus kyang dran pa dang shes rab dang / ting nge 'dzin la dbang byed de dad pa'i dbang gis chos de rnams 'byung ba'i phyir ro/ /brtson 'grus kyang dran pa dang ting nge 'dzin dang / shes rab gsum la
<p>155a.4</p>dbang byed da/ dran pa yang shes rab dang ting nge 'dzin gnyis la dbang byed do/ /ting nge 'dzin kyang shes rab la dbang byed do/ /shes rab ni 'jig rten las 'das pa'i chos mngon du bya ba la dbang byed de/ mig la sogs pa'i dbang po'i mthus rnam par shes pa skye ba bzhin
<p>155a.5</p>du/ chos de dag kyang gcig gis gcig skyed par byed pas na dbang po zhes bya'o/ /yang na dad pa zhes bya ba ni dkon mchog gsum la blo gnyis med par mos shing dad pa'o/ /yang na yon tan dang yon tan gyi gnas la dga' ba mngon du byas pa las sems dang ba skye ba ni dad pa'o/ /
<p>155a.6</p>yang na las dge ba dang mi dge ba las 'bras bu bde ba dang / sdug bsngal myong ba yid ches pa ni dad pa'o/ /lus dang sems las phongs pa med par mi dge ba'i chos spangs ba dang / dge ba'i chos mngon du bya bar sems spro ba ni brtson 'grus so/ /yang na las dam pa la
<p>155a.7</p>brtson pa'i lus dang ngag gi las la brtson 'grus zhes bya ste/ de ltar sdig pa mi dge ba'i chos byed pa la brtson pa ni le lo nyid kyis brtson 'grus ni ma yin no/ /sngon myong ba'i dngos po ma brjed pa ni dran pa'o/ /yang na dmigs pa'i dngos po sems la gsal ba ni dran pa'o/ /
<p>155b</p>
<p>155b.1</p>yang na mtshan ma yid la gzung ba ma nyams par byed pa dang / nyams na yang slar mngon sum du byed pa ni dran pa'o/ /yang na dran pa rnam pa bzhi ste/ yi ge mi brjed par 'dzin pa'i dran pa dang / yi ge gzung ba las don mi byed par 'dzin pa'i dran pa dang / don gzung ba
<p>155b.2</p>las rgyun du yid la byed pa mi gtong ba'i dran pa dang / rgyun du yid la byas pa las don mngon sum du gsal bar byed pa mthong bar byed pa ni dran pa'o/ /sems gnas pa'i rnam pa dgu ni ting nge 'dzin to/ /yang na khang pa rlung med pa'i mar me mi g.yo ba bzhin du nyon mongs pa'i
<p>155b.3</p>rlung rnams kyis ma bskyod par sems kyi ngang rgyud gcig tu 'byung ba ni ting nge 'dzin to/ /bden pa bzhi yang dag pa ji lta ba bzhin du khong du chud pa ni shes rab bo/ /yang na shes rab la rgya gar skad du pradz+nyA zhes 'byung ste/ pra ni rab kyi don la/ dz+nyA ni shes pa'i don te/ sdug bsngal rab
<p>155b.4</p>tu shes pa dang / kun 'byung rab tu spangs pa dang / 'gog pa mngon du byas pa dang / lam rab tu bsgoms pa ni shes rab bo/ /de la shes rab kyi dbang po ni lhag mthong gi phyogs te/ dran pa dang ldan pa rnams la shes rab 'byung bas dran pa'i dbang po ni de'i rgyu'o/ /ting nge 'dzin gyi
<p>155b.5</p>dbang po ni zhi gnas kyi phyogs te/ brtson 'grus rgyun du brtsams pa rnams ni sems rtse gcig tu 'gyur bas/ brtson 'grus kyi dbang po ni de'i rgyu'o/ /dad pa'i rgyu las thams cad skye ba'i phyir/ dad pa ni zhi gnas dang lhag mthong gnyi ga'i rgyu'o/ /yang na dad pas tshul
<p>155b.6</p>khrims kyi phung po smos pa yin te/ dad pa dang ldan pa rnams ni tshul khrims srung bar byed pas so/ /brtson 'grus dang ting nge 'dzin gyi dbang po gnyis kyis ting nge 'dzin gyi phung po rgyu dang bcas pa bstan pa yin te/ brtson 'grus ni ting nge 'dzin gyi rgyu yin pa'i phyir ro/ /dran pa
<p>155b.7</p>dang shes rab kyi phung po'i rgyu dang bcas pa bstan pa yin te dran pa ni shes rab kyi phung po'i rgyu yin pa'i phyir ro/ /de la dbang po lnga rnams kyi yul ni lnga ste/ byang chub dang spyod pa dang thos pa'i chos dang / zhi gnas dang / lhag mthong dang / dad pa'i dbang po'i yul ni byang chub ste/ dad
<p>156a</p>
<p>156a.1</p>pas zad la mi skye ba'i ye shes la gtso cher dang ba skye ba'i phyir ro/ /brtson 'grus kyi dbang po'i yul ni spyod pa ste/ brtson 'grus kyis ni bslab pa gsum sgrub par byed pa'i phyir ro/ /dran pa'i dbang pos ni thos pa'i chos rnams la dmigs te/ dran pas chos kyi
<p>156a.2</p>don dang mi brjed pa'i phyir ro/ /ting nge 'dzin gyi dbang pos ni zhi gnas la dmigs te/ rtag tu sems rtse gcig tu 'gyur ba 'ba' zhig tu sbyor ba'i phyir ro/ /shes rab kyi dbang pos ni lhag mthong la dmigs te/ chos rnams kyi rang dang spyi'i mtshan nyid shes par bya ba'i don la gtso
<p>156a.3</p>cher lhur len pa'i phyir ro/ /ci'i phyir dbang po'i rim pa de ltar bkod ce na/ mya ngan las 'das pa'i 'bras bu la dad pa skyes nas brtson 'grus brtsams pas dad pa'i 'og tu brtson 'grus so/ /brtson 'grus brtsams pa rnams ni dran pa nyams mi srid pas/ brtson
<p>156a.4</p>'grus kyi 'og tu dran pa'o/ /dran pa ma nyams na sems rtse gcig tu 'gyur bas/ dran pa'i 'og tu ting nge 'dzin gyi dbang po'o/ /sems rtse gcig tu gyur na yang dag pa ji lta ba bzhin du ye shes skye ba'i phyir/ ting nge 'dzin gyi 'og tu shes rab bshad do/ /dbang po lnga rnams kyi
<p>156a.5</p>don ni rim pa gnyis mdo las gsal ba bstan pa'i phyir/ /de la dad pa'i dbang po gang zhe na/ zhes bya ba la sogs pa gsungs so/ /de la chos bzhi la dad cing yid ches pa ni dad pa ste/ chos bzhi po gang zhe na/ 'khor ba na spyod pa'i 'jig rten pa'i yang dag pa'i lta ba la dad pa ni
<p>156a.6</p>dang ba'o/ /de las kyi rnam par smin pa la brten pas zhes bya ba ni gnyis pa'o/ /las gang dag byed par 'gyur ba'i las de dang de'i rnam par smin pa so sor myong bar 'gyur ba ni gsum pa'o/ /de srog gi phyir yang sdig pa'i las mi byed pa ni bzhi pa'o/ /'khor ba na spyod pa'i
<p>156a.7</p>'khor ba na yod pa'am/ 'khor bar gtogs pa'i chos de 'jig rten 'di yod 'jig rten pha rol yod ces lta ba ni/ 'khor ba na spyod pa'i 'jig rten pa'i yang dag pa'i lta ba zhes bya ste/ gang gi tshe 'di yod tshe phyi ma yod par lta ba'i 'khor ba na spyod pa'i 'jig rten pa'i lta ba dad pa zhes
<p>156b</p>
<p>156b.1</p>bya'o/ /de zhes bya ba ni dad pa dang ldan pa'i gang zag de'i'o/ /las kyi rnam par smin pa la brten zhes bya ba ni/ las dge ba dang mi dge ba'i rnam par smin pa yod par 'dod pa'o/ /las gang dang gang byed par 'gyur ba'i zhes bya ba gang zag gang dang gang gis las dge ba dang mi
<p>156b.2</p>dge ba la sogs pa gang dang gang byas pa'o/ /las de dang de'i rnam par smin pa so sor myong bar 'gyur zhes bya ba ni/ gang zag gang gis las dge ba byas na/ de'i rnam par smin pa bde ba myong bar 'gyur ba dang / gang zag gang gis las mi dge ba byas na de'i rnam par smin pa sdug
<p>156b.3</p>bsngal myong bar 'gyur ba dang / las gang gis byas pa de nyid kyis myong bar 'gyur gyi rnam par smin pa gzhan gyis myong bar mi 'gyur bar yid ches pa'o/ /de srog gi phyir yang sdig pa'i las mi byed ces bya ba ni tshe 'di dang phyi ma yod par mthong ba dang / las dang las kyi rnam par smin pa
<p>156b.4</p>yod par mthong ba dang / las gang gi rnam par smin pa yang des myong bar 'gyur ba'i gang zag de la bya ba'i don to/ /sdig pa mi dge ba'i chos byas na 'bras bu sdug bsngal myong bar 'gyur bar yid ches pas srog gi phyir yang ma byin par len pa la sogs pa'i sdig pa mi byed pa ni/ dad
<p>156b.5</p>pa'i dbang po zhes bya'o/ /brtson 'grus kyi dbang po bstan pa'i phyir/ de la brtson 'grus kyi dbang po gang zhe na/ zhes bya ba la sogs pa gsungs so/ /chos gang la dad pa'i dbang por gyur pa'i chos de la zhes bya ba ni dad pa'i dbang pos gang dad par gyur pa'i chos bzhi po la'o zhes bya
<p>156b.6</p>ba'i tha tshig go/ /brtson 'grus kyi dbang pos yang dag par grub ces bya ba ni/ dad pa'i dbang pos dad par gyur ba'i chos de la brtson 'grus kyi dbang pos mi dge ba'i phyogs ni spong bar byed/ dge ba'i phyogs ni grub par byed de/ de ni brtson 'grus kyi dbang po'o/ /dran pa'i dbang
<p>156b.7</p>po bstan pa'i phyir/ de la dran pa'i dbang po gang zhe na zhes bya ba la sogs pa gsungs so/ /chos gang la brtson 'grus kyi dbang pos yang dag par grub par byed pa'i chos de la zhes bya ba las brtson 'grus kyi dbang pos ni mi dge ba'i chos spangs nas/ dge ba'i chos sgrub ste/ gzhag
<p>157a</p>
<p>157a.1</p>pa'i dge ba'i chos de la dran pa'i dbang pos ni/ dge ba'i chos de sems la mi gsal ba dang brjed par ma gyur pa byed pa ni/ dran pa'i dbang po zhes bya'o/ /ting nge 'dzin gyi dbang po bstan pa'i phyir/ de la ting nge 'dzin gyi dbang po gang zhe na zhes bya ba la sogs
<p>157a.2</p>pa gsungs so/ /chos gang dran pa'i dbang pos chud mi gzon pa zhes bya ba ni dge ba'i chos gang dran pa'i dbang pos ma brjed par byas pa'o/ /chos de la ting nge 'dzin gyi dbang pos rtse gcig tu byed ces bya ba ni dran pa'i dbang pos ma brjed par byas pa'i chos la ting nge 'dzin gyi
<p>157a.3</p>dbang pos g.yeng ba spangs nas rgyun du rtse gcig par dmigs par byed ces bya ba'i don to/ /shes rab kyi dbang po bstan pa'i phyir/ de la shes rab kyi dbang po gang zhe na zhes bya ba la sogs pa gsungs so/ /chos gang la ting nge 'dzin gyi dbang pos rtse gcig tu byas pa zhes
<p>157a.4</p>bya ba ni dran pa'i dbang pos mi brjed pa'i dge ba'i chos la ting nge 'dzin gyi dbang pos rgyun du rtse gcig tu gzhag pa'o/ /shes rab kyi dbang pos chos de dag gi so sor rang gi mtshan nyid mthong ba ni so sor khong du chud pa'o/ /spyi'i mtshan nyid mthong ba ni/ chos de dang de rnams la mngon
<p>157a.5</p>sum du shes pa zhes bya'o/ /dbang po lnga yang dmigs pa dang / rang bzhin dang / grogs dang / bsgom pa dang / bsgoms pa'i 'bras bu ste/ rnam pa lngar gzhag go/ /dbang po lnga rnams kyi dmigs pa ni 'phags pa'i bden pa bzhi ste/ dbang po'i dus na yang de bzhi la dmigs
<p>157a.6</p>pa'i phyir ro/ /rang bzhin ni dad pa dang / brtson 'grus dang / dran pa dang / ting nge 'dzin dang / shes rab kyi ngo bo'o/ /grogs ni chos de dang ldan pa'i sems dang sems las byung ba gzhan rnams so/ /bsgom pa ni dad pa'i dbang pos bden pa bzhi la mngon par yid ches pa'i rnam par
<p>157a.7</p>bsgom mo/ /brtson 'grus kyi dbang pos ni bden pa la bzlog pa'i brtson 'grus rnam par bsgom mo/ /dran pas ni bden pa la mi brjed par rnam par bsgom mo/ /ting nge 'dzin gyis ni bden pa la mi g.yeng ba'i rnam par bsgom mo/ /shes rab kyis ni rang dang spyi'i mtshan nyid rtogs pa
<p>157b</p>
<p>157b.1</p>rnam par bsgom mo/ /'bras bu ni bden pa bzhi rtogs par byed pa'o/ /stobs kyi skabs su dmigs pa la sogs pa gang bden pa yang gcig ste/ mi mthun pa'i phyogs kyi zil gyis mi non pa tsam gyis bye brag tu dbye bar zad do/ /dbang po lnga bstan pa'i mjug bsdu ba'i phyir/ 'di
<p>157b.2</p>ni dge slong dag dbang po rnams so zhes gsungs so/ /dbang po lnga'i 'og tu stobs lnga bstan te/ ji ltar bstan pa bzhin du bshad par bzhed nas/ de la dge slong dag stobs lnga gang zhe na zhes bya ba la sogs pa gsungs so/ /dbang po lnga po nyid mi brdzi ba dang / mi tshugs par gyur
<p>157b.3</p>pas na stobs lngar gzhag ste/ dad pa'i stobs kyang dad pa mi brdzi bar gyur ba rnams ni 'jig rten 'dir lha'i bdud dam/ tshangs pa'am gzhan yang 'jig rten na chos dang mthun par gyur pa'am/ nyon mongs pas kun nas dkris pa rnams kyis dad pa zlog par mi nus pas na dad pa'i
<p>157b.4</p>stobs so/ /dad pa'i stobs mngon du byas pa'i rgyu las 'byung ba'i brtson 'grus la sogs pa'i chos bzhi yang stobs zhes bya ste/ stobs dang ldan zhing bdud kyi grogs su gyur ba'i bdud rnam pa bzhi'i stobs bcom nas/ zag pa zad pa mngon du byed pas na stobs zhes bya'o/ /yang
<p>157b.5</p>na dbang po'i dus na ni dbang po lnga'i mi mthun pa'i phyogs ma dad pa dang / le lo dang dran pa nyams pa dang / g.yengs pa dang / shes bzhin med pa rnams skabs su 'dre zhing 'byung ba las/ nam mi mthun pa'i phyogs rnams skabs su 'byung bar mi byed de/ gnyen po 'ga'
<p>157b.6</p>zhig gi phyogs gcig tu skyes pa'i stobs zhes bya'o/ /de la dkon mchog gsum la bsam pa mi phyed par gyur pa ni dad pa'i stobs so/ /byang chub kyi phyogs rnams rgyun du bsgom pa ni brtson 'grus kyi stobs so/ /gang mnyan cing bsam pa'i chos nam du yang mi brjed pa ni dran pa'i stobs
<p>157b.7</p>so/ /zhum pa dang rgod pa'i dbang du mi 'gyur ba ni ting nge 'dzin gyi stobs so/ /chos gang la yang the tshom med par shes pa ni shes rab kyi stobs so/ /de la dad pa'i stobs kyis ni mthong ba'i lam thob par bya ba la bar du gcod pa'i bdag gi lus la chags pa spong bar byed do/ /brtson 'grus kyi
<p>158a</p>
<p>158a.1</p>stobs kyis ni bdag gi yo byad la chags pa spong bar byed do/ /dran pa'i stobs kyis ni sngon byas pa dang smad pa'i lam la rtogs pa'i sems spong bar byed do/ /ting nge 'dzin gyi stobs kyis ni zhum pa dang rgod pa la sogs pa nyon mongs pa che long du byung ba zil gyis gnon to/ /
<p>158a.2</p>shes rab kyi stobs kyis ni bag chags thams cad rtsad nas 'don to/ /stobs lnga bstan pa'i 'og tu byang chub kyi yan lag bdun bstan te/ ji ltar bstan pa bzhin du bshad par bzhed nas/ de la dge slong dag byang chub kyi yan lag bdun gang zhe na/ zhes bya ba la sogs pa gsungs so/ /
<p>158a.3</p>de la byang chub ni bden pa bzhi khong du chud nas zad la mi skye ba'i ye shes thob pa ste/ byang chub de yang gang zag gi khyad par gyis na nyan thos kyi byang chub dang / yang dag par rdzogs pa'i byang chub ste rnam pa gsum du gzhag go/ /byang chub thob par byed pa'i grogs su gyur pa'am/ de'i
<p>158a.4</p>rten du gyur pa'i chos ni byang chub kyi yan lag ste/ dper na lus kyi grogs su gyur pa'am/ rten du gyur pa dang rkang pa dang / lag pa la sogs pa'i lus kyi yan lag ces bya ba bzhin no/ /'dir yan lag gi gtso bo gang yin na bdun po 'di dag byang chub kyi yan lag tu gzhag go/ /
<p>158a.5</p>smras pa chos rab tu 'byed pa ni de kho na mngon par rtogs pa'i bdag nyid yin pas yan lag gtso bo dang yan lag gnyi gar gzhag go/ /dran pa la sogs pa drug ni de dang rjes su mthun par byed pa'i grogs yin pas yan lag bdun du gzhag go/ /de la byang chub kyi phyogs sum cu rtsa bdun gyi chos
<p>158a.6</p>bsgom zhing mngon sum du byas pa rnams chud mi gzon cing mi brjed par byed pa ni/ dran pa yang dag byang chub kyi yan lag ces bya ste/ dben pa la gnas pa la sogs pa'i don ni sngar bshad pa bzhin du blta'o/ /chos rnam par 'byed pa byang chub kyi yan lag ni lhag mthong gi tshogs dang
<p>158a.7</p>zung du 'brel ba ste/ gang mthong ba'i lam gyis kun nas nyon mongs pa'i phyogs dang / rnam par byang ba'i phyogs rnams kyi mtshan nyid ma 'dres par shes par bya'o/ /brtson 'grus byang chub kyi yan lag ni/ yon tan gong ma khyad par can rnams len par byed cing yon tan la bsgribs pa'i nyes pa
<p>158b</p>
<p>158b.1</p>rnams spong bar byed pa'i mtshan nyid do/ /dga' ba byang chub kyi yan lag ni de kho na'i mtshan nyid gang zag la bdag med pa dang po mthong nas lus dang sems la sim pa thob pa'o/ /shin tu sbyangs pa byang chub kyi yan lag ni lus las su rung ba dang / sems las su rung bar gyur
<p>158b.2</p>pa ste/ gnas ngan len thams cad dang bral ba'i lus dang sems las gzhan du gyur pas rang gi bya ba la spyod pa spang ba dang / sems gnas gzhan du gyur pas dmigs pa'i yul thogs pa med par 'jug pa'o/ /ting nge 'dzin byang chub kyi yan lag ni de bzhin nyid la dmigs pa'i
<p>158b.3</p>sems rtse gcig pa rtag tu ma nyams pa gnas pa'o/ /btang snyoms byang chub kyi yan lag ni/ zhum rgod la sogs pa'i nyes pa thams cad spangs pas rtag tu bya ba med pa dang / nyon mongs pa med par gnas pa'o/ /byang chub kyi yan lag bdun rnams yan lag lngar gzhag ste/ 
<p>158b.4</p>rten gyi yan lag dang / rang bzhin gyi yan lag dang / nges par 'byung ba'i yan lag dang / rjes su bsngags pa'i yan lag dang / kun nas nyon mongs pa med pa'i yan lag go/ /de la dran pa byang chub kyi yan lag ni/ rten gyi yan lag ste/ dran pa'i dbang gis gang la
<p>158b.5</p>dmigs pa'i dmigs pa de nas gzhan du mi g.yeng bar byed pa'i phyir ro/ /chos rnam par 'byed pa byang chub kyi yan lag ni/ rang bzhin gyi yan lag ste/ byang chub kyi chos rnams kyi rang dang spyi'i mtshan nyid shes pa'i ye shes kyi rang bzhin yin pa'i phyir ro/ /brtson 'grus byang chub
<p>158b.6</p>kyi yan lag ni nges par 'byung bar byed pa'i yan lag ste/ brtson 'grus kyi mthus so so'i skye bo'i sa las yang dag par 'da' bar byed pa'i phyir ro/ /dga' ba byang chub kyi yan lag ni rjes su bsngags pa'i yan lag ste/ des lus dang sems la phan 'dogs par byed pa'i
<p>158b.7</p>phyir ro/ /bag yangs dang ting nge 'dzin dang / btang snyoms byang chub kyi yan lag gsum ni/ kun nas nyon mongs pa med pa'i yan lag ste/ de gsum gyis nyon mongs pa 'joms pa'i gnyen po byed pa'i phyir ro/ /de yang kun nas nyon mongs pa med pa'i gleng gzhi dang rten dang
<p>159a</p>
<p>159a.1</p>bzhin rnam pa gsum du gzhag go/ /de la kun nas nyon mongs pa med pa'i gleng gzhi ni shin tu byang ba byang chub kyi yan lag ste/ shin tu byang bas ni gnas ngan len pa dang / de'i rgyur gyur pa'i nyon mongs pa rnams 'joms par byed pa'i rgyu byed pa'i phyir ro/ /de
<p>159a.2</p>yang ji lta zhe na/ 'di ltar lus dang sems las su mi rung ba ni gnas ngan len te/ de yod na sems rtse gcig pa mi 'byung bas sems g.yengs par 'gyur ro/ /sems g.yengs nas 'dod chags la sogs pa'i nyon mongs pa skye ste/ de bas na gnas ngan len ni/ kun nas nyon
<p>159a.3</p>mongs pa'i rgyu'o/ /shin tu byang ba ni lus dang sems las su rung ba yin pas/ des gnas ngan len sel bar byed pa'i phyir/ kun nas nyon mongs pa med pa'i gleng gzhir gzhag go/ /kun nas nyon mongs pa med pa'i rten ni ting nge 'dzin byang chub kyi yan lag ste/ de ltar
<p>159a.4</p>lus dang sems las su rung na sems mnyam par 'jog par 'gyur ro/ /sems mnyam par gzhag na yang dag pa ji lta ba bzhin du shes pa skyes na/ kun nas nyon mongs pa spangs te/ de bas na ting nge 'dzin ni kun nas nyon mongs pa med pa'i gzhi'o/ /kun nas nyon
<p>159a.5</p>mongs pa med pa'i rang bzhin btang snyoms byang chub kyi yan lag ste/ btang snyoms kyi nyon mongs pa spong bar byed la/ rtag tu'ang nyon mongs pa med pa dang rjes su mthun par gnas pa'i phyir ro/ /yan lag bdun po 'di yang rnam pa gsum du bsdus te/ zhi gnas kyi phyogs
<p>159a.6</p>dang / lhag mthong gi phyogs dang gnyis ka'i phyogs so/ /de la chos rnam par 'byed pa dang / brtson 'grus dang / dga' ba gsum lhag mthong gi phyogs so/ /de la gang shin tu byang ba dang / gang ting nge 'dzin dang / btang snyoms byang chub kyi yan lag gsum ni zhi gnas kyi
<p>159a.7</p>phyogs so/ /dran pa ni gnyi ga'i phyogs te/ thams cad du 'gro ba zhes bya'o/ /byang chub kyi yan lag rnams kyang dmigs pa dang / rang bzhin dang / grogs dang / bsgom pa dang / bsgoms pa'i 'bras bu ste/ rnam pa lngar gzhag go/ /de la byang chub kyi yan lag
<p>159b</p>
<p>159b.1</p>rnams kyi dmigs pa ni 'phags pa'i bden pa bzhi ste/ mthong ba'i lam na bden pa bzhi rnams yang dag pa ji lta ba bzhin du shes shing dmigs pa'i phyir ro/ /rang bzhin ni dran pa dang / chos rab tu 'byed pa dang / brtson 'grus dang / dga' ba dang / shin tu sbyangs pa dang / 
<p>159b.2</p>btang snyoms so/ /grogs ni byang chub kyi yan lag de dag dang ldan pa'i sems dang sems la byung ba dad pa la sogs pa gzhan rnams so/ /bsgom pa ni dran pa byang chub kyi yan lag bsgom pa ste/ dben pa la gnas pa 'dod chags dang bral ba la gnas pa/ 'gog
<p>159b.3</p>pa la gnas pa/ rnam par spong bar bsngos pa/ sgom par byed de zhes bya ba la sogs pa bden pa bzhi nyid bsgom par gsungs so/ /bsgoms pa'i 'bras bu ni mthong bas spang bar bya ba'i nyon mongs pa spong bar byed pa'o/ /byang chub kyi yan lag bdun bstan pa'i 'og tu/ 
<p>159b.4</p>lam gyi yan lag brgyad bstan te/ de bas na ji ltar bstan pa bzhin du bshad par bzhed nas/ dge slong dag 'phags pa'i lam gyi yan lag brgyad gang zhe na zhes bya ba la sogs pa gsungs so/ /de la 'phags pa ni rgyun du zhugs pa'i 'bras bu la sogs pa slob pa'i
<p>159b.5</p>gang zag rnams la bya ste/ de dag bsgoms pas spang bar bya ba'i nyon mongs pa ma lus pa spang pa dang / rnam par grol ba mngon sum du bya ba'i phyir yan lag brgyad dang ldan zhing / yan lag brgyad kyis bsdus pa'i lam yin pa'i phyir/ 'phags pa'i lam gyi yan lag
<p>159b.6</p>brgyad pa'i lam zhes bya'o/ /'di lta ste yang dag par lta ba dang zhes bya ba la gang byang chub kyi yan lag bdun gyi skabs su 'phags pa'i bden pa bzhi khong du chud pa thob ste/ de nyid la dmigs pa ni/ yang dag pa'i lta ba'o/ /yang dag pa'i lta ba de nyid gtsor byas nas
<p>159b.7</p>'byung bar 'gyur ba'i chos rnams la yang dag par rtog cing 'dod pa dang gnod sems dang 'tshe ba'i rtog pa spangs nas 'dod pa med pa dang / gnod sems med pa dang / 'tshe ba med pa la rtog pa ni/ yang dag pa'i rtog pa zhes bya ste/ gal te rtog pa zhig ni sems
<p>160a</p>
<p>160a.1</p>'jug par 'dod na yang rnam pa de lta bu'i chos la rtog go/ /brgya la smra ba zhig la sems 'jug par 'dod na yang dag pa'i lta ba nyid mngon du byas nas/ dge ba'i chos la rnam par brtag pa'i chos de nyid gzhan la gtam du smra ste/ de ni yang dag pa'i ngag
<p>160a.2</p>ces bya'o/ /gal te chos gos dang bsod snyoms dang mal cha dang stan dang na ba'i rkyen sman la sogs pa'i yo byad rnams dgos par gyur na/ de yang 'tshol ba'i dus na 'gro ba dang slar 'ong ba'i tshe shes bzhin du spyod pa dang / lta ba dang / rnam par lta ba dang / brkyang ba dang / 
<p>160a.3</p>bskum pa dang / chos gos dang / lhung bzed 'dzin pa dang / bza' ba dang btung ba la sogs pa dang / 'chags pa dang 'dug pa dang / nyal ba la sogs pa'i tshe shes bzhin du spyod de/ de ni yang dag pa'i las kyi mtha' zhes bya'o/ /gang chos gos dang na ba'i rkyen sman la
<p>160a.4</p>sogs pa tshol ba yang g.yo dang sgyus tshol ba spangs nas/ chos bzhin du tshol te/ de ni yang dag pa'i 'tsho ba zhes bya'o/ /yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba la
<p>160a.5</p>brten nas bsgom pa la zhugs pa na mos pa dang brtson 'grus dang 'bad pa la sogs pa'i brtson 'grus rgyun mi gcod cing bsgoms pas spang bar bya ba'i nyon mongs pa spang ba la 'jug pa ni/ yang dag pa'i rtsol ba'o/ /dran pa nye bar gzhag pa bzhi la brten nas phyin ci ma
<p>160a.6</p>log par bsdu ba'i dngos po gsal ba'i mtshan nyid ni yang dag pa'i dran pa zhes bya'o/ /sems gnas pa rnam pa dgu ni yang dag pa'i ting nge 'dzin zhes bya'o/ /'phags pa'i lam gyi yan lag brgyad po de dag kyang mdor na rnam pa gnyis su gzhag ste/ spyod pa'i tshe gang bya ba
<p>160a.7</p>dang / gnas pa'i tshe gang bya ba'o/ /spyod pa'i tshe ting nge 'dzin bsgom pa la ma gtogs pa gzhan 'chags pa dang 'dug pa la sogs pa spyod lam la gnas pa'i dus na ste/ de'i tshe na ni yang dag pa'i ngag dang / las kyi mtha' dang / 'tsho ba la gnas par bya'o/ /gnas
<p>160b</p>
<p>160b.1</p>pa'i tshe zhes bya ba ni/ ting nge 'dzin du snyoms par zhugs pa'i dus na ste/ de na yang zhi gnas bsgom pa dang / lhag mthong bsgom pa rnam pa gnyis bya'o/ /de la gang yang dag pa'i lta ba dang / yang dag pa'i rtog pa dang / yang dag pa'i rtsol ba gsum ni lhag
<p>160b.2</p>mthong gi phyogs 'khor dang bcas pa ste/ yang dag pa'i lta ba ni lhag mthong nyid do/ /yang dag pa'i rtsol ba dang / rtog pa gnyis ni de'i phyogs so/ /yang dag pa'i dran pa dang / yang dag pa'i ting nge 'dzin ni zhi gnas kyi phyogs 'khor dang bcas pa ste/ yang
<p>160b.3</p>dag pa'i ting nge 'dzin ni zhi gnas kyi sgo nyid do/ /dran pa ni de'i phyogs su gtogs pa'o/ /de ltar bsgoms pas spang bar bya ba'i bag la nyal ma lus par spang bar bya ba dang / dgra bcom pa'i 'bras bu dam pa mngon sum du byas pa'i phyir/ yang dag pa'i ngag dang las
<p>160b.4</p>kyi mtha' dang / 'tsho ba rnam par dag pa la brten nas slob pa'i gang zag dag dus dus su zhi gnas dang lhag mthong la sgom par byed do/ /yang na mi shes pa dang the tshom gyi shes pa dang / log pa'i shes pa med pa ni yang dag pa'i lta ba'o/ /de la mi shes pa ni
<p>160b.5</p>'phags pa'i bden pa bzhi mtshan nyid khong du ma chud pa'o/ /the tshom gyi shes pa ni 'phags pa'i bden pa bzhi yin nam ma yin snyam du the tshom za ba'o/ /log pa'i shes pa ni mi rtag pa la rtag pa la sogs par phyin ci log tu 'dzin pa'o/ /yang dag pa'i rtog pa zhes bya
<p>160b.6</p>ba la/ rgya gar skad du samyag saM kalpa zhes 'byung ste/ samyaka ni phyin ci ma log pa'i don to/ /saM ni mnyam pa'i don no/ /kalpa ni rjes su rtog pa'i don te/ yang dag pa'i lta bas mthong ba'i chos la phyin ci ma log par chos rnams kyi rang bzhin stong pa dang mi rtag pa la
<p>160b.7</p>sogs par mthun par rjes su rtog pa ni yang dag pa'i rtog pa'o/ /brdzun la sogs pa'i nyes pa bzhi spangs pa ni yang dag pa'i ngag go/ /srog gcod pa la sogs pa lus kyi las ngan pa gsum las log pa ni yang dag pa'i las kyi mtha'o/ /sdig pa mi dge bas 'tsho ba med pa
<p>161a</p>
<p>161a.1</p>ni yang dag pa'i 'tsho ba ste/ dge bsnyen la sogs pa'i khyim na gnas pa yang dug dang mtshon cha la sogs pa 'tshong ba la sogs pa las slar log pa'o/ /rab tu byung ba la yang kha gsag dang tshul 'chos pa la sogs pa las slar log pa'o/ /sdig
<p>161a.2</p>pa mi dge ba'i chos spang ba dang / dge ba'i chos bsgrub pa la brtson 'grus ha cang drag pa yang ma yin/ dal ba yang ma yin te/ mnyam du rtsol ba ni yang dag pa'i rtsol ba'o/ /yid gsal bar gyur pas dmigs par bya ba'i yul la ma rmongs pa ni yang dag pa'i dran pa ste/ 
<p>161a.3</p>rgyu drug gi dran pa skye ba'o/ /rgyu drug ni dran pa mthong ba dang / mi 'dra ba dang / goms pa dang / gcig gi don du rtogs pa dang / zhi gnas kyi stobs dang / rgyu'i stobs so/ /de la 'dra ba mthong ba las dran pa skye ste/ bu dang 'dra ba la la mthong ba na bu dran pa lta bu'o/ /mi
<p>161a.4</p>mthun pa las kyang dran pa skye ste/ tsha ba dang grang ba dran pa lta bu'o/ /goms pa las kyang dran pa skye ste/ bklag pa la sogs pa la goms par byas pa las gang goms pa de nyid phyis kyang dran pa skye ste/ gcig gi don du rtogs pa las dran pa 'byung ste/ a mra'i 'bras bu
<p>161a.5</p>mthong ba las skyur ba dran pa'o/ /zhi gnas kyi stobs kyang dran pa 'byung ste/ sngon gyi gnas rjes su dran pa dang / 'chi 'pho shes pa dang / zag pa zad pa shes pa'i rnal 'byor pa rnams tshe rabs snga ma'i gnas rnams rjes su dran pa skye ba'o/ /rgyu'i stobs las kyang dran pa skye
<p>161a.6</p>ste/ bsod nams dang ldan pa rnams tshe rabs gzhan dran pa 'byung ba'i phyir ro/ /g.yeng rgod thams cad spangs nas/ sems drang po'am mnyam par gnas na ni yang dag pa'i ting nge 'dzin to/ /ci'i phyir 'phags pa'i lam yan lag brgyad po rim pa de ltar bshad ce na/ 
<p>161a.7</p>mya ngan las 'das pa thob pa'i rnal 'byor ba rnams thog mar 'phags pa'i bden pa bzhi la ltos te/ de'i phyir dang po yang dag pa'i lta ba bstan to/ /ji ltar mthong ba bzhin du/ phyis de nyid yin nam ma yin rtog pa 'byung ste/ de bas na de'i 'og tu yang dag pa'i rtog pa'o/ /
<p>161b</p>
<p>161b.1</p>ji ltar rtag pa bzhin du tshig 'byin te/ de bas na de'i 'og tu yang dag pa'i ngag go/ /ji ltar smras pa de bzhin du phyis las byed de/ de bas na yang dag pa'i ngag gi 'og tu yang dag pa'i las kyi mtha'o/ /yang dag pa'i las byas pa rnams 'tsho ba rnam par dag par 'gyur te/ 
<p>161b.2</p>de'i phyir yang dag pa'i las kyi mtha'i 'og tu yang dag pa'i 'tsho ba'o/ /tshul khrims dang ldan pa rnams ni dge ba'i phyogs la brtson 'grus rtsom zhing brtson 'grus 'phel te/ de bas na yang dag pa'i 'tsho ba'i 'og tu yang dag pa'i rtsol ba'o/ /brtson 'grus dang ldan pa
<p>161b.3</p>rnams la dran pa nyams pa 'byung mi srid pas/ de'i 'og tu yang dag pa'i dran pa'o/ /dran pa dang ldan pa rnams ni sems rtse gcig tu 'gyur bas mjug tu yang dag pa'i ting nge 'dzin bshad do/ /ci'i phyir 'phags pa'i lam yan lag brgyad du bshad/ 'jig rten pa'i
<p>161b.4</p>log pa'i lta ba nas log pa'i ting nge 'dzin rnam pa brgyad yod de/ de'i gnyen po'i phyir yang yang dag pa'i lta ba nas yang dag pa'i ting nge 'dzin gyi bar du brgyad bshad do/ /yang na yang dag pa'i lta ba dang dran pa ni lhag mthong gi phyogs yin te/ de'i 'bras bu ni ma rig pa
<p>161b.5</p>dang bral na shes rab rnam par grol lo/ /yan lag lhag ma rnams ni zhi gnas kyi phyogs te/ de'i 'bras bu ni 'dod chags dang bral nas sems rnam par grol lo/ /yang na yang dag pa'i ngag dang las kyi mtha' dang / 'tsho ba gsum ni tshul khrims kyi phung po ste/ 
<p>161b.6</p>des ni gtsor zhe sdang mi dge ba'i rtsa ba gcod par byed do/ /yang dag pa'i dran pa dang ting nge 'dzin gyi phung po ste/ des ni gtsor 'dod chags mi dge ba'i rtsa ba gcod do/ /yang dag pa'i rtog pa dang / rtsol ba dang lta ba gsum ni shes rab kyi phung po ste/ des ni gti
<p>161b.7</p>mug mi dge ba'i rtsa ba gcod do/ /de la 'phags pa'i lam yan lag brgyad po 'di dag yan lag drug tu gzhag ste/ yan lag drug ni yongs su gcod pa'i yan lag dang / gzhan thob par byed pa'i yan lag dang / gzhan yid ches par byed pa'i yan lag dang / nyon
<p>162a</p>
<p>162a.1</p>mongs pa'i sgrib pa rnam par sbyong ba'i yan lag dang / nye ba'i nyon mongs pa'i sgrib pa rnam par sbyong ba'i yan lag dang / yon tan khyad par can 'thob pa la sgrib pa yongs su sbyong ba'i yan lag go/ /de la yang dag pa'i lta ba ni yongs su gcod pa'i
<p>162a.2</p>yan lag ste/ mthong ba'i lam na bdag dang sems can dang srog la sogs pa med par khong du chud pa de nyid la bdag gi de dag rnam pa 'di lta bur khong du chud do zhes mthong ba'i lam gyi chos nyid la gcod par byed pa'i phyir ro/ /yang dag pa'i rtog pa ni gzhan la thob par
<p>162a.3</p>byed pa'i yan lag ste/ ma brtags ma dpyad pas tshig mi 'byin pas yang dag pa'i lta bas ji ltar mthong ba'i chos rnam par brtags nas de nyid gzhan la 'chad par byed pa'i phyir ro/ /yang dag pa'i ngag dang / yang dag pa'i las kyi mtha' dang / 'tsho ba gsum ni
<p>162a.4</p>gzhan yid ches par byed pa'i yan lag ste/ rim bzhin du lta ba dang / tshul khrims dang / 'tsho ba dag par yid ches pa'i phyir ro/ /de la yang dag pa'i ngag gi ni lta ba rnam par dag par yid ches par 'byung ste/ ji lta zhe na/ yang dag pa'i ngag gis ji ltar chud pa'i
<p>162a.5</p>chos rnams gzhan la lung ston pa na/ gzhan gyis brgal ba'i lan gdab pa dang / bshad pa la gsal zhing phyin ci ma log par bstan pas/ gzhan dag 'dis ni chos kyi don gtan la dbab pa dang / 'gal ba med pa dang / gsal bar ston pa dang sbyar na de kho na khong du chud
<p>162a.6</p>do zhes yid ches par 'gyur ro/ /yang dag pa'i las kyi mtha' ni tshul khrims rnam par dag par yid ches par 'byung ste/ 'dir srog gcod pa la sogs pa ngan par spyod pa rnams srog gi phyir yang mi byed pa dang sbyar na 'phags pa dgyes pa'i tshul khrims dang ldan no zhes yid ches par
<p>162a.7</p>'gyur ro/ /yang dag pa'i 'tsho ba rnam par dag par yid ches par 'gyur te/ ji lta zhe na chos gos la sogs pa yang chos bzhin du tshol gyi g.yo dang sgyus mi tshol la/ yo byad mang po 'dzin pa spangs pas 'tsho ba rnam par dag go zhes gzhan dag yid ches par 'gyur ro/ /de la
<p>162b</p>
<p>162b.1</p>yang dag pa'i lta bas ni mngon par rtogs pa dang ldan pa yin te/ mthong ba'i lam gyi tshe rtogs pa'i chos nyid phyin ci ma log par shes pa'i phyir ro/ /yang dag pa'i rtog pas ni seng ge'i sgra sgrogs pa yin te/ ji ltar rtogs pa'i chos thogs pa med par gzhan la
<p>162b.2</p>'chad pa'i phyir ro/ /yang dag pa'i ngag dang las kyi mtha' dang 'tsho ba gsum ni/ rang gi rtogs pa dang dam bcas pa gsal bar ston par byed pa'o/ /yang dag pa'i rtsol ba ni nyon mongs pa'i sgrib pa rnam par sbyang ba'i yan lag ste/ bsgoms pas spang bar bya ba'i nyon
<p>162b.3</p>mongs pa thams cad des spong bar byed pa'i phyir ro/ /yang dag pa'i dran pa ni nye ba'i nyon mongs pa rnam par sbyong ba'i yan lag ste/ zhum pa dang rgod pa rnams sems las byung ba tshor nas phyis de dag skye ba'i skabs sbyin par mi byed pa'i phyir ro/ /yang dag pa'i ting nge 'dzin ni
<p>162b.4</p>yon tan khyad par can thob pa la sgrib pa yongs su sbyong ba'i yan lag ste/ 'phrul gyi mig la sogs pa mngon par shes pa lnga thob par byed pa la sgrib pa rnams ting nge 'dzin gyis sbyangs nas/ yon tan de dag thob par byed pa'i phyir ro/ /'phags pa'i lam gyi yan lag
<p>162b.5</p>brgyad po de dag kyang rnam pa lngar gzhag ste/ dmigs pa dang / rang bzhin dang / grogs dang / bsgom pa dang / bsgoms pa'i 'bras bu'o/ /de la lam rnams kyi dmigs pa ni mthong ba'i lam skye ba'i 'og tu mthong ba'i lam gyi tshe/ bden pa mthong ba de 'di nyid yang dag
<p>162b.6</p>pa ji lta ba bzhin du dmigs so/ /rang bzhin ni yan lag brgyad de/ yang dag pa'i lta ba nas ting nge 'dzin gyi bar du brgyad do/ /grogs ni gang de dag dang ldan pa'i sems dang sems las byung ba dad pa dang / 'dod ma chags pa la sogs pa'o/ /bsgom pa ni yang dag
<p>162b.7</p>pa'i lta ba bsgom ste/ dben pa la gnas pa 'dod chags dang bral ba la gnas pa 'gog pa la gnas pa rnam par spong bar bsngos pa zhes bya ba la sogs pa'o/ /bsgoms pa'i 'bras bu ni yongs su gcod pa dang / gzhan thob par byed pa dang / gzhan yid ches pa dang / 
<p>163a</p>
<p>163a.1</p>nyon mongs pa'i sgrib pa rnam par sbyong ba dang / nye ba'i nyon mongs pa'i sgrib pa rnam par sbyong ba dang / yon tan khyad par can thob pa'i sgrib pa rnam par sbyong ba'o/ /'phags pa'i lam yan lag brgyad po 'di nyan thos rnam par smra ba rnams kyis ni/ mthong
<p>163a.2</p>ba'i lam du bsgom par 'dod de/ de nyan thos mdo sde ba'i tshul gyis na bsgom pa'i lam yin par 'dod pas bsgom pa'i lam kho na yin par gzung ngo / /'phags pa'i lam yan lag brgyad pa bstan pa'i 'og tu/ dbugs 'byung ba dang rngub pa dran pa bcu drug bstan
<p>163a.3</p>pas/ ji ltar bstan pa bzhin du bshad par bzhed nas/ de la dbugs dbyung ba dang rngub pa dran pa bcu drug gang zhe na/ zhes bya ba la sogs pa gsungs so/ /de la rlung phyir rgyu ba ni dbugs dbyung ba'o/ /nang du rgyu ba ni rngub pa ste/ dbugs phyir 'byung ba dang / 
<p>163a.4</p>nang du rngub pa la dmigs pa'i dran pa ni dbugs 'byung ba dang / rngub pa dran pa zhes bya ste/ de yang dran pas yongs su zin pa'i shes rab kyi rang bzhin no/ /dran pa yang 'dir dran pa mthu can du gyur pa dran pa'i stobs la bya ste/ dran pa'i stobs kyis yongs su zin pa'i shes
<p>163a.5</p>rab kyis rlung phyir 'byung ba dang nang du 'jug pa la dmigs par byed pa'o/ /de la dbugs 'byung ba yang rnam pa gnyis te/ gnyis po gang zhe na/ dbugs 'byung ba dang bar gyi dbugs so/ /dbugs rngub pa yang rnam pa gnyis te/ dbugs rngub pa dang bar gyi dbugs
<p>163a.6</p>so/ /rngub pa ni gang dbugs phyir byung ma thag tu/ lte ba'i bar du rlung nang du 'jug pa'o/ /bar gyi dbugs ni dbugs rngub pa ste/ lte ba'i bar du zhugs nas chad pa las dus cung zhig gi bar du dbugs mi 'byung zhing ngal gso ba ring po mi thogs par dbugs shin tu yang phra ba zhig skye bar
<p>163a.7</p>gyur ba'o/ /dbugs 'byung ba dang bar gyi dbugs 'byung ba la yang de bzhin du brjod par bya ste/ de la khyad par ni 'di yod de/ dbugs 'byung ba ni rlung phyir 'byung ba ste/ lte ba'i phyogs nas brtsams nas/ kha sna'i bar du 'byung ba dang / de las kyang phyir mtho gang
<p>163b</p>
<p>163b.1</p>dang / khru gang la sogs par 'byung ba'o/ /bar gyi dbugs ni dbugs phyir 'byung ba de chad nas/ dus ji srid cig tu dbugs drag tu 'byung ba med cing / ngal gso ba'i dus du skad cig gcig rlung phre'u zhig 'byung ba'o/ /dbugs 'byung ba dang rngub pa'i gleng gzhi yang / 
<p>163b.2</p>rnam pa gnyis te/ de 'phen par byed pa'i las dang / lte ba'i phyogs na su la la gnas pa'o/ /de la gong du yang lus kyi sul la yod pa'o/ /dbugs 'byung ba dang rngub pa'i rten yang rnam pa gnyis te/ lus dang sems so/ /de ci'i phyir zhe na/ dbugs 'byung ba dang / 
<p>163b.3</p>rngub pa ni lus la brten pa dang / sems la brten nas 'byung ba'i phyir ro/ /gal te lus 'ba' zhig la brten cing 'byung na ni/ 'du shes med pa la snyoms par 'jug pa dang / 'gog pa la snyoms par zhugs pa dang / 'du shes med pa'i lha rnams kyi nang du skyes pa dag la yang
<p>163b.4</p>dbugs 'byung ba dang rngub pa yod pa'i skyon du 'gyur te/ de dag la mi 'byung bas na/ lus 'ba' zhig la brten pa ma yin no/ /gal te sems 'ba' zhig la brten cing 'byung na ni/ gzugs med pa'i snyoms par zhugs pa dang / gzugs med par skyes pa'i sems
<p>163b.5</p>can rnams la yang / dbugs 'byung ba dang rngub pa 'byung ba'i skyon du 'gyur te/ de dag la dbugs 'byung ba dang / rngub pa med pas sems 'ba' zhig la brten pa ma yin no/ /skabs kha cig tu lus la brten pa dang / sems la brten nas 'jug par yang mi rung ste/ 
<p>163b.6</p>lus la brten pa dang / sems la brten nas 'jug par nges na ni/ bsam gtan bzhi la snyoms par zhugs pa'i sems can rnams dang / nur nur po'i dus na mer mer po'i dus kyi tshe'i sems can rnams la yang dbugs 'byung ba dang / rngub pa yod pa'i skyon du 'gyur te/ de
<p>163b.7</p>dag la yod pa ma yin pas so/ /de bas na dbugs 'byung ba dang / rngub pa ni dus de dag las ma gtogs pa'i tshe/ lus la brten pa dang / sems la brten nas 'jug go zhes ci rigs par gzhag go/ /dbugs 'byung ba dang rngub pa'i 'gro ba yang rnam pa gnyis te/ 
<p>164a</p>
<p>164a.1</p>gnyis po gang zhe na/ 'byung ba ni gyen du 'gro ba'o/ /dbugs rngub pa ni thur du 'gro ba'o/ /'byung ba dang / rngub pa'i sa yang rnam pa gnyis te/ sul dang bu ga rags pa dang / sul dang bu ga phra ba'o/ /de la sul dang bu ga rags pa ni lte
<p>164a.2</p>ba'i phyogs nas brtsams nas/ gyen du kha dang sna la sogs pa'i sgor 'byung ba dang / kha sna'i sgo nas brtsams nas/ thur du lte ba'i phyogs kyi bar du sul gyi phyogs su rgyu ba'o/ /sul dang bu ga phra ba ni lus su gtogs pa'i ba spu'i bu ga thams cad do/ /dbugs 'byung
<p>164a.3</p>ba dang / rngub pa'i ming gi rnam grangs kyang bzhi ste/ rlung dang / lus kyi 'du byed dang / dbugs 'byung ba dang rngub pa dang / dbugs phyir rgyu ba dang nang du rgyu ba'o/ /de la rlung zhes bya ba'i ming gi rnam grangs kyi mu stegs dang / 'jig rten pa la sogs pa kun dang thun mong ngo / /
<p>164a.4</p>lhag ma gsum ni thun mong ma yin pa ste/ bstan pa 'di 'ba' zhig la ming gi rnam grangs de dag grags pa'i phyir ro/ /dbugs 'byung ba dang rngub pa la zhugs pa'i dri ma yang rnam pa gnyis te/ ha cang lhod par rab tu sbyor ba dang / ha cang bsgrims te rab tu sbyor ba'o/ /
<p>164a.5</p>de la ha cang lhod par rab tu sbyor ba ni/ le lo skyes pa gnyid dang / rmugs pas sems non par 'byung ba'am/ sems phyis g.yengs par 'gyur ba'o/ /ha cang bsgrims te rab tu sbyor bas kyang lus mi mnyam pa dang / sems mi mnyam pa skye bar 'gyur ro/ /de la ji ltar
<p>164a.6</p>lus mi mnyam pa skye zhe na/ stobs kyis bsgrims nas dbugs 'byung ba dang / rngub pa la dam du dmigs pa na/ lus la rlung mi bzad pa rnams 'byung bar 'gyur te/ rlung gis shas cher g.yo bar 'gyur ro/ /gang gi phyir rlung gis shas cher g.yo bar gyur pas/ 
<p>164a.7</p>yan lag dang nying lag rnams g.yengs pa skye ste/ de'i phyir lus rgod pa zhes bya'o/ /'di ltar lus g.yengs par gyur pa'i rlung de 'phel na/ yan lag dang nying lag de dag tu lus kyi nang du 'gyur te/ 'di ni lus mi mnyam pa'o/ /ji ltar sems mi mnyam pa skye zhe na/ 
<p>164b</p>
<p>164b.1</p>bsgrims te dmigs pa las sems g.yengs par 'gyur ro/ /sems g.yengs pa 'phel ba las/ yid mi bde ba dang 'khrugs pas zil gyis gnon par 'gyur te/ de ni sems mi mnyam pa skye ba zhes bya'o/ /de la dbugs 'byung ba dang rngub pa 'di la 'dris par bya
<p>164b.2</p>ba rnam pa lnga yod par rig par bya ste/ bgrang bas rab tu 'dris par bya ba dang / phung po la mkhas pas rab tu 'dris par bya ba dang / rten cing 'brel te 'byung ba la 'jug pas rab tu 'dris par bya ba dang / bden pa la 'jug pas rab tu 'dris par bya ba dang / rnam pa bcu
<p>164b.3</p>drug tu rab tu 'dris par bya'o/ /de la bgrang bas rab tu 'dris par bya ba gang zhe na/ de mdor na rnam pa bzhi ste/ re re nas bgrang ba dang / gnyis gcig tu bgrang ba dang / lugs bzhin du bgrang ba dang / lugs las bzlog ste bgrang ba'o/ /de la re re nas bgrang
<p>164b.4</p>ba gang zhe na/ gang gi tshe dbugs nang du zhugs par gyur pa de na/ dbugs 'byung ba dang rngub pa la dmigs pa'i dran pas gcig ces bgrang bar byed do/ /gang gi tshe dbugs rngub pa 'gags nas/ dbugs 'byung ba skye ste med par gyur pa na/ de'i tshe gnyis zhes bgrang
<p>164b.5</p>bar byed do/ /bgrang ba'i tshul de lta bus rnam pa bcu'i bar du bgrangs te/ 'di ni gnyis gcig tu bgrang ba'o/ /lugs bzhin du bgrang ba gang zhe na/ gang gong du bshad pa'i re re nas bgrang ba dang / gnyis gcig tu bgrang bar yang rung / rjes bzhin du bgrang ba'i
<p>164b.6</p>bar du bgrang bar byed pa ste/ 'di ni lugs bzhin du bgrang ba'o/ /lugs las bzlog ste/ bgrang ba gang zhe na/ bcur phyin pa dang / gcig ces bgrang ngo / /dgu la gnyis zhes bgrang ngo / /brgyad la gsum zhes bgrang ba nas/ gcig la bcu zhes bya ba'i
<p>164b.7</p>bar du bgrangs te/ 'di ni lugs las bzlog ste/ bgrang ba'o/ /gang gi tshe rnal 'byor pa des re re nas bgrang ba'am/ gnyis gcig tu bgrang ba'am/ lugs bzhin du bgrang ba'am/ lugs las bzlog ste/ bgrang ba la rab tu goms par byas pas/ 
<p>165a</p>
<p>165a.1</p>de'i skabs su sems mi g.yeng zhing / mi g.yeng ba kho nar bgrang nus na/ de'i gong du bgrang ba'i khyad par gzhan bgrang bar bya ste/ bgrang ba'i khyad par gzhan gang zhe na/ re re nas bgrang ba'am/ gnyis gcig tu bgrang ba bsdoms nas gcig go/ 
<p>165a.2</p>zhes bgrang bar byed de/ de gnyis gcig tu bgrang bas ni dbugs 'byung ba dang rngub pa gnyis bzhi las gcig tu bgrong ngo / /re re nas bgrangs pas ni dbugs 'byung ba dang rngub pa re re nas bgrang bar byed de/ de gnyis gcig tu bsdoms te/ bgrang ba'i tshul bcu'i
<p>165a.3</p>bar du bgrang bar byed do/ /de la yang goms par byed na bcu yang gcig tu byas nas bgrang ba spel te/ bcu'i bar du bgrang ba nas/ brgya gcig tu byas te/ bcu'i bar du bgrang bar byed do/ /gang gi tshe bgrang ba la zhugs pa'i rnal 'byor pas bcu gcig tu byas
<p>165a.4</p>nas/ bgrang ba'i tshul bcu'i bar du rdzogs par byed nus la/ bar du sems mi g.yeng na/ de tsam gyis bgrang ba'i tshul la goms par byas pa yin no/ /de ltar bgrang ba la zhugs pa las gal te sems 'khrugs sam g.yengs par gyur na/ slar mgo nas bzlog ste/ 
<p>165a.5</p>bgrang ba brtsam par bya'o/ /phung po la 'jug pa'i bar du goms par bya ba gang zhe na/ rnal 'byor pa sbyor ba de la brten pa mang ba dang / bsgom pa mang ba dang / mang du bya ba dang ldan pas lus shin tu byang ba dang / sems shin tu byang ba skye bar 'gyur ro/ da lus
<p>165a.6</p>shin tu byang ba dang / sems shin tu byang ba skyes pas/ sems rtse gcig pa la reg cing dmigs pa la rtag tu sems gnas pa dga' bar 'gyur ro/ /de ltar shin tu goms par byas pa de dbang po dang yul rnams kyi dngos po yid la byed pa'i tshul gyis/ phung po la 'jug
<p>165a.7</p>ste/ ji ltar 'jug ce na/ 'di ltar dbugs 'byung ba dang / rngub pa 'di'i rten ni lus yin te/ de lus la brten to zhes yid la byed pas na/ gzugs kyi phung po la zhugs shing rtogs pa yin no/ /gang dbugs 'byung ba dang rngub pa de dag la dmigs pa'i dran pas/ de nyid kyi
<p>165b</p>
<p>165b.1</p>mtshan nyid ma brjed par bzung zhing myong ba ni tshor ba'i phung po la zhugs pa yin no/ /de na gang kun tu shes pa yod pa de ni 'du shes kyi phung po ste zhes 'du shes kyi phung po la 'jug go/ /gang de'i tshe dran pa yod pa dang / ting nge 'dzin yod pa dang / sems pa yod pa dang / 
<p>165b.2</p>shes rab yod pa ni/ 'du byed kyi phung po'o/ /zhes 'du byed kyi phung po la 'jug go/ /gang de'i tshe sems dang yid dang rnam par shes pa ni rnam par shes pa'i phung po'o zhes rnam par shes pa'i phung po la 'jug ste/ de ltar zhugs pa ni phung po la rab tu goms pa zhes bya'o/ /
<p>165b.3</p>gang gi tshe rnal 'byor pa des phung po tsam du mthong zhing rab tu shes pa dang / 'du byed tsam dang / dngos po tsam du mthong zhing rab tu shes pa de'i tshe na/ phung po de dag nyid la rten cing 'brel te 'byung ba'i mtshan nyid rab tu 'jug ste/ ji ltar 'jug ce na/ rnal 'byor pa de 'di
<p>165b.4</p>ltar yongs su tshol bar byed do/ /'di ltar dbugs dbyung ba dang / rngub pa 'di ci la brten/ ci'i rkyen las byung zhes brtags na/ des 'di ltar khong du chud par 'gyur te/ dbugs 'byung ba dang / rngub pa 'di ni lus la brten pa/ lus kyi rkyen las byung ba/ 
<p>165b.5</p>sems la brten pa/ sems kyi rkyen las byung ba'o zhes rtogs so/ /lus dang sems kyang ci'i rkyen gyis gnas zhes brtags na/ de yang da ltar 'tsho ba'i dbang po'i rten gyi gnas so zhes rtogs so/ /'tsho ba'i dbang po de yang ci'i rkyen gyis byung zhes brtags na/ de yang tshe
<p>165b.6</p>rabs gzhan gyi las dge ba dang / mi dge ba'i 'du byed kyi rkyen gyis byung bar rtogs so/ /sngon gyi 'du byed kyang ci'i rkyen gyis byung zhes brtags na/ de yang ma rig pa'i rkyen gyis byung bar rtogs te/ de ltar na ma rig pa'i rkyen gyis ni/ sngon du 'du byed rnams spyod do/ /
<p>165b.7</p>sngon gyi 'du byed kyi rkyen gyis ni tshe'i dbang po/ /tshe'i dbang po'i rkyen las ni lus dang rnam par shes pa'o/ /lus dang sems kyi rkyen las ni dbugs 'byung ba dang rngub pa skye'o/ /de la ma rig pa 'gags na 'du byed 'gag go/ /'du byed 'gags na tshe'i dbang po 'gag go/ 
<p>166a</p>
<p>166a.1</p>tshe'i dbang po 'gags na lus dang sems 'gag go/ /lus dang sems 'gags na dbugs 'byung ba dang rngub pa 'gag ste/ de ltar na rten cing 'brel bar 'byung ba la zhugs par 'gyur ro/ /ji ltar na bden pa la zhugs pa kun tu 'dris par
<p>166a.2</p>byed ce na/ des de ltar rten cing 'brel te 'byung ba la 'dris pa mang du byas pas/ 'dus byas kyi chos de dag ni rten cing 'brel te 'byung ba ste mi rtag pa'o zhes khong du chud do/ /'di dag mi rtag pa yin pas na/ med pa la skye la skyes nas kyang med par 'gyur te/ de ltar
<p>166a.3</p>gyur pa de ni/ skye ba'i chos can dang / rga ba'i chos can dang / na ba'i chos can no/ /gang skye ba dang rga ba dang na ba dang 'chi ba'i chos can de dag ni sdug bsngal ba'o/ /gang sdug bsngal ba de ni bdag med pa/ rab dbang med pa/ bdag po med pa ste/ de ltar des mi rtag pa
<p>166a.4</p>dang / sdug bsngal ba dang / stong pa dang bdag med pa'i rnam par sdug bsngal gyi bden pa la zhugs par 'gyur ro/ /de yang 'di ji snyam du sems te/ sdug bsngal gyi 'du byed sdug bsngal bar gyur pa dang / nad du gyur pa dang / 'bras bur gyur pa de skyed par byed pa'i rkyen ni
<p>166a.5</p>srid pa'o zhes kun 'byung gi bden pa la 'jug go/ /gang sdug bsngal skyed par byed pa'i sred pa de ma lus par spangs pa ni/ zhi ba gya nom pa ste zhes 'gog pa'i bden pa la 'jug go/ /gang de ltar shes de ltar mthong / de ltar khong du chud pa ni/ lam gyi bden pa yin te
<p>166a.6</p>zhes lam gyi bden pa la yang 'jug ste/ de ltar na de bden pa bzhi la zhugs pa yin no/ /rnal 'byor pa de la bden pa bzhi la 'dris par byas pas/ mthong bas spang bar bya ba'i nyon mongs pa ma lus par spangs nas/ de bsgoms pas spang bar bya ba'i nyon mongs pa spang par bya
<p>166a.7</p>ba'i phyir/ rnam pa bcu drug la rab tu 'dris par byed de/ rnam pa bcu drug gang zhe na/ dran bzhin du dbugs 'byung ba la dran bzhin du dbugs 'byung ba'o zhes yang dag pa ji lta ba bzhin du shes so zhes bya ba nas brtsams te/ so sor spong bar lta ba bzhin du dbugs rngub pa
<p>166b</p>
<p>166b.1</p>la yang / so sor spong bar lta ba bzhin du/ dbugs rngub pa'o zhes yang dag pa ji lta ba bzhin du shes pa 'di ni/ dge slong dag dbugs 'byung ba dang rngub pa dran pa bcu drug go zhes gang mdo las gsungs so/ /tshig bcu drug po de dag ji ltar rab tu dbye zhe na/ gong du
<p>166b.2</p>bden pa bzhi la goms par bya ba'i skabs su bden pa bzhi mthong ba'i slob pa'i gang zag dran pa nye bar gzhag pa bzhi la dmigs pa thob pa des/ bsgoms pas spang bar bya ba'i kun nas sbyor ba lhag ma spang ba'i phyir dbugs 'byung ba dang rngub pa yid la byed pa rtsol bar byed de/ nam
<p>166b.3</p>dbugs 'byung ba'i dus na/ sems ma rmongs pas ji ltar 'byung ba'i mtshan nyid dran pa bzhin du 'byung bar shes pa ni/ dran bzhin du dbugs 'byung ba la/ dran bzhin du dbugs 'byung ba'o zhes yang dag pa ji lta ba bzhin du shes pa zhes bya'o/ /dbugs nang du rngub pa'i
<p>166b.4</p>dus la g.yeng ba med par dran pas de nyid la dran bzhin du dmigs so zhes shes pa na ni/ dran bzhin du dbugs rngub pa la yang / dran bzhin du dbugs rngub pa'o zhes yang dag pa ji lta ba bzhin du shes pa zhes bya ste/ bcu drug las 'di ni dang po'o/ /gang gi tshe dbugs
<p>166b.5</p>'byung ba dang rngub pa la dmigs par byed pa de'i tshe na ni/ dbugs 'byung ba ring po la dbugs 'byung ba ring po'o zhes yang dag pa ji lta ba bzhin du shes pa dang / dbugs ring du shes pa dang / dbugs ring du rngub pa la yang dbugs ring du rngub pa'o zhes yang dag pa ji lta ba bzhin du
<p>166b.6</p>rab tu shes pa zhes bya ste/ 'di ni gnyis pa'o/ /gang gi tshe dbugs 'byung ba'i bar dang rngub pa'i bar yid la byed pa na \u0f37ni/ dbugs 'byung ba thung ngu zhes bya ba nas/ dbugs rngub pa thung ngu zhes yang dag pa ji lta ba bzhin du rab tu shes zhes bya ste/ 'di ni gsum pa'o/ /yang
<p>166b.7</p>na rnal 'byor pa dbugs 'byung ba la dmigs pa na/ lte ba'i phyogs nas brtsams te dbugs byung nas kha sna'i sgo nas/ phyir mtho gang dang khru gang dang 'dom gang la sogs pa ji srid du 'byung ba la dmigs pa ni/ dbugs 'byung ba ring po la dbugs 'byung ba ring po'o zhes yang
<p>167a</p>
<p>167a.1</p>dag pa ji lta ba bzhin du rab tu shes pa zhes bya'o/ /nam rnal 'byor pas dbugs rngub pa la dmigs pa'i tshe/ kha sna'i sgo nas brtsams te/ lte ba'i bar du dbugs ji ltar thung du song ba dmigs pa na ni/ dbugs ring du rngub pa yang dbugs ring du
<p>167a.2</p>rngub pa'o/ /zhes yang dag pa ji lta ba bzhin du rab tu shes pa zhes bya'o/ /nam rnal 'byor pas dbugs phyir 'byung ba lte ba nas brtsams te/ brang gi bar du byung nas chad pa la dmigs pa na ni/ dbugs 'byung ba thung ngu la dbugs 'byung ba thung ngu zhes yang dag pa
<p>167a.3</p>ji lta ba bzhin du rab tu shes pa zhes bya'o/ /nam rnal 'byor pas dbugs rngub pa na yang kha sna'i sgo nas mgrin pa la sogs pa'i bar du chad pa la dmigs na ni dbugs 'byung ba thung ngu la dmigs pa zhes bya'o/ /nam rnal 'byor pas sul dang bu ga rags pa'i dbugs 'byung
<p>167a.4</p>ba la dmigs pa'i tshe na ni/ lus so sor shes bzhin du dbugs 'byung ba la/ lus so sor shes bzhin du dbugs 'byung ba'o zhes yang dag pa ji lta ba bzhin du rab tu shes pa zhes bya'o/ /nam rnal 'byor pas dbugs rngub pa'i sul dang bu ga rags pa las dbugs
<p>167a.5</p>rngub pa la dmigs pa'i tshe na ni/ lus so sor shes bzhin du dbugs rngub pa las lus so sor shes bzhin du dbugs rngub pa'o zhes yang dag pa ji lta ba bzhin du rab tu shes pa zhes bya'o/ /don du na lte ba nas brtsams te/ rgyu ma dang long ka dang / pho ba la sogs pa nas
<p>167a.6</p>dbugs phyir ji ltar 'byung ba la dmigs pa ni/ lus so sor shes bzhin du dbugs 'byung ba yang dag pa ji lta ba bzhin du rab tu shes pa zhes bya'o/ /nam kha sna'i sgo nas gre ba la sogs par thur du rgyu zhing rgyu ma dang / long ka la sogs par ji ltar zhugs pa la dmigs pa na
<p>167a.7</p>ni/ lus so sor shes bzhin du dbugs rngub pa yang dag pa ji lta ba bzhin rab tu shes pa zhes bya'o/ /'di ni bzhi pa zhes bya'o/ /nam rnal 'byor pas dbugs 'byung ba 'di yang lus kyi 'du byed de lus la brten/ lus la gnas par shes nas dbugs 'byung ba lus la
<p>167b</p>
<p>167b.1</p>brten/ ji ltar 'byung ba la dmigs pa'i dus na ni/ lus kyi 'du shes so sor shes bzhin dbugs 'byung ba la/ lus kyi 'du shes so sor shes bzhin du yang dag pa ji lta ba bzhin [(]shas [,]shes [)]pa zhes bya'o/ /nam rnal 'byor pas dbugs rngub pa 'di yang / lus kyi 'du byed
<p>167b.2</p>lus la brten/ lus la brten nas rngub par shes te/ lus la brten nas dbugs ji ltar rngub pa las/ dmigs pa'i dus na ni lus kyi 'du byed so sor shes bzhin dbugs rngub pa la/ lus kyi 'du byed so sor shes bzhin dbugs rngub pa'o zhes yang dag pa ji lta ba bzhin du
<p>167b.3</p>rab tu shes pa zhes bya'o/ /'di ni lnga pa'o/ /nam rnal 'byor pas spu dang ba spu'i khung bu la sogs pa sul dang bu ga phra mo nas dbugs ji ltar 'byung ba la dmigs pa'i dus na ni/ lus thams cad so sor shes bzhin du dbugs 'byung ba la/ lus thams cad la so sor shes
<p>167b.4</p>bzhin du dbugs 'byung ba'o zhes yang dag pa ji lta ba bzhin du rab tu shes pa'o/ /nam rnal 'byor pas ba spu la sogs pa'i bu ga dang sul phra mo nas dbugs ji ltar nang du 'jug pa la dmigs pa'i dus na ni/ lus thams cad so sor shes bzhin du dbugs rngub pa la/ lus
<p>167b.5</p>thams cad la so sor shes bzhin du dbugs rngub pa'o zhes yang dag pa ji lta ba bzhin du rab tu shes pa zhes bya'o/ /'di ni drug pa'o/ /rnal 'byor pas dbugs 'byung ba yang 'gags/ bar gyi dbugs kyang 'gags te/ dbugs dbyung ba dang rngub pa gzhan ma skyes pa'i gnas
<p>167b.6</p>stong pa la dmigs shing / de khong du chud par gyur pa'i dus na ni/ bdag gi lus kyi 'du byed shin tu byang bar dbugs 'byung ba la/ bdag gi lus kyi 'du byed shin tu byang bar dbugs 'byung ba'o zhes yang dag pa ji lta ba bzhin du rab tu shes pa zhes bya ste/ shin tu byang ba ni dbugs
<p>167b.7</p>'byung ba dang bral ba'i gnas dang dus la bya'o/ /nam rnal 'byor pa dbugs rngub pa yang 'gags/ bar gyi dbugs kyang 'gags nas/ dbugs 'byung ba dang rngub pa gzhan ma skyes pa'i dus stong par gyur ba la dmigs pa ni/ bdag gi lus kyi 'du byed shin tu byang bar
<p>168a</p>
<p>168a.1</p>dbugs rngub pa la bdag gi lus kyi 'du byed shin tu byang ba'o/ /zhes yang dag pa ji lta ba bzhin du rab tu shes pa zhes te/ 'di ni bdun pa'o/ /yang na shin tu byang ba'i don ni dbugs 'byin pa dang / rngub pa la dmigs pas lus dang sems las su rung ba
<p>168a.2</p>byas pas shes pa'o/ /yang na des gong du bshad pas dbugs 'byung ba dang rngub pa de dag la dmigs pa brten pa mang ba dang / bsgom pa mang ba dang / mang du byas pa dang ldan pas/ sngon 'dris par ma byas pa'i tshe/ dbugs 'byung ba dang / rngub pa la dmigs pa'i tshe/ 
<p>168a.3</p>sems sha thang ba dang / sdug bsngal bzhin du dmigs pa dang / dbugs 'byung ba dang / rngub pa yang rags pa dang / sbom por byung ba 'gags nas/ de dang bral te de goms par bya ba'i mthus/ dbugs kyang phrar rgyu zhing / de la dmigs pa'i sems kyang sha thang ba
<p>168a.4</p>med par bde ba'i reg pa dang ldan bzhin du dmigs pa 'byung ste/ de bas na bdag gi lus kyi 'du byed shin tu byang bar dbugs 'byung ba dang zhes bya ba la sogs pa gsungs so/ /rnal 'byor pa des de ltar dbugs 'byung ba dang / rngub pa'i dran pa'i sbyor ba rab tu sbyar ba'i stobs kyis/ 
<p>168a.5</p>gal te bsam gtan dang po'am/ bsam gtan gnyis pa thob par gyur pa de na/ dbugs 'byung ba dang / rngub pa la dmigs pa'i rgyus ji ltar bsam gtan dang po dang gnyis pa thob par shes pa ni/ dga' ba so sor shes bzhin du dbugs 'byung ba la zhes bya ba nas/ dga' ba
<p>168a.6</p>so sor shes bzhin du dbugs rngub pa'o zhes yang dag pa ji lta ba bzhin du rab tu shes pa zhes bya ste/ 'di ni brgyad pa'o/ /gal te des dga' ba dang bral ba bsam gtan gsum pa'i bde ba myong bar gyur pa de'i tshe na ni/ bde ba so sor shes bzhin dbugs 'byung ba la zhes bya ba nas/ 
<p>168a.7</p>bde ba so sor shes bzhin du dbugs rngub pa'o zhes yang dag pa ji lta ba bzhin du rab tu shes pa zhes bya ste/ 'di ni dgu pa'o/ /bsam gtan bzhi pa yan chad nyes pa brgyad dang bral ba yin pas/ bsam gtan bzhi yan chad ni dbugs 'byung ba dang rngub pa dran pa la sbyor ba
<p>168b</p>
<p>168b.1</p>med do/ /gal te rnal 'byor pa des rtsa ba'i bsam gtan dang po'am gnyis pa'am gsum pa thob par gyur na/ des gdon mi za bar mi thob tu mi rung ba dang / bsam gtan dang po'i nyer bsdogs kyi ting nge 'dzin thob par 'gyur ro/ /de la ting nge 'dzin de dag la brten nas/ rang
<p>168b.2</p>gi sems ci dang ci byung ba dang / ji lta ji ltar skyes pa la rab tu rtogs par byed de/ 'dod chags dang bcas pa'am/ 'dod chags dang bral ba'am/ zhe sdang dang bcas pa'am/ zhe sdang dang bral ba'am/ gti mug dang bcas pa'am/ gti mug dang bral ba'am/ bsdus
<p>168b.3</p>pa'am/ g.yengs pa'am/ zhum pa'am/ gzengs mthos pa'am/ rgod pa'am/ mi rgod pa'am/ zhi ba'am/ ma zhi ba'am/ mnyam par gzhag pa'am/ mnyam par ma bzhag pa'am/ legs par bsgom pa'am/ legs par ma bsgom pa'am/ rnam par
<p>168b.4</p>grol ba'am/ rnam par ma grol ba zhes yang dag pa ji lta ba bzhin du rab tu khong du chud cing shes pa byung ste/ dbugs 'byung ba dang rngub pa la dmigs pa'i tshe/ sems kyi ngo bo ci 'dra bar 'byung bar shes pa ni/ sems so sor shes bzhin du dbugs 'byung ba'o zhes bya ba
<p>168b.5</p>nas/ sems so sor shes bzhin du dbugs rngub pa'o zhes yang dag pa ji lta ba bzhin du rab tu shes pa'o zhes bya ste/ 'di ni bcu pa'o/ /rnal 'byor pa sems la brten nas dbugs 'byung bar 'gyur ba las sems la brten nas/ dbugs ji ltar 'byung ba la dmigs pa'i tshe na
<p>168b.6</p>ni/ sems kyi 'du byed so sor shes bzhin dbugs 'byung ba la/ sems kyi 'du byed so sor shes bzhin du dbugs 'byung ba'o zhes yang dag pa ji lta ba bzhin rab tu shes pa zhes bya'o/ /dbugs rngub pa yang sems la brten nas dbugs rngub pa ste/ sems la brten nas dbugs ji
<p>168b.7</p>ltar rngub pa la dmigs pa'i dus na ni/ sems kyi 'du byed so sor yang dag par shes bzhin du dbugs rngub pa la/ sems kyi 'du byed so sor yang dag par shes bzhin dbugs rngub pa'o zhes yang dag pa ji lta ba bzhin rab tu shes pa zhes bya ste/ 'di ni bcu gcig pa'o/ /de ltar
<p>169a</p>
<p>169a.1</p>des dga' ba so sor myong bar gyur pa'am/ bde ba so sor myong bar gyur pas/ gal te brgya la zhig dran pa rmongs pa'i rgyus bdag ce'am/ bdag ni bdag gi zhe'am/ bdag gi 'byung bar 'gyur zhe'am/ 'byung bar mi 'gyur zhe'am/ gzugs
<p>169a.2</p>can du 'gyur zhe'am/ gzugs med par 'gyur zhe'am/ 'du shes can nam/ 'du shes med pa'am/ 'du shes med min du 'gyur zhes rmongs pa'i 'du shes kyis sems g.yo ba byung na/ myur du myur bar shes rab kyis rtogs par byas nas/ dbugs 'byung ba dang rngub pa
<p>169a.3</p>gnyis la dmigs te/ rtogs pa de dag gnas par mi byed cing rab tu spong ba la sel bar byed de/ de ni bdag gi sems kyi 'du byed shin tu byang bar dbugs 'byung ba zhes bya ba nas/ bdag gi sems kyi 'du byed shin tu byang bar dbugs rngub pa zhes yang dag pa ji lta ba
<p>169a.4</p>bzhin shes pa zhes bya ste/ 'di ni bcu gnyis pa'o/ /de ltar bsgoms pa las/ gal te gnyid dang rmongs pa'i sgrib pas sems non par gyur te/ sems mi gsal bar gyur pa na/ sems dga' ba dang / gsal bar gyur pa'i dmigs pa 'ga' zhig la dmigs
<p>169a.5</p>nas/ sems gzengs bstod pa dang / dga' bar bya ste/ yang dmigs pa'i phyi nang du rgyu ba dmigs pa'i tshe na ni/ bdag gi sems mngon par dga' ste/ dbugs rngub pa'o/ /zhes yang dag pa ji lta ba bzhin rab tu shes pa zhes bya ste/ 'di ni bcu gsum pa'o/ /de ltar
<p>169a.6</p>dmigs pa de la brten pa mang ba dang / sgom pa dang / dbugs phyi nang du rgyu ba la dmigs pa nyid la mang du bya ba mang bas/ rmugs pa dang rgod pa la sogs pa'i sgrib pa mngon du rgyu ba rnams ring du byas par 'gyur te/ bdag gi sgrib pa rnams bsal zhes pa na ni/ bdag gi
<p>169a.7</p>sems rnam par grol te dbugs 'byung ba zhes bya ba nas/ bdag gi sems rnam par grol te dbugs rngub pa'o zhes yang dag pa ji lta ba bzhin du shes pa zhes bya'o/ /'di ni bcu bzhi pa'o/ /gal te de ltar bsgom pa'i tshe rgod pa'i sgrib pa dang / the tshom gyi sgrib pas bsgribs par gyur pa
<p>169b</p>
<p>169b.1</p>mthong na dbugs 'byung ba dang rngub pa gnyis la dmigs nas sems mngon par bsdus te nang du 'jog par byed cing zhi bar byed/ sems rtse gcig tu 'jog pa'i dus na ni/ bdag gi sems mnyam par gzhag ste/ dbugs 'byung ba la zhes bya ba nas/ bdag gi sems
<p>169b.2</p>mnyam par gzhag ste/ dbugs rngub pa'o zhes yang dag pa ji lta ba bzhin du rab tu shes pa zhes bya ba ste/ 'di ni bco lnga pa'o/ /de sgrib pa rnams las sems rnam par grol bar gyur pa dang / lhag ma las bsgom pa'i bar du gcod par byed pa'i bag la nyal lhag ma lus par
<p>169b.3</p>gyur te/ de dag spang bar bya ba'i phyir bden pa bzhi bsgom pa'i lam mngon du byed do/ /de yang 'di ltar byed de/ 'du byed rnams mi rtag pa'i chos so zhes sdug bsngal gyi bden pa la dang por rtogs te/ de bas na de bzhin du mi rtag par lta ba dang / zhes gsungs so/ /
<p>169b.4</p>rnal 'byor pa des sngar bsam gtan dang po dang gnyis pa dang gsum pa la brten pa dang / mi thos su mi rung ba la brten nas zhi gnas la goms par byas so/ /da ni mi rtag pa dang rjes su mthong bas na/ lhag mthong goms par byed pa yin no/ /de ltar de'i sems ni/ zhi
<p>169b.5</p>gnas dang lhag mthong la goms par byas pas/ de'i 'og tu khams gsum la mos par byed de/ khams gsum ni 'dod chags dang bral ba'i khams dang / 'gog pa'i khams dang / so sor spong ba'i khams so/ /de la bsgom pas spang bar bya ba'i 'du byed thams cad spang
<p>169b.6</p>ba la mos pa ni/ 'dod chags dang bral bar lta'o/ /phung po thams cad spang ba la mos pa ni 'gog pa la lta ste/ mthong bas spang bar bya ba'i 'du byed thams cad spang ba la mos pa ni/ so sor spong bar lta ba zhes bya ste/ dbugs 'byung ba dang rngub pa'i tshe de ltar rmongs pa skyes pa ni/ 
<p>169b.7</p>dbugs 'byung ba'o zhes yang dag pa ji lta ba bzhin shes par byas nas/ so sor spong bar lta ba bzhin du dbugs rngub pa'o zhes yang dag pa ji lta ba bzhin du shes par byas nas/ so sor spong bar lta ba bzhin du dbugs rngub pa'o zhes yang dag pa ji lta ba bzhin rab tu shes pa zhes bya'o/ /yang
<p>170a</p>
<p>170a.1</p>na sdug bsngal gyi phung po la 'jig pa'i chos can du lta ba ni mi rtag par lta ba'o/ /kun 'byung la spang bar bya ba'i chos can du lta ba ni/ 'dod chags dang bral bar lta ba'o/ /'gog pa la mngon du bya ba'i chos can du lta ba ni/ 'gog par lta ba'o/ lam gyi bden
<p>170a.2</p>pa ni nyon mongs pa spong bar byed pa'o zhes lta ba ni/ so sor spong bar lta ba zhes bya'o/ /dbugs phyi nang du rgyu ba bcu drug bsgom pa bstan pa'i mjug bsdu ba'i phyir/ dge slong dag dbugs 'byung ba dang rngub pa dran pa bcu drug go zhes bya ba gsungs so/ /dbugs phyi nang du rgyu ba bcu
<p>170a.3</p>drug bstan pa'i 'og tu/ rgyun du zhugs pa'i yan lag bzhi bstan te/ ji ltar bstan pa bzhin du bshad par bzhed nas/ de la rgyun du zhugs pa'i yan lag bzhi gang zhe na/ zhes bya ba la sogs pa gsungs so/ /de la rgyun ces bya ba ni 'phags pa'i lam la bya ste/ chu bo'i
<p>170a.4</p>rgyun rgya mtshor 'jug pa bzhin du/ lam des kyang mya ngan las 'das pa'i grong khyer du 'jug pas na/ lam ni rgyun to/ /lam der zhugs pa'am/ lam de thob pa ni rgyun du zhugs pa ste/ lam gyi grogs su gyur pa'i chos bzhi la ni/ rgyun du zhugs pa'i yan lag bzhi zhes bya ste/ 
<p>170a.5</p>'phags pa rnams kyi kun tu rig pa'i dad pa bzhi zhes kyang bya'o/ /de la 'phags pa'i nyan thos bcom ldan 'das de yang zhes bya ba nas/ sangs rgyas la rjes su shes nas/ dad pa dang ldan pa yin no zhes bya ba'i bar du ni/ rgyun du zhugs pa'i yan lag dang po'o/ /bcom ldan 'das kyis
<p>170a.6</p>dam pa'i chos legs par gsungs pa/ zhes bya ba nas/ dam pa'i chos la dad pa dang ldan pa yin no/ /zhes bya ba yan chad ni/ rgyun du zhugs pa'i yan lag gnyis pa'o/ /bcom ldan 'das kyi nyan thos kyi dge 'dun zhes bya ba nas/ skyes bu gang zag brgyad rnams so zhes bya
<p>170a.7</p>ba yan chad yan lag gsum pa'o/ /de ltar bcom ldan 'das kyi nyan thos kyi dge 'dun dang dad pa phun sum tshogs pa dang zhes bya ba nas/ mkhas pa ma smad pa'i 'phags pa 'dod pa'i tshul khrims dang ldan pa yin te/ zhes bya ba yan chad yan lag bzhi pa'o/ /'phags pa nyan
<p>170b</p>
<p>170b.1</p>thos zhes bya ba la 'dod chags spang ba dang / zhe sdang spang ba dang / gti mug spang ba la zhugs pa'i rgyun du zhugs pa la sogs pa la slob pa'i gang zag rnams dang / 'dod chags dang / zhe sdang dang / gti mug spang ba dang / dgra bcom pa ma slob pa'i 'bras bu la gnas
<p>170b.2</p>pa de dag ni/ 'phags pa'i nyan thos te/ nyan thos kyi don ni bden pa mthong bar bya ba gzhan gyi lung dang man ngag mnyan pa la rag lus pas nyan thos so/ /de dag chos bzhi la dad pa mi phyed pa skye'o zhes bya bar sbyar ro/ /rgyun du zhugs pa'i yan lag dang po bstan pa'i phyir/ bcom
<p>170b.3</p>ldan 'das de yang zhes bya ba la sogs pa gsungs te/ yan lag dang pos mdor bsdu na/ rnam pa drug bstan te bgegs bcom pa dang / ston pa phun sum tshogs pa dang / gang gis de thob pa dang / ji ltar gshegs pa dang / ston pa'i las dang / gang dag gis yongs su
<p>170b.4</p>gzung ba bstan to/ /bcom ldan 'das zhes bya ba ni bgegs bcom pa bstan te/ de la bgegs ni/ bla na med pa'i byang chub thob par byed pa'i bar chad byed pa'i bdud sdig can dang / mngon par rdzogs par sangs rgyas pa'i dus na bdud sdig can dang / 'di'i 'khor du
<p>170b.5</p>gtogs pa 'dod pa'i khams kyi lha'i bu 'khor dang bcas pa rnams bcom pas na bcom ldan 'das so/ /de bzhin gshegs pa dgra bcom pa yang dag par rdzogs pa'i sangs rgyas zhes bya ba nas/ ston pa phun sum tshogs pa bstan te/ de yang ji lta ba bzhin du smra ba dang / yang
<p>170b.6</p>dag par bsgrub par bya ba ste/ rnam pa gnyis kyis ston pa phun sum tshogs pa bstan to/ /de la de bzhin gshegs pa zhes bya bas/ ji lta ba bzhin du smras pa bstan te/ de bzhin zhes bya ba ni ma nor ba'o/ /gshegs pa zhes bya ba ni ston pa'am/ smra ba'am/ gsung ba ste/ 
<p>170b.7</p>dngos po rnams kyi don 'phags pa'i bden pa bzhi ji ltar gnas pa de bzhin du gsung zhing 'chad pas na de bzhin gshegs pa'o/ /yang dag par sgrub par byed pa yang rnam pa gnyis te/ spong ba phun sum tshogs par sgrub pa dang / ye shes phun sum tshogs par sgrub pa'o/ /de la dgra
<p>171a</p>
<p>171a.1</p>bcom pa zhes bya bas spong ba phun sum tshogs pa sgrub pa bstan te/ 'dod chags la sogs pa nyon mongs pa mthong ba dang / bsgom pas spang bar bya ba'i chos rnams spangs pas na dgra bcom pa'o/ /yang dag par rdzogs pa'i sangs rgyas zhes bya bas ye
<p>171a.2</p>shes phun sum tshogs pa sgrub pa bstan te/ yang dag par ni ma nor bar ram phyin ci ma log par ro/ /rdzogs par ni ma lus pa'o/ /sangs rgyas ni mkhyen pa ste/ yang dag par sangs rgyas pa dang / rdzogs par sangs rgyas zhes sbyar ro/ /don du bsdu na ji snyed mkhyen par
<p>171a.3</p>bya ba'i yul/ phung po dang khams la sogs pa ma lus par mkhyen cing / de yang mi rtag pa dang / sdug bsngal ba dang / stong pa dang bdag med par phyin ci ma log par mkhyen pa'i ye shes dang ldan pas yang dag par rdzogs pa'i sangs rgyas zhes bya'o/ /yang na rnam pa gsum
<p>171a.4</p>gyis ston pa phun sum tshogs par ston te/ rnam pa gsum ni phyin ci ma log par smra ba dang / nyon mongs pa med pa dang / shes bya brjod par bya ba ji snyed yod pa thugs su chud pa'o/ /de la de bzhin gshegs pa zhes bya bas phyin ci ma log par smra ba bstan te/ shes bya'i dngos po
<p>171a.5</p>ji ltar gnas pa de bzhin du gsungs pa'i phyir de bzhin gshegs pa'o/ /dgra bcom pa zhes bya bas nyon mongs pa med pa bstan te/ nyon mongs pa dang / nye ba'i nyon mongs pa dgra lta bur gyur pa spangs pa'i phyir/ yang dag par rdzogs pa'i sangs rgyas zhes bya bas/ shes
<p>171a.6</p>bya brjod par bya ba ji snyed yod pa thugs su chud pa bstan te/ ji snyed du shes par bya ba yod pa'i dngos po thams cad ma lus pa dang / phyin ci ma log par thugs su chud pa'i phyir ro/ /rig pa dang rkang par ldan pa zhes bya bas gang gis gshegs pa bstan te/ don du yang dag
<p>171a.7</p>pa'i lta ba la sogs pa 'phags pa'i lam yan lag brgyad kyis mya ngan las 'das pa'i gnas su gshegs so zhes bya ba'i don to/ /'phags pa'i lam gyi yan lag brgyad la yang dag pa'i lta ba la rig pa zhes bya ste/ yang dag pa'i lta bas 'phags pa'i bden pa bzhi yang dag pa
<p>171b</p>
<p>171b.1</p>ji lta ba bzhin du shes pa yin pa'i phyir ro/ /yang dag pa'i rtog pa la sogs pa yan lag lhag ma bdun rnams la ni rkang pa zhes bya ste/ don du na 'phags pa'i lam gyi yan lag brgyad kyis mya ngan las 'das pa'i gnas su song ngo zhes bya ba'i don to/ /'phags pa'i
<p>171b.2</p>lam gyi yan lag brgyad las yang dag pa'i lta ba ni rig par bshad la/ yan lag lhag ma rnams ci'i phyir rkang par bshad ce na/ dper na mig med de ma mthong ba dang / rkang pa med de 'gro ma nus pas gar yang mi phyin gyi mig gis mthong la rkang pa yod na/ gdod 'gro nus
<p>171b.3</p>pa bzhin du/ yang dag pa'i lta bas bden pa bzhi mthong la/ ji ltar mthong ba bzhin du/ yan lag lhag ma rnams kyis bsgrubs na/ gdod mya ngan las 'das par phyin par byed pa'i phyir ro/ /yang na bslab pa gsum ste/ lhag pa'i tshul khrims kyi bslab pa dang / lhag
<p>171b.4</p>pa'i sems kyi bslab pa dang / lhag pa'i shes rab kyi bslab pa'o/ /de la lhag pa'i shes rab kyi bslab pa la ni/ rig pa zhes bya'o/ /lhag pa'i sems kyi dang / lhag pa'i tshul khrims kyi bslab pa la ni/ rkang pa zhes bya ba ste/ de ltar bslab pa gsum gyis mya ngan las
<p>171b.5</p>'das pa'i grong khyer du song ngo zhes bstan pa yin no/ /brgal ba dang / gsung rab gzhan las ni tshul khrims la brten nas/ ting nge 'dzin 'grub/ ting nge 'dzin la brten nas shes rab 'grub ste/ de bas na tshul khrims dang por smos/ de'i 'og tu ting nge 'dzin/ de'i 'og tu
<p>171b.6</p>shes rab brten na/ 'dir ci'i phyir shes rab dang por smos/ smras pa/ shes rab kyis yongs su zin na ni/ tshul khrims dang ting nge 'dzin yongs su dag par 'gyur gyi/ shes rab med pa'i tshul khrims dang / ting nge 'dzin dag par mi 'gyur bas shes rab sngar smos so/ / 
<p>171b.7</p>dper na mig gis bltas nas rkang pas 'gro ba bzhin du/ shes rab mig dang 'dra bas brtags nas/ tshul khrims dang ting nge 'dzin rkang pa lta bur gyur pas 'gro bar byed pas na/ bslab pa gsum la rig pa dang rkang par ldan pa zhes bya'o/ /yang na mi slob pa'i rig pa gsum
<p>172a</p>
<p>172a.1</p>la rig pa zhes bya ba ste/ rig pa gsum ni sngon gyi gnas shes pa'i rig pa zhes bya ba dang / 'chi 'pho ba shes pa'i rig pa dang / zag pa zad pa shes pa'i rig pa'o/ /zhabs ni tshul khrims dang ting nge 'dzin dang / mngon par shes pa dang lhag
<p>172a.2</p>ma rnam pa gsum ste/ sems kyi rnam grangs shes pa dang / 'phrul gyi mig dang / 'phrul gyi rna ba ste/ chos lnga la zhabs zhes bya'o/ /de ltar rig pa gsum la sogs pa ston pa phun sum tshogs pa brnyes so/ /zhes bstan pa yin no/ /'di yan chad du bcom ldan
<p>172a.3</p>'das bdag gi don phun sum tshogs pa dang rgyu dang bcas pa bstan pa yin te/ bcom ldan 'das zhes bya ba nas rdzogs pa'i sangs rgyas zhes bya bas bdag gi don phun sum tshogs pa bstan to/ /rig pa dang rkang par ldan pas de'i rgyu bstan to/ /bde bar gshegs pa zhes bya
<p>172a.4</p>bas ji ltar shes pa bstan te/ de la rims nad shin tu byang ba slar mi ldog pa bzhin du/ slar 'khor bar ldog pa med par shin tu gshegs pas na bde bar gshegs pa'o/ /yang na mar gyis gang ba'i bum pa bzhin du shes bya ji snyed thugs su chud la/ sgrib pa
<p>172a.5</p>ji snyed spang bar bya ba kun ma lus par spangs te/ ji srid du phyin par bya ba legs par gshegs pas na/ bde bar gshegs pa zhes bya'o/ /bshad pa gnyis kyi mdor na/ bcom ldan 'das phyi rol pa'i don dang 'dod chags dang bral ba rnams dang / de las gzhan
<p>172a.6</p>dgra bcom pa rnams las khyad par du gyur par ston to/ /de la rims nad byang ba bzhin du slar mi ldog par gshegs pas ni/ phyi rol pa'i 'dod chags dang bral ba rnams las khyad zhugs par ston te/ mu stegs la sogs pa'i phyi rol gyi 'dod chags dang bral ba
<p>172a.7</p>rnams 'dod chags dang thang cig bral yang slar khams gsum du ldog pas mi ldog pa ma yin pa'i phyir ro/ /bum pa gang ba bzhin du legs par gshegs pas dgra bcom pa las khyad par du gyur par ston te/ dgra bcom pa la sogs pa phyir mi ldog pa yin yang / shes
<p>172b</p>
<p>172b.1</p>bya thams cad ma rtogs shing / bag chags kun kyang ma lus par ma spangs pas legs par gshegs pa ma yin pa'i phyir ro/ /'jig rten rig pa zhes bya ba la sogs pa ston pa'i las bstan te/ ston pa'i las kyang rnam pa gnyis so/ /rnam pa gnyis ni skal ba yod pa dang / 
<p>172b.2</p>skal ba med pa'i 'jig rten las gzigs pa dang / 'dul bar bya ba la 'dul bar byed pa'o/ /'jig rten rig pa zhes bya bas/ skal ba yod pa dang skal ba med pa'i 'jig rten las gzigs pa bstan te/ nyin lan gsum mtshan lan gsum snying rje chen po dang ye
<p>172b.3</p>shes kyi 'jig rten rnams la brtags nas/ sems can 'di ni grol ba'i skal ba yod pa/ 'di ni grol ba'i skal ba med pa'o zhes mkhyen pa'i phyir/ 'jig rten rig pa zhes bya'o/ /bla na med pa/ skyes bu 'dul ba'i kha lo sgyur ba/ zhes bya bas/ skal ba yod par
<p>172b.4</p>'dul bar byed pa bstan to/ /de ltar mkhyen nas sems can skal pa yod pa rnams 'phags pa'i lam la bkod de/ 'dul bar byed pas na/ skyes bu 'dul ba'o/ /de la 'dul bar 'os pa'am/ 'dul bar nus pa ni gdul ba'o/ /kha lo sgyur ba dang 'dra bas kha lo
<p>172b.5</p>sgyur ba ste/ dper na rta 'dul ba'i kha lo sgyur ba/ rta'i g.yo skyon rnams med par byas nas btul te/ lam bde ba la 'dzud par byed pa bzhin du/ 'dis kyang sems can rnams kyi nyon mongs pa btul nas/ yang dag pa'i lam la bkod pas kha lo sgyur ba'o/ /de la
<p>172b.6</p>yang gdul dka' ba lteng rgyas 'od srungs la sogs pa dang / dga' bo dang sor phreng la sogs pa gti mug dang 'dod chags dang zhe sdang gi shas che ste/ gdul dka' ba rnams btul nas gnas kyi mchog mya ngan las 'das par 'jog par byed pas na/ bla na med pa skyes
<p>172b.7</p>bu 'dul ba zhes bya'o/ /de la lteng rgyas 'od srungs la sogs pa ni gti mug gi shas che ba'o/ /dga' bo ni 'dod chags kyi shas che ba'o/ /sor phreng ni zhe sdang gi shas che ba'o/ /lha dang mi rnams kyi ston pa zhes bya ba gang gis yongs su gzung ba bstan te/ de
<p>173a</p>
<p>173a.1</p>bzhin gshegs pa'i bstan pa gang gis yongs su gzung zhe na/ lha dang mis gzung ste/ byol song la sogs pa yang chos 'chad pa'i sgra thos pas mtho ris la sogs par 'jog mod kyi/ 'phags pa'i bden pa khong du chud pa dang / dge sbyong
<p>173a.2</p>gi 'bras bu thob pa'i snod du ni lha dang mi rnams gyur pas na/ de'i phyir lha dang mi rnams kyi ston pa zhes bya'o/ /gong du bshad pa'i yon tan de dag dang ldan pa de dngos su su zhig yin zhe na/ de'i phyir/ sangs rgyas bcom ldan 'das so zhes bya bar gsungs te/ gong du de
<p>173a.3</p>yang zhes bya ba'i sgra 'dir sbyar la/ bcom ldan 'das de bzhin gshegs pa dgra bcom pa la sogs pa'i yon tan smos pa de yang sangs rgyas bcom ldan 'das yin no zhes bya ba'i don to/ /de la ma rig pa'i gnyid las sad cing / shes bya thams cad thugs su chud
<p>173a.4</p>pas na sangs rgyas so/ /yon tan drug dang ldan pa'i phyir/ bcom ldan 'das te/ yon tan drug ni ji skad du/ phyug pa phun sum tshogs pa dang / gzugs bzang ba dang / grags pa dang / dpal dang ye shes dang ni 'bad pa ste/ drug po rnams la ldan zhes
<p>173a.5</p>bshad ces gsungs so/ /sangs rgyas su shes nas dad pa dang ldan pa yin zhes bya ba la/ de bzhin gshegs pa gong du bshad pa'i yon tan dang ldan par shes nas/ de bzhin du de la dang ba dang yid ches pa dang ldan pa'o zhes bya ba'i don to/ /rgyun du zhugs pa'i
<p>173a.6</p>yan lag gnyis pa bstan pa'i phyir/ bcom ldan 'das kyis dam pa'i chos legs par gsungs pa zhes bya ba la sogs pa gsungs te/ dam pa rnams kyis gsungs pa'i chos ni dam pa'i chos te/ sangs rgyas bcom ldan 'das rnams kyis bshad pa'i phyir ro/ /sdug
<p>173a.7</p>bsngal ba'i mtha' dang bde ba la kun tu chags pa'i mtha' spangs pa mtha' gnyis dang bral ba ston pa dang / mi slu ba dang / mi 'khrul ba dang / thog ma dang / bar dang / tha mar dge ba'i chos sha stag gsungs pa'i phyir ro/ /bcom ldan 'das kyis chos legs par gsungs
<p>173b</p>
<p>173b.1</p>pa zhes bya'o/ /yang na rnam pa bcus na/ bcom ldan 'das kyis chos legs par gsungs pa zhes bya ste/ rnam pa bzhi ni yang dag pas bskyed pa dang / dbang du byas pa dang / rab tu 'jug pa dang / rab tu bsgrags pa dang / rab tu phye ba dang / brten pa dang / 
<p>173b.2</p>rnam par rig pa dang / rab tu btags pa dang / dus dang yon tan yongs su 'dzin pa'o/ /de la yang dag pas bskyed pa ni nyon mongs pa thams cad ma lus par spangs nas/ shes bya mtha' dag thugs su chud de/ mngon par byang chub nas bshad pa'i phyir ro/ /dbang
<p>173b.3</p>du byas pa ni sems can thams cad kyi don du mdzad nas gsungs pa'i phyir ro/ /rab tu 'jug pa ni bar 'ga' bar 'ga' tsam bshad pa ma yin gyi/ rgyun ma chad par bshad pa'i phyir ro/ /rab tu bsgrags pa ni kha cig mi 'chad pa dang / kha cig la 'chad kha cig la mi
<p>173b.4</p>'chad pa lta bu ma yin gyi/ slob dpon 'chab pa med par kun la 'chad pa'i phyir ro/ /rab tu phye ba ni sems can so so'i bsam pa dang sbyar nas/ de dang mthun mthun du chos ston pa'i phyir te/ 'dod chags can la mi gtsang ba/ zhe sdang can la byams pa ston pa la
<p>173b.5</p>sogs pa'o/ /brten pa ni yan lag lnga dang ldan pa'i gsung la yang dag par brten nas 'chad pa'i phyir ro/ /rnam par rig pa ni gsung gcig gis 'jig rten gyi khams tshad med par go zhing rig par mdzad pa dang / nye ring med par 'khor gyi dkyil 'khor ji snyed rnams la
<p>173b.6</p>shes shing rnam par rig par mdzad pa'i phyir ro/ /btags pa ni mtha' gnyis dang bral ba'i lam ston pa'i phyir te/ mtha' gnyis ni mu stegs kyi dka' thub pa la sogs pa sdug bsngal gyi mtha' dang / 'dod pa'i 'dod chags la zhen pa la sogs pa bde ba'i mtha' la zhen
<p>173b.7</p>pa spangs pa'o/ /dus ni yongs su smin pa'i 'bul ba rnams kyi dus dang sbyar nas ston par mdzad pa'i phyir ro/ /yon tan yongs su 'dzin pa ni chos 'chad pa'i gsung yan lag drug cu dang ldan pa'i gsung gis 'chad par mdzad pa'i phyir ro/ /lta ba'i chos la 'byung ba zhes
<p>174a</p>
<p>174a.1</p>bya ba ni/ de bzhin gshegs pa'i gsung rab kyi chos 'di mngon sum du bya ba'i don yin te/ tshad mas thog tu bab pa yin gyi/ mu stegs kyi chos bzhin du rung yang rung ma rung yang ma rung dad pa tsam gyis gzung bar bya ba ma yin pas lta ba'i chos
<p>174a.2</p>la 'byung ba zhes bya'o/ /nyon mongs pa dang nye ba'i nyon mongs pa bag chags de spang ba'i gnyen por gyur pas na nad med pa'o/ /spangs nas nyams pa'i dus med pa ste/ 'jig rten pa'i lam gyi nyon mongs pa spangs pas ni dus phyis ji srid cig lon nas nyams par
<p>174a.3</p>'gyur gyi/ 'jig rten las 'das pa'i lam gyi nyon mongs pa spangs pas ni/ lan cig spangs nas phyis nams kyang nyams pa'i dus med pa'i phyir dus med pa'o/ /yang na yang dag pa'i sbyor ba la zhugs pa rnams dus ring po mi thogs par khyad par myur du thob par
<p>174a.4</p>'gyur ba'i phyir dus med pa ste/ de'i phyir mdo gzhan dag las dge slong dag tshul bzhin yid la byed pa la sbyor ba ni/ 'dod pa'i zag pa skyes pa mi skye/ skyes pa rnams myur du spong bar 'gyur ro zhes gsungs so/ /nye bar 'dren pa zhes bya ba la 'khor ba'i sdug bsngal ma
<p>174a.5</p>lus pa las 'byung ba 'thob pa'am/ mya ngan las 'das pa 'thob par byed cing gnas der 'dren par byed pas na/ nye bar 'dren pa ste/ de la goms par byas nas rim gyis 'khor ba'i sdug bsngal las thar nas mya ngan las 'das pa'i gnas su phyin par byed pa'i phyir ro/ /
<p>174a.6</p>'di la mthong zhes bya ba ni/ chos 'di lta bu 'di las phyi rol du gyur pa mu stegs pa la sogs pa la med de/ gzhan dang thun mong ma yin pas na/ 'di las mthong ba zhes bya ste/ chos de lta bu ni sangs rgyas pa'i chos 'di 'ba' zhig la yod par mthong gi/ mu stegs la
<p>174a.7</p>sogs pa'i lta ba gzhan la med pa'i phyir ro/ /mkhas pa rang gis rig pa zhes bya ba ni chos de rtog ge pa rnams kyi spyod yul ma yin zhing / rtog ge pa rnams kyis rtogs par mi 'gyur zhing / mkhas pa rnams nang gi rang nyid kyi ye shes kyis mthong zhing shes par 'gyur ba yin pas na
<p>174b</p>
<p>174b.1</p>mkhas pa rang gis rig pa zhes bya'o/ /yon tan gzhan yang bstan pa'i phyir/ rgyags pa med par byed pa zhes bya ba la sogs pa gsungs te/ rigs mtho ba dang / gzugs bzang ba dang / nad med pa dang / tshe ring ba la chags shing snyems pa sel bar byed pas
<p>174b.2</p>na/ rgyags pa med par byed pa'o/ /'dod pa med par byed pa zhes bya ba ni 'dod pa'i yon tan la chags pa spong bar byed pa'i phyir ro/ /gnas kun 'joms pa zhes bya ba ni sdug bsngal dang nyon mongs pa'i rten gyi phung po lnga 'dor ba'i thabs su gyur pa'i phyir ro/ /yang na nyon mongs pa'i
<p>174b.3</p>bag la nyal ba kun spong bar byed pas na gnas kun 'joms par byed pa'o/ /lam rgyud lngar skye ba'am/ tshe rabs gcig nas gcig tu rgyun mi 'chad par skye ba'i tshe'i rgyun gcod par byed pas na/ lam gcod pa'o/ /bdag gi dngos po med par ston pas na stong pa nyid do/ bdag
<p>174b.4</p>ces bya ba yang mi 'grub par ston pas na mi dmigs pa'o/ /tshe rabs gzhan gyi lus dang longs spyod la chags pa spong ba'i rgyur gyur bas na srid pa zad pa'o/ /tshe 'di'i lus dang longs spyod la chags pa yang spong bar byed pas na/ 'dod chags dang bral ba'o/ /nyon mongs pa dang
<p>174b.5</p>sdug bsngal gyi phung po thams cad spangs pa'i mya ngan las 'das pa thob par byed pa'i lam yin pas na/ 'gog pa dang mya ngan las 'das pa zhes bya'o/ /yang na chos rnam pa gsum ste/ bshad pa'i chos dang / sgrub pa'i chos dang / 'bras bu'i chos so/ /de la dam pa'i
<p>174b.6</p>chos legs par gsungs pa zhes bya ba nas/ mkhas pa rang gis rig pa zhes bya ba yan chad kyis bshad pa'i chos kyi yon tan bstan to/ /'di ltar rgyags pa med par byed pa zhes bya ba nas/ 'dod chags dang bral ba zhes bya bas bsgrub pa'i chos kyi yon tan bstan
<p>174b.7</p>to/ /'gog pa mya ngan las 'das pa zhes bya bas 'bras bu'i chos bstan to/ /chos rnams la yon tan de dag dang ldan par dad pa brtan zhing yid ches par gyur pa ni/ dam pa'i chos la dad pa dang ldan pa zhes bya'o/ /des ni sangs rgyas kyi chos 'di mu stegs la sogs pa'i
<p>175a</p>
<p>175a.1</p>chos las khyad par du gyur pa ston te/ ji lta zhe na/ de dag gi chos ni phyin ci log tu bshad pas na/ legs par bshad pa ma yin pa'o/ /dad pa'i rjes su 'brang ba tsam du zad kyi/ tshad mas brtag tu mi bzod pas na/ lta ba'i chos la 'byung ba ma yin pa'o/ 
<p>175a.2</p>nyon mongs pa dang nye ba'i nyon mongs pa'i gnyen po ma yin pas na nad med pa ma yin pa'o/ /phyis nyams par 'gyur bas na dus med pa ma yin pa'o/ /mya ngan las 'das pa'i gnas thob par mi byed pas na nye bar 'dren pa ma yin no/ /mu stegs pa rnams kyi chos ni phan tshun thun
<p>175a.3</p>mong du gyur pas na 'di la mthong ba ma yin no/ /de dag gi chos rtog ge'i spyod yul du gyur pa yin pas/ mkhas pa rang gis rig pa ma yin pa'o/ /rigs dang gzugs la sogs pa chags pa mi sel bas na rgyags pa med pa ma yin no/ /'dod pa'i yon tan la chags pa sel
<p>175a.4</p>bar mi byed pas na 'dod pa med par byed pa ma yin no/ /phung po lnga spong bar mi byed pas na gnas 'joms pa ma yin no/ /lam rgyud lnga dang tshe'i rgyun gcod par mi byed pas na/ lam gcod pa ma yin no/ /bdag gi yod par ston pas na stong pa nyid ma yin no/ /bdag yod
<p>175a.5</p>par ston pas na mi dmigs par ston pa ma yin no/ /ma 'ongs pa'i lus dang longs spyod la chags pa'i gnyen po mi byed pas na/ sred pa zad pa ma yin no/ /da ltar gyi phung po yo byad la chags pa spong bar mi byed pas 'dod chags dang bral ba ma yin no/ /mya ngan las 'das
<p>175a.6</p>pa thob pa'i lam ma yin pas 'gog pa mya ngan las 'das pa zhes mi bya'o/ /yang na gzhan sngar bshad par zad kyi sangs rgyas kyi chos 'di dus gang gis bsgrubs kyang bsgrub par rung ste/ bsgrub pa'i dus med pas na dus med pa'o/ /bsgrub sla zhing bsgrub tu rung bar yang ji ltar dge
<p>175a.7</p>bsnyen mgon med zas sbyin gyis bshad pa sangs rgyas kyi chos ni 'gro ba na yang bla/ 'dug pa na yang bla/ nyal ba na yang bla/ 'chag pa na yang bsgrub bla'o zhes bya ba lta bu'o/ /de la mu stegs kyis bshad pa'i chos ni rgyal rigs dang / bram ze la bshad kyi dmangs rigs la
<p>175b</p>
<p>175b.1</p>bshad par mi bya'o zhes kun la mi 'chad pa'i phyir 'chab pa yod kyi/ dam pa'i chos ni rigs bzhi car la yang 'chab pa med par skabs su phye ste bstan pas 'di la mthong ngo zhes bya ste/ bde re ltos zhes slob dpon 'chab pa med par ston pa'i phyir ro/ /rgyun du zhugs pa'i
<p>175b.2</p>yan lag gsum pa bstan pa'i phyir/ bcom ldan 'das kyi nyan thos kyi dge 'dun shin tu rab tu zhugs pa zhes bya ba la sogs pa gsungs so/ /'di dag ni bcom ldan 'das kyi dge 'dun gyi yon tan te/ shin tu rab tu zhugs pa zhes bya ba ni/ mdo tsam du bstan
<p>175b.3</p>pa'o/ /rigs pa la rab tu zhugs pa la sogs pa ni ji ltar shin tu rab tu zhugs pa'i bshad pa'o/ /de yang don rnam pa bzhir blta ste/ dge sbyong gi phyir zhugs pa dang / dge sbyong la zhugs pa dang / dge sbyong la dge sbyong gi dngos por zhugs pa dang / dge sbyong gi nye bar
<p>175b.4</p>bstan pa la zhugs pa la brtsams nas bshad par rig par bya'o/ /de la rigs pa la rab tu zhugs pa zhes bya bas dge sbyong gi phyir zhugs pa bstan te/ dge sbyong gi phyir ni dge sbyong gi don du bya ba ste/ de yang mya ngan las 'das pa'o/ /mya ngan las 'das pa la zhugs pas na
<p>175b.5</p>rigs pa la zhugs pa zhes bya'o/ /mya ngan las 'das pa la rigs pa zhes bya bar cis mngon zhe na/ mdo gzhan dag las rigs pa'i chos ni bla na med kyi/ kye des mnyes par bya ba yin no zhes gsungs pa'i phyir ro/ /drang po la zhugs pa zhes bya bas dge sbyong la zhugs pa bstan te/ 
<p>175b.6</p>de la dge sbyong ni 'phags pa'i lam gyi yan lag brgyad la bya ste/ nyon mongs pa rab tu spong ba dang sbyor ba'i gnyen bor gyur pa'i phyir ro/ /de la zhugs pa ni drang po la zhugs pa'o/ /'phags pa'i lam gyi yan lag brgyad pa yang drang po zhes bya bar cis mngon zhe na/ mdo gzhan
<p>175b.7</p>las/ bdud rtsi'i sgo ni rnam par phye/ /drang po'i lam ni shin tu bsgrags/ /zhes gsungs pa dang / yang gzhan dag las/ drang po gang yin pa 'phags pa'i lam mo/ /yon po gang yin pa sdig pa can gyi lta ba'o/ /zhes bya'o/ /de la mtshungs par zhugs pa zhes bya ba ni dge
<p>176a</p>
<p>176a.1</p>sbyong gi dngos por zhugs pa zhes bya bas bstan te/ ci zhig mtshungs she na byams pa'i lus kyi las dang ldan pa dang / byams pa'i ngag gi las dang ldan pa dang / byams pa'i yid kyi las dang ldan pas mtshungs pa dang / longs spyod dang tshul khrims dang lta ba
<p>176a.2</p>mthun pa'i phyir mtshungs par zhugs pa'o/ /chos dang gnyer ba'i chos la rab tu zhugs pa gnyer ba'i chos la spyod pa zhes bya bas dge sbyong gis nye bar bstan pa la zhugs pa bstan te/ dge sbyong gis nye bar bstan pa ni dge sbyong gi don du bstan pa'i chos te/ de yang 'dul ba
<p>176a.3</p>dang / mdo sde dang / mngon pa'i chos rnams so/ /de la bshad par bya ba'i gsung rab rnams ni chos so/ /bsgrub par bya ba'i gsung rab rnams gnyer ba'i chos te/ bshad par bya ba'i gsung rab kyi nang nas/ ji skad du gsungs pa bzhin du rjes su spyod par byed pas na/ 
<p>176a.4</p>chos la rab tu zhugs pa'o/ /bsgrub par bya ba'i chos rnams de bzhin du sgrub par byed pas na/ gnyer ba'i chos la spyod pa zhes bya'o/ /dge 'dun du 'du shes nas dad pa dang ldan te zhes bya ba ni 'phags pa'i bden pa rtogs pa'i mthus 'phags pa'i dge 'dun la yon
<p>176a.5</p>tan gong du bshad pa dang ldan par yid ches shing dang ba ni dge 'dun du shes nas dad pa dang ldan pa'o/ /yang na don gyi mchog sgrub pa dang / phyin ci ma log par sgrub pa dang / tha dad pa med par sgrub pa dang / ji ltar bstan pa bzhin du bsgrubs pa la brtsams nas/ rigs pa
<p>176a.6</p>la rab tu zhugs pa zhes bya ba la sogs pa gsungs so/ /de la rigs pa la zhugs pa la zhes bya bas don gyi mchog bsgrub pa bstan te/ don gyi mchog ni mya ngan las 'das pa ste/ de sgrub par byed pa'i phyir rigs pa la zhugs pa'o/ /drang po la zhes bya ba phyin ci ma log par bsgrub
<p>176a.7</p>pa bstan te/ phyin ci ma log pa'i lam sgrub par byed pas na drang po la zhugs pa'o/ /mtshungs par zhugs pa zhes bya bas tha dad pa med par bsgrub pa bstan te/ 'phags pa dgra bcom pa gzhan dag sgrub pa de bzhin du bsgrubs pas mtshungs par zhugs pa'o/ /chos dang gnyer
<p>176b</p>
<p>176b.1</p>ba'i chos la zhugs/ /zhes bya bas ji ltar bstan pa bzhin du sgrub pa bstan te/ bcom ldan 'das kyi lung las ji skad 'byung ba bzhin du sgrub par byed pas na chos dang gnyer ba'i chos la rab tu zhugs pa dang / gnyer ba'i chos la spyod pa zhes bya'o/ /yon tan de lta bu dang ldan
<p>176b.2</p>pa de dag kyang gang zag dngos gang yin pa bstan pa'i phyir/ rgyun du zhugs pa'i 'bras bu mngon du bya ba'i phyir rab tu zhugs pa'i dge 'dun yang yod ces bya ba la sogs pa gsungs te/ de la rgyun du ni 'phags pa'i lam mo/ /de la zhugs pa ni rgyun du zhugs pa'o/ /rgyun
<p>176b.3</p>du zhugs pa'i 'bras bu ni lam la rjes su shes pa'i ye shes te/ skad cig ma bcu drug la gnas pa'o/ /mngon du bya ba'i phyir zhugs pa ni lam la rjes su shes pa'i bzod pa ste/ sems kyi skad cig ma bco lnga la gnas pa'o/ /rab tu zhugs pa'i dge 'dun yang yod ces bya ba
<p>176b.4</p>ni/ sems kyi skad cig ma bcu drug lam la rjes su shes pa'i ye shes la gnas pa nyid de/ des khams gsum gyi mthong bas spang bar bya ba'i nyon mongs pa ma lus par spangs so/ /lan cig phyir 'ong ba'i 'bras bu mngon du bya ba'i phyir zhugs pa ni/ 'dod pa'i khams kyi
<p>176b.5</p>bsgoms pas spang bar bya ba'i nyon mongs pa chen po'i chen po dang / chen po'i 'bring po dang / chen po'i chung ngu dang / 'bring po'i chen po dang / 'bring po'i 'bring po dang / 'bring po'i chung ngu dang / chung ngu'i chen po dang / chung ngu'i 'bring po dang / chung ngu'i chung ngu ste/ dgu las
<p>176b.6</p>nyon mongs pa 'bring po'i bar nyon mongs pa rnam pa lnga spang ba'i lam la gnas pa'o/ /lan cig phyir 'ong ba'i dge 'dun ni 'dod pa'i khams kyi bsgoms pas spang bar bya ba'i nyon mongs pa chung ngu'i chen po dang / chung ngu'i 'bring po ste/ rnam pa brgyad spang ba'i lam la gnas pa'o/ / 
<p>176b.7</p>phyir mi 'ong ba'i 'bras bu mngon du bya ba'i phyir rab tu zhugs pa ni/ 'dod pa'i khams kyi bsgoms pas spang bar bya ba'i nyon mongs pa chung ngu'i chen po dang / chung ngu'i 'bring po gnyis spang ba'i lam la gnas pa'o/ /phyir mi 'ong ba'i dge 'dun ni 'dod pa'i khams kyi bsgoms
<p>177a</p>
<p>177a.1</p>pas spang bar bya ba'i nyon mongs pa chung ngu'i chung ngu ste/ rnam pa dgu spang ba'i lam la gnas pa'o/ /de ltar 'dod pa'i khams 'dir 'ong ba med par mya ngan las 'da' bas na/ lan cig phyir mi 'ong ba'o/ /dgra bcom pa'i 'bras bu mngon du bya ba'i phyir
<p>177a.2</p>rab tu zhugs pa ni/ gzugs kyi khams kyi re re zhing nyon mongs pa dgu dgur phye/ gzugs med pa'i khams kyi snyoms par 'jug pa bzhi la yang nyon mongs pa dgu dgur phye ba las/ srid pa'i rtse mo'i nyon mongs pa chung ngu'i 'bring po ste/ rnam pa brgyad kyi bar spang ba'i lam
<p>177a.3</p>la gnas pa'o/ /dgra bcom pa ni srid pa'i rtse mo'i nyon mongs pa dgu spang ba'i lam la gnas pa ste/ nyon mongs pa dgra dang 'dra ba rnams der ma lus par bcom pa ste/ med pas na dgra bcom pa zhes bya'o/ /yang na 'jig rten thams cad kyis mchod cing bkur bar 'os
<p>177a.4</p>pa'i phyir ro/ /dgra bcom pa zhes bya ste/ de bas na mdo gzhan las kyang dbang po dang nye dbang pos mchod pa dang / bkur stir bya bar 'os so zhes bya bar gsungs so/ /skyes bu zung bzhi zhes bya ba ni 'jug pa bzhi dang / 'bras bu thob pa bzhi ste/ de ltar na gang zag brgyad
<p>177a.5</p>do/ /de ltar zhes bya ba ni gong du bshad pa ltar na zhes bya ba'i don to/ /dad pa phun sum tshogs pa zhes bya ba la las dang 'bras bu dang / bden pa rnams la bzlog pa med pa'i yid ches pa dang ldan pas na/ dad pa phun sum tshogs pa'o/ /yang na rgyun du zhugs pa'i yan lag bzhi dang
<p>177a.6</p>ldan pa'i phyir dad pa phun sum tshogs pa'o/ /yan lag drug pa'i tshul khrims sam zag pa med pa'i tshul khrims dang ldan pa'i phyir/ tshul khrims phun sum tshogs pa'o/ /thog mar yang dge/ bar du yang dge zhes bya ba la sogs pa mdo phal cher thos shing phyin ci ma log
<p>177a.7</p>par thos pas na/ thos pa phun sum tshogs pa'o/ /gang zag la bdag med par dmigs pa'i mtshan nyid zag pa med pa'i ting nge 'dzin dang ldan pas na/ ting nge 'dzin phun sum tshogs pa'o/ /'phags pa'i bden pa bzhi ma nor bar khong du chud pa'i shes rab dang ldan pas na/ 
<p>177b</p>
<p>177b.1</p>shes rab phun sum tshogs pa'o/ /mthong bas spang bar bya ba dang / bsgoms pas spang bar bya ba'i nyon mongs pa spang ba dang ldan pas na/ rnam par grol ba phun sum tshogs pa'o/ /de'i 'og tu nyon mongs pa spang bar shes pa dang / bya ba byas par shes pa dang / phyis
<p>177b.2</p>sems kyi rgyud la nyon mongs pa mi 'byung bar shes pa dang ldan pas na/ rnam par grol ba'i ston pa phun sum tshogs pa zhes bya'o/ /lha'i dbang po brgya byin dang tshangs pa la sogs pa mi'i rgyal po dang blon po la sogs pas sbyin par bya zhing mchod par bya ba'i gnas su gyur pas na/ 
<p>177b.3</p>sbyin par 'os pa zhes bya'o/ /dngos po dam pa dang bzang po dang mang pos mchod par 'os pas na/ rab tu sbyin par 'os pa'o/ /skabs skabs su lus kyis btud cing thal mo sbyar ba'i gnas yin pas na/ thal mo sbyar bar rung ba zhes bya ba dang sbyar ro/ /lus smad lnga
<p>177b.4</p>sa la gtugs te sri zhu'i gnas yin pas na/ phyag bya bar 'os pa'o/ /bla na med pa'i bsod nams kyi zhing zhes bya ba la/ gang du sbyin pa la sogs pa'i dge ba'i rtsa ba bskyungs nas/ nyon mongs pa thams cad spangs pa dang / rnam par thar pa'i mtshan nyid thob par
<p>177b.5</p>byed pa'i zhing du 'gyur te/ de las zhing dam par gyur pa gzhan med pas na/ bla na med pa'i bsod nams kyi zhing ngo / /de la sbyin pa la sogs pa'i yon phul lam/ 'tsho ba sbyar tam/ chos gos la sogs pa'i yo byad sbyar na/ skad cig ma re re nyin re bzhin rgyun du 'phel bar
<p>177b.6</p>'gyur bas na/ 'jig rten gyi sbyin gnas su rung ba zhes bya'o/ /'phags pa bzhed pa'i tshul khrims dang / tshul khrims kyi yon tan dang ldan pa'i phyir/ gang yang de dag tshul khrims ma zhig pa dang zhes bya ba la sogs pa smos te/ gang yang zhes bya ba ni 'phags pa'i dge
<p>177b.7</p>'dun de dag yon tan gong du bshad pa dang ldan par ma zad kyi/ tshul khrims ma zhig pa la sogs pa'i yon tan 'og nas 'byung ba rnams dang yang ldan no/ /zhes bya ba'i don to/ /de la tshul khrims ni rnam pa gsum ste/ tshul khrims kyi yan lag dang / brtul zhugs kyi
<p>178a</p>
<p>178a.1</p>yan lag dang / bag yod pa'i yan lag go/ /de gsum car las nyams par ma gyur pas na/ tshul khrims ma zhig pa'o/ /de la rang bzhin gyi sdig pa phas pham pa rnams mi byed pa ni tshul khrims kyi yan lag go/ /skra 'breg pa dang / 
<p>178a.2</p>gos ngur smrig gyon pa ni brtul zhugs kyi yan lag go/ /chang mi btung ba ni bag yod pa'i yan lag ces bya'o/ /skabs skabs su srung / skabs skabs su 'bul zhing gtong ba med pas ma bral ba'o/ /ngang tshul ngan pa'i dri ma dang ma 'dres pa'i phyir ma nyams
<p>178a.3</p>pa'o/ /tshul khrims nyams par 'gyur ba'i rgyu 'dod pa la rtogs pa dang zhe sdang la rtogs pa mi 'byung bas na ma 'dres pa'o/ /gcig tu dkar po'i phyogs 'ba' zhig 'byung zhing / mya ngan las 'das pa'i rgyu byed pas na/ dri ma med pa'o/ /tshul khrims nyams
<p>178a.4</p>par 'gyur ba'i gnyen por ldan zhing / yongs su 'dzin pas na rang dbang yod pa'o/ /tshul khrims nyams pa'i gnyen po ni/ shes rab kyi mthu sgom pa'i mthu ste/ de gnyis la yang nas yang du goms par byas pas sdig pa mi dge ba'i chos kyi dbang du mi
<p>178a.5</p>'gyur zhing mi dge ba'i bshes gnyen rnams kyis gzhan du bkri bar mi nus pas na/ rang dbang yod pa zhes bya'o/ /lta ba ngan pa dang smon lam ngan pa'i dri ma dang ma 'dres pas na ma god pa ste mngon par 'byung ba 'ba' zhig tu bsngos pa'i phyir ro/ /lta ba ngan pa dang
<p>178a.6</p>ma 'dres pa ni/ 'jig tshogs la lta ba la sogs pa'i dri ma dang ma 'dres pa'i phyir ro/ /smon lam ngan pa dang ma 'dres pa ni tshul khrims 'di ltar gyur cig ces bya ba la sogs par smon lam dang ma 'dres pa'o/ /shin tu rdzogs zhes bya ba ni rab tu rdzogs/ mthar
<p>178a.7</p>phyin pa ste/ ji ltar mthar phyin zhe na/ ma zhig pa dang ma ral ba dang ma nyams pa'i phyir mthar phyin to/ /shin tu brtsams zhes bya ba ni/ legs par bsgrubs zhes bya ba'i don te/ ji ltar legs par bsgrubs she na/ ma 'dres pa dang / dri ma med pa dang / rang
<p>178b</p>
<p>178b.1</p>dbang yod pa dang / ma god pa'i phyir legs par bsgrubs pa'o/ /mkhas pas rab tu bsngags pa zhes bya ba ni tshul khrims te/ de bzhin gshegs pa dang / 'phags pa dgra bcom pa la sogs pas yon tan can du bsgrags pa'i phyir/ 
<p>178b.2</p>mkhas pas ma smad pa zhes bya ba ni/ tshul khrims de la nyes pa dang / skyon yod par mkhas pas ma gsungs pa'i phyir te/ zag pa med pa'i phyir ro/ /'phags pa 'dod pa'i tshul khrims dang ldan pa yin zhes bya ba ni/ 'phags pa rnams bzhed pa'i tshul khrims yin pas na 'dod pa'i tshul khrims te/ tshul khrims
<p>178b.3</p>de dge ba dang zag pa med pa'i mtshan nyid yin pas na mya ngan las 'das pa'i don du de la yang nas yang du mngon sum du mdzad pas na/ de'i phyir 'phags pa bzhed pa'i tshul khrims so/ /don du na 'di dag gis sman pa dang / sman dang / nye g.yog dang / yo byad du gyur pa rnams bstan
<p>178b.4</p>pa yin te/ de la de bzhin gshegs pa ni nyon mongs pa sel ba'i sman pa'o/ /chos ni nyon mongs pa sel ba'i sman to/ /dge 'dun ni nyon mongs pa sel ba'i nye g.yog go/ /'phags pa dgyes pa'i tshul khrims ni nyon mongs pa spang bar bya ba'i yo byad du gyur pa'o/ /rgyun du zhugs
<p>178b.5</p>pa'i yan lag bzhi bstan pa'i mjug bsdu ba'i phyir/ 'di ni rgyun du zhugs pa'i yan lag bzhi rnams so zhes gsungs so/ /rgyun du zhugs pa'i yan lag bzhi bstan pa'i 'og tu/ stobs bcu bstan te/ ji ltar bstan pa bzhin du bshad par gsungs pa/ dge slong dag de bzhin gshegs
<p>178b.6</p>pa'i stobs bcu gang zhe na/ zhes bya ba la sogs pa gsungs so/ /gang cung zad 'dis bshad cing gsungs pa rnams de bzhin du/ phyin ci ma log cing ma nor ba'i phyir de bzhin gshegs pa zhes bya'o/ /nyon mongs pa dang bdud thams cad zil gyis gnon pa'i mthu dang ldan pa'i phyir stobs so/ / 
<p>178b.7</p>stobs dang po bstan pa'i phyir/ dge slong dag de bzhin gshegs pa gnas la gnas/ gnas ma yin pa la gnas ma yin par yang dag pa ji lta ba bzhin du rab tu shes zhes bya ba gsungs te/ de la gnas ni rgyu la bya'o/ /gnas ma yin pa ni rgyu ma yin pa la bya'o/ /de la las dge ba dang / 
<p>179a</p>
<p>179a.1</p>mi dge ba ni 'bras bu bde ba dang sdug bsngal skyed pa'i rgyu yin no zhes mkhyen pa ni gnas la gnas yang dag pa ji lta ba bzhin du shes pa zhes bya'o/ /byed pa po dang bdag la sogs pa ni chos kyi rgyu ma yin te/ de ltar mkhyen pa ni gnas ma yin pa la gnas ma yin pa yang dag pa ji
<p>179a.2</p>lta ba bzhin du shes pa zhes bya'o/ /yang na gnas zhes bya ba ni srid pa la bya la/ gnas ma yin pa zhes bya ba ni mi srid pa la bya ste/ sbyin pas longs spyod chen por 'gyur ba ni srid la/ sbyin pas dbul bar gyur pa mi srid pa dang / tshul khrims kyis mtho ris su skye ba ni srid la/ tshul khrims kyis ngan
<p>179a.3</p>song du skye ba ni mi srid pa dang / slar bzlog ste sdig pa byas pas mtho ris su skye ba mi srid la/ sdig pa mi dge ba byas pas ngan song du skye ba ni srid pa dang / dge ba byas pas mtho ris su skye ba ni srid la/ dge bas ngan song du 'gro ba mi srid pa dang / skyes pas mngon par sangs rgyas shing 'khor lo bskor
<p>179a.4</p>ba'i rgyal por 'gyur ba dang / rang sangs rgyas su 'gyur ba ni srid la/ bud med kyis de ltar mi 'gyur bar thugs su chud pa ni/ gnas la gnas dang gnas ma yin pa yang dag pa ji lta ba bzhin du rab tu shes pa zhes bya'o/ /de la thams cad shes pa dang thogs pa med par shes pa dang / dag par shes pa
<p>179a.5</p>ni/ yang dag pa ji lta ba bzhin shes pa zhes bya'o/ /stobs gnyis pa bstan pa'i phyir/ 'das pa dang ma 'ongs pa dang da ltar byung ba las zhes bya ba la sogs pa smos te/ gang las byas shing bsags nas 'gags par gyur pa de dag ni 'das pa'i las so/ /las gang byas pa yang ma yin/ 'gags
<p>179a.6</p>pa yang ma yin/ byed pa yang ma yin gyi/ ma 'ongs pa na byed par 'gyur ba ni ma 'ongs pa'i las so/ /las gang byas zin pa dang / 'gags pa yang ma yin/ da ltar byed pa la zhugs pa ni/ da ltar byung ba'i las zhes bya'o/ /de yang lus kyi las dang ngag gi las dang yid kyi las kyi sgo nas rnam
<p>179a.7</p>pa gsum du bsdu ba nas las yang dag par gsungs so/ /las de dag las 'bras bu bde ba dang sdug bsngal smin pa ni/ rnam par smin pa zhes bya'o/ /de la yang rnam pa bzhi lta bur mkhyen pa ni/ yang dag pa ji lta ba bzhin du rab tu shes pa zhes bya ste/ las kha cig da ltar bde la/ ma 'ongs
<p>179b</p>
<p>179b.1</p>pa na sdug bsngal bar rnam par smin par 'gyur ba dang / las kha cig da ltar sdug bsngal la/ ma 'ongs pa na bde bar rnam par smin pa dang / las kha cig da ltar yang sdug bsngal la/ ma 'ongs pa na yang sdug bsngal bar rnam par smin pa dang / las kha cig da ltar yang bde la/ ma 'ongs pa na yang
<p>179b.2</p>bde bar smin par 'gyur ba'i rnam pa de bzhin du thugs su chud pa'o/ /de la tshe rabs gzhan na yang las mi dge ba spyad pa la goms pas tshe 'dir yang mi dge ba'i las la dga' ba bzhin du 'jug pa de dag de'i rkyen gyis ma 'ongs pa na ngan song gsum du rnam par smin par 'gyur bas de ni las da ltar bde la/ 
<p>179b.3</p>ma 'ongs par sdug bsngal rnam par smin pa zhes bya'o/ /la la dag tshe rabs snga ma na dge ba la goms pa chen por ma byas pas tshe 'dir tshul khrims bsrung ba la sogs pa'i dge ba la mi bde bzhin du 'jug pa/ de'i rgyus tshe rabs gzhan du bde 'gror rnam par smin pa ni 'dir mi bde la tshe rabs gzhan
<p>179b.4</p>du bde bar smin pa zhes bya'o/ /sems can kha cig tshe rabs gzhan du sdig pa'i las la goms par ma byas pas tshe 'dir mi 'dod bzhin du mi dge ba'i bshes gnyen gyis sdig pa'i las byed du bcug pa de dag ni ma 'ongs pa na ngan song gsum du rnam par smin par 'gyur bas/ de dag ni tshe 'di la yang
<p>179b.5</p>mi bde la/ ma 'ongs pa na yang sdug bsngal bar rnam par smin pa zhes bya'o/ /la la dag tshe rabs snga ma na dge ba la goms pa chen por ma byas pas tshe 'dir tshul khrims bsrung ba la sogs pa'i dge ba la mi bde bzhin du 'jug pa/ de'i rgyus tshe rabs gzhan du bde 'gror rnam par smin pa ni 'dir mi bde la
<p>179b.6</p>tshe rabs gzhan du bde bar smin pa zhes bya'o/ /sems can kha cig tshe rabs gzhan du sdig pa'i las la goms par ma byas pas tshe 'dir mi 'dod bzhin du mi dge ba'i bshes gnyen gyi rkyen gyis sdig pa'i las byed du bcug pa de dag ni ma 'ongs pa na ngan song gsum du rnam par smin par 'gyur bas/ de dag
<p>179b.7</p>ni tshe 'di la yang mi bde la/ ma 'ongs pa na yang sdug bsngal bar rnam par smin pa zhes bya'o/ /kha cig tshe rabs snga ma la dge ba'i las byed pa la goms pas tshe 'dir yang de bzhin du dge ba'i las byed pa dang / tshe 'dir gzugs kyi khams kyi bsam gtan bzhi thob pa dag ma 'ongs pa na yang mtho ris su rnam
<p>180a</p>
<p>180a.1</p>par smin par 'gyur ba'i phyir de dag ni tshe 'dir yang bde la/ tshe rabs gzhan du yang rnam par smin pa bde ba zhes bya'o/ /stobs gsum pa bstan pa'i phyir/ sems can pha rol po rnams kyi mos pa du ma dang mos pa sna tshogs pa rnams yang dag pa ji lta ba bzhin du rab tu shes pa zhes bya
<p>180a.2</p>ba gsungs te/ sems can rnams kyi mos pa du ma ni mos pa chung ba dang / mos pa 'bring po dang / mos pa chen po ste/ gang nyan thos kyi theg pa la mos pa ni mos pa chung ngu'o/ /rang sangs rgyas kyi theg pa la mos pa ni mos pa 'bring ngo / /theg pa chen po la mos pa ni mos pa chen po'o/ /sems can kha cig
<p>180a.3</p>gzugs la mos pa yod la/ sgra la ma yin/ kha cig sgra la mos la/ gzugs la ma yin/ kha cig dri la mos la gzugs la ma yin pa la sogs pa mos pa'i rnam pa tshad med par yod pa rnams ni mos pa sna tshogs zhes bya ste/ sems can rnams gang ci la mos pa de de bzhin du phyin ci ma log par mkhyen pas na/ 
<p>180a.4</p>mos pa du ma dang mos pa sna tshogs rnams yang dag pa ji lta ba bzhin rab tu mkhyen pa'o/ /stobs bzhi pa bstan par bya ba'i phyir/ 'jig rten gyi khams du ma dang / 'jig rten gyi khams sna tshogs yang dag pa ji lta ba bzhin du rab tu shes zhes bya ba gsungs te/ khams kyi don ni 'dir sems can rnams kyi rigs
<p>180a.5</p>sam rang bzhin nam sa bon la bya ste/ nyan thos kyi rigs dang / rang sangs rgyas kyi rigs dang / theg pa chen po'i rigs can rnams kyi 'jig rten gyi khams du ma zhes bya'o/ /sems can gyi spyod pa brgyad khri bzhi stong dag ni 'jig rten gyi khams sna tshogs zhes bya ste/ sems can rigs dang ldan pa dang / sems can gang
<p>180a.6</p>spyod pa gang dang ldan pa de de bzhin du phyin ci ma log par thugs su chud pas na/ yang dag pa ji lta ba bzhin du shes pa zhes bya'o/ /stobs lnga pa bstan pa'i phyir/ sems can gzhan rnams kyi dbang po mchog dang mchog ma yin pa yang dag pa ji lta ba bzhin du rab tu shes pa zhes bya ba gsungs te/ de la dbang po rnon po
<p>180a.7</p>dang / rtul po dang / 'bring po ste/ rnam pa gsum mo/ /'di ni dad pa la sogs pa'i dbang po lnga rno ba dang ldan/ 'di ni dad pa la sogs pa'i dbang po rtul ba dang ldan no zhes phyin ci ma log par rab tu mkhyen pa ni dbang po mchog dang mchog ma yin pa yang dag pa ji lta ba bzhin du rab tu mkhyen pa zhes bya'o/ /stobs
<p>180b</p>
<p>180b.1</p>drug pa bstan pa'i phyir/ thams cad du 'gro ba'i lam yang dag pa ji lta ba bzhin du rab tu mkhyen pa zhes gsungs te/ sems can rnams kyi rigs dang spyod pa dang dbang po rno rtul mkhyen nas sems can gang la lam dang chos gang bstan par 'os pa de bzhin du/ phyin ci ma log par mkhyen pa ni thams cad du 'gro ba'i lam
<p>180b.2</p>yang dag pa ji lta ba bzhin du shes pa zhes bya'o/ /dper na 'dod chags can la mi gtsang ba bstan pa dang / zhe sdang can la byams pa bstan pa dang zhes bya ba la sogs pa mkhyen pa'o/ /yang na lam rgyud lnga gzigs shing mkhyen pa ni/ thams cad du 'gro ba'i lam yang dag pa ji lta ba bzhin du shes pa zhes bya'o/ /yang
<p>180b.3</p>na so so'i phyogs la brten pa'i lam dge sbyong dang bram ze la sogs pa so sor lta ba sna tshogs la chags shing lam yin par 'du shes pa las gang tshe 'di dang tshe rabs gzhan du yang kha na ma tho ba med pa'i lam thams cad du bde ba 'ba' zhig skyed par byed pa ni thams cad du 'gro ba'i lam zhes bya ste/ de phyin ci ma
<p>180b.4</p>log par mkhyen pas na yang dag pa ji lta ba bzhin shes pa zhes bya'o/ /stobs bdun pa bstan pa'i phyir/ sems can pha rol po rnams kyi dbang po dang zhes bya ba la sogs pa gsungs te/ dbang po ni dad pa'i dbang po la sogs pa'i dbang po lnga'o/ /stobs ni dad pa la sogs pa'i stobs lnga'o/ /byang chub kyi
<p>180b.5</p>yan lag ni dran pa la sogs pa byang chub kyi yan lag bdun no/ /bsam gtan ni gzugs kyi khams kyi bsam gtan bzhi'o/ /rnam par thar pa ni gzugs can gzugs la lta ba la sogs pa brgyad do/ /ting nge 'dzin ni mtshan ma med pa dang / smon pa med pa dang stong pa nyid la sogs pa gsum mo/ /snyoms
<p>180b.6</p>par 'jug pa ni gzugs med pa'i khams kyi snyoms par 'jug pa bzhi dang / 'gog pa'i snyoms par 'jug pa'o/ /yang na sems la dbang thob pa rnams gang 'dod pa'i don bsgrub pa'i phyir de dang rjes su mthun pa'i ting nge 'dzin la zhugs pa ni snyoms par zhugs pa zhes bya'o/ /kun nas nyon mongs pa dang zhes bya ba
<p>180b.7</p>la/ mdor na bsam gtan la sogs pa thob par bya ba la bar du gcod pa'i kun nas nyon mongs pa gnyis te/ ma thob pa rnams la ni thabs ma yin pa'i sbyor ba la 'jug pa dang / rmugs pa dang / rgod pa'i kun nas nyon mongs pa 'byung ba dang / thob pa rnams la ni de'i sa'i kun nas nyon mongs pa mngon du spyod pa'am/ 
<p>181a</p>
<p>181a.1</p>bsam gtan gyi bde ba la ro myong bar byed pa ste/ de ni kun nas nyon mongs pa zhes bya'o/ /kun nas nyon mongs pa rnam pa gnyis dang bral ba nyid rnam par byang ba'o/ /bsam gtan tshad med pa rnams la bsam gtan gang gi ming gang yin pa ni rnam par gzhag pa zhes bya ste/ dbang po la sogs pa'i
<p>181a.2</p>chos rnams dang / de dag gi kun nas nyon mongs pa dang / rnam par byang ba dang / ming gang yin pa phyin ci ma log par thugs su chud pa ni/ yang dag pa ji lta ba bzhin du rab tu shes pa zhes bya'o/ /stobs brgyad pa bstan pa'i phyir sngon gyi gnas rnam pa du ma zhes bya ba la sogs pa gsungs te/ sems can gyi
<p>181a.3</p>gnas rnam pa sna tshogs de dang de dag 'di lta ste/ shar dang nub dang byang dang lho la sogs pa/ gnas sna tshogs dang ming la sogs pa tha dad pa tha snyad kyi dngos po brgyad rjes su 'brangs pa'i bdag dang gzhan gyi lus 'brangs pa rnams la mdor na spyod pa drug rjes su dran pa ni/ sngon gyi gnas rnam pa du ma rnam pa dang
<p>181a.4</p>bcas/ yul dang bcas/ mtshan ma dang bcas par yang dag par rjes su dran pa zhes bya'o/ /tha snyad kyi dngos po brgyad ni ming gang yin pa dang / rigs gang yin pa dang / rus gang yin pa dang / tha snyad ci dag spyod pa dang / bde ba dang / sdug bsngal ci myong ba dang / tshe ring thung ji tsam pa dang / dus ji srid cig gnas pa dang / 
<p>181a.5</p>tshe'i mtha' ji tsam pa'o/ /spyod pa rnam pa drug ni/ 'bod pa'i phyir tha snyad dang / rgyal rigs la sogs pa'i rigs dang / pha ma gang yin pa dag bza' ba dang btung ba'i yo byad dang / dar ba dang / rgud pa dang / tshe'i 'du byed rnam pa sna tshogs so/ /'di ltar 'jig rten dag tha snyad kyi dngos po brgyad la brten nas spyod pa
<p>181a.6</p>rnam pa drug gis bdag dang pha rol dag la smra zhing gleng bar byed do/ /de la mi gang yin pa ni bdag tshe rabs de dang / de dag nas mi gang dang gang yin pa'o/ /rigs ni rgyal rigs sam/ bram ze 'am/ rje'u rigs sam/ dmangs rigs la sogs pa gang dang gang du skyes pa'o/ /pha dang ma ni sems can so so'i tshe
<p>181a.7</p>rabs de dang de dag na ma gang yin pa dang / pha gang yin pa'o/ /bza' ba dang btung ba'i yo byad ni/ tshe rabs de dang de dag na khre dang 'bras la sogs pa'i kha zas ci dang ci zos pa'o/ /dar ba dang rgud pa ni tshe rabs de dang de dag na nyon mongs pa ci myong ba dang bde ba ci myong ba'o/ /tshe'i 'du byed sna tshogs ni tshe
<p>181b</p>
<p>181b.1</p>rabs de dang de dag na lo grangs brgya 'am stong ngam/ bcu la sogs pa'i tshe tshad ji tsam dang / de dag na byis pa'i dus dang / dar la bab pa'i dus dang / rgas pa'i dus kyi rnam pa dang / tshe'i 'du byed ci tsam lon nas ji tsam na shi bar gyur pa ste/ bdag dang gzhan gyi tha snyad de dag thams cad phyin ci ma
<p>181b.2</p>log par thugs su chud pas na/ sngon gyi gnas rnam pa du ma rnam pa dang bcas pa/ yul dang bcas pa/ mtshan ma dang bcas pa yang dag par rjes su dran pa zhes bya'o/ /de la rnam pa dang bcas pa zhes bya ba la/ rnam pa ni rnam pa dran pa dang / dan rtags dran pa dang / mtshan ma dran pa'o/ /de la rnam
<p>181b.3</p>pa dran pa ni/ bdag dang gzhan gyi tshe gcig nas brtsams nas bskal pa bye ba khrag khrig brgya stong du ma'i pha rol na ci dang ci byed pa dran pa'o/ /dan rtags dran pa ni tshe rabs de dang de dag thams cad na tshe re re 'am so so'i ming rnams kyang dran pa ste/ tshe 'di'i tshe na ni ming 'di zhes bya ba/ tshe 'di'i tshe na ni
<p>181b.4</p>ming 'di zhes bya ba dran pa'o/ /mtshan ma dran pa ni tshe rabs de dang de dag na dus dang rigs gang yin pa dang / dar ba dang rgud pa ci myong ba rnams dran pa'o/ /yul dang bcas pa zhes bya ba ni tshe rabs de dang de dag na rus dang rigs gang yin pa dang / yul gang dang gang na gnas pa dang / de
<p>181b.5</p>dag nas shi 'phos nas gang du skyes pa dran pa'o/ /mtshan ma dang bcas pa zhes bya ba ni tshe rabs de dang de dag na pha ma gang yin pa dran pa dang / tshe'i 'du byed dus ji srid cig tu gnas pa dran pa'o/ /yang na tshe rabs de dang de dag tu skyes pa na/ pha ma'i dus gang yin pa dang / pha ma gang yin pa
<p>181b.6</p>dang / bde sdug ci myong ba dang / kha zas ci zos pa dang / dus ring thung ji srid du gnas pa dran pa ni/ rnam pa dang bcas pa'i dran pa zhes bya'o/ /tshe rabs de dang de dag na/ yul gang dang gang du skyes pa dang / tshe rabs gcig nas gcig tu brgyud de ji ltar skyes pa dran pa ni yul dang bcas
<p>181b.7</p>pa'o/ /tshe rabs de dang de dag na ming ci dang ci btags pa dran pa ni mtshan ma dang bcas pa yang dag par dran pa zhes bya'o/ /de yang mdor bsdun don rnam pa gsum ston te/ gang gis dran pa dang / gang dran pa dang / ji ltar dran pa'o/ /de la gang gis dran pa ni sngon gnas pa'i rjes su dran pa'i ye
<p>182a</p>
<p>182a.1</p>shes nyid kyis rjes su dran pa'o/ /gang dran pa ni tshe rabs gcig kyang dran pa nas bskal pa bye ba khrag khrig brgya stong du ma'i bar du dran pa'o/ /ji ltar dran pa ni rnam pa dang bcas/ yul dang bcas/ mtshan ma dang bcas par dran pa'o/ /stobs dgu pa bstan pa'i phyir/ de mi las shin tu
<p>182a.2</p>'das pa'i 'phrul gyi mig rnam par dag pas zhes bya ba la sogs pa gsungs te/ de la 'phrul ni bsam gtan dang po dang gnyis pa la sogs pa'o/ /'phrul gyi mig de yang bsam gtan de de tsam dag la brten pa dang / de'i 'bras bur gyur pa dang / des yongs su zin pa'i phyir 'phrul gyi mig ces
<p>182a.3</p>bya'o/ /bsam gtan yongs su rdzogs pa dang / rnam par thar pa'i 'bras bu yin pa'i phyir/ rnam par thar pa zhes bya'o/ /'phrul gyi mig de'i ming tsam yang mi la med pa'i phyir/ mi las shin tu 'das pa zhes bya'o/ /de ltar 'dod pa'i khams su skyes pa'i lha rnams la ni/ skye gnas thob pa'i 'phrul gyi mig
<p>182a.4</p>yod pas de dang rjes su mthun pa'i 'phrul gyi mig ces bya yang / mi rnams la de tsam yang med pa'i phyir/ mi las shin tu 'das pa'o/ /sems can rnams lus dang ngag dang yid kyi dge ba spyad pa zhes bya ba ni/ srog gcod pa las ldog pa la sogs pa'i dge ba bcu'i lus dang ngag dang yid gsum gyis spyad
<p>182a.5</p>par bya'o/ /mi dge ba spyad pa ni srog gcod pa la sogs pa mi dge ba bcu lus dang ngag dang yid gsum gyi sgo nas spyod pa'o/ /dge ba bcu spyad pas lha dang mi'i nang du skye ba ni bde 'gror skye ba'o/ /mi dge ba bcu spyad pas ngan song gsum du ltung ba ni ngan par 'gro bar skye ba zhes bya'o/ /sems can gang
<p>182a.6</p>srog gi dbang po bor ba ni 'chi ba'o/ /srid pa bar mar skye ba ni 'pho ba'o/ /lha dang mi la sogs pa'i rigs su byung ba ni skye bar gyur pa zhes bya ste/ 'phrul gyi mig gis sems can tshe rabs gzhan du gang nas gang du ji ltar skye bar mthong ba ni/ tshe rabs gzhan rjes su dran pa'i stobs zhes bya'o/ /stobs bcu pa
<p>182a.7</p>bstan pa'i phyir/ zag pa zad pa'i shes rab kyis zag pa med pa'i phyir/ sems rnam par grol ba yang dag pa ji lta ba bzhin du shes pa'o zhes bya ba gsungs te/ bsgom pa dang mthong ba'i lam gyi bag la nyal ma lus par spangs nas/ zag pa med pa'i tshul khrims dang / ting nge 'dzin dang shes rab dang / rnam par grol ba
<p>182b</p>
<p>182b.1</p>thob pa ni zag pa zad pa'o/ /de nas zag pa zad nas bdag gi rgyud la zag pa zad/ nyon mongs pa ni spangs/ srid pa gzhan du mi skye zhes rnam par grol ba'i ye shes thob pa ni/ shes rab kyi zag pa med pa'i rnam par grol ba yang dag pa ji lta ba bzhin du shes pa zhes bya'o/ /ji ltar bdag gi rgyud la zag pa zad pa shes
<p>182b.2</p>bzhin du sems can gzhan gyi rgyud kyi zag pa rnams kyang zad par bya bar mkhyen pa ni zag pa zad pa'i stobs zhes bya'o/ /de la stobs bcu 'di dag gi rang bzhin rab tu dbye ba dang / ma 'dres pa dang / mnyam pa dang / las byed pa dang / go rims dang / khyad par rnams bstan par bya'o/ /de la stobs bcu rnams
<p>182b.3</p>kyi rang bzhin gang zhe na/ 'di dag gi rang bzhin ni zag pa med pa'i dad pa la sogs pa'i dbang po lnga'i rang bzhin yin par rig par bya'o/ /yang na de dag gi nang na shes rab gtso bo yin pas shes rab kyi rang bzhin yin par rig par bya'o/ /rab tu dbye ba ni stobs bcu 'di dag rnam pa gsum du rab tu phye nas/ 
<p>182b.4</p>tshad med pa'i ngo bo nyid yin par rig par bya ste/ rnam pa gsum ni dus rab tu dbye ba dang / rnam pa rab tu dbye ba dang / rgyud rab tu dbye ba'o/ /de la dus rab tu dbye ba ni 'das pa dang / ma 'ongs pa dang / da ltar gyi dus su gtogs pa'i shes par bya ba'i dngos po thams cad thugs su chud pa'i phyir ro/ /rnam pa rab tu dbye ba
<p>182b.5</p>ni 'dus byas kyi dngos po gcig la yang ngang gi mtshan nyid dang / spyi'i mtshan nyid dang / gzugs can dang / gzugs med pa la sogs pa'i rnam pa ji snyed yod pa thugs su chud pa'i phyir ro/ /rgyud rab tu dbye ba ni phyogs bcu'i 'jig rten gyi khams tshad med pa na 'dug pa'i sems can so so'i rgyud ci 'dra ba ma
<p>182b.6</p>lus par thugs su chud pa'i phyir ro/ /de ltar rnam par dbye ba gsum thugs su chud pas stobs bcu 'di dag tshad med pa'i rang bzhin yin par rig par bya'o/ /de la ma 'dres pa'i stobs bcu po 'di dag de bzhin gshegs pa nyag gcig la mnga' bar zad kyi/ nyan thos dang rang sangs rgyas la sogs pa
<p>182b.7</p>gzhan la med pa'i phyir ro/ /mnyam pa ni de bzhin gshegs pa thams cad stobs bcu po 'di dag brnyes par 'dra ste/ che chung khyad par med pa'i phyir ro/ /de bas na de bzhin gshegs pa thams cad mnyam pa nyid la gnas pa zhes bya ste/ sems can gyi don dang sbyar nas skabs kha cig tu la la mngon sum du byed/ 
<p>183a</p>
<p>183a.1</p>skabs kha cig tu la la mngon sum du mi byed pa tsam gyi khyad par yod do/ /las ni stobs bcu po 'di dag stobs gang gis las gang byed ce na/ de la gnas dang gnas ma yin pa shes pa'i stobs kyis ni rgyu la yang rgyu dang / 'bras bu la yang 'bras bur gnas pa yang dag pa ji lta ba bzhin du rab
<p>183a.2</p>tu mkhyen cing rgyu med pa dang mi mthun pa rgyur smra ba'i dge sbyong dang / bram ze rnams tshar gcod do/ /rang gi las shes pa'i ye shes kyi stobs kyis ni rang gi las byas pa rnams rang nyid kyis 'bras bu rnam par myong ba yang dag pa ji lta ba bzhin du mkhyen cing sbyin pa la sogs pa'i bsod nams dang / 'pho bar smra ba'i
<p>183a.3</p>dge sbyong dang bram ze rnams tshar gcod do/ /bsam gtan dang / rnam par thar pa dang / ting nge 'dzin dang / snyoms par 'jug pa mkhyen pa'i stobs kyis ni bstan pa'i cho 'phrul dang / gdams pa'i cho 'phrul dang / rdzu 'phrul gyi cho 'phrul gyis sems can rnams btul nas/ yang dag pa'i gdams ngag ston par
<p>183a.4</p>mdzad cing lta ba so sor mi mthun pa dang 'gal bar smra zhing / phyir rgol ba'i bram ze dang / dge sbyong rnams tshar gcod do/ /dbang po mchog dang mchog ma yin pa mkhyen pa'i stobs kyis sems can rnams kyi dbang po rnon po dang / 'bring dang tha ma la sogs pa yang dag pa ji lta ba bzhin du shes shing de dag la ci
<p>183a.5</p>rigs par so sor dam pa'i chos ston par byed do/ /mos pa sna tshogs mkhyen pa'i stobs kyis ni/ dge ba dang mi dge ba'i chos la mos pa chen po dang / 'bring dang / mos pa chung ngu la sogs pa yang dag pa ji lta ba bzhin du mkhyen cing dge ba la mos pa rnams kyi dge ba 'phel bar mdzad pa dang / mi dge ba la mos
<p>183a.6</p>pa rnams kyi mi dge ba spong du 'dzud pa mdzad do/ /khams sna tshogs mkhyen pa'i stobs kyis ni rigs chung ngu dang / 'bring dang / rigs chen po rnams yang dag pa ji lta ba bzhin du mkhyen cing dbang po ji lta ba bzhin pa dang bsam pa ji lta ba bzhin pa dang / bag la nyal ji lta ba bzhin du bsgral bar bya ba'i sgo de dang de
<p>183a.7</p>dag la ci rigs par sbyong bar mdzad do/ /thams cad du 'gro ba'i lam mkhyen pa'i ye shes kyis ni sdug bsngal thams cad las yang dag par 'byung bar byed pa'i lam yang dag pa ji lta ba bzhin du thugs su chud/ sdug bsngal thams cad las 'byung bar mi byed pa'i lam yang dag pa ji lta ba bzhin du thugs su
<p>183b</p>
<p>183b.1</p>chud nas/ 'byung bar mi byed pa'i lam spangs te/ 'byung bar byed pa'i lam la yang dag par 'god par mdzad do/ /sngon gyi gnas rjes su dran pa'i stobs kyis ni sems can rnams sngon gyi mthar ji ltar skyes pa dang / 'byung ba rnams dran pa dang / shes par mdzad nas skyob dang / dad pa bskyed de chos 'chad
<p>183b.2</p>par mdzad cing ther zug tu smra ba'i dge sbyong dang bram ze rnams tshar gcod do/ /'chi 'pho mkhyen pa'i ye shes kyis ni/ de bzhin gshegs pas 'das pa dang ma 'ongs pa'i nyen thos ji ltar dus 'das pa dang / phyis ji ltar skye ba lung ston par 'gyur zhing 'chad par smra ba'i dge sbyong dang bram ze tshar gcod do/ /zag
<p>183b.3</p>pa zad pa mkhyen pa'i stobs kyis ni nyid kyi rnam par grol ba la the tshom mi mnga'/ yid gnyis mi mnga' zhing dgra bcom pa thob par mngon pa'i nga rgyal can gyi dge sbyong dang bram ze rnams tshar gcod do/ /'di ni de bzhin gshegs pa'i stobs bcu rnams kyi las so/ /de la stobs bcu po de dag gi rim
<p>183b.4</p>pa ji ltar khong du chud par bya zhe na/ de bzhin gshegs pa rnams bla na med pa'i byang chub mngon par sangs rgyas pa na/ stobs bcu po 'di dag dus gcig tu thams cad thob ste/ dus gcig tu thob nas rim gyis mngon sum du mdzad do/ /de la mngon par rdzogs par sangs rgyas ma thag tu de bzhin gshegs
<p>183b.5</p>pa rnams chos kyi rgyu dang 'bras bu rnam par gzhag pa gang yin pa dang po nyid du gnas pa dang / gnas ma yin pa mkhyen pa'i ye shes kyis gzigs par mdzad do/ /de ltar gzigs nas 'dod pa'i khams kyi sems can 'bras bu yid du 'ong ba/ thob par 'dod pa rnams la rang gi las mkhyen pa'i ye shes kyi stobs
<p>183b.6</p>kyis mi dge ba'i las spang bar bya ba dang / dge ba'i las bsgrub par bya ba'i thabs ston to/ /de la yang gang 'jig rten pa'i lam gyi 'dod chags spang bar 'dod pa'i sems can rnams la bsam gtan dang / rnam par thar pa dang / ting nge 'dzin dang / snyoms par 'jug pa mkhyen pa'i stobs kyis 'jig rten gyi
<p>183b.7</p>'dod chags dang bral ba'i phyir/ 'jig rten gyi lam thob par bya ba'i don du/ gdams ngag yang dag pa ji lta ba bzhin du ston par mdzad do/ /'jig rten las 'das pa'i lam gyi 'dod chags dang bral bar 'dod pa rnams la ni stobs lhag ma bdun gyis 'jig rten las 'das pa'i 'dod chags dang bral ba thob par bya
<p>184a</p>
<p>184a.1</p>ba'i phyir chos ston par mdzad do/ /ji lta zhe na dang por dbang po mchog dang mchog ma yin pa mkhyen pa'i stobs kyis 'jig rten las 'das pa'i 'dod chags dang bral ba thob par 'dod pa rnams kyi dbang po gzigs par mdzad do/ /de nas de'i 'og tu dbang po brtags nas/ mos pa sna tshogs pa mkhyen
<p>184a.2</p>pa'i stobs kyis bsam pa la rnam par gzigs par mdzad do/ /de nas khams sna tshogs mkhyen pa'i stobs kyis de'i 'og tu bag la nyal rnam par gzigs par mdzad do/ /de ltar dbang po dang bsam pa dang bag la nyal ba mkhyen nas/ thams cad du 'gro ba'i lam mkhyen pa'i stobs kyis ci rigs par dmigs pa
<p>184a.3</p>dang / bsgral bar bya ba'i sgo la sgrol bar mdzad do/ /de nas sngon gyi gnas rjes su dran pa'i stobs dang 'chi 'pho ba mkhyen pa'i stobs kyis de'i 'og tu dmigs pa dang bsgral ba'i sgo la rab tu sbyar bas sems gnas par byas pa dang / spyod pa yongs su dag par byas nas 'jig tshogs la lta ba'i rtsa ba las byung ba dang / 
<p>184a.4</p>thar zug dang chad par lta ba'i mtha' gnyis spang ba dbu ma'i lam yang dag par ston par mdzad do/ /de nas de'i 'og tu zag pa zad pa mkhyen pa'i stobs kyis de ltar yang dag par zhugs shing zhi gnas kyis brtan par 'gyur la/ nyon mongs pa'i bag la nyal ma spangs te/ mngon du rgyu ba tsam dang bral ba la bya ba ma
<p>184a.5</p>byas kyang bya ba byas pas mngon pa'i nga rgyal skye ba rnams kyi mngon pa'i nga rgyal spong bar mdzad de/ /'di yang thang cig stobs kyis rim pa rnam pa gcig go/ /de la gnas dang gnas ma yin pa mkhyen pa'i stobs dang / rang gi las mkhyen pa'i stobs la khyad par ci yod/ smras pa/ gnas dang gnas ma yin pa mkhyen pa'i stobs kyis ni las
<p>184a.6</p>dge ba dang / mi dge ba rnams las 'bras bu yid du 'ong ba dang / yid du mi 'ong ba 'byung bar thugs su chud la/ rang gi las mkhyen pa'i stobs kyis ni/ gang gi las dge ba dang mi dge ba byas pa de nyid kyi 'bras bu yid du 'ong ba dang yid du mi 'ong ba 'byung bar thugs su chud de khyad par ni yod do/ /de la rang gi las mkhyen
<p>184a.7</p>pa'i stobs kyis bsam gtan dang / rnam par thar pa dang / ting nge 'dzin dang gang snyoms par 'jug pa de nyid kyis de 'thob bo zhes thugs su chud la/ bsam gtan dang / rnam par thar pa dang / ting nge 'dzin la snyoms par 'jug pa'i stobs kyis ni/ bsam gtan la sogs pa'i de dag nyid la brten nas/ 'dul ba
<p>184b</p>
<p>184b.1</p>rnams la cho 'phrul rnam pa gsum gyis ni ston par mdzad do/ /de la bsam gtan dang / rnam par thar pa dang / ting nge 'dzin la snyoms par 'jug pa'i stobs kyis dad pa la sogs pa dang bcas pa'i sems spyi tsam du mkhyen la/ dbang po mchog dang mchog ma yin pa mkhyen pa'i stobs kyis ni dad pa la sogs pa de nyid chung
<p>184b.2</p>ngu dang 'bring dang chen po'i rang bzhin so sor 'byed par mdzad do/ /de la dbang po mchog dang mchog ma yin pa mkhyen pa'i stobs kyis dad pa la sogs pa de dag nyid kyang tshe rabs snga ma na chos gang dang gang dag la bsam pa ji ltar zhugs pa'i bsam pa mkhyen la/ mos pa sna tshogs mkhyen pa'i stobs kyis ni bsam
<p>184b.3</p>pa de dag nyid la yang / 'di ni 'dod chags kyi bsam pa dang bcas pa/ 'di ni zhe sdang gi bsam pa dang bcas pa zhes bsam pa de nyid la rnam pa sna tshogs su 'byed pa mkhyen to/ /bsam pa de yang mdor bsdu na rnam par dbye ba drug ste/ dbyung ba ma yin pa'i bsam pa dang / 'byung ba'i bsam pa dang / rnam par dag pa
<p>184b.4</p>thag ring ba'i bsam pa dang / rnam par dag pa dang nye ba'i bsam pa dang / mthong ba'i chos nyid la mya ngan las 'das pa thob par 'dod pa'i bsam pa dang / ma 'ongs pa na mya ngan las 'das pa 'thob par 'dod pa'i bsam pa'o/ /de la 'byung ba ma yin pa'i bsam pa ni/ mthu che ba dang tshangs pa la sogs pa'i bstan pa
<p>184b.5</p>la mos pa rnams kyi bsam pa'o/ /'byung ba'i bsam pa ni theg pa gsum la mos pa rnams kyi bsam pa'o/ /rnam par dag pa thag ring ba'i bsam pa ni dge ba'i rtsa ba chung ngu dang 'bring du sbyin pa la gnas pa rnams so/ /rnam par dag pa thag nye ba'i bsam pa ni gang dge ba'i rtsa ba chen po la gnas pa rnams so/ /mthong ba'i
<p>184b.6</p>chos la mya ngan las 'das pa thob par 'dod pa'i bsam pa ni 'phags pa nyan thos la sogs pa rnams so/ /ma 'ongs pa na mya ngan las 'das pa thob par 'dod pa'i bsam pa ni/ gang de bzhin gshegs pa rnams so/ /de la mos pa sna tshogs mkhyen pa'i ye shes kyis ni mos pa'i rgyu las 'byung ba'i sa bon tsam du
<p>184b.7</p>thugs su chud do/ /khams sna tshogs mkhyen pa'i ye shes kyis ni sa bon de nyid rnam par phye nas rnam pa du mar mkhyen to/ /khams de phye na mdor rnam pa bzhi ste/ rang bzhin la gnas pa'i sa bon dang / goms pa las byung ba'i sa bon dang / dag par 'gyur ba'i sa bon dang / dag par mi 'gyur ba'i sa bon no/ /de la rang bzhin
<p>185a</p>
<p>185a.1</p>la gnas pa'i sa bon ni/ 'khor ba thog ma med pa nas theg pa gsum gyi rigs rang bzhin gyis yod pa'o/ /goms pa las byung ba'i sa bon ni dge ba'i rtsa ba la goms par byas pa las rigs su smin pa'i sa bon brtas par bsags pa'o/ /rnam par dag par 'gyur ba'i sa bon ni yongs su mya ngan las
<p>185a.2</p>'das par 'gyur ba'i chos can rnams so/ /rnam par dag par mi 'gyur ba'i sa bon ni yongs su mya ngan las mi 'da' ba rnams so/ /de la khams sna tshogs mkhyen pa'i stobs kyis ni sa bon dang rjes su mthun pa'i lam la 'dzud pas mkhyen to/ /thams cad du 'gro ba'i lam mkhyen pa'i stobs kyis ni lam 'di kun nas nyon
<p>185a.3</p>mongs pa can/ 'di ni rnam par byang ba dang ldan pa/ 'di ni shin tu rnam par byang bar 'gyur ba/ 'di ni thang cig rnam par byang bar 'gyur ba'o zhes ji snyed du lam gyi rnam par dbye ba yod pa thams cad ma lus par mkhyen to/ /de la kun tu 'gro ba'i lam mkhyen pa'i stobs kyis ni sngon gyi mtha' dang sngon gyi mtha'i
<p>185a.4</p>lam rgyud lnga'i rgyu dang bcas pa mkhyen la/ sngon gyi gnas rjes su dran pa'i stobs kyis ni/ sngon gyi mtha' yang tha snyad rnam pa brgyad dang 'brel ba'i spyod pa rnam pa drug rab tu phye nas de la sngon gyi gnas rjes su dran pa'i stobs kyis ni sngon gyi mtha' las brtsams nas sems can rnams kyi 'chi 'pho ba mkhyen la/ 'chi 'pho shes pa'i
<p>185a.5</p>stobs kyis ni/ sems can rnams kyi phyi ma'i mtha' ji ltar skye ba dang / 'chi ba mkhyen to/ /de la 'chi 'pho ba mkhyen pa'i stobs kyis ni rang gi don mthar thug par ma byas pa rnams ma 'ongs pa na yang skye ba'i mtshams sbyor ro zhes mkhyen to/ /zag pa zad pa mkhyen pa'i stobs kyis ni/ gang rang gi bya ba mthar thug cing / sems
<p>185a.6</p>rnam par grol ba rnams mthong ba'i chos nyid la mya ngan las 'das pa thob par mkhyen to/ /de ltar na stobs bcu po de dag phan tshun khyad med pa dang khyad yod par rig par bya'o/ /stobs bcu bstan pa'i 'og tu mi 'jigs pa bzhi bstan pas ji ltar bstan pa bzhin du bshad par bzhed nas/ de bzhin gshegs pa'i mi
<p>185a.7</p>'jigs pa bzhi gang zhe na zhes bya ba la sogs pa gsungs so/ /de la mi 'jigs pa zhes bya ba ni/ bag tsha ba med pa'am/ spa gong ba med pa ste/ de yang nyan thos dang thun mong du ma gyur ba'i shes bya'i sgrib pa las rnam par grol ba dang / rnam pa thams cad du chos thams cad mngon par sangs rgyas par 'khor gyi nang du dam
<p>185b</p>
<p>185b.1</p>bcas pa dang / nyan thos dang thun mong du gyur pa nyon mongs pa'i sgrib pa las rnam par grol ba 'khor gyi nang du dam bcas pa dang / rnam par grol bar 'dod pa'i sems can rnams sdug bsngal las 'da' bar bya ba'i phyir/ 'byung ba'i lam bstan par dam bcas pa dang / lam de nyid 'thob pa'i gegs su gyur pa rnams
<p>185b.2</p>spang bar bya'o zhes rnam pa bzhi dam bcas pa la dam pa dang dam par ma gyur pa'i lha dang / mi la sogs pas brgal kyang tshugs par 'gyur ba'i skabs dang mtshan ma ma mthong nas bag tsha ba med par gnas pa ni de bzhin gshegs pa'i mi 'jigs pa bzhi zhes bya'o/ /de la bcom ldan 'das yang dag par mngon par rdzogs
<p>185b.3</p>par sangs rgyas so zhes bya ba nas/ 'jig rten du dge sbyong dang bram ze chos mthun pa sus kyang ma bskor ba'i tshangs pa'i 'khor lo bskor ba zhes bya ba yan chad kyis nyan thos dang / thun mong du ma gyur pa'i shes bya'i sgrib pa las rnam par grol ba dang / rnam pa thams cad du chos mngon par sangs rgyas par dam bcas pa la mi
<p>185b.4</p>'jigs pa bstan te/ 'di ni mi 'jigs pa dang po'o/ /gang yang de bzhin gshegs pas bar chad kyi chos su gsungs pa zhes bya ba nas/ ji ltar 'gyur zhes pa 'di la de gang gis zhes snga ma bzhin pa dang zhes bya ba yan chad kyis lam de nyid 'thob pa'i gegs su 'gyur ba spang bar dam bcas pa ste/ 'di ni mi 'jigs
<p>185b.5</p>pa gnyis pa'o/ /gang yang des 'phags pa 'byung bar 'gyur ba zhes bya ba nas/ snga ma bzhin zhes bya ba yan chad kyis rnam par thar pa 'dod pa'i sems can rnams sdug bsngal las yang dag par 'da' bar bya ba'i phyir/ lam bstan par dam bcas par bstan pa ste/ 'di ni mi 'jigs pa gsum pa'o/ /zag
<p>185b.6</p>pa zad pa'o zhes bya ba nas tshangs pa'i 'khor lo bskor ba 'di ni zhes bya ba yan chad kyis nyan thos dang thun mong du gyur pa nyon mongs pa'i sgrib pa las rnam par grol bar dam bcas pa ste/ 'di ni mi 'jigs pa bzhi pa'o/ /'di bcom ldan 'das yang dag par mngon par sangs rgyas so zhes bdag rab tu shes te zhes
<p>185b.7</p>bya ba ni shes bya'i sgrib pa thams cad spangs nas phung po dang khams dang skye mched la sogs pa'i chos kyi rnam pa rnams ye shes kyis mngon sum du mdzad par rang nyid kyis thugs su chud pa ni yang dag par mngon par sangs rgyas so zhes bdag rab tu shes pa zhes bya'o/ /khyod kyis chos 'di mngon par sangs rgyas so zhes 'di
<p>186a</p>
<p>186a.1</p>la de lha dang bcas pa'i 'jig rten dang bdud du bcas pa'i dang zhes bya ba la sogs pa la/ chos mngon par rdzogs par sangs rgyas pa des sangs rgyas so zhes dam pa dang dam pa ma yin pa'i lha dang mi rnams kyis brgal kyang / sangs ma rgyas pa'i mtshan ma mthong zhing tshugs par
<p>186a.2</p>mi 'gyur ba mthong nas/ 'jigs pa thams cad dang bral te/ dogs pa med par 'khor gyi nang du seng ge'i sgra sgrogs zhes bya bar sbyar ro/ /de la lha dang bcas pa'i 'jig rten zhes bya ba ni/ dam pa dang dam pa ma yin pa'i lha dang mi spyi la bya bar ston to/ /lha dam pa ni 'dod pa'i khams kyi lha'i dbang
<p>186a.3</p>phyug bdud dang / rnal 'byor gyi dbang phyug tshangs pa'o/ /mi dam pa ni dge sbyong dang bram ze rnams te/ de dag shes pa dang ldan la rgyal pos kyang mchod par bya ba'i gnas yin pa'i phyir ro/ /lha dang mi dam pa ma yin pa ni de las gzhan pa'i lha dang mi la sogs pa ste/ de dag gis mngon par rdzogs par
<p>186a.4</p>sangs ma rgyas par brtsad cing brgal kyang chos rnams mtha' mthong ba'i mtshan ma yod par ma gzigs la gtan tshigs kyis tshugs par ma gzigs pas na/ rtsod par byed pa'i mtshan ma ma mthong ste zhes bya'o/ /mtshan ma ma mthong bas zhes bya bas ni/ gtan tshigs kyis tshugs pa'i rgyu ma mthong bas
<p>186a.5</p>zhes bya ba'i don to/ /lus kyi spu ldang ba dang tshig 'dar ba mi mnga' ba brnyes pas/ de bzhin gshegs pa bde ba rnyed pa zhes bya'o/ /sems spa gong ba med pa rnyed pas/ 'jigs pa med pa rnyed pa la gnas te zhes bya'o/ /mya ngan las 'das pa ni gnas bla na med pa yin la/ de yang 'phags pa'i
<p>186a.6</p>lam bsgoms pas thob cing de thob nas kyang 'tshe ba dang 'jigs pa thams cad dang bral ba yin pas/ mya ngan las 'das pa ni khyu mchog gi gnas te/ mya ngan las 'das pa de mngon sum du mdzad pas na/ khyu mchog gi gnas rab tu mkhyen pa zhes bya'o/ /ston pa bla na med par dam bcas pa phun sum
<p>186a.7</p>tshogs par bdag nyid khas len cing bstan pa na/ de las gzhan pa'i ston pa rnams tshar gcod pa dang / phas kyi rgol ba thams cad skrag par mdzad cing 'khor gyi spa gong ba med par gsung rgya chen po sgrogs pa'i phyir/ 'khor gyi nang du gshegs nas yang dag pa'i seng ge'i sgra sgrogs pa zhes bya'o/ /ji ltar nyid
<p>186b</p>
<p>186b.1</p>kyis mya ngan las 'das pa'i gnas mngon sum du mdzad pa de nyid thugs brtse bas/ gzhan 'thob par bya ba'i phyir 'chad pas na/ 'jig rten du dge sbyong ngam bram ze chos mthun pas sus kyang ma bskor ba'i 'khor lo bskor ba zhes bya'o/ /mdor tshig de dag gis don rnam pa gnyis bstan te/ 
<p>186b.2</p>bdag gi don phun sum tshogs pa brnyes pa dang / gzhan gyi don phun sum tshogs par mdzad pa'o/ /de la khyu mchog gi gnas rab tu mkhyen pa zhes bya bas bdag gi don phun sum tshogs pa brnyes pa bstan te/ 'khor gyi nang du gshegs nas yang dag pa'i seng ge'i sgra sgrogs pa dang / tshangs
<p>186b.3</p>pa'i 'khor lo bskor ba zhes bya bas gzhan gyi don phun sum tshogs par mdzad pa bstan to/ /yang na nyon mongs pa'i nad thams cad zhi ba'i phyir/ khyu mchog gi gnas thams cad rab tu mkhyen pa zhes bya'o/ /sman pa ngan pa nad pa nyon mongs pa'i nad kyi sman mi shes par yang dag pa'i sman yin
<p>186b.4</p>par khas len par tshar gcod cing rang nyid yang dag pa'i sman par khas len pas na yang dag pa'i seng ge'i sgra sgrogs pa zhes bya'o/ /nyon mongs pa'i nad zhi bar bya ba'i thabs ston pa'i phyir tshangs pa'i 'khor lo bskor ba zhes bya'o/ /gang de bzhin gshegs pas bar chad kyi chos su gsungs pa zhes
<p>186b.5</p>bya ba gang 'phags pa'i lam bsgom pa la bar du gcod par byed pa'i chos de 'dod pa lnga'i yon tan la brten pa la sogs pa'o/ /bar chad kyi chos su mi 'gyur zhes bya ba ni 'dod pa lnga'i yon tan la brten kyang / rnam par grol ba'i bgegs su mi 'gyur bar smra ba'o/ /'di la gang gis rgyas pa dang
<p>186b.6</p>zhes bya ba ni chos de dag bar du gcod pa yin par bshad pa las bar chad du mi 'gyur ro zhes bya ba 'di la lha dang bcas pa'i 'jig rten zhes bya ba nas/ tshangs pa'i 'khor lo bskor ba zhes bya ba yan chad rgyas par sbyar ba'o/ /gang yang des 'phags pa 'byung bar 'gyur ba'i lam du gsungs pa dang zhes
<p>186b.7</p>bya ba la des ni de bzhin gshegs pas so/ /'phags pa 'byung bar 'gyur ba'i lam ni/ lam gang la brten nas 'phags pa rnams rnam par grol ba'i lam thob cing 'khor ba'i sdug bsngal las 'byung bar 'gyur ba'i lam ste/ 'phags pa'i lam gyi yan lag brgyad pa la sogs pa'o/ /lam du
<p>187a</p>
<p>187a.1</p>gsungs pa ni mya ngan las 'das pa 'thob pa'i rgyur gsungs pa'o/ /rten kyang 'byung bar mi 'gyur ba zhes bya ba ni lam de la bsgoms kyang khams gsum nas 'byung bar mi 'gyur la/ skye rga na 'chi la sogs pa'i sdug bsngal med par lta ga la 'gyur zhes bya ba'i don te/ 
<p>187a.2</p>'di ltar lha dang bcas pa'i 'jig rten zhes bya ba la sogs pa ni snga ma bzhin du sbyar ro/ /zag pa zad pa'o zhes bdag nyid rab tu shes te zhes bya ba la/ zag pa ni mthong ba dang / bsgoms pas spang bar bya ba'i nyon mongs pa'i tshogs te de dag ma lus par spangs pa bdag nyid kyis mngon sum
<p>187a.3</p>du byas par mkhyen pa'o/ /bshad pa gzhan ni snga ma bzhin du don blta'o/ /de la mi 'jigs pa bzhi po 'di dag mdor bsdu na bdag dang gzhan gyi don gyi dbang du mdzad nas/ de phun sum tshogs par rnyed par blta ste/ de la bdag gi don la yang rnam pa gnyis so/ /rnam pa gnyis ni ye
<p>187a.4</p>shes kyi khyad par dang / spong ba'i khyad par ro/ /gzhan gyi don yang rnam pa gnyis te mi mthun pa'i phyogs spang ba dang / gnyen po la brten pa'o/ /de la rnam pa thams cad du chos rnams yang dag par sangs rgyas zhes bya bas shes bya thams cad thugs su chud pa'i ye shes kyi khyad par dang ldan par
<p>187a.5</p>ston to/ /zag pa zad pa'o zhes bdag nyid rab tu shes te zhes bya bas spang ba'i khyad par dang ldan par ston to/ /bar chad kyi chos gsungs pa nas bya bas mi mthun pa'i phyogs spang ba bstan to/ /'byung bar 'gyur ba'i lam du gsungs pa zhes bya bas gnyen po la brten pa bstan to/ /mi 'jigs pa
<p>187a.6</p>bzhi bstan pa'i 'og tu/ so so yang dag par rig pa bzhi bstan te/ de'i phyir gsungs pa/ de bzhin gshegs pa'i so so yang dag par rig pa bzhi gang zhe na zhes bya ba la sogs pa gsungs so/ /de la chos rnams kyi stong pa nyid dang mtshan ma med pa dang / smon pa med par mkhyen pa ni/ don so so yang
<p>187a.7</p>dag par rig pa'o/ /yang na sdug bsngal ba dang / mi rtag pa dang stong pa dang bdag med par mkhyen pa ni don so so yang dag par rig pa shes pa zhes bya'o/ /chos rnams kyi rab tu dbye ba mkhyen pa ni chos so so yang dag par rig pa ste/ de yang dge ba dang mi dge ba dang / kha na ma tho ba dang bcas pa dang / kha
<p>187b</p>
<p>187b.1</p>na ma tho ba med pa dang / 'dus byas dang / 'dus ma byas dang / zag pa dang bcas pa dang / zag pa med pa dang / 'jig rten pa dang / 'jig rten las 'das pa dang / bzang po dang / ngan pa dang / kun nas nyon mongs pa dang / rnam par byang ba dang / gzugs can dang / gzugs can med pa
<p>187b.2</p>zhes bya ba la sogs pa chos rnams kyi rab tu dbye ba tshad med pa rnams mkhyen pa ni/ chos so so yang dag par rig pa'o/ /sems can gyi spyod pa brgyad khri bzhi stong dang / de'i gnyen po chos kyi phung po brgyad khri bzhi stong rnams mkhyen pa ni don so so yang dag par rig pa'o/ /lha dang / klu dang / 
<p>187b.3</p>gnod sbyin dang / dri za dang / lha ma yin dang / mi'am ci la sogs pa ji snyed sems can gyi grangs su gtogs pa'i skad ji snyed pa rnams mkhyen pa dang / skad dang sgra'i gtsug lag tu bya ba ji snyed yod pa mkhyen pa ni/ nges pa'i tshig so so yang dag par rig par mkhyen pa'o/ /gsung gcig
<p>187b.4</p>gis 'gro ba mtha' dag la go bar mdzad cing dngos po gcig gis rab tu dbye ba bskal pa'i mthar brjod kyang thug pa med par mkhyen pa ni spobs pa so so yang dag par rig pa'o/ /don du na gang bstan par bya ba dang / gang gis bstan par bya ba rnam pa gnyis mthar thug pa med cing thogs pa
<p>187b.5</p>med par mkhyen pa ni so so yang dag par rig pa zhes bya'o/ /de la gang bstan par bya ba yang rnam pa gnyis te gnas dang gnas pa'o/ /de la gnas ni chos so/ /gnas pa ni don to/ /gang gis bstan par bya ba rnam pa gnyis te/ tshig thogs pa med pa dang / ye shes thogs pa med pas so/ /
<p>187b.6</p>de la nges pa'i tshig so so yang dag par rig pa ni ye shes thogs pa med pa ste/ de gnyis kyis bstan to zhes bya ba'i don to/ /so so yang dag par rig pa bzhi bstan pa'i 'og tu/ sangs rgyas kyi chos ma 'dres pa bco brgyad bstan te ji ltar bstan pa bzhin bshad par bzhed nas/ sangs rgyas
<p>187b.7</p>kyi chos ma 'dres pa bco brgyad gang zhe na zhes bya ba la sogs pa gsungs so/ /bco brgyad po de dag ni de bzhin gshegs pa nyid kyi rgyud la mnga'i/ nyan thos dang rang sangs rgyas la sogs pa gzhan la med pas thun mong du ma gyur pa'i phyir/ sangs rgyas kyi chos ma 'dres pa bco brgyad ces bya'o/ /
<p>188a</p>
<p>188a.1</p>bco brgyad po de dag gi don rnam par gzhag pa ni 'di lta ste/ dgra bcom pa'i dge slong zag pa zad pa bsod snyoms kyi phyir grong du 'jug pa na/ bar 'ga' ni glang po gtum po dang lhan cig 'grogs shing 'gro ba dang / bar 'ga' ni rta dang glang po che dang ba lang gtum po dang khyi
<p>188a.2</p>gtum po dang 'grogs shing 'gro ba dang / bar 'ga' ni tsher ma stug por rkang pa 'dor/ bar 'ga' sbrul gdug pa gnas par rkang pa 'dor ba dang / 'jug par bya ba ma yin pa'i gnas bud med la sogs pa yod par zhugs nas rigs pa ma yin pa smra bas bsdu bar byed pa dang / dgon pa'i
<p>188a.3</p>gnas su song ba las lam bor nas lam log par 'gro ba dang / rkun po'am seng ge'am stag gam dom la sogs pa dang lhan cig 'gro ba ste/ rnam pa de lta bu dag ni 'phags pa dgra bcom pa'i 'khrul pa zhes bya'o/ /de bzhin gshegs pa la thams cad nas thams cad du de 'dra ba mi mnga'
<p>188a.4</p>ba'i phyir/ de bzhin gshegs pa la 'khrul pa med pa zhes bya'o/ /gzhan yang 'phags pa dgra bcom pa dgon pa'i gnas kyi lam btsal ba las lam ma mthong ba'am/ khang pa stong par zhugs nas 'di ci zhig ces sgra 'byin cing skad cher 'bod la/ dud mo cher 'bebs pa'am/ bag
<p>188a.5</p>chags kyi nyes pa'i rgyus gad mo rta gad 'byin pa ni/ 'phags pa dgra bcom pa rnams kyi ca co ste/ rnam pa de lta bu de bzhin gshegs pa la thams cad nas thams cad du mi mnga' ba'i phyir/ ca co med pa zhes bya'o/ /de bzhin gshegs pa la dran pa rmongs pa mi mnga' ste/ byas te ring du lon pa
<p>188a.6</p>dang / smras nas ring du lon pa rnams kyang mi bsnyel bas na/ dran pa nyams pa med pa zhes bya'o/ /yang 'phags pa dgra bcom pa ting nge 'dzin du zhugs pa na ni mnyam par gzhag pa dang / ting nge 'dzin du ma zhugs pa na ni/ mnyam par gzhag pa ma yin te/ de bzhin gshegs pa rnams
<p>188a.7</p>ni rtag tu sems mnyam par bzhag pas rnam pa de lta bu thams cad nas thams cad du mi mnga' ba'i phyir/ mnyam par ma bzhag pa'i sems med pa zhes bya'o/ /de bas na mdo dag las gsungs pa/ glang po spyod na'ang mnyam du 'jog /bzhengs na'ang glang po mnyam 'jog la/ /glang po
<p>188b</p>
<p>188b.1</p>gzigs kyang mnyam 'jog ste/ /bzhugs par gyur kyang mnyam du 'jog /ces gsungs pa'i phyir ro/ /gzhan yang 'phags pa dgra bcom pa gcig pu phung po la yid 'byung ba ni 'du shes skye ba dang / lhag ma ma lus par spangs pa'i mya ngan las 'das pa la zhi ba'i 'du shes skye ste/ de
<p>188b.2</p>bzhin gshegs pa rnams ni phung po dang mya ngan las 'das pa gnyis la tha dad pa'i 'du shes mi mnga' bas na/ sna tshogs kyi 'du shes med pa zhes bya ste/ mchog tu btang snyoms kyi mtshan nyid la gnas pa'i phyir ro/ /gzhan yang 'phags pa dgra bcom pa sems can skal ba yod dam/ med
<p>188b.3</p>par so sor ma brtags par yang sems can gyi don la btang snyoms su 'jog ste/ de bzhin gshegs pa rnams ni skal ba yod dam med ces brtags nas skal pa med pa rnams btang snyoms su 'jog gi ma brtags par btang snyoms su 'jog pa rnam pa thams cad du mi mnga' bas na/ so
<p>188b.4</p>sor ma brtags pa'i btang snyoms med pa zhes bya'o/ /gzhan yang 'phags pa dgra bcom pa zhes bya ba'i sgrib pa spang bar bya ba las brtsams nas/ shes bya'i sgrib pa dag pa'i ye shes ma thob par yongs su nyams pas/ mos pa nyams pa dang / brtson 'grus nyams pa dang / dran pa nyams
<p>188b.5</p>pa dang / shes rab nyams pa dang / rnam par grol ba nyams pa dang / rnam par grol ba'i ye shes nyams pa ste der drug car med la/ nyams pa rnam pa drug po de de bzhin gshegs pa la nyams pa mi mnga' ste/ shes bya'i sgrib pa spang bar bya ba la mos pa nyams pa nas rnam par grol ba'i ye
<p>188b.6</p>shes ston pa'i bar du ma nyams pas na/ mos pa bri ba med pa nas rnam par grol ba'i ye shes ston pa bri ba med pa zhes bya'o/ /gzhan yang 'phags pa dgra bcom pa rnams dus gsum gyi shes par bya ba'i dngos po la 'bad pa tsam gyis khong du chud pa med de gang gi ye shes ni chags pa med pa zhes
<p>188b.7</p>bya'o/ /thams cad khong du chud pa med de de dag gi phyir de dag gi ye shes ni thogs pa med pa zhes bya'o/ /de de bzhin gshegs pa rnams kyis ni 'bad pa med par dus gsum gyi dngos po khong du chud par ma chags pa dang / thams cad khong du chud pas ma thogs pa ste/ de bas na 'das pa'i dus la ma
<p>189a</p>
<p>189a.1</p>chags ma thogs pa'i ye shes mthong ba dang zhes bya ba nas da ltar byung ba'i dus la ma chags ma thogs pa'i ye shes mthong ba zhes bya'o/ /gzhan yang 'phags pa dgra bcom pa lus dang ngag dang yid kyi las 'jug pa la ye shes sngon du gtong ba med pas bar 'ga' ni dge ba'i
<p>189a.2</p>lus kyi las la 'jug /bar 'ga' ni lung du ma bstan pa la 'jug /de bzhin du ngag gi las dang yid kyi las la yang gong ma ltar 'jug ste/ las 'dren ma la 'jug pa ste/ de bzhin gshegs pa rnams las rnam pa gsum car la yang / ye shes sngon du 'gro zhing ye shes kyi rjes su
<p>189a.3</p>'brang bas/ dge ba'i las 'ba' zhig 'byung bar zad kyi lung du mi ston pa'i las la mi 'byung bas na lus kyi las thams cad kyi sngon du ye shes 'gro ste zhes bya ba nas/ yid kyi las thams cad kyi sngon du ye shes 'gro ste/ ye shes kyi rjes su 'brang ba zhes bya'o/ /de la ye shes kyis bskyod
<p>189a.4</p>pas na/ sngon du ye shes 'gro ba zhes bya'o/ /ye shes dus gcig tu 'byung bas na/ ye shes kyi rjes su 'brang ba zhes bya'o/ /ma 'dres pa bco brgyad po de dag gi don du na lus dang ngag dang yid kyi las rnam par dag pa thun mong ma yin pa phun sum tshogs pa dang / de bzhin gshegs
<p>189a.5</p>pa'i dbang po'i rten 'bras bu dang bcas pa ma thob par yongs su nyams pa mi mnga' ba phun sum tshogs pa dang / thun mong ma yin pa'i ye shes la gnas pa phun sum tshogs pa dang / thun mong ma yin pa'i las la 'jug pa phun sum tshogs pa bstan pa yin no/ /de la 'khrul pa med ces
<p>189a.6</p>bya bas lus kyi rnam par dag pa bstan to/ /ca co med ces bya bas ngag gi las rnam par dag pa bstan to/ /dran pa nyams pa med pa dang / mnyam par ma bzhag pa'i sems med pa dang / sna tshogs kyi 'du shes med pa dang / so sor ma brtags pa'i btang snyoms med pa bzhis yid kyi las
<p>189a.7</p>rnam par dag pa bstan to/ /mos pa 'bri ba med pa nas rnam par grol ba'i ye shes ston pa'i bar du bri ba med pa zhes bya ba drug gis de bzhin gshegs pa'i dbang po rten dang 'bras bur bcas pa la ma thob par yongs su nyams pa med par bstan to/ /de la dbang po'i rten ni mos pa'o/ /'bras bu
<p>189b</p>
<p>189b.1</p>ni rnam par grol ba dang / rnam par grol ba'i ye shes bstan pa'o/ /dbang po nyid ni brtson 'grus dang / dran pa dang / shes rab ste/ rnam pa gsum mo/ /'das pa'i dus la ma chags ma thogs pa zhes bya ba nas de ltar byung ba'i dus la ma chags ma thogs pa zhes bya ba'i tshig gsum
<p>189b.2</p>gyis thun mong ma yin pa'i ye shes la gnas pa phun sum tshogs pa bstan to/ /lus kyi las thams cad kyi ye shes sngon du 'gro ste zhes bya ba nas yid kyi las thams cad kyi sngon du ye shes 'gro ste/ ye shes kyi rjes su 'brang ba zhes bya ba'i tshig gsum gyis thun mong ma yin pa'i las kun tu spyod pa
<p>189b.3</p>phun sum tshogs pa bstan to/ /ma 'dres pa bco brgyad bstan pa'i 'og tu/ skyes bu chen po'i mtshan sum cu rtsa gnyis smos pas de bshad pa'i phyir/ de la de bzhin gshegs pa'i mtshan sum cu rtsa gnyis gang zhe na zhes bya ba la sogs pas gsungs so/ /mtshan de dag dang ldan na 'di ni
<p>189b.4</p>skyes bu chen po yin no zhes khong du chud par 'gyur bas na/ skyes bu chen po'i mtshan te/ de yang sum cu rtsa gnyis yod la/ dpe byad brgyad cu ni de'i 'khor du gtogs pa'o/ /zhabs shin tu brtan zhes bya ba ni zhabs gnyis kyi mthil shas gang la sa'i steng du mnyam du 'dor zhing / 'khor ba dang 'bur ba
<p>189b.5</p>la sogs pa med pa'o/ /zhabs kyi mthil gnyis kyi 'og na/ 'khor lo'i mtshan gyi zhabs kyi mthil la zhes bya ba ni/ zhabs gnyis kyi mthil na 'khor lo rtsibs stong yod pa/ lte ba dang bcas pa rnam pa thams cad yongs su rdzogs pa dang ldan pa'i phyir ro/ /rting pa che zhing zhabs mtho ba zhes
<p>189b.6</p>bya ba ni rting pa yangs shing sbom la zhabs kyi gong mtho ba'o/ /zhabs dang phyag dra ba can ni/ zhabs gnyis dang phyag gnyis kyi sor mo'i bar srab mo dra ba dang 'dra bas 'brel pa'o/ /phyag dang zhabs 'jam zhing mnyen pa ni phyag dang zhabs kyi pags pa 'jam la thag thug can du mkhrang ba yin no/ /sku
<p>189b.7</p>bdun mtho ba zhes bya ba ni phyag gi thal gong gnyis mtho ba dang / zhabs kyi mthil dang gong mtho ba dang / dpung mgo gnyis mtho ba dang / mgur gyi thon kor shas gang ba ste bdun no/ /rje ngar ri dwags e n+ya ya lta bu dang zhes bya ba ni sku brla nas brtsams te man chad khad kyis phra bar gnas pa'o/ /
<p>190a</p>
<p>190a.1</p>mtshan gsang ba nang du nub pa ni mtshan gsang ba pags pa'i nang du nub ste mi snang bar gyur pa'o/ /sku ro stod seng ge'i lta bu ni ro stod 'phel ka che la rked pa phra ba'o/ /sgrog rus kyi bar rgyas pa ni/ sgrog rus kyi bar shas gang ba'o/ /dpung pa brkyang ba rab tu ring ba ni phyag brkyang na pus mo
<p>190a.2</p>'das pa'o/ /sku rnam par dag pa ni sku la dri ma mi 'chags pa'o/ /mid pa dung lta bu ni mgul khrem gnyer can du gnas pa'o/ /'gram pa seng ge lta bu ni 'gram pa'i lha nga che ba'o/ /so bzhi bcu mnyam pa ni ya so dang ma so nyi shu nyi shur grangs mnyam pa'o/ /so bar ma bye zhing mnyam pa ni tshems thags
<p>190a.3</p>'brel zhing tshems che chung med pa'o/ /lce che ba ni ljags brkyang na zhal khyab par 'gyur ba'o/ /ro bro ba'i mchog ni ljags kyi steng du nas rul pa bab kyang lha'i zhal zas ro mchog tu myang bar 'gyur ba'o/ /tshangs pa'i dbyangs ka la ping ka'i sgra skad ni gsung 'jam zhing mnyen pas gdul bya rnams
<p>190a.4</p>kyi sems 'phrog par byed pa'o/ /spyan kun sngo ba ni spyan gyi sprin dkar po'i gong na kha dog mthon mthing du gnas pa'o/ /spyan ba'i rdzi ma 'dra ba ni spyan gyi rdzi ma ba'i rdzi ma lta bur spu mnyam zhing srab la gnas pa'o/ /dbu'i gtsug tor ni dbu'i dbus na sha'i thor tshugs tshangs pa'i 'jig rten nas kyang bltar
<p>190a.5</p>mi snang ba mnga'o/ /shing n+ya gro d+ha ltar zlum zhing mdzes pa ni sku chu zheng gab la yan lag rnams kyang sku'i rkyen du bab la/ che chung med pa mnga' ba'o/ /skyes bu chen po'i mtshan sum cu rtsa gnyis kyi mtshan nyid bstan nas gang dag mtshan thob par mos pas de'i rgyu sgrub pa la nan tan byed par 'dod pa'i 'gro ba rnams
<p>190a.6</p>kyi don du mtshan gyi rgyu bstan pa'i phyir gsungs pa/ zhabs gnyis rab tu brtan pa de bzhin gshegs pa skyes bu chen po'i mtshan 'di ni sngon yi dam la rab tu bstan pas grub pa'o zhes bya ba la sogs pa gsungs so/ /yang na mtshan rnams ni rnam par smin pa'i 'bras bu'i rang bzhin te/ 'bras bu la rgyu med mi srid pas de'i rgyu
<p>190a.7</p>ston par mdzad do/ /sngon yi dam la rab tu brtan pas grub ces bya ba ni sngon byang chub sems dpa'i spyad pa spyod pa'i tshe dge ba la sogs pa bya bar khas blangs pa'i yi dam ma bral zhing nan tan du gus par bya ba las zhabs brtan pa grub pa bzhin no/ /sngon sems can pha rol rnams sbam bkong bas grub po zhes bya ba ni sems
<p>190b</p>
<p>190b.1</p>can mthu chung shing nyam chung ba rnams la skrag pa dang / 'jigs pa ma byas pas grub pa'o/ /chos kyis bsrung ba dang bskyab pa byas zhes bya ba ni/ sngon srog ma bcad pa la sogs pa mi dge ba'i las mi byed par srung ba las grub pa'o/ /yang na chos kyis bsrung ba dang / bskyab pa dang sba ba zhes bya ba ni gang zag chos spyod pa rnams
<p>190b.2</p>la 'jigs pa dang / mi bde ba'i grogs mnyen pa dang bsam pa dang bsgom pa la sogs pa'i dus na phan 'dogs par byed pa las grub pa'o/ /de la mnyan pa'i dus na grogs byed pa ni bsrung ba'o/ /bsam pa'i dus na grogs byed pa ni bskyab pa'o/ /bsgom pa'i dus na grogs byas pa ni sba bar byas pa'o/ /sngon
<p>190b.3</p>'khor ma phyed pas grub bo zhes bya ba ni/ gzhan gyi g.yog 'khor kha ma drangs pa las grub pa'o/ /sngon bgo ba sna tshogs byin pas grub bo zhes bya ba ni chos dang mal stan la sogs pa byin pas grub pa'o/ /sngon sangs rgyas kyi chos kun bzung bas grub bo zhes bya ba ni sngar dam pa'i chos rnams mnyan pa de nas
<p>190b.4</p>bsams/ de nas bsgoms pa las grub pa'o/ /sngon gsang thub par bsrungs pa dang / 'khrig pa'i chos spangs pas grub ces bya ba ni snod ma yin pa la bstan du mi rung ba rnams snod ma yin pa la ma bstan te bsrung ba dang / gzhan gyis gsang ba rnams gzhan dag la ma bsgrags par bsrung ba dang / mi tshangs pa spyod pa'i chos
<p>190b.5</p>rnams spangs pa las grub pa'o/ /sngon dge ba'i chos spyad pa las grub pa zhes bya ba ni tshul khrims dang ting nge 'dzin dang shes rab spyad pa las grub pa'o/ /pha rol po rnams mi 'jigs par dbugs phyung ba phyin pas grub ces bya bas ni/ rgyal po dang / rkun bu la sogs pa'i 'jigs pas nyen pa'i sems can rnams 'jigs pa de
<p>190b.6</p>las bskyabs pa las grub pa'o/ /sngon gzhan gyi bya ba spro bar byed pas grub pa las byed pa po la spro ba bskyed cing grogs byas pa las grub pa'o/ /sngon dge ba'i rtsa ba la sbyor ba kun tu rdzogs pas grub bo zhes bya ba ni dge ba gang brtsams pa rnams mthar phyin par byas pa las grub pa'o/ /sngon sems can dbugs dbyung ba
<p>190b.7</p>bya ba las grub ces bya ba ni sems can ngan song du skyes pa rnams bskyabs pa las grub pa'o/ /sngon lus dang ngag dang yid kyi las bsrungs pa las grub ces bya ba ni/ lus dang ngag dang yid gsum sdig pa mi dge ba'i chos la mi 'jug pa bsrungs pa las grub pa'o/ /sngon bsod nams kyi phung po tshad med pa la bdag brten pa
<p>191a</p>
<p>191a.1</p>zhes bya ba ni sbyin pa dang tshul khrims la sogs pa bsod nams dpag tu med par bsags pa las byung ba'o/ /sngon bsam pas ma bcos par grub pa zhes bya ba ni sems la g.yo med par byas pa las grub pa'o/ /chos yang dag par spyod pa na sems las su rung bar grub pa zhes bya ba ni chos rnams kyi rang dang
<p>191a.2</p>spyi'i mtshan nyid dpyod pa na gnyid dang rmugs pa dang rtog pa dang dpyod pa bsal te/ sems pa las grub pa'o/ /sngon 'du 'dzi spangs pa las grub pa ni sngon 'gro ba mang po nang na gnas pa spangs pa las grub pa'o/ /sngon bsgrags par rigs pa rnams kyi grags pa brjod pa las grub pa ni yon tan bsgrags par 'os pa rnams kyi yon
<p>191a.3</p>tan grags par byas pa las grub pa'o/ /mthu bo che kun tu mdzes pa zhes bya ba la mthu bo che ni stobs kyi tshad de de'i stobs kyi tshad ni ji tsam zhe na tha mal pa'i ban glang bcu'i stobs spos kyi glang po gcig la yod do/ /spos kyi glang po bcu'i stobs ma hA nA ga na gcig la yod do/ /de bcu'i stobs sra kan ta gcig la yod do/ /sra
<p>191a.4</p>kan ta bcu'i stobs pa rang ga gcig la yod do/ /pa rang ga bcu'i stobs tsa nu ra ga gcig la yod do/ /tsa nu ra ga bcu'i stobs mthu bo che gcig la yod do/ /bcom ldan 'das kyi sku'i tshigs re re la yang mthu bo che'i stobs yod pas na/ mthu bo che kun tu mdzes pa zhes bya'o/ /de bas na lha sbyin gyis bsad pa'i glang po che bcom
<p>191a.5</p>ldan 'das kyi zhabs kyi mthe bos ra ba bdun bsgral te btang ba'i phyir mthu bo che dang 'dra ba zhes bya'o/ /mtshan gyi 'og tu dpe byad brgyad cu bstan pas de bshad par bzhed nas dpe byad bzang po brgyad cu gang zhe na zhes bya ba la sogs pa gsungs so/ /sen mo yid tsam dmar ba ni zangs kyi mdog lta bu'o/ /sen mo snum pa ni phyi rol 'tsher
<p>191a.6</p>ba'o/ /sen mo mtho ba ni sen mo'i dbus thog thag mthon por gnas pa'o/ /sen mo zlum pa ni leb leb po ma yin pa'o/ /sen mo rgyas pa ni bar sang sing med pa'o/ /sen mo bags kyis phra ba ni rtsan gyis mgo phra ba'o/ /long bu nub pa ni long bu'i sha nang du nub pa'o/ /zhabs mnyam pa ni zhabs gnyis che chung du ma gyur ba'o/ /seng ge'i
<p>191a.7</p>stabs ni 'jigs pa dang bag tsha ba med par gshegs pa'o/ /khyu mchog gi stabs ni sa chen po gnon pa lta bur gshegs pa'o/ /glang po'i stabs ni brjid par gshegs pa'o/ /ngang pa'i stabs ni gom pa g.yas g.yon 'dor ba'i bar rtag tu mnyam pa'o/ /g.yas kyis gshegs pa ni zhabs g.yas sngar 'dor ba'o/ /bzang por
<p>191b</p>
<p>191b.1</p>gshegs pa ni stabs mdzes pa'o/ /mi 'khyor bar gshegs pa ni sku 'khyor ba med par zhabs 'dor ba'o/ /sku zlum pa ni mdzes pa dang ldan pa'o/ /sku 'tsher ba ni sku'i pags pa bzhin gyi gzugs brnyan snang ba'o/ /sku rims su phebs pa ni gang du che ba'i gnas su che la chung ba'i gnas su chung ba'o/ /chu zheng gab pa ni chu zheng du ldan
<p>191b.2</p>pa'o/ /dpe byad kun mdzes pa ni mtshan dang dpe byad du bya ba rnams dum bu dang ma tshang ba med pa mnga' ba'o/ /mnyam par gshegs pa ni mdun du sgur ba dang rgyab tu dgye ba med pa'o/ /sku gtsang ba ni mi gtsang ba la sogs pa mi 'byung ba'o/ /sku rnam par dag pa ni dri ma mi mnga' ba'o/ /sku ma zhum pa ni zhum por mi gnas pa'o/ /bdun
<p>191b.3</p>mtho ba ni gzhan las 'phags pa'am nu 'jing la sogs pa mtho ba'o/ /yan lag dang nying lag rab tu rnam par phye ba ni phyag dang zhabs so sor ma 'dres shing 'brel ba med par mdzes par gnas pa'o/ /rab rib med cing dag par snang ba ni/ spyan gyi ling thog la sogs pa dang bral zhing gsal bar gzigs pa'o/ /lto zlum pa
<p>191b.4</p>ni phyal phyang nge ba ma yin pa'o/ /lto 'jam pa ni pags pa 'jam pa'o/ /lto ma zhom pa ni gong du sbom la bar na phra ba ma yin pa'o/ /lto ma bri ba ni khong du ma song ba'o/ /lte ba zab pa ni sku'i nang du nub pa'o/ /kun tu mdzes pa ni 'od 'dom gong gis kun nas bskor te mdzes par byas pa'o/ /spyod pa gtsang
<p>191b.5</p>ba ni phyag g.yas pa mi gtsang ba'i gnas su nam du yang mi reg pa'o/ /phyag gi ri mo zab pa ni ri mo nang du song ba'o/ /phyag gi ri mo ring ba ni rgyun ma chad pa'o/ /zhal rab tu mi ring ba ni zhal chu rings su mi 'dug pa'o/ /gzugs dang gzugs brnyan snang ba dang / zhal gyi ya mchu ma mchu che chung du ma
<p>191b.6</p>gyur pa'am/ sku la gzugs brnyan du snang ba'o/ /ban glang dang sprin ltar sgrogs pa'i dbyangs ni dbyangs ring du 'dug pa'o/ /mche ba mnyam pa ni mche ba bzhi che chung med pa'o/ /mche ba bags kyis phra ba ni rtse phra ba'o/ /sna gtsang ba ni snabs mi 'dzag pa'o/ /spyan yangs pa ni zheng du yang che ba'o/ /
<p>191b.7</p>spyan ring ba ni dkyus su yang ring ba'o/ /ut+pa la'i 'dab ma rangs pa lta bu ni bags kyis sngo la thog thag tu ring por gnas pa'o/ /ring la stug pa ni srab mo ma yin pa'o/ /smin ma ring ba ni smin ma'i bar ma chad par dkyus ring ba'o/ /smin ma'i spu mnyam pa ni spu ring thung med pa'o/ /rna ba gang zhing ring ba ni snyan rkang rkong ma
<p>192a</p>
<p>192a.1</p>yin pa snyan che ba'o/ /rna ba mnyam pa ni snyan g.yas g.yon gnyis la che chung med pa'o/ /rna ba'i dbang po ma nyams pa ni rkyen gang gis kyang 'on par bya bar mi nus pa'o/ /phra la rgyas pa ni rkang rkong med cing shas rgyas pa'o/ /yan lag gi dam pa kun tu rgyas pa ni sku thams cad kyang mdzes pa'o/ /skra ma
<p>192a.2</p>'dzings pa ni phan tshun 'dres nas long long por ma gyur pa'o/ /don rnam par gdon mi za ba gong du bshad pa ma lus par bstan zin to zhes dgongs nas dge slong rnams la zhes bya ba nas ngas bstan zin to zhes bya ba'i bar du gsungs so/ /ji ltar bstan pa'i chos la yang tshig tsam du gzung ba ma yin gyi/ nan tan gyis
<p>192a.3</p>bsgrub dgos so zhes bka' stsal pa/ dge slong dag dgon pa'i gnas dang zhes bya ba nas/ nga'i bstan pa'o zhes bya ba'i bar du gsungs pa'o/ /dge slong dag bag yod par byos la zhes bya ba ni mi dge ba'i chos la 'jug par ma byed cig ces bya ba'i don to/ /de ltar zhugs par gyur na 'chi kar yang sems la gdung ba dang / phyis
<p>192a.4</p>kyang gnod par gyur ta re zhes dgongs nas bka' stsal pa/ 'gyod par ma gyur cig ces bya'o/ /'di ni nga'i bstan pa'o zhes bya ba la de bzhin gshegs pa'i cho 'phrul gsum ste/ kun brjod pa'i cho 'phrul dang / rjes su bstan pa'i cho 'phrul dang / rdzu 'phrul gyi cho 'phrul lo/ /de la kun brjod pa'i cho 'phrul ni 'di ltar sgoms
<p>192a.5</p>shig pa'o/ /rjes su bstan pa'i cho 'phrul ni/ khyod kyi bsam pa da ltar 'di dang 'di'i sems zhes bshad pa'o/ /rdzu 'phrul gyi cho 'phrul ni nam mkha' la 'phur ba la sogs pa ston to/ /'dir ni bstan pa cho 'phrul bshad pa'i phyir 'di ni nga'i bstan pa'o zhes gsungs te/ cho 'phrul de ni cho 'phrul gnyis las dam par gyur
<p>192a.6</p>pa'i phyir ro/ /mdo sde bshad pa'i 'bras bu bstan pa'i phyir chos kyi rnam grangs 'di bshad pa na/ dge slong lnga brgya len pa med cing zag pa las sems rnam par grol lo zhes gsungs so/ /mdo sde thos pa'i phung po gcig tu mtshams sbyar ba spang ba dang / mthong ba dang / bsgoms pas spang pa nyon mongs pa dang
<p>192a.7</p>bral ba ni 'bras bu'o/ /de la tshe gcig nas gcig tu sbyor ba spangs pas na len pa med pa zhes bya'o/ /mthong ba dang bsgoms pas spang bar bya ba'i nyon mongs pa dang bral bas na sems rnam par grol ba zhes bya'o/ /don rnam par gdon mi za ba'i TI ka rdzogs so//
<p>192b</p>
<p>192b.1</p>@##/ lhag mthong skyed pa'i thabs bzhugs/ @##/ /dngos 'dzin rnam rtog tshang tshing lta bu shes rab mtshon gyis rab bsal nas/ /de nyid la yang mi gnas de phyir ma rtogs 'gro rnams mun 'thoms la/ /thugs rje chen pos chu klung bzhin du ngang gis 'jug pa'i
<p>192b.2</p>thabs sna tshogs/ /gsung ba de la dang bas phyag byas lhag mthong skyed thabs mdor bsdu bya/ /sdom ni/ sngon 'gro zhi gnas bsten pa yis/ /rtogs par bya dgos dang pos kyang / /ngo bo mtshan nyid nges tshig dang / /dbye ba dmigs pa skyed pa'i thabs/ /de rigs bsod
<p>192b.3</p>nams yan lag dang / /lus bcos mtshams sbyor gzhag pa dang / /nyes spangs ldang sems langs pa yi/ /tshod gzung bskyed rim gnas pa'i tshad/ /bstan pa'i thabs ni ci rigs bya/ /gsal dang thun ring skyed dbyung dang / /log par rtog pa'i gzhung nyid dang / /rang
<p>192b.4</p>phyogs bsgrub med tshul gyis bsgrub/ /de la sngon du 'gro ba ni theg pa chen po'i mdo sde'i tshul gyis rjes 'jug las dang po so sor thar pa'i sdom pa la legs par gnas pa/ smon pa byang chub kyi sems bskyed nas bla ma yon tan dang ldan pa las theg pa chen po'i sdom pa legs
<p>192b.5</p>par blangs nas gus par slob pa/ tshul khrims rnam par dag pa la sogs pa zhi gnas kyi tshogs la gnas nas/ lhag pa'i sems cung zad brtan pa des lhag mthong gi tshogs la gnas nas lhag pa'i shes rab la bslab pa'i phyir de kho na tshol ba la brtson par bya'o/ /de skad
<p>192b.6</p>du/ dbu ma'i rgyan las/ gang dag dad pas rjes 'brang ba/ /rdzogs pa'i byang chub sems bskyed nas/ /thub pa'i brtul zhugs blang bya ste/ /de ni yang dag shes tshol brtson/ /zhes gsungs so/ /lhag mthong gi tshogs ni/ 'phags pa blo gros mi zad pas bstan pa las/ 
<p>192b.7</p>lhag mthong gi tshogs mi zad pa'i skabs nas 'byung ba khong du chud par bya'o/ /de la gang dngos po la mngon par zhen pa de ni nyon mongs pa sna tshogs skye ba'i gzhi yin te/ dper na skyes bu gzugs yid du 'ong ba dang phrad par 'dod cing zhen pas nyon mongs pa skye ba lta bu'o/ /lhag mthong
<p>193a</p>
<p>193a.1</p>mi skyed par ting nge 'dzin gyi dmigs pa la mngon par zhen pa 'di dag kyang nyon mongs pa yang skye bar 'gyur ro/ /de skad du/ 'phags pa ting nge 'dzin gyi rgyal po las/ ting nge 'dzin de sgom par byed mod kyi/ /de ni bdag tu 'du shes 'jig mi byed/ /de yis nyon
<p>193a.2</p>mongs phyir zhing rab 'khrugs te/ /lhag spyod 'di na ting 'dzin bsgom pa bzhin/ /zhes gsungs so/ /gang dag nyon mongs pa'i rkyen gyis las bsags pa de dag ni yun ring por 'khor ba na 'khyam zhing sdug bsngal sna tshogs myong ste/ dper na phye ma leb me'i phung por chud pa lta
<p>193a.3</p>bu'o/ /'on te des tha mal pa'i rtog pa ldog pas grol bar 'gyur zhe na ma yin te/ 'phags pa byams pas/ zas chen dug dang 'dres la zhen/ /zhes gsungs so/ /'phags pa klu sgrub kyis kyang / gang yang rung ba'i gnas rnyed na/ /nyon mongs sbrul gdug
<p>193a.4</p>g.yon can gyis/ /zin par 'gyur ro gang gi sems/ /gnas med de dag zin mi 'gyur/ /zhes gsungs so/ /de bas na zhen pas zhen pa mi spong ste/ gzhan du na mes tshig pa'i 'phro mer bcug pas sos pa dang gsher ba chur bcug pas bskams pa dang / ltogs pa zas bcad
<p>193a.5</p>pas 'drangs pa dang / skom pa btung ba bcad pas ngoms par thal bar 'gyur ro/ /gzhan dag na re de bzhin gshegs pa la sogs pa gzugs kyi sku'i bdag nyid dam/ gzhan yang rung ste/ shin tu gsal ba mthong na des grol bar 'gyur zhe na/ ma yin te/ 'phags pa da ltar gyi
<p>193a.6</p>sangs rgyas mngon sum du bzhugs pa'i ting nge 'dzin las/ dper na gser gyi gong bu de blang bar bya ba yin yang mes rab tu tsha bar gyur na lag pas gzung bar bya ba ma yin te/ de ci'i phyir zhe na/ gzhi de las lus kyi sdug bsngal skyed pa'i phyir ro/ /de bzhin du gzugs kyi sku de yang blang bar
<p>193a.7</p>bya ba yin mod kyi 'on kyang zhen par gyur na spang bar bya'o zhes gsungs so/ /sgyu ma lta bur snang ba ni don dam par skye ba med pa ma gtogs par 'byung mi srid par 'phags pa ting nge 'dzin gyi rgyal po las gsungs so/ /gzhan yang 'di na kha cig de bzhin gshegs pas skye bo blun po
<p>193b</p>
<p>193b.1</p>shes rab kyi pha rol tu phyin pa zab mo'i don ma rtogs shing log par rtogs pa rnams yun ring por 'khor ba na 'khyams pa dag la thabs sna tshogs kyis drang ba'i don du gsungs pa la zhen nas zab mo'i don la mos pa yang zlog par byed de/ 'di skad ces 'di ni sgom du mi 'dod rtogs par
<p>193b.2</p>dka'/ ma rtogs kyang byang chub thob par byed pa'i thabs gzhan yod do/ /gang zhe na/ mtshan ma bsgom pa'o zhes zer zhing gegs byed pa de dag ni lta ba log pa dang gzhan gyis gegs byas pas las kyi sgrib pa shin tu yang spang dka' ba bsags pa'i phyir/ lha dang mi'i lus kyang mi
<p>193b.3</p>'thob na/ bla na med pa'i byang chub lta ga la 'thob/ de skad du yang / 'phags pa yul 'khor skyong gis zhus pa las/ gang gis chos rnams kyi ni de bzhin nyid/ /ma shes pas na 'gro ba 'khyam 'gyur te/ /thugs rje thabs tshul rig pa brgya dag gis/ /de dag rnams ni ston par
<p>193b.4</p>mdzad pa lags/ /zhes gsungs so/ /'phags pa shes rab kyi pha rol tu phyin pa stong phrag brgya ba las kyang / gang zag de ni sems can dmyal ba chen por skye bar gsungs la/ gang zag gzhan gyis ni bdud mkhan po la sogs pa'i cha byad du byas pa yin par yang gsungs
<p>193b.5</p>so/ /de skad du 'phags pa lhas kyang / gti mug gang gis bsgribs gyur te/ /gang gi yang dag gegs byed pa/ /de la 'bras bu dge ba med/ /thar pa med pa smos ci dgos/ /zhes gsungs so/ /de bas na skyes bu gang bdag dang gzhan gyi 'khor ba'i sdug bsngal dpag tu
<p>193b.6</p>med pa spong bar 'dod cing / bla na med pa'i byang chub chen po sku gsum dang ye shes bzhi'i bdag nyid thob par 'dod pas sdug bsngal dpag tu med pa'i rgyu/ nyon mongs pa dug dang 'dra ba'i rtsa ba dngos po la mngon par zhen pa dug gi sdang po lta bu de thabs kyis zin pa'i shes rab
<p>193b.7</p>mtshon rnon po dang 'dra ba des/ spang ba'i phyir chos rnams kyi de bzhin nyid de ni shin tu rtogs par bya dgos te/ 'phags pa dkon mchog sprin las kyang / rigs kyi bu byang chub sems dpa' dag chos nyid 'di thob nas sems can gzhan dag kyang chos nyid 'di kho na la rab tu dgod do/ /
<p>194a</p>
<p>194a.1</p>snyam ste/ don gang gi phyir 'bad cing rtsol ba dang / brtson 'grus rtsom pa dang / dka' ba brgya dag byed pa'i rigs kyi bu de ni de bzhin nyid ces bya'o zhes gsungs so/ /gzhan dag na re chos nyid de rtogs par bya dgos kyang las dang po pas bslab par bya ba ma yin no zhes
<p>194a.2</p>zer na de lta ma yin te/ shes rab kyi pha rol tu phyin pa stong phrag brgya pa las/ sems bskyed ma thag nas shes rab kyi pha rol tu phyin pa la bslab par bya'o zhes gsungs so/ /'on te de ni thos pa dang bsam pa tsam las bslab par bya ba yin te/ bsgom pa don du gsungs pa ma yin no zhe
<p>194a.3</p>na/ da ltar mi blta ste/ thos pa dang bsam pa yin mod kyang bsgom pa yang yin te/ der dgag pa'i tshig ni ma gsungs la/ sgrub pa'i tshig ni mang du gsungs so/ /mngon par rtogs pa'i rgyan las kyang tshogs kyi lam gyi skabs su/ rnam par mi rtog ting 'dzin dang / /zhes gsungs
<p>194a.4</p>pa dang / bsgom pa'i rim pa dang po mdzad pa las kyang / theg pa chen po'i mdo sde yis/ /tshul spyod las ni dang po pa/ /de las brtsams te bsgom pa yi/ /rim pa mdo tsam brjod par bya/ /zhes gsungs la/ de'i lhag mthong bsgom pa'i skabs su/ chos thams cad ngo bo
<p>194a.5</p>nyid med par dmigs pa med ces gsungs so/ /de lta bas na chos thams cad ngo bo nyid med pa ni las dang po pas kyang shin tu rtogs par bya dgos so/ /de las de rtogs par byed pa ni lhag mthong las gzhan pa ma yin te/ de'i ngo bo nyid ni shes rab bo/ /de skad du/ 'phags pa dgongs
<p>194a.6</p>pa nges par 'grel pa las kyang / bcom ldan 'das chos rnams kyi ngo bo nyid ma mchis pa la/ byang chub sems dpa'i pha rol tu phyin pa gang gis 'dzin/ spyan ras gzigs dbang phyug shes rab kyi pha rol tu phyin pas so/ /zhes gsungs so/ /de'i mtshan nyid ni dbye ba yin te/ de nyid
<p>194a.7</p>las shes par bya ba'i don de 'byed pa dang rab tu rnam par 'byed par byed pa de ni lhag mthong ngo zhes gsungs so/ /gzhan las kyang shes rab gang zhe na/ de dag nyid la rab tu rnam par 'byed pa'o/ /zhes gsungs so/ /nges pa'i tshig ni 'dir gzhan gyis ma rtogs pa rtogs pa dang ma
<p>194b</p>
<p>194b.1</p>mthong ba mthong ba ni lhag mthong yin te/ de skad du 'phags pa klu'i rgyal po rgya mtshos zhus pa chen po las/ bcom ldan 'das gal te chos 'ga' zhig mthong na ni/ de ni lhag mthong ma lags so zhes gsungs te/ ma mthong ba de ni mthong ba rnams kyi dam pa yin te/ de skad
<p>194b.2</p>du/ 'phags pa chos kun 'gro ba las kyang / bcom ldan 'das chos thams cad mi mthong ba ni yang dag par mthong ba'o zhes tshe dang ldan pa rab 'byor gyis gsungs so/ /de la dbye ba ni gsum ste/ thos pa'i shes rab dang / bsam pa'i shes rab dang / bsgom pa'i shes
<p>194b.3</p>rab bo/ /de la dmigs pa ni thos pa'i shes rab kyi dmigs pa sgra rang gi mtshan nyid dang / sgra bkod pa'i yi ge dag la dmigs te/ mngon sum dang dmigs pa mtshungs pa'i phyir ro/ /sgra spyi dang don spyi la yang dmigs te/ mngon sum la nges pa'i shes pas grogs byed
<p>194b.4</p>pa'i phyir ro/ /de la kha cig na re thos pa'i shes rab ni sgra rang gi mtshan nyid 'ba' zhig la dmigs zer te/ de lta ma yin no/ /gang gi phyir bum pa zhes zer ba'i sgra thos pa'i dus su mgrin pa phra ba la sogs pa'i don ma shes na ma thos pa dang 'dra'o/ /des na bsam pa'i shes
<p>194b.5</p>rab gang las bskyed/ bsam pa'i shes rab med na bsgom pa'i shes rab mi skye ste/ de'i phyir de ni log par rtog pa yin no/ /bsam pa'i shes rab kyi dmigs pa ni sgra'i spyi dang / don gyi spyi'o/ /yang gtso bos phye na yang dag pa'i shes pa ni rnam pa gnyis te/ zhes gsungs
<p>194b.6</p>pas rjes su dpag pa'i shes pa mthar thug pa dang mtshungs par ldan pa'i dmigs pa ni don gyi spyi 'ba' zhig go/ /bsgom pa'i shes rab kyi dmigs pa ni rnam pa gnyis te/ don rang gi mtshan nyid dang / don gyi spyi'o/ /de la don rang gi mtshan nyid ni 'jig rten las 'das pa'i rnal
<p>194b.7</p>'byor gyi mngon sum dang mtshungs par ldan pa'i shes rab kyi dmigs pa'o/ /don gyi spyi ni so so'i skye bo'i rjes su dpag pa bsgom pa dang / mtshungs par ldan pa'i shes rab kyi dmigs pa'o/ /de la skyed pa'i thabs ni gsum ste/ thos pa dang / bsam pa dang / bsgom pa'i shes rab bo/ 
<p>195a</p>
<p>195a.1</p>de la re zhig thos pa'i shes rab bskyed par bya'o/ /de la kha cig na re thos pa bya mi dgos te/ de ni gzhan la sma bar 'dod pa yin no/ /smra ba la dga' ba ni/ lhag pa'i bsam pa bskul ba'i mdo las/ bdag ni bsgrub nyams da ni ci bya zhes/ /'chi ba'i dus tshe
<p>195a.2</p>mya ngan chen po ldang / /gting rnyed ma gyur shin tu sdug bsngal te/ /smra la dga' ba'i nyes pa 'di dag go / zhes bya ba la sogs pa gsungs so/ /de bas na sgom par byed la mdo sde bltas pas chog zer te/ de lta ma yin te/ de ni rnyed pa dang bkur sti'i ched du smra ba la sogs pa
<p>195a.3</p>gsungs pa yin te/ gzhan la phan pa'i ched du chos smra ba yang phan yon che ba'i phyir dgos pa med pa ma yin no/ /de skad du/ lhag pa'i bsam pa bskul ba'i mdo de nyid las/ byams pa gang thos pa dang / bkur sti med par chos sbyin pa zang zing med pa'i phan yon nyi shu ste/ gang
<p>195a.4</p>zhe na/ 'di lta ste/ dran pa dang ldan pa yin/ blo dang ldan pa yin/ blo gros dang ldan pa yin/ mos pa dang ldan pa yin/ shes rab dang ldan pa yin/ 'jig rten las 'das pa'i shes rab rjes su rtogs pa yin/ 'dod chags chung ba yin/ zhe sdang chung ba yin/ gti
<p>195a.5</p>mug chung ba yin/ bdud kyis de la glags mi rnyed pa yin/ sangs rgyas bcom ldan 'das rnams kyis de la dgongs pa yin/ mi ma yin pa rnams kyis de la srung ba yin/ lha rnams kyis de'i lus la mdangs 'jug pa yin/ mi mdza' ba rnams kyis de la glags mi rnyed pa
<p>195a.6</p>yin/ mdza' bo rnams dang mi phyed pa yin/ tshig gzung bar 'os pa yin/ mi 'jigs pa thob pa yin/ yid bde ba mang ba yin/ mkhas pas bsngags pa yin/ de chos kyi sbyin pa rjes su dran par 'gyur ba yin te/ byams pa phan yon nyi shu po 'di dag go zhes gsungs so/ /de
<p>195a.7</p>ni bstan pa 'dzin par yang gsungs te/ de 'dzin byed pa smra byed dang / /zhes gsungs te/ de bas na de'i ched du yang thos pa bya dgos so/ /mdo sde bklags pa tsam gyis don rtogs par mi 'gyur te/ de bzhin gshegs pa'i dgongs pa zab mo ni shin tu rtogs par dka'o/ /gsung
<p>195b</p>
<p>195b.1</p>gcig la yang mos pa sna tshogs 'jug ste/ de skad du/ gsung gcig dka' ni gsal mod kyi/ /du ma nyid du so sor brdas/ /'di bdag kho na'i tshad yin zhes/ /kun gyi de ltar gda' ba ste/ /zhes gsungs pa dang / lung ni 'dam gyi phur pa 'dra/ /zhes kyang gsungs la/ 
<p>195b.2</p>dad ldan rkang brkyang 'dug /bde gshegs nyi ma 'di/ /bram ze skud 'khal bzhin/ /de nyid dngos las ring / /zhes gsungs so/ /gzhan yang las dang po pas mdo sde bklags pa tsam gyis don zab mo go na dge ba'i bshes gnyen srog gi phyir yang mi gtang zhes gsungs
<p>195b.3</p>pa dang yang 'gal la/ klog mkhan kun kyang sde snod gsum par thal bar 'gyur ro/ /de bas na/ sangs rgyas chos ni tshol 'dod na/ /thos pa mang po'i phyir mi 'brangs/ /zhes gsungs pa dge ba'i bshes gnyen brten cing de las thos pa mang po bya ba ni shin tu yang gces so/ /
<p>195b.4</p>de'i phan yon ni sred med kyi bus zhus pa'i mdo las gsungs pa/ rigs kyi bu thos pa dang ldan pa ni shes rab 'byung bar 'gyur ro/ /shes rab dang ldan pa ni nyon mongs pa rab tu zhi bar 'gyur ro/ /nyon mongs pa med pa la bdud kyis glags mi rnyed do/ /zhes bya ba la sogs pa
<p>195b.5</p>rgyas par gsungs nas/ byang chub sems dpa' chos 'dod dri ma med pa'i gzi brjid can gyis thos pa'i tshogs la mngon par brtson par bya'o/ /zhes bya ba'i bar du gsungs so/ /de lta bas na phyin ci ma log par ston pa'i dge ba'i bshes gnyen las thos nas de'i don la
<p>195b.6</p>legs par bsams nas sgom pa la 'jug gi gzhan du nam thos na ci zhig bsam/ ma bsams par ci zhig bsgom ste/ rgyu med pa'i 'bras bu mi srid pa'i phyir ro/ /de bas na slob dpon ka ma la shI las bsgom pa'i rim pa bar du mdzad pa las kyang / lhag mthong gi tshogs gang zhe na/ 
<p>195b.7</p>skyes bu dam pa la brten pa dang / mang du thos pa yongs su btsal ba dang zhes bya ba la sogs pa gsungs so/ /yang kha cig na re thos pa kho na bya ste/ tshul khrims ni btang snyoms su gzhag go/ /de ci'i phyir zhe na/ mi'i lus ni bsnyen gnas tsam gyis kyang 'thob pa'i phyir/ dag
<p>196a</p>
<p>196a.1</p>slong la sogs pa tshul khrims kyi ched du 'bad pa don med do/ /zhes zer te/ de ltar na 'jig rten dang 'jig rten las 'das pa'i yon tan thams cad kyi rten ni tshul khrims yin par mdo sde mtha' dag las gsungs la/ /de'i rtsa ba ni dge slong yin te/ 
<p>196a.2</p>de la don med na spang bar bya ba yin pas/ de spangs na rtsa ba chad pas so sor thar pa rigs bdun ka spangs te/ des na bde 'gro thams cad spang ba yin no/ /de spangs pa byang chub bsgrub pa'i rten med pa'i phyir byang chub ji ltar sgrub/ de bas na de skad smra ba des ni mtho ris dang thar pa mtha'
<p>196a.3</p>dag spang ba yin no/ /'on te bsnyen gnas khas blangs pa ma spangs so/ /zhe na/ dge slong med par de yang mi 'ong la/ mi lus thob pa kho nas kyang mi chog ste/ 'di na kha cig 'phen par byed pa'i las kyis mi'i 'gro bar skyes kyang rdzogs par byed pa'i las zhan pas chos la 'jug mi
<p>196a.4</p>nus pa dag snang ste/ de lta bu'i mi'i lus kyis byang chub ji ltar sgrub/ /de lta bas na bde 'gro khyad par can skyed pa'i phyir tshul khrims khyad par can srog dang 'dra bar bsrung dgos so/ /gzhan du na 'dus byas dag las thar par mi nus shing / na ba dang rga ba dang 'chi ba dag gis shin tu
<p>196a.5</p>'joms so/ /de skad du/ 'phags pa ting nge 'dzin gyi rgyal po las kyang / mi zhig chom rkun mang pos rab gtses nas/ /'tsho bar 'dod pas 'bros shing 'gror btsal na/ /de yi rkang pa 'gro zhing rgyug ma nus/ /chom rkun dag gis de bzung bcom pa ltar/ /de bzhin tshul
<p>196a.6</p>khrims nyams pa rmongs pa'i mi/ /'dus byas dag las 'bros par 'dod mod kyi/ /tshul khrims nyams pas de yang 'bros mi nus/ /na rga 'chi ba dag gis shin tu 'joms/ /zhes gsungs so/ /'on te shes rab chung ngu thos pa med pa rnams kyi tshul khrims nyams na ngan 'gror
<p>196a.7</p>skye ste/ shes rab che ba thos pa mang bas tshul khrims nyams kyang ngan 'gror mi 'gro'o zhe na/ de ni bden te mkhas pas ltung ba bshags pa dang bsdams pa byas na ngan 'gror mi ltung ngo / /de skad du/ lcags kyi ri lu chung yang rgya mtsho'i gting du 'gro/ /de nyid snod du byas na steng na 'phyo ba
<p>196b</p>
<p>196b.1</p>bzhin/ /de bzhin mi mkhas sdig pa chung ngu byas kyang ngan 'gror 'gro /mkhas pas sdig pa chen po byas kyang ltung mi 'gyur/ /zhes gsungs so/ /de bas na snod du byas pa dang 'dra bar bshags pa dang bsdams pa byas na mi ltung ba yin gyi thos pa dang shes pa tsam gyis ma yin te/ de
<p>196b.2</p>skad du/ 'phags pa ting nge 'dzin gyi rgyal po las kyang / chos kyi rnam grangs ji snyed mang po chub byas kyang / /thos pas brgyags shing tshul khrims srung bar mi byed na/ /tshul khrims nyams pa des na ngan 'gror 'gro 'gyur te/ /mang du thos pa de la thos pas skyob mi nus/ /zhes
<p>196b.3</p>gsungs so/ /'o na mang du thos pa dang tshul khrims dag pas lta ba'i ched du rtsod pa la sogs pa nyon mongs pas log par ltung mi nus so zhe na/ de lta ma yin te/ 'phags pa ting nge 'dzin mchog dam pa las kyang / bcom ldan 'das kyis dga' bo la bka' stsal pa/ ngas sngon du dran
<p>196b.4</p>pa sngon 'das pa'i dus nang mang du thos pa'i skye bor gyur pa'i tshe 'jam dpal dang yod med gnyis la rtsod par gyur te/ 'jam dpal ni yod ces smra/ nga ni med do zhes smra ste/ yod med gnyis kyi rtsod pa la bden par gyur te/ gcig tu ma chad do/ /mtha' tshe 'phos nas ngan song gsum
<p>196b.5</p>du ltung ste/ bskal pa grangs med kyi bar du lcags kyi thu lum za bar gyur to/ /zhes gsungs so/ /de nyid las mang du thos pa'i mi ni ri'am rgya mtsho ltar nga rgyal gyi sems che'o/ /de ltar nga rgyal gyi sems che ba ni ngan song du bskal pa grangs med kyi bar du sdug bsngal myong bar
<p>196b.6</p>'gyur ro/ /dmyal ba de las thar nas yang 'dab chags kyi byar skye bar 'gyur na mang du thos pa la phan yon ci yod ces gsungs so/ /de lta bas na tshul khrims rnam par dag pa la gnas nas sdug bsngal dang du len pa'i bzod pa dang ldan bas thos pa la bdag dang gzhan gyi don du 'bad par
<p>196b.7</p>bya zhing nyon mongs pa'i rkyen gyis rtsod par mi bya ste/ de skad du/ 'phags pa ting nge 'dzin gyi rgyal po las/ tshul khrims srung zhing de yis snyems mi bya/ /chos rnams mnyan zhing de yis mi snyems te/ /gang gi shes rab chung ngus de snyems pa/ /rtsa ba de las de yi sdug bsngal 'phel/ 
<p>197a</p>
<p>197a.1</p>zhes gsungs so/ /ci zhig thos par bya zhe na/ 'dir chos thams cad skye ba med par ston pa'i lung nges pa'i don gyi mdo sde dang de gtan la 'bebs pa'i rigs pa sgron ma lta bu thos par bya'o/ /de la nges pa'i don gyi mdo sde ni gang / /drang ba'i don gyi mdo sde ni gang
<p>197a.2</p>zhe na/ 'phags pa ting nge 'dzin gyi rgyal po las kyang / stong pa bde bar gshegs pas bshad pa ltar/ /nges don mdo sde dag gi bye brag shes/ /gang las sems can gang zag skyes bur bstan/ /chos de thams cad drang ba'i don du shes/ /zhes gsungs so/ /de nyid las nges pa'i don gyi
<p>197a.3</p>mdo sde'i dbang du byas nas gsungs pa/ nam zhig 'jig rten khams 'di 'byung ba dang / /'jig rten thams cad nam mkhar 'gyur ba'i tshe/ /ji ltar sngon bzhin phyis kyang de bzhin te/ /chos rnams thams cad de bzhin shes par gyis/ /'jig rten 'di na ji snyed ci yod pa/ /chu yi phung po 'di
<p>197a.4</p>ni 'og tu 'gro/ /'og tu ci 'dra steng du'ang de bzhin te/ /chos rnams thams cad de bzhin shes par gyis/ /ji ltar bar snang cung zad sprin med las/ /skad cig tu ni sprin gyi dkyil 'khor snang / /thog ma gang las byung ba shes par bya/ /de bzhin chos rnams thams cad shes par gyis/ /
<p>197a.5</p>de bzhin gshegs pa mya ngan 'das pa dag /ji ltar yid la byas bzhin gzugs brnyan snang / /sngon mtha' ji bzhin phyis kyang de bzhin te/ /chos rnams thams cad de bzhin shes par gyis/ /ji ltar lbu ba mang po brdos pa dag /chu bos khyer ba skyes bus nges mthong zhing / /de la
<p>197a.6</p>brtags na snying po yong mi snang / /chos rnams thams cad de bzhin shes par gyis/ /ji ltar char pa'i thigs chen babs pa na/ /chu yi chu bur dag ni tha dad 'byung / /byung nas zhig ste chu yi chu bur med/ /chos rnams thams cad de bzhin shes par gyis/ /ji ltar spring yig grong gzhan
<p>197a.7</p>bskur ba na/ /dge dang mi dge'i bya ba so sor 'byung / /sgra las spring yig tu yang 'phos pa med/ /chos rnams thams cad de bzhin shes par gyis/ /ji ltar mi dag chang gis myos nas ni/ /sa 'di kun tu 'khor snyam byed mod kyi/ /sa 'di 'gul zhing g.yos pa med pa ltar/ /chos rnams
<p>197b</p>
<p>197b.1</p>thams cad de bzhin shes par gyis/ /me long ngos dang 'bru mar snod rnams las/ /bud med kha bzhin brgyan pas bltas pa na/ /byis pa de ni de la chags bskyed nas/ /'dod pa tshol ba'i phyir yang shin tu rgyug /bzhin ni der yang 'phos pa ma yin te/ /gzugs brnyan la ni nam
<p>197b.2</p>yang gzhan mi rnyed/ /rmongs pa de dag 'dod chags bskyed pa ltar/ /chos rnams thams cad de bzhin shes par gyis/ /ji ltar smig rgyu dri za'i grong khyer dang / /sgyu ma ji bzhin rmi lam ji lta bu/ /mtshan ma bsgom pa ngo bo nyid kyis stong / /chos rnams thams cad de bzhin shes
<p>197b.3</p>par gyis/ /ji ltar nam mkha' dngas par zla shar ba/ /de yi gzugs brnyan dngas pa'i mtshor snang ste/ /zla ba chu yi nang du 'phos pa med/ /chos kun mtshan nyid de ltar shes par gyis/ /ji ltar mi dag nags ri'i khrod 'dug nas/ /glu len smra dang dgod dang rtse ba las/ /brag
<p>197b.4</p>cha thos kyang snang ba med pa ltar/ /chos rnams thams cad de bzhin shes par gyis/ /glu dang rol mo de bzhin du ba yang / /de la brten nas brag cha 'byung mod kyi/ /sgra la dbyangs te nam yang yod ma yin/ /chos rnams thams cad de bzhin shes par gyis/ /ji ltar rmi lam na
<p>197b.5</p>yang 'dod bsten pa/ /skyes bu sad par gyur nas mi mthong ste/ /byis pa shin tu 'dod la chags zhing zhen/ /chos rnams thams cad de bzhin shes par gyis/ /sgyu ma byed pa dag gis gzugs sprul te/ /rta dang glang po shing rta sna tshogs byas/ /de la ji ltar snang ba
<p>197b.6</p>gang yang med/ /chos rnams thams cad de bzhin shes par gyis/ /ji ltar bu mo gzhon nu'i rmi lam na/ /bu pho byung zhing shi ba de mthong nas/ /byung na dga' zhing shi na mi dga' 'gyur/ /chos rnams thams cad de bzhin shes par gyis/ /ji ltar mtshan mo chu
<p>197b.7</p>yi zla ba dag /dngas shing rnyogs pa med pa'i chu nang snang / /thog ma gang nas byung zhing gang du 'gro/ /chos rnams thams cad de bzhin shes par gyis/ /zhes gsungs so/ /don dam par nam mkha' lta bu dang / kun rdzob tu chu'i zla ba lta bu ni nges pa'i don yin pas/ 
<p>198a</p>
<p>198a.1</p>de ma shes pa rnams la de bzhin gshegs pas gsungs par rigs na/ drang ba'i don de gsungs pa la dgos pa ci yod ce na/ de lta ma yin te/ de bzhin gshegs pa ni dgos pa dang dgos pa med pa cung zad kyang mi gsung ste/ de la dgos pa ni
<p>198a.2</p>sems can kha cig 'di skad ces/ ma shi tshe la bde tshol cig /shi nas de yi spyod yul med/ /lus kyang thal ba bzhin song nas/ /slar skye ba dag ga la yod/ /ces zer ba de dag gi rtog pa bzlog pa'i phyir srid pa bar mi'i sems can la dgongs nas rdzus te skye ba'i
<p>198a.3</p>sems can yod do zhes gsungs pa lta bu'o/ /de lta bas na le lo can kha cig dge ba la brtson par bya ba'i ched du phung po'i rgyun la dgongs nas bdag yod do zhes gsungs so/ /de bas na 'gal ba med do/ /de la rigs pas bstan par byas na lung gi don gud du bkri bar mi
<p>198a.4</p>nus te/ de bas na gang zag la bdag med pa dang / chos la bdag med pa ston pa'i rigs pa thos par bya'o/ /de gnyis rtogs pa'i theg pa chen po'i zab mo'i don rtogs sam zhe na/ shin tu rtogs par gsungs te/ de skad du/ 'phags pa lang kar gshegs pa las/ 
<p>198a.5</p>bdag med gnyis kyi dngos por ni/ /theg pa chen po mtha' dag bsdus/ /zhes gsungs so/ /de la gang zag la bdag med pa'i rigs pa ni 'phags pa klu sgrub kyis ga las 'jigs med las/ /gal te gang zag 'khor zhe na/ /phung po skye mched khams rnams la/ /de ni
<p>198a.6</p>rnam pa lngas btsal na/ /med na gang zhig 'khor bar 'gyur/ /gal te gang zag 'khor bar sems na de ni ches shin tu mi 'thad de/ de ci'i phyir zhe na/ gang gi phyir phung po dang khams dang skye mched rnams de dag nyid dam/ de dag las gzhan nam/ de la de dag yod dam/ de dag
<p>198a.7</p>la de yod dam/ de dag dang ldan nam zhes rnam pa lngas btsal na med pa'i phyir te/ de med gang zhig 'khor bar 'gyur/ /zhes gsungs so/ /chos la bdag med pa'i rigs pa ni/ slob dpon dpal sbas kyi de kho na la 'jug pa las/ phyi rol nang na gnas 'di kun/ /yang dag
<p>198b</p>
<p>198b.1</p>du na rang bzhin med/ /gcig dang du ma'i rang bzhin nyid/ /bral ba'i phyir na gzugs brnyan bzhin/ /gang zhig gcig dang du ma'i rang bzhin dang bral ba de ni don dam par na rang bzhin med de/ dper na gzugs brnyan bzhin no/ /phyi rol dang nang na gnas pa'i dngos po 'di dag
<p>198b.2</p>thams cad kyang gcig dang du ma dang bral ba'i phyir rang bzhin med do zhes gsungs so/ /rigs pa des ni thams cad la khyab mod kyi 'dir re zhig chos la bdag med pa ston pa'i rigs pas gzung ngo / /de la chos gzugs can phyi rol lta bur snang ba 'di dag sems
<p>198b.3</p>las logs shig na ngo bo nyid kyis gnas pa yin nam/ 'on te sems nyid de ltar snang ste/ rmi lam gyi gnas skabs na/ grong dang ri dang mi la sogs pa snang ba lta bu yin zhe na/ sems nyid snang bar gzung ste/ de skad du/ bcom ldan 'das kyis 'phags
<p>198b.4</p>pa lang kar gshegs pa las/ don yod ma yin sems nyid de/ /phyi rol don mthong log pa yin/ /rigs pas rnam par lta rnams kyis/ /gzung dang 'dzin pa 'gag par 'gyur/ /zhes gsungs so/ /'phags pa lha yis kyang / srid pa'i rtsa ba sems nyid
<p>198b.5</p>de/ /yul rnams de yi spyod yul lo/ /yul la bdag med mthong nas ni/ /srid pa'i rtsa ba sems ldog go /zhes gsungs so/ /tshig de dag gi don ni mkhas pa tshig la mnga' brnyes pa rnams kyis kyang phyin ci ma log par lan stong du bshad zin to/ /'o na 'dir
<p>198b.6</p>smos ci dgos she na/ bden te 'on kyang las dang po pa thos pa chung ba/ dge ba'i bshes gnyen gyis ma zin pa/ rang gi dad pa dang brtson 'grus chung zad la brten nas sems gnas pa cung zad byung bas mkhas pa'i tshig sgron ma lta bu la zhe sdang zhing gzhan yang 'di skad ces tshig la
<p>198b.7</p>phan ci yod/ de ni chos kyi nang na 'dug pa tsam yin te/ des phan mi thogs te ngas nyams su myong ba 'di yin zer nas/ don dang ma 'brel pa'i tshig gis rlom par byed cing 'dir gar song song du ma ston cig /skur pa 'debs su 'ong ngo zhes zer te/ de la khyim pa dang rab tu byung
<p>199a</p>
<p>199a.1</p>ba drang po'i rang bzhin can mgu bar byed de/ de dag gis ni bsngags pa brjod/ mkhas pa dag gis ni btang snyoms su bzhag pas nga rgyal skyes nas rang gi rnal 'byor yang nyams par 'gyur/ gzhan de'i rjes su bsgrub pa yang ji skad zer ba bzhin du
<p>199a.2</p>bsgrubs kyang log par bsgrub par 'gyur ro/ /de skad du/ slob dpon thogs med kyis de la log par bsgrubs pas byas pa'i rnal 'byor nyams pa ni/ 'di ltar 'di na la la tshul bzhin ma yin pa la rab tu rtsom par byed pa na rnal 'byor thob par mi 'gyur zhing / rigs pa'i chos
<p>199a.3</p>dge ba thob par mi 'gyur ba ste/ 'di ltar 'di la nyon mongs pa mang ba dang / 'dod chags che ba'i rang bzhin can yin la/ rnam par shes pa bsgribs pa dang / blo rno ba dang lhan cig skyes pa'i blo dang ldan pa yin te/ de thos pa nyung ngu'am/ mang po yang 'dzin par byed cing thos pa kun
<p>199a.4</p>chub par yang byed la/ dgon par gnas pa dang khyim pa dang rab tu byung ba drang po dang / drang po'i rang bzhin can dag 'ongs shing lhags pa rnams la chos ston pa dang / tshul 'chos pa'i rjes su spyod pa'i lus dang ngag dang ldan pa'i spyod pas sems mgu bar byed de/ rgyu de dang rkyen des
<p>199a.5</p>de la rnyed pa dang bkur sti'i tshogs 'byung zhing / de bsod nams che ba dang / chos gos dang / bsod snyoms dang / mal cha dang / stan dang / nad kyi gsos sman dang yo byad rnams rnyed pa yin par shes shing / rgyal po dang / blon po chen po dang / ded dpon gyi bar dag la yang dgra bcom
<p>199a.6</p>pa yin par grags shing / bkur stir byed/ bla mar byed pa dang / nyan thos khyim pa dang rab tu byung ba dag kyang de'i rjes su 'brang bar 'gyur te/ rjes su lhags pa dag la zhen pa skyed cing / mang po bsdu ba'i phyir 'jug par byed pas de 'di snyam du sems te/ bdag gi nyan thos
<p>199a.7</p>khyim pa dang rab tu byung ba gang dag bdag dgra bcom pa yin par grags pa yin par yid ches pa de dag lhags te/ gal te bdag la rnal 'byor dang / yid la byed pa dang / zhi gnas dang lhag mthong gi dri ba 'dri bar 'gyur na de dag la bdag gis mi shes so/ /zhes dris pa'i
<p>199b</p>
<p>199b.1</p>lan btab par gyur na/ de ltar na bdag dgra bcom par grags pa yin no snyam du yid ches pa gang yin pa de nyams par 'gyur bas bdag gi rang nyid kyis bsams shing gzhan la nye bar brtags te rnal 'byor rnam par gzhag par bya'o snyam nas de rnyed pa dang bkur sti la chags pas
<p>199b.2</p>don de nyid kyi dbang du byas te gcig pu dben par song nas rang nyid kyis bsams shing gzhan la nye bar brtags te rnal 'byor rnam par 'jog par byed do/ /de yi rnal 'byor de yang mdo sde la mi 'jug /'dul ba la yang dag par mi snang zhing / chos nyid dang 'gal ba yin te/ 
<p>199b.3</p>de dge slong mdo sde 'dzin pa dang / 'dul ba 'dzin pa dang / ma mo 'dzin pa gang dag yin pa de dag la yang rnal 'byor gyi gnas de 'chab par byed cing ston par mi byed do/ /de nyan thos kyi khyim pa dang rab tu byung ba gang dag yin pa de dag la yang rnal 'byor de gsang ngo zhes bsgo bar
<p>199b.4</p>byed de/ de ci'i phyir zhe na/ mdo sde 'dzin pa dang / 'dul ba 'dzin pa dang / ma mo 'dzin pa de dag gis rnal 'byor gyi gnas de thos nas mdo sde la 'jug par 'gyur na/ de yang 'jug par 'gyur ba ma yin pa dang / 'dul ba la yang dag par snang bar 'gyur na/ de yang yang dag par
<p>199b.5</p>snang bar 'gyur ba ma yin pa dang / chos nyid kyis nye bar rtogs par 'gyur na/ de yang chos nyid dang 'gal bar 'gyur bas gzhi des de dag dga' bar mi 'gyur zhing / mi dga' ba'i tshig gis bdag la bskur bar 'gyur zhing rtsod pa skye bar 'gyur te/ de lta na bdag la rgyal po dang / 
<p>199b.6</p>blon po chen po dang / phyug po dang tshong dpon gyi bar dag gis bsnyen bkur byas par mi 'gyur/ bla mar byas par mi 'gyur zhing chos gos dang / bsod snyoms dang / mal cha dang / stan dang / nad kyi gsos sman dang yo byad dag kyang rnyed par mi 'gyur ba na mi rung ngo snyam pa'i phyir te/ 
<p>199b.7</p>de rnyed pa dang bkur sti 'dod pa de nyid kyi dbang du byas nas chos ma yin pa la chos ma yin par 'du shes bzhin du 'du shes dang / 'dod pa bsgyur nas chos ma yin pa chos kyi sgo nas ston cing yang dag par ston par byed do/ /de la de'i lta ba dang mthun pa sgrub par byed pa gang dag yin pa de
<p>200a</p>
<p>200a.1</p>dag ni chos ma yin pa la chos su 'du shes pa yin te/ de dag ni dman pa dang / rmongs pa yin pa'i phyir chos ma yin pa la chos su 'du shes pa yin pas/ ji ltar gdams pa bzhin du sgrub par byed na yang log par bsgrub pa kho na yin par rig par
<p>200a.2</p>bya ste/ log par bsgrub pa byas pa'i rnal 'byor nyams pa de lta bu dam pa'i chos nub par bya ba'i phyir dag pa'i chos ltar bcos pa yin gyi/ dam pa'i chos ni ma yin no/ /de ltar na rnal 'byor nyams pa bzhi po de dag ni dge slong bsam gtan pa rnal 'byor spyod pas yongs su shes
<p>200a.3</p>par bya ba dang / yongs su spang bar bya ba yin no zhes gsungs so/ /de lta bas na mkhas pa'i tshig stong pa nyid ston pa sgron ma lta bu ni tshig thams cad kyi mchog yin te de ni thos par shin tu gces so/ /de bzhin du/ chos kun 'gro ba las/ byang chub sems dpa' nam mkha' mdzod
<p>200a.4</p>kyis gang stong pa nyid khong du chud par bgyid pa'i tshig de ni thams cad kyi mchog yin no zhes gsungs so/ /dbu ma'i rgyan las/ /tshig ma rtogs par de rtogs par bya ba'i thabs gzhan med la zhes gsungs so/ /'o na mdo sde las/ tshig gi dag pas byang chub 'tshang mi rgya/ /nan tan
<p>200a.5</p>snying pos byed la dga' ma yin/ /zhes gsungs pa dang / bdag ni tshig la gtsor 'dzin ma lags te/ /zhes gsungs she na/ de yang tshig kho na la zhen nas bsam pa dang sgom par mi byed pa de dgag pa'i ched du gsung gi /mdo sde mtha' dag las tshig thos par mi bya ba ni ma
<p>200a.6</p>gsungs te/ de ci'i phyir zhe na/ bstan pa 'di ni sgra'i sgo nas chos ston pa yin pa'i phyir ro/ /de lta bas na mun pa'i nang du gser stor ba la sgron shing gi rtse mo la me 'bar ba'i phung po chen po nye lam na yod pa dang 'dra bar chos rnams kyi de kho na nyid gser lta bu rang gi lus la yod kyang ma
<p>200a.7</p>shes pa las mkhas pa de kho na nyid ston pa'i tshig sgron shing gi rtse mo la me 'bar ba dang 'dra ba thogs pa yul gyi ma bskal ba na grangs kyis bzhugs pa la/ gus pa chen pos ston pa bde bar gshegs pa'i 'du shes bzhag nas tha na tshigs bcad gcig tsam yang mnyan par
<p>200b</p>
<p>200b.1</p>bya'o/ /thos la log rtog rnam pa bzhi/ /ci zhig thos la log rtog gcig /de dag sun dbyung rnam lnga yis/ /thos pa bya dgos bsdus pa yin/ /zhes bya ba ni bsdu ba'i tshigs su bcad pa'o// //da ni bsam pa'i shes rab bskyed par bya ste/ de yang gnas gang
<p>200b.2</p>du gang zag ji lta bus skyes pa dang re zhig bsam par bya ba ma yin pa spang ba dang / gang la bsam pa dang / ji ltar bsam pa dang / tshad ci tsam du bsam pa'o/ /de la gnas dgon par gnas par bya ste/ der grogs mthun pa dang yang gnyis lhan cig gnas par mi bya ste/ de skad du/ 
<p>200b.3</p>slob dpon thogs med kyis/ de la sems pa gang zhe na/ 'di ltar 'di na la la gcig pu dben par song ste zhes bya ba la sogs pa gsungs so/ /'phags pa dam pa'i chos pad+ma dkar po las kyang / mkhas pas dus su sems par byed pa na/ /khang bur zhugs te de
<p>200b.4</p>bzhin sgo bcad nas/ /chos 'di thams cad la ni tshul bzhin lta/ /zhes gsungs so/ /bsam par bya ba ma yin pa spang ba ni/ bsam gyis mi khyab pa'i gnas drug po 'di lta ste/ bdag la sems pa dang / sems can la sems pa dang / 'jig rten la sems pa dang / sems
<p>200b.5</p>can rnams kyi las rnam par smin pa la sems pa dang / bsam gtan pa rnams kyi bsam gtan gyi yul dang / sangs rgyas rnams kyi yul rnams spangs nas zhes gsungs so/ /de lta bas na dben pa'i gnas su gang zag yid la byed pa thob pa mtshan ma med par
<p>200b.6</p>bsgom par 'dod pas bskyed par bya'o/ /gang la bsam zhe na/ nges pa'i don gyi mdo sde dang / de gtan la 'beb pa'i rigs pa ji ltar thos pa de nyid bsam mo/ /de skad du/ slob dpon thogs med kyis/ ji ltar thos pa'i chos de dag nyid rang dang spyi'i mtshan nyid kyi sgo nas
<p>200b.7</p>sems par byed do zhes gsungs so/ /ji ltar bsam zhe na/ gnyis te bgrang bas sems pa dang / gzhal bas sems pa'o/ /de la grangs kyi rnam pas phung po bstan pa las sems par byed pa dang / gong nas gong du sems pa'i tshul gyis 'jug par rig par bya ste/ de lta bu la sogs
<p>201a</p>
<p>201a.1</p>pa ni bgrang bas sems par bya'o/ /de la gzhal bas sems par byed pa'i tshul gyis sems pa ni rigs pa bzhi 'jal te/ 'di lta ste/ ltos pa'i rigs pa dang / bya ba byed pa'i rigs pa dang / chos nyid kyi rigs pa dang / 'thad pa sgrub pa'i rigs
<p>201a.2</p>pa'o/ /de la 'thad pa sgrub pa'i rigs pa ni mngon sum dang rjes su dpag pa ste/ de dag las don gyi skabs 'dir rjes su dpag pas ji ltar bsam pa de nyid gzung ngo / /de lta bas na 'du ba dang / 'du 'dzi thams cad yongs su spangs la yon tan lnga dang ldan pa'i dgon pa'i
<p>201a.3</p>gnas su 'dug nas zhi gnas kyi dmigs pa gang yang rung ba la yid la byed pa thob pa'i rnal 'byor pas 'di ltar chos dang mthun pa'i zas zhun mar la sogs pa dang / chang la sogs pa myos par mi 'gyur ba'i btung bas phung po gso zhing zhag bzhi'am zhag lnga'am/ khams kyi bye
<p>201a.4</p>brag gis zhag bcu'i bar du yang rung ste/ kha ton dang bklags pa la sogs pa yang re zhig mi bya/ nyin par mi sgom/ gnyid mi log spyod lam thams cad du sos dal bar bya'o/ /nang par dang dgongs nam ma sros par lha phyag mi mang ba la sogs pa yan lag bdun pa'i sems
<p>201a.5</p>bskyed dang bcas pa re re bya/ mtshan mo srod la zhi gnas kyi dmigs pa de la ba bzhos pa'i bar tsam gyi yun las mi ring ba'i thun re bsgom zhing / smon lam cung zad tsam btab nas glos phab ste shes bzhin sngon du song bas nyal bar bya'o/ /gnyid ji tsam 'ong yang spang bar mi bya'o/ /
<p>201a.6</p>mi yong ba yang 'dod pa dang gnod sems la sogs pa glo bur du byung ba dgag pa'i gnyen po mi mthun pa nam ma zhi'i bar bsten pa ma gtogs pa gnyen po la yang ched du btsal bar bya ba ma yin na/ mi dge ba la ched du rtog pa lta ci smos/ lung du ma bstan pa la yang brtag par mi bya'o/ /
<p>201a.7</p>'o na ji ltar bsam zhe na/ 'di snyam du nyal ba dang gnyid kyis lus dang sems kyi nus pa brtas par byas la/ de nas bdag sems can thams cad kyi ched du chos thams cad kyi de bzhin nyid de btsal bar bya'o snyam pa de tsam bya'o/ /de ltar byas pas khams kyi nus pa brtas nas lus
<p>201b</p>
<p>201b.1</p>yang ba dang / bya ba la 'jug 'dod cing bags kyis mi tshugs tsam na 'di snyam du/ bsam pa'i shes rab kyis legs par bsams nas phyi rol dang nang na gnas pa'i mtshan ma rnams spong bar nus te/ mtshan ma rnams spang na rnam par mi rtog pa'i dbyings su 'jug par 'gyur te/ 
<p>201b.2</p>de lta bas na legs par brtag par bya'o/ /snyam du bsam mo/ /de skad du/ rnam par mi rtog pa la 'jug pa'i gzungs kyi 'grel pa las kyang / nye bar rtog pa med par mtshan ma rnams yongs su spang bar mi nus la/ mtshan ma rnams yongs su ma spangs par yang rnam par mi
<p>201b.3</p>rtog pa'i dbyings su 'jug par mi 'gyur te/ de lta bas na gdon mi za bar nye bar brtag par bya'o zhes gsungs so/ /de la so sor rtog pa'i shes rab sngon du 'gro mi dgos te/ las dang po pas kyang ci la yang yid la mi bya'o zhes zer ba de dag gi gzhung ni mang du thos pa'i slob
<p>201b.4</p>dpon ka ma la shI las sngar sun phyung ste/ las dang po pas so sor rtog pa'i shes rab sngon du 'gro dgos par shin tu gsal bar mdzad zin te/ sprin dengs pa'i nam mkha' la nyi ma shar ba dang 'dra ba la srin bu me khyer dang 'dra bas snang bar bya mi dgos so/ /yang kha cig na
<p>201b.5</p>re gcig dang du ma'i rang bzhin dang bral ba'i phyir rang bzhin med do zhes zer ba'i tshig tsam la brten nas/ nan tan gyis rnam par mi rtog pa bsgoms pas ni rnam par rtog pa nam yang mi ldog ste/ 'phags pa dkon mchog sprin las/ thos pa dang bsam pa tsam gyis don
<p>201b.6</p>mngon sum du mi 'gyur ro zhes gsungs pas nges par so sor brtag par bya'o zhes zer te/ de ni mdo sde'i don log par rtogs pa yin no/ /de ci'i phyir zhe na/ 'di ltar thos pa dang sems pa tsam gyis don mngon sum du mi 'gyur te/ de lta bas na sgom dgos so zhes gsungs pa'i phyir
<p>201b.7</p>ro/ /de lta bas na thos pa dang sems pa tsam gyis don mngon sum du mi 'gyur te/ so sor brtag dgos so zhes smras pa ni dam bcas pa rang gi tshig gis bsal ba yin no/ /sbyor ba ni gang dang gang gi tshig snga phyi 'gal ba de ni rang gi tshig gis bsal ba yin te/ dper na nga'i
<p>202a</p>
<p>202a.1</p>ma mo gsham yin no/ /zhes zer ba lta bu'o/ /bsam pa tsam gyis don mngon sum du mi 'gyur te/ de bas na so sor brtag par bya'o zhes zer ba 'di yang tshig snga phyi 'gal ba yin pas rang bzhin gyi gtan tshigs so/ /de'i phyir de ni gyi na'o/ /gong ma
<p>202a.2</p>skad smra ba la 'di skad ces thos pa tsam gyis mi chog ste/ tshul bzhin bsam par bya'o zhes brjod par bya ste/ 'di skad du/ slob dpon ka ma la shI las kyang lhag mthong gi tshogs kyi skabs su mang du thos pa yongs su btsal ba dang tshul bzhin sems pa dang zhes gsungs so/ /
<p>202a.3</p>kha cig na re thos pa'i dus su rig pas 'jal ba de nyid sems pa yin te zhi gnas sngon du bsten nas yang bsam pa ni ma yin no zhes zer te/ de lta ma yin te/ 'phags pa theg pa chen po la dad pa bsgom pa'i mdo las rigs kyi bu rnam grangs 'dis kyang 'di ltar byang chub
<p>202a.4</p>sems dpa' rnams kyis theg pa chen po la dad pa theg pa chen po la 'jug pa gang ci yang rung ba ste/ de thams cad ni rnam par ma g.yeng ba'i sems kyis don dang chos yang dag par bsam pa las byung bar rig par bya'o zhes gsungs so/ /bsgom pa'i rim pa dang por mdzad pa
<p>202a.5</p>las kyang / de lta bas na ting nge 'dzin gyi lag gis bzung ste/ shin tu cha phra ba'i shes rab kyi mtshon gyis gzugs la sogs pa la log par rnam par rtog pa'i sa bon gyi zug rngu sems de la yod pa bsal bar bya'o/ /de lta bas na rtsa ba nas phyung ba'i shing dag pa la mi skye ba bzhin du
<p>202a.6</p>rtsa ba med pas na log par rnam par rtog pa'i sems de yang skye bar mi 'gyur ro zhes gsungs so/ /de lta bas na thos pa'i dus su sems pa de tsam gyis mi chog la ting nge 'dzin sngon du 'gro ba yang bstan dgos shing / des kyang mi chog ste de la gnas pa'i shes rab kyis thos pa'i
<p>202a.7</p>don la so sor brtag dgos te/ de skad du/ lhag spyod 'di na ting 'dzin bsgom pa bzhin/ /zhes bya ba la sogs pa gsungs nas/ gal te chos la bdag med so sor rtog /so sor de brtags zhes bya ba la sogs pa gsungs so/ /de lta bas na zhi gnas la brten nas
<p>202b</p>
<p>202b.1</p>bsam pa'i shes rab bskyed par bya ste/ de'i skabs su sngar khams brtas par byed pa'i tshe na srod la thun re bsgom pa de yang gzhag la/ spyod lam ji ltar bde ba bzhin du 'dug nas yun khams rab dang 'bring dang thams mda' rgyang gsum dang gnyis dang gcig tu gom pa tha
<p>202b.2</p>mal pas phyin pa'i bar tsam du bsam zhing thun gyi grangs ni khams rab kyis nyi ma re la bzhi/ 'bring gis lnga/ tha mas drug bsam ste/ khams zhan cing grangs mang ba ni yun thung bas bye brag tu byas pa yin no/ /gsum kas kyang dang po'i nyin par thun gcig bsam zhing / 
<p>202b.3</p>de nas rang gi khams gang yin pa'i tshad du phyin gyi bar du nyi ma re la thun re bsnan zhing bsam mo/ /de'i bar du'am/ rang rang gi thun gyi tshad du phyin nas bsam pa'i skabs su yang rung ste/ khams mi bde ba'i mtshan ma byung na sran skyed cing mi bsam pa'i tshe 'phral la zhi bar byas te/ 
<p>202b.4</p>thun bsnan cing bsam pa'i skabs yin na khams mi bde ba ma byung gi bar du mi bsnan pa dang rang rang gi tshad du bsam pa'i skabs su mi bde na thun gyi grangs 'bri ba dang bsku mnye la sogs pas zhi bar byas la gong ma bzhin du bsam mo/ /gsum kas kyang mtshan mo ye mi bsam/ 
<p>202b.5</p>gnyid dang nyal bas nyin bar gyi dub ba de brtas su gzhug go /de la re zhig gang zag la bdag med pa ston pa'i rigs pas ji ltar thos pa la bsam ste/ 'di ltar bstan bcos las phal cher bdag tu 'dzin pa'i gzhung smra ba mu stegs pa'i grub pa'i mtha' rigs mi mthun pa dpag
<p>202b.6</p>tu med pa sun dbyung ba dang bcas pa gsungs te/ de dag shes par bya ba yin mod kyi/ 'on kyang sgrub pa po phal cher la de dag gis re zhig mi gnod do/ /'o na gang gis gnod ce na/ 'di ltar phung po dang khams dang skye mched rnams kyi chos ma thos pa'am/ mang du thos kyang chos kyi
<p>202b.7</p>rjes su ma 'brang ba tha mal pa'i rtog pa la 'di snyam du bdag ni pha dang ma 'di las skyes te/ sngon las 'di dang 'di lta bu byas pa de ltar yang dran no/ /bdag gi lus 'di ni sngon nas tshul 'di ltar gnas so zhes phung po bzhi la ni bdag tu 'dzin/ gzugs kyi phung po la ni
<p>203a</p>
<p>203a.1</p>bdag gir 'dzin te/ de yang rtag pa dang gcig pur sems pa'am/ yang na rangs pa la de ltar sems pa de brtag par bya'o/ /sbyor ba ni gang dang gang mngon sum dang rjes su dpag pas de nyid kyang der ma dmigs/ de las logs shig tu yang mi
<p>203a.2</p>rnyed de la yang de dag mi snang de dag la yang de mi dmigs/ de dag dang ldan par yang mthong ba de ni kun rdzob tu med de/ dper na rnam pa lngas tho yor la mi btsal kyang ma mthong ba lta bu'o/ /nga'o snyam du brtag pa 'di yang mngon sum dang rjes su dpag pas phung po dang skye mched dang
<p>203a.3</p>khams rnams la de nyid dam zhes bya ba la sogs pa lngas btsal nas mi dmigs pas don gyis na khyab par byed pa mi dmigs pa yin no/ /yod pa'i tha snyad la shes pa gnyis kyi dmigs pas khyab pa'i phyir ro/ /de la phung po las logs shig na bdag yod dam snyam
<p>203a.4</p>du cung zad bsams la/ de nas 'di snyam du re zhig mngon sum gyis ni ma mthong ste/ mig gnyis shin tu phye nas bltas kyang bdag tu rung ba cung zad kyang ma mthong ngo / /rjes su dpag pas kyang ma mthong ste/ rtags gang yang med pa'i phyir ro/ /de ltar logs shig
<p>203a.5</p>tu ma mthong ba dang phung po la bdag go snyam pa'i rtog pa 'byung bas/ phung po 'di nyid bdag yin no snyam du sngar tha mal pa'i rtog pa ji lta bus 'jug pa bzhin du cung zad brtag par bya'o/ /de nas 'di snyam du phung po la rtag pa dang gcig pu'i bdag tu 'dzin pa'i shes
<p>203a.6</p>pa de gang yin/ mngon sum gyis 'dzin nam/ rjes su dpag pas 'dzin par 'gyur grang na de la re zhig mngon sum gyis ni lus la gcig pa ma mthong ste/ rkang pa yan chad nas mgo man chad la mig gnyis shin tu phye nas bltas kyang mthong tshad la cha shas med pa'i gcig
<p>203a.7</p>pu cung zad kyang ma mthong ngo / /lag pas byugs nas yang cha shas med pa'i gcig pu ni cung zad kyang mi rnyed do/ /brtag pa ma mthong ste yud tsam la yang 'gro ba dang sdod pa dang ldan pa dang ldang ba dang 'dug pa dang nyal ba dang 'phres pa dang / brkyang ba dang / bskum pa dang / 
<p>203b</p>
<p>203b.1</p>tsha ba dang / grang ba dang / gsher ba dang skam pa la sogs pa mi 'dra bar snang ngo / /rjes su dpag pas gcig pur ma mthong ste/ gang gi phyir mdor bsdu na/ gzugs kyi phung po la bco lnga dang / tshor ba'i phung po la gsum dang / 'du shes kyi phung po la gsum dang / 'du byed
<p>203b.2</p>kyi phung po la sems las byung ba bzhi bcu rtsa dgu dang mi ldan pa'i 'du byed bcu bzhi dang / rnam par shes pa'i phung po la brgyad de/ de dag kha cig ni mngon sum du mthong la kha cig yid ches pa'i lung las kyang gsungs shing las kyi sgo nas dpag pas kyang shes te/ du mar rtogs
<p>203b.3</p>pa de'i phyir gcig pa med de/ rtag pa dag kyang ma mthong ste 'di ltar gang rgyu dang rkyen gyis 'dus byas pa de ni rtag pa med do/ /dper na gar gyi ltad mo lta bu'o/ /phung po 'di yang rgyu dang rkyen gyis 'dus byas pas rtag pa med de/ 'gal bas khyab pa dmigs pa'o/ /de bas na
<p>203b.4</p>mngon sum dang rjes su dpag pas phung po 'di rtag pa dang gcig pur ma mthong ngo / /'o na bdag la phung por mthong ngam snyam pa las/ de mi srid de gzhi ma grub pa'i phyir ro/ /'o na phung po la bdag yod dam snyam pa la de yang mi rung ste/ 'di ltar gang de la da yod par ma mthong ba
<p>203b.5</p>de ni de la de yod pa'i tha snyad du mi rung ste/ dper na rta la rwa yod par ma mthong bas yod pa'i tha snyad du mi rung ba lta bu'o/ /phung po 'di la yang shes pa gnyis kyi bdag ma mthong bas yod pa'i tha snyad du mi rung ngo / /'o na bdag de phung po dang ldan nam zhen ma yin te/ 'di ltar gang
<p>203b.6</p>dang gang rang gi ngo bo ma grub pa de ni ldan pa'i chos med de/ dper na mo gsham gyi bu la gzugs mdzes pa la sogs pa'i chos dang ldan pa med pa lta bu'o/ /nan gyis rtag pa'i bdag 'di yang rang gi ngo bos ma grub pas ldan pa'i chos su med de/ khyab par byed pa mi dmigs
<p>203b.7</p>pa'o/ /kun rdzob tu yod pa la ni mngon sum dang rjes su dpag pas dmigs te/ de'i phyir mi mthun pa'i phyogs las ldog pa grub bo/ /lnga yis ma rnyed mthun la zhugs/ /mi mthun phyogs las ldog pa grub/ /mthun la zhugs pas dpe grub ste/ /gtan tshigs
<p>204a</p>
<p>204a.1</p>dang ni dper skyon med/ /ces bya ba ni bsdu ba'i tshigs su bcad pa'o/ /mi rtag du mar snang ba'i phyir/ /mngon sum gyis ni ma bsal te/ /sgrub pa'i rtag gnyis med pa'i phyir/ /rjes dpag gis kyang ma bsal to/ /rtag pa gcig par ma smras
<p>204a.2</p>pas/ /rang gi tshig dang 'gal ba med/ /mi rtag rgyun la dgongs pa'i phyir/ /lung gis kyang ni ma bsal te/ /log pa'i lung la zhen ma rtogs/ /rtag dang gcig pur grangs med pas/ /grags pas bsal ba'ang ma yin te/ /bar skabs kyi ni tshigs bcad yin/ /
<p>204a.3</p>tshad ni ci tsam du bsam zhe na/ nam phung po 'di la cha shas mang po dang du ma dang sob sob pa dang / seng seng po dang / mi rtag par ni nges pa la rtag pa dang ril po'i 'du shes ni mi skye ste/ snying po'am bdag med pa mi gcig pa du ma 'dus pa 'jig pa'i chos rgyud dang ldan pa'i nges
<p>204a.4</p>pa bstan par skye ste/ de'i stobs kyi kha cig gis skyo ba skye zhing mi dga' ba 'byung ngo / /kha cig la dga' ba skye ste/ dam pa'i chos re mtshar snyam pa dang / rtag pa dang gcig pur 'dzin pa'i shes pa de ni nges par 'khrul pa yin te/ de la bdag gam sems can rtag pa dang gcig
<p>204a.5</p>pur ni nges pa med do snyam pa 'byung ste/ de srid du bsam mo/ /de skad du/ 'phags pa lang kar gshegs pa las kyang / 'di na bdag gam sems can med/ /chos 'di rgyu dang bcas las 'byung / /zhes gsungs so/ /yang kha cig gang zag ni rtag pa'am gcig pur ma grub
<p>204a.6</p>ste/ gong du smos pa bzhin no/ /mi rtag pa dang du mar yang ma grub ste rang gi tshig gis gsal ba'i phyir ro/ /gnyi gar brjod du med pa'i gang zag ni yod do zhes zer bas na/ de lta bu gcig yod srid dam snyam pa la/ mi srid de de 'di ltar rtag par brjod du med pas na gcig dang
<p>204a.7</p>bral ba/ mi rtag par brjod du med pas na du ma dang bral te/ de skad du/ dbu ma'i rgyan las/ rtag dang mi rtag la sogs par/ /gang zag bstan du mi rung bas/ /gcig dang du ma'i rang bzhin dang / /bral bas gsal bar rab tu shes/ /zhes gsungs so/ /da ni chos la
<p>204b</p>
<p>204b.1</p>bdag med par bsam par bya ste/ re zhig 'di snyam du gang zag ces bya ba rtag pa dang gcig pur brtag pa de ni kun rdzob tu yang med par nges na/ rgyu dang rkyen gyis byung ba mi rtag pa dang du ma'i mtshan nyid phung po dang / skye mched dang / khams 'di dag gang gis bsdus/ ji
<p>204b.2</p>ltar snang / don dam par yod dam/ 'on te yod par ma grub snyam du bsam par bya'o/ /de la gang gis bsdus she na/ gnyis kyis te/ gzugs can dang gzugs can ma yin pas so/ /de gzugs can gyis ni gzugs kyi phung po dang / skye mched bcu dang / khams bcur bsdus
<p>204b.3</p>so/ /gzugs can ma yin pas ni phung po bzhi dang gzugs kyi phung po'i phyogs gcig dang / skye mched gnyis dang / khams brgyad bsdus so/ /de la phung po dang / skye mched dang / khams gzugs can lus dang / khang khyim stong pa dang / mi stong ba dang / ri dang / nags
<p>204b.4</p>tshal dang / rgya mtsho dang / chu bo dang / chu bran la sogs pa byis pa rnams la phyi rol du chad pa bzhin du snang ba 'di dag de bzhin du sems las logs shig na yod dam/ 'on te thog ma med pa'i dus nas sems nyid gzugs la sogs pa yang dag pa ma yin pa la mngon par zhen pa'i
<p>204b.5</p>dbang gis snang ste/ dper na rmi lam gyi gnas skabs na/ lus dang / sa gzhi dang / khang stong la sogs pa snang ba lta bu yin snyam du bsam par bya'o/ /de la lus la sogs pa 'di dag rdul phra rab tu gzhig la/ rdul phra rab rnams kyang cha shas kyi ngo bo nyid so sor
<p>204b.6</p>brtags na/ nges par gzung du med pa'i phyir rang bzhin med de/ dper na gcig dang du ma dang bral ba'i phyir gang zag med pa lta bu'o snyam du bsam mo/ /de skad du/ 'phags pa lang kar gshegs pa las/ blo gros chen po glang gi rwa yang rdul phra mor bshig na mi 'dug go/ /
<p>204b.7</p>rdul phra mo rnams kyang so sor bshig na rdul phra mo'i mtshan nyid du mi gnas so zhes gsungs so/ /yang gsungs pa/ phyi rol gzugs ni yod min te/ /rang gi sems ni phyi rol snang / /zhes gsungs so/ /de lta bas na gzugs la sogs pa logs shig na yang dag
<p>205a</p>
<p>205a.1</p>par yod do/ /snyam pa ni log par rtog pa'i rjes su 'brang ba yin te/ de sgrub par byed pa'i rigs pa ni med cing yod pa la gnod pa can gyi tshad ma ni mang la/ lung gis kyang med par ston pas sems nyid snang zhes bya ba de nges so/ /de skad du/ 'phags
<p>205a.2</p>pa lang kar gshegs pa de nyid las/ rdzas ni rdul du rnam bshig cing / gzugs la rnam par ma rtog cig /sems can rnam par gzhag pa ni/ /lta ba ngan pas mi shes so/ /zhes gsungs so/ /lus sogs rdul tsam ma grub phyir/ / med de gang zag mtshungs pa
<p>205a.3</p>yin/ /lung gis grub cing log rtog phyir/ /de grub rigs med 'di legs gnas/ /zhes bya ba ni bsdu ba'i tshigs su bcad pa'o/ /de la 'di snyam du don dam par rang bzhin med par sgrub pa ni sems nyid snang bar yang mi 'grub ste/ rigs pa thun mong ba'i phyir ro/ /
<p>205a.4</p>'on te kun rdzob tu yang logs shig na med par bsgrubs na mi rigs te/ 'di ltar gang rnam par 'jog pa med pa de ni snang bar mi 'gyur te/ dper na nam mkha'i me tog dang / mo gsham gyi bu dang / ri bong gi rwa snang ba'i mig gi rnam par shes pa mi skye ba lta bu'o/ /don med
<p>205a.5</p>kyang snang ba snyam pa 'di yang mi snang bar thal bar 'gyur te/ khyab par byed pa mi dmigs pa'o snyam du sems na de ni mi rigs te/ 'di ltar gang tha dad du mthong ba de ni gcig tu mi gnas te/ dper na kha dog khra bo lta bu'o/ /bud med gcig la yang bya rgod la sogs pa dang / 
<p>205a.6</p>skyes bu g.yen pa pa dang rnal 'byor pas tha dad du mthong bas ngo bo gcig tu mi gnas te/ khyab par byed pa 'gal ba dmigs pa'o/ /gang gi phyir don logs shig na med pa de'i phyir de la 'dzin pa yang med do/ /de skad du/ 'phags pa lang kar gshegs pa las/ don yod
<p>205a.7</p>ma yin sems nyid de/ /phyi rol don mthong log pa yin/ /rigs pas rnam par brtags rnams kyis/ /gzung dang 'dzin pa 'gag par 'gyur/ /zhes gsungs so/ /don dam rang bzhin med bsgrubs na/ /rigs pa gcig phyir sems kyang med/ /kun rdzob tu yang
<p>205b</p>
<p>205b.1</p>mi bsgrubs na/ /mi rigs rwa sogs mi snang bzhin/ /'di med thal 'gyur snyam sems na/ /mi rigs dngos gcig tha dad phyir/ /logs shig gzung med de 'dzin med/ /de skad bde bar gshegs pas gsungs/ /zhes bya ba ni bsdu ba'i tshigs su bcad pa'o/ /de lta bas na 'di
<p>205b.2</p>snyam du srid pa gsum gyi rtsa ba ni sems kho na yin la/ de nyid kyi rnam pa ni yul du snang ba yin te/ spyod yul yin pa'i phyir so sor mthun mthun du sbyar te/ 'phags pa lhas kyang / srid pa'i rtsa ba sems nyid de/ /yul rnams de yi spyod yul lo/ /zhes gsungs so/ /de nyid rten
<p>205b.3</p>cing 'brel par 'byung ba'i phyir don dam par yod do/ /de skad du/ 'phags pa lang kar gshegs pa las/ brtags pa'i dngos po yod ma yin/ /gzhan gyi dbang ni yod pa ste/ sgro 'dogs pa dang skur 'debs pa'i/ /mthar rtog pa ni brlag par 'gyur/ /zhes gsungs
<p>205b.4</p>so snyam du sems na/ de ni mi rigs te/ 'di ltar re zhig bsgrub pa'i lus 'di la brtag par bya ste/ slob dpon phyogs kyi glang pos/ rang gi rnam pa tsam gyi ngo bor ni/ /shes bya ma lus rnam par bltas nas ni/ /de bzhin nyid kyi ye shes rdo rje yis/ /lus kyi 'khrul
<p>205b.5</p>'khor rab tu gzhig par bya/ /zhes gsungs so/ /de bas na lus 'di don dam par yod na rigs pa cha shas med pa'i mtshan nyid du yod dam/ cha shas dang bcas pa'am phra rab tu yod grang / de la re zhig phyogs dang po ltar na mdzub mo 'di cha shas med pa zhig yin na/ 
<p>205b.6</p>tshigs las logs shig na yod dam/ 'on te tshigs dang 'brel gong ma ltar dmigs pa'i rig byar gyur pa'i phyir/ bum pa dang ras yug bzhin du logs shig tu dmigs par thal bar 'gyur ro/ /de lta bas na logs shig na mi dmigs pa'i phyir med de/ rang bzhin mi
<p>205b.7</p>dmigs pa'o/ 'brel pa'i phyogs kyang mi rigs te/ tshigs gsum po re re la yang mdzub mo re re rdzogs pa zhig tu 'gyur ro/ /de ltar 'gyur mod snyam pa la cha shas med pa'i phyir tshigs gcig bsgribs na mdzub mo thams cad bsgribs pa'am/ dmar na thams cad
<p>206a</p>
<p>206a.1</p>dmar bar thal bar 'gyur ro/ /'on te tshigs gcig la phyogs gcig gis khyab na/ cha shas yod pas gcig pa nyid nyams par 'gyur ro/ /de lta bas na logs shig na med pas tshigs dang ldan no snyam pa yang med de/ mdzub mo gcig tu 'dod pa dang tha mi
<p>206a.2</p>dad pa'i phyir/ mdzub mo'i rang gi ngo bo bzhin du tshigs gsum gcig tu thal bar 'gyur ro/ /mdzub mo yang tshigs gsum dang / tha mi dad pas tshigs gsum yod pa bzhin du gcig tu 'dod pa yang du mar thal bar 'gyur ro/ /gang gi phyir logs shig na yang med/ ldan pa'am
<p>206a.3</p>'brel pa'i phyogs kyang med pa de'i phyir/ cha shas med pa'i phyogs ma grub pas med do/ /'on te phyogs gnyis pa ltar na rags pa cha shas dang bcas pa'am tshogs par yod do snyam na de yang mi rigs te/ 'di ltar tshigs dang po la sogs pa rang gi cha shas las gzhan dang gzhan
<p>206a.4</p>ma yin pa nyid du brjod du med pa'i phyir ma grub pas med do/ /de lta bas na rags pa cha shas dang bcas pa yod par yang ma grub bo/ /de bzhin du gzugs la sogs pa yang med pa nyid du khong du chud par bya ste/ de dag gi rang bzhin yang 'dus pa tsam yin pa'i phyir la 'dus pa yang dngos
<p>206a.5</p>po med pa nyid du bstan pa'i phyir ro/ /'o na phyogs gsum pa rdul phra rab kyi mtshan nyid du yod do snyam pa las/ de yang mi rigs te/ 'di ltar rdul phra rab kyang cha shas tha dad pa'i phyir gcig tu ma grub ste/ rang bzhin 'gal ba dmigs pa'o/ /'o na cha shas tha dad pa de dag yod
<p>206a.6</p>pas du ma mi srid do snyam pa la/ cha shas med pa'i rdul gcig ma grub na/ cha shas med pa rdul du ma mi 'grub ste/ de ni de bsags pa yin pa'i phyir ro/ /de ltar nges pa la shes pa cung zhig 'dzin pa ni rtags rjes su dpag pa'i sgo nas grub pa'o/ /de'i rjes la lus la sogs pa'i
<p>206a.7</p>rnam pa 'di dag don dam par gcig dang du ma dang bral ba'i phyir don dam par rang bzhin med do/ /dper na gzugs brnyan bzhin no snyam nas gcig la yang dmigs su med do snyam pa'i shes pa'i skye ba ni rjes su dpag pa'i shes pa yin no/ /de skad du/ 'phags pa mi 'am ci'i rgyal
<p>206b</p>
<p>206b.1</p>po ljon pas zhus pa las/ ji ltar gzugs brnyan me long snang / /gcig dang gzhan yang rnam spang ste/ /snang yang de la yod min ltar/ /de bzhin dngos rnams ngo bo nyid/ /ces gsungs so/ /'o na sems dang sems las byung ba cha shas med pa don dam par yod do snyam pa las/ de
<p>206b.2</p>ni mi rigs te/ 'di ltar mig gi rnam par shes pa la sogs pa 'di ltar rnam pa du ma dag dang tha mi dad pa'i phyir/ rnam pa'i rang bzhin ngo bo rang gi du ma gcig pa nyid do/ /'o na du mar yod do snyam pa la/ de yang mi rigs te/ de skad du/ dngos po gang dang gang brtags na/ /de dang de la
<p>206b.3</p>gcig pa med/ /gang la gcig pa yod min pa/ /de la du ma'ang yod ma yin/ /zhes gsungs so/ /de lta bas na yul du snang ba 'di rang bzhin med na sems yod par ga la 'gyur te/ tha mi dad pa'i phyir ro/ /de skad du/ 'phags pa lhas kyang / yul la bdag med mthong nas ni/ /
<p>206b.4</p>srid pa'i rtsa ba sems ldog go/ /zhes gsungs so/ /yang gsungs pa/ tshogs pa rnams las gzhan yod min/ /gzhan ma yin pa'ang yod ma yin/ /de lta ma grub tshigs sogs med/ /de phyir tshogs pa tsam du zad/ /tshogs pa dang ni bcas pa yi/ /sor mo la sogs rnams
<p>206b.5</p>kyis ni/ /dngos po thams cad med par bstan/ /tshogs ma gtogs pa'i dngos phra'ang med/ /de ltar don gcig shes byed pa'i/ /blo ni gang du brtag par bya/ /sems byung tshogs dang bcas sems kyi/ /dmigs pa gcig 'dir ji ltar 'gyur/ /zhes gsungs so/ /rten
<p>206b.6</p>cing 'brel par 'byung ba'i phyir/ don dam par yod do snyam pa yang kun rdzob la rigs te/ rang bzhin gyi gtan tshigs yin pa'i phyir ro/ /don dam par yod par bsgrubs na ni 'gal bas khyab pa dmigs pa yin pa'i phyir ro/ /gzhan du na sgyu ma la sogs pa yang don dam par yod par
<p>206b.7</p>thal bar 'gyur ro/ /de lta bas na 'phags pa klu sgrub kyis/ ma rig rkyen las byung ba la/ /yang dag shes pas rnam brtags na/ /skye ba dang ni 'gag pa'ang rung / /gang yang dmigs par mi 'gyur ro/ /zhes gsungs so/ /gzhan gyi dbang ni yod pa ste/ /zhes bya ba la
<p>207a</p>
<p>207a.1</p>sogs pa'i lung de yang kun rdzob la dgongs nas gsungs pa yin te/ mdo sde nyid las/ blo yis rnam par gzhibs nas ni/ /gzhan dbang med cing brtags pa'ang med/ /grub pa'i dngos po'ang yod med na/ /blo yis ji ltar rnam par brtag /zhes
<p>207a.2</p>gsungs so/ /tshad ci tsam du bsams she na/ rtags grub pa dang rjes su dpag pa'i shes pa skyes pa'i skabs su rtogs pa'i don las gzhan du mi 'phro la/ sems kyis dpyad pa'i gnas ma rnyed pas rang gi ngang gis sdod pa cig 'byung ste/ de tsam du bsam mo/ /de skyes pa de'i rjes la
<p>207a.3</p>'di snyam du ci la yang mi gnas pa'i sems skye ba cig 'dug snyam pa'i bsam pa 'byung ba'o/ /de lta bas na rnam par ma yengs pa'i yid kyis gang zag dang chos la bdag med pa ji skad bshad pa bzhin du dpyad nas tshad du phyin pa dang gzhag la re zhig ngal gso'o/ /'di dag gang gis bsdus
<p>207a.4</p>pa dang / /ji ltar snang ba bstan pa dang / /de la log rtog sun dbyung dang / /lus la brtag dang tshad bstan pa'o/ /zhes bya ba ni bsdus pa'i tshigs su bcad pa'o// //da ni bsgom pa'i shes rab bskyed pa de rigs te/ 'di snyam du bsam pa'i shes rab gcig dang du ma dang bral
<p>207a.5</p>ba'i rtags nges par grub cing 'brel pa dran pa'i rjes la dngos po dang dngos po med pa la sogs par sgro 'dogs pa'i spros pa mtha' dag nges par dpyad pa'i shes pa brtan por skyes kyang bsgom pa'i shes rab kyis goms par ma byas na rnam par mi rtog pa'i ye shes chos thams cad nam
<p>207a.6</p>mkha'i dkyil lta bu mngon sum du mthong ba'i ye shes skye mi srid de/ dper na rta dkyus kyi sa bstan nas rgyugs pa la gegs med pa ltar byas kyang ma rgyugs na dkyus kyi zhabs su phyin pa'i dus med pa lta bu'o snyam du bsam mo/ /de skad du/ 'phags pa sdong po bkod pa las/ dper
<p>207a.7</p>na rgyal po'i mi 'ga' zhig /bang mdzod mang po bgrang byed kyang / /nor phyed tsam yang mi thob pa/ /ma bsgoms chos kyang de dang 'dra/ /zhes bya ba la sogs pa gsungs so/ /'phags pa ting nge 'dzin gyi rgyal po las kyang / 'di skad du/ dper na mi zhig na zhing sdug bsngal te/ /lo grangs
<p>207b</p>
<p>207b.1</p>mang por res 'ga' ma thar ba/ /de ni sdug bsngal nad kyis nyon mongs te/ /na ba 'tsho ba'i ched du sman pa btsal/ /yang dang yang du des ni btsal ba dang / /sman pa mkhas shing rigs pa des rnyed nas/ /des kyang snying rje nye bar bzhag nas su/ /sman 'di gtang bar gyis shig ces
<p>207b.2</p>byin pa/ /sman mang phan pa bzang po de rnyed nas/ /na ba 'tsho bar 'gyur ba'i sman mi 'thung / /sman pas ma nyes sman gyis ma nyes te/ /nad pa de nyid kyis ni nyes pa yin/ /de bzhin bstan pa 'di la rab byung nas/ /stobs dang bsam gtan dbang po kun rig nas/ /bsgom
<p>207b.3</p>pa la ni mngon par brtson mi byed/ /rigs pa mi brtson ga la mya ngan 'das/ /zhes gsungs so/ /de la kha cig na re/ bsgom par bya ba ni goms par byed pa nyid yin te/ don gzhan ma yin no/ /de lta bas na bsam pa'i shes rab so sor rtog pa dang / /'byed pa kho na goms pas mi
<p>207b.4</p>rtog pa'i ye shes skye zhes grags te/ de ni mi rigs par tshig gi sil bu'i mdo las/ lag pa rkang pas nom byed cing / /nyam nga'i lam du rgyug byed ltar/ /rjes su dpag pa gtsor 'dzin pa/ /rnam par ltung bar dka' ma yin/ /zhes gsungs so/ /de lta bas na bsgom pa'i
<p>207b.5</p>rim pa dang por mdzad pa las kyang / de ltar bsam pa'i shes rab kyis yang dag pa'i don bye brag phyed par brtags par byas la/ de mngon sum du bya ba'i phyir bsgom pa'i shes rab skyed do/ /thos pa la sogs pa tsam gyis ni don mngon sum du mi 'gyur ro zhes 'phags pa dkon mchog
<p>207b.6</p>sprin la sogs pa las bstan to zhes gsungs te/ 'phags pa dkon mchog sprin las/ byang chub sems dpa' sgrib pa thams cad rnam par sel bas gsol pa/ bcom ldan 'das rigs kyi bu gang dag gis thos pa las byung ba'am/ bsam pa las byung ba'i shes pas
<p>207b.7</p>chos khong du chud par gyur pa de rang gis rig pa ma lags sam/ bcom ldan 'das kyis bka' stsal pa/ rigs kyi bu ma yin te/ thos pa tsam mam bsam pa tsam gyis ni/ rang gis rig pa'i chos khong du chud par mi nus so/ /rigs kyi bu de lta bas na dpe nyon cig /rigs kyi bu
<p>208a</p>
<p>208a.1</p>'di lta ste/ dper na 'brog dgon pa chen por sos ka'i zla ba tha ma la mi la la zhig shar phyogs nas nub phyogs su 'gro la de nas mi gzhan zhig nub phyogs nas shar phyogs su 'ong ste/ de yang sos ka'i tsha bas yongs su gdungs par gyur nas skom gyis nyen pa
<p>208a.2</p>des shar phyogs nas 'ong ba'i mi de la 'di skad ces smras te/ kye skyes bu sos ka'i tsha bas yongs su gdungs te skom gyis nyen na/ gang na mtsho'am lteng ka'am rdzing bu gang chu bsil zhing dang sa la rnyog ma med pa gsal bas gang ba yod de/ gang du bdag tsha ba dang skom pa rab tu zhi
<p>208a.3</p>bar 'gyur ba'i lam bdag la ston cig ces zer la/ shar phyogs nas 'ong ba'i mi de yang lam shes pa/ lam la mkhas pa lam mthong ba lam gyi mtshan ma mthong ba zhig yin te/ des de na chu'i nyes pa dang bral ba'i chu sngon chad mthong la/ sngon myang zhing sngon yang zhugs
<p>208a.4</p>pa yin te/ des mi de la 'di skad du/ kye grogs po lam 'di nas lam kha brag mthong gi bar du song la/ kye skyes bu khyod kyis g.yon gyi lam bor te/ g.yas kyi lam nas nags tshal sngon po dang nags tshal de'i dbus na mtsho'am lteng ka'am rdzing bu chu bsil zhing
<p>208a.5</p>dngas la rnyog ma med pa gsal bas gang ba mthong gi bar du song la der skyes bu khyod skom pa dang tsha ba med par byos shig /ces zer na rigs kyi bu de ji snyam du sems/ sos ka'i tsha bas gdungs te/ skom gyis nyen pa'i mi des chu thos ma thag pa dang bsam pa tsam gyis
<p>208a.6</p>tsha ba med par 'gyur ram/ skom pa dang yang bral bar 'gyur ram/ chu bsil ba yang rang gis rig par 'gyur ram/ gsol pa/ bcom ldan 'das ma lags so/ /bcom ldan 'das mi de nam der phyin nas des chu der zhugs te 'tshal bar gyur pa de'i tshe mi de'i tsha ba de
<p>208a.7</p>ma mchis par 'gyur ro/ /skom pa dang yang bral bar 'gyur ro/ /de bsil ba yang rang gis rig par 'gyur ro/ /bcom ldan 'das kyis bka' stsal pa/ de bzhin du rigs kyi bu thos pa tsam dang bsam pa tsam gyis rang gis rig pa'i chos khong du chud par mi nus so/ /
<p>208b</p>
<p>208b.1</p>de la rigs kyi bu 'brog ces bya ba 'di ni 'khor ba'i 'brog gi tshig bla dgas so/ /mi sos ka'i tsha bas yongs su gdungs shing skom gyis nyen pa zhes bya ba 'di ni nyon mongs pa'i gdung bas yongs su gdungs zhing / yul gyi sred pas nyen pa'i sems can rnams kyi tshig bla
<p>208b.2</p>dgas so/ /lam shes pa zhes bya ba 'di ni byang chub sems dpa' thams cad mkhyen pa nyid kyi lam la mkhas pa chos myong ba chos rang gis rig pa rnams kyi tshig bla dgas so/ /chu gsal zhing dngas la rnyog pa med pa gsal ba zhes bya ba 'di ni don dam pa'i chos nyid kyi tshig bla
<p>208b.3</p>dgas so/ /yang rigs kyi bu dpe nyon cig /rigs kyi bu de ji snyam du sems/ gal te de bzhin gshegs pa tshe'i tshad bskal par bzhugs te 'dzam bu'i gling gi mi rnams kyi mdun du 'di lta ste/ lha'i bdud rtsi dri zhim pa dang gtsang ba dang gya nom pa dang shin tu zhim pa dang reg
<p>208b.4</p>na bde ba las brtsams te bsngags pa brjod na rigs kyi bu de ji snyam du sems/ ci sems can de dag gis lha'i bdud rtsi de'i rang gi bsngags pa rang gis rig par 'gyur ram/ gsol pa bcom ldan 'das ma lags so/ /bcom ldan 'das kyis bka' stsal pa/ rigs kyi
<p>208b.5</p>bu de lta bas na khyod kyis rnam grangs 'di thos pa'am bsam pa tsam gyis rang gis rig pa'i chos khong du chud par mi nus par rig par bya'o/ /rigs kyi bu yang dpe nyon cig /rigs kyi bu 'di lta ste dper na mi zhig gis shing tog gi rnam pa sngon sems can sus kyang ma myangs pa zhig
<p>208b.6</p>myangs par gyur pa des mi gzhan zhig gi mdun du shing tog gi rnam pa de'i bsngags pa 'di lta ste/ kha dog phun sum tshogs pa dang / ro phun sum tshogs pa dang / dri zhim pa las brtsams te brjod na rigs kyi bu de ji snyam du sems/ ci mi des shing tog gi ro de rang gis rig par
<p>208b.7</p>'gyur ram/ gsol pa/ bcom ldan 'das ma lags so/ /bcom ldan 'das kyis bka' stsal pa/ rigs kyi bu de lta bas na khyod kyis rnam grangs 'di ji ltar thos pa tsam mam bsam pa tsam gyis so so rang gis rig pa'i chos khong du chud par mi nus par rig par bya'o zhes
<p>209a</p>
<p>209a.1</p>gsungs so/ /ma bsgoms sngon du mi 'gyur dang / /de la log par rtog pa dang / de yi sun dbyung bstan pa dang / /lung gis rgyas par bstan pa yin/ /zhes bya ba ni bsdu ba'i tshigs su bcad pa'o/ /de la bsod nams kyi tshogs kyi yan lag ni/ 
<p>209a.2</p>phung po gsum pa'am/ yan lag bdun pa'am/ chos spyod bcu'am/ chos spyod bcu gsum mam/ chos spyod nyi shu yin te/ bslab pa kun las btus pa las/ de dag ni bsod nams kyi phung po yin pa'i phyir ro zhes gsungs so/ /de lta bas na gong du smos pa
<p>209a.3</p>bzhin du tshul khrims la sogs pa zhi gnas dang lhag mthong gi tshogs la legs par gnas pa'i rnal 'byor pas bsgom pa'i tshe thog mar bya ba ci yod pa thams cad yongs su rdzogs par byas la sgra'i tsher ma med pa yid dang mthun pa'i gnas brag phugs sam rtsa'i spyil
<p>209a.4</p>bu'am khang pa la sogs par phyag dar dang zhal zhal dang maN+Dal ci nus kyis byas te/ der sangs rgyas dang byang chub sems dpa'i sku gzugs ri mor bris pa mdun logs su bkram pa'am/ lugs sku mdun logs su bzhugs pa la mchod pa'i yo byad 'byor tshad
<p>209a.5</p>dbul ba khang par go rims bzhin du bshams nas 'di snyam du phyogs bcu'i 'jig rten gyi khams na sems can ji snyed yod pa de dag thams cad lan du mar bdag gi pha dang mar ma gyur pa'i sems can gcig kyang med do zhes thog ma med pa'i dus kyi mdo las de bzhin
<p>209a.6</p>gshegs pas gsungs te/ de lta bas na ji ltar 'jig rten gyi mi srid zhu can pha dang ma la sdang ba'i sems spangs shing khon du 'dzin pa bor nas pha dang ma de gnyis bde bar 'dod pa kho na yin pa de bzhin du bdag gis kyang 'khor ba thog ma med pa nas lus ji snyed cig bskyed
<p>209a.7</p>cing gsos pa'i pha ma 'di dag la sdang ba'i sems la dge ba'am phan pa'i myu gu mi 'byung ba'i tha ba skam po dang 'dra ba de yud tsam la mi skyed cing khon du 'dzin pa yang spangs nas kha na ma tho ba med pa'i chos kyis deng nas byang chub kyi snying po la 'dug gi bar du rtag tu bde ba dang phrad par 'dod
<p>209b</p>
<p>209b.1</p>pa'i rnam pa bsgom par bya'o snyam du bsams te/ de ni byams pa'o/ /yang ji ltar 'jig rten na mi srid zhu can ni pha ma bde bar 'dod pa'i rnam pa 'byung ba de dang mi mthun pa sdug bsngal dang sdug bsngal gyi rgyu la gnas pa mthong na des bdag la yid kyi rnam par shes pa dang mtshungs
<p>209b.2</p>par ldan pa'i tshor ba yid mi bde ba dang de'i rkyen gyis lus kyi rnam par shes pa dang mtshungs par ldan pa'i tshor ba sdug bsngal skye zhing bde ba spang ba de bzhin du rnal 'byor pas kyang pha dang ma 'di dag thams cad rtag tu bde bar 'dod pa'i rnam pa bskyed pa la de dang mi mthun pa sdug bsngal dang
<p>209b.3</p>sdug bsngal gyi rgyu la gnas pas zag pa dang bcas pa'i phung po lnga ni sdug bsngal gyi gong bu yin te/ ji skad du/ 'phags pa dpas byin gyis zhus pa las/ phung po lnga grub pa las sdug bsngal gyi gong bu yin no zhes gsungs so/ /de lta bas na sdug bsngal rnam pa gsum gyis ci
<p>209b.4</p>rigs par sdug bsngal zhing sdug bsngal gyi gong bu 'di dag ji ltar spang snyam du yid kyis shin tu gdung ba bskyed do/ /de ni snying rje ste/ des rnal 'byor pa'i bde ba dang yid bde ba spang bas de sel zhes kyang bya ste/ gzhan sdug bsngal ba mthong nas bde ba spong zhing sdug bsngal ba
<p>209b.5</p>dang yid mi bde ba'i nad skye ba de ni/ snying rje las byung ba yin te/ de skad du/ 'phags pa dri ma med par grags pas bstan pa las/ byang chub sems dpa' rnams kyi nad snying rje las byung ba yin no zhes gsungs so/ /de ltar snying rje chen po dung gis bskyod la/ 'gro ba
<p>209b.6</p>mtha' dag gi sdug bsngal de gtan spangs nas byang chub kyi snying po la dgod par bya'o/ /snyam du sems bskyed nas/ phyogs bcu na bzhugs pa'i sangs rgyas dang byang chub sems dpa' thams cad yid kyi mngon sum du dmigs la tshig 'di skad ces/ phyogs bcu
<p>209b.7</p>dus gsum sangs rgyas dang / /bstan dang don dam bsgrub chos dang / /'phags dang de rjes slob pa la/ /sgo gsum dang bas phyag 'tshal lo/ /gong du bshams pa'i mchod pa yang skabs der dbul lo/ /me tog 'bras bu spos kyi shing rnams dang / /bdug pa'i
<p>210a</p>
<p>210a.1</p>shing dang rin chen shing rnams sogs/ /nam mkha'i mthar thug yongs su ma gzung ba/ /blo yis blangs nas dkon mchog gsum la dbul/ /byang chub snying por mchis kyi bar/ /sangs rgyas rnams la skyabs su mchi/ /chos
<p>210a.2</p>dang byang chub sems dpa' yi/ /tshogs la'ang de bzhin skyabs su mchi/ /thog ma med pa'i dus nas bdag gi sems/ /mngon zhen 'dod chags la sogs nyes brgya yis/ /lus ngag gsum gyis bgyid btsal rjes yi rang / /mi bzad gnod sems dkon mchog
<p>210a.3</p>gsum la bshags/ /chos dang ldan pa'i bya ba'i ched kyi phyir/ /'jig rten gyi ni khams rnams thams cad kyi/ /sangs rgyas dang ni byang chub sems dpa' la/ /rang gi lus ni nges par 'bul bar bgyi/ /sangs rgyas kun gyi thugs bskyed nas/ /chos kyi 'khor lo
<p>210a.4</p>bskor ba dang / /byang chub sems dpa' la sogs kyi/ /dge bsags rnams la yi rang ngo / /bde gshegs byang chub brnyes gyur kyang / /'khor rnams dam chos gzung slad du/ /cang mi gsung bar bzhugs rnams la/ /chos kyi 'khor lo bskor bar bskul/ /le
<p>210a.5</p>lo can gyi 'khor rnams 'dul byed du/ /'dus byas mi rtag nges par bstan pa'i phyir/ /mya ngan 'da' ba'i tshul bstan zhes rnams la/ /'khor ba ji srid bar du bzhugs par gsol/ /ji ltar bde gshegs mar me mdzad sogs kyi/ /spyod dang bcas pas byang chub
<p>210a.6</p>thugs bskyed ltar/ /bdag gis byang chub chen por sems bskyed nas/ /deng nas bslab pa gsum la gnas par bgyi/ /rtog pa thams cad spang slad du/ /dkon mchog gsum la phyag sogs bgyis/ /de phyir bdag gi dge bsags 'di/ /bdag la
<p>210a.7</p>rnam smin 'bras ma gyur/ /zhes bsngo bar bya'o// //da ni lus bcos par bya ste/ khri'am/ khri'u'am/ rtswa bting ba'am/ stan bde ba'i steng du skyil mo krung bcas te 'dug par bya'o/ /de ci'i phyir zhe na/ rgyu lnga yang dag par mthong ba'i phyir te/ lus
<p>210b</p>
<p>210b.1</p>legs par bsgrims na/ spyod lam de shin tu sbyangs pa skye ba dang rjes su mthun pa yin pa'i phyir myur ba myur ba kho nar shin tu sbyangs pa skye ba dang / de bzhin du 'dug pas yun ring du 'da' bar byed nus shing spyod lam des de'i lus shin tu ngal bar mi 'gyur ba dang / de bzhin
<p>210b.2</p>du spyod lam de ni gzhan mu stegs pa dang / phas kyi rgol ba dag dang thun mong ma yin pa dang / spyod lam des 'dug pa gzhan dag gis mthong na shin tu dang ba skye bar 'gyur ba dang / de bzhin du spyod lam de ni sangs rgyas rnams kyis rjes su gnang zhing bsten pa yin pa'i phyir te/ 
<p>210b.3</p>rgyu de lnga yang dag par mthong ba'i phyir skyil mo krung bcas te lus drang por bsrang nas dran pa phyogs par gzhag ste 'dug par bya'o/ /lus drang po gang zhe na/ lus bsal bar bsrang ste gzhag pa dang / sems la g.yo ba med cing tshul 'chos pa med pa drang por gzhag pa'o/ /
<p>210b.4</p>de la lus drang por rab tu zin pas na rmugs pa dang gnyid kyi sems yang dag par blangs te gnas par mi byed do/ /sems la g.yo ba med cing tshul 'chos pa med pa nas phyi rol du rnam par g.yeng ba yang dag par blangs te gnas par mi byed do/ /de la dran pa phyogs par
<p>210b.5</p>gzhag ste/ gnas par byed pa gang zhe na/ tshul bzhin yid la byed pa dang mtshungs par ldan pa'i dran pa ni nag po'i phyogs thams cad las phyir phyogs shing mi mthun pa'i phyir dran pa phyogs pa zhes bya'o/ /de nas phrag pa mnyam par gzhag la mgo mi mtho mi dma'
<p>210b.6</p>zhing phyogs gcig tu mi g.yo bar gzhag ste/ sna nas lte bar drang por gzhag go/ /mig ha cang mi dbye ha cang yang mi gzum par sna'i rtse mor gtad cing / so dang mchu yang tha mal par gzhag go/ /lce yang ya so'i drung du bzhar ro/ /dbugs phyir 'byung ba dang nang du rngub
<p>210b.7</p>ba yang sgra can dang rngam pa can dang / dbugs rgod bag can du mi btang zhing ci nas ma tshor bar dal bus lhun gyis grub pa'i tshul du dbugs nang du rngub pa dang / phyir 'byung ba de ltar bya'o/ /de la mtshams sbyor ba'i shes pa gang zhe na/ dbugs snyoms ma thag du
<p>211a</p>
<p>211a.1</p>srid pa gsum gyi sems can 'di dag gis chos thams cad kyi de bzhin nyid ma rtogs shing / log par rtogs pa dang / goms par ma byas pa de bzhin nyid mngon sum du byed pa rnam par mi rtog pa'i ye shes sku gsum gyi mchog de ma rtogs so/ /bdag
<p>211a.2</p>gis ci nas kyang chos nyid de phyin ci ma log par rtag tu yun ring por gus par bsgoms la ye shes de thob par byas nas gzhan dag gis kyang de kho na nyid mngon sum du byed pa'i ye shes de thob par bya'o snyam du bsam mo/ /de bzhin nyid de gang zhe na/ chos thams cad don dam par
<p>211a.3</p>yod par yang ma grub/ med par yang ma grub bo/ /des na gnyis kar yang ma grub/ gnyi ga ma yin pa ci yang med do/ /de skad du/ 'jam dpal gnas pa las kyang de spyod pa spros pa med cing nye bar zhi ste/ yod do zhes kyang khas mi len/ med do zhes kyang khas mi len/ 
<p>211a.4</p>yod kyang yod la med kyang med do zhes kyang khas mi len/ yod pa yang ma yin med pa yang ma yin zhes de skad kyang khas mi len to zhes gsungs so/ /de bas na bsam pa'i shes rab kyis ci yang ma rnyed de/ de tsam la gzhan ma yin pa'i don gyis de bzhin nyid ces sgro btags
<p>211a.5</p>nas brjod de/ de bas na de bzhin nyid tsam yang yang dag par ma grub par dran par bya'o/ /de la sems ji ltar gzhag pa gang zhe na/ de bzhin nyid tsam ma grub par dran nas de ma thag tu sems shes pa shin tu bsgrims la/ 'di yul gyi chos nyid ces bya ba'am/ 
<p>211a.6</p>sems kyi chos nyid ces bya ba'am/ chos ji bzhin ma zhes bya ba'am/ bsam gyis mi khyab pa'i dbyings zhes bya ba'am/ ci yang ma yin pa zhes bya ba'am/ don dam pa zhes bya ba'am/ spros pa thams cad dang bral ba zhes bya ba la sogs pa zab mo ston pa'i tshig
<p>211a.7</p>thams cad kyi rjes su 'brangs nas gzhag par mi bya'o/ /de la nyes pa spangs pa gang zhe na/ mdor bsdu na bzhi ste/ nye ba'i nyon mongs pa'i nyes pa gang zhi gnas dang lhag mthong gi mtshan nyid ma shes pa'i nyes pa dang / lung du ma bstan pa'i nyes pa dang / lus
<p>211b</p>
<p>211b.1</p>dang sems mi bde ba'i nyes pa'o/ /de spang ba ni nyes pa re re'i skabs su bstan to/ /de la nye ba'i nyon mongs pa ni gsum ste/ rgod pa dang / dmigs pa la mi dga' ba dang / bying ba'o/ /de la rgod pa'i ngo bo ni dper na rnam par g.yengs pa'i mi lta bu'am/ spre'u bzhin
<p>211b.2</p>du sems dmigs pa la mi gnas pa'o/ /de'i rgyu ni bzhi ste/ sdug pa'i mtshan nyid yid la byed pas phyi rol gyi lus la chags pa'i 'dun pa yin na/ 'di ltar rnam par bsngos pa dang rnam par rnags pa dang / rnam par 'bus gzhigs pa dang / rnam par bsam pa dang / 
<p>211b.3</p>rnam par zos pa dang / rnam par dmar ba dang / rnam par 'thor ba dang / rus gong ngam/ keng rus sam/ rus pa'i keng rus yid la byed pas zhi bar bya'o/ /yang na 'phags pa ting nge 'dzin gyi rgyal po las/ gang zhig 'dod chags sems kyis ni/ /bud med rul
<p>211b.4</p>pa bsten byed pa/ /'gro ba rul par 'gro 'gyur te/ /des na ngan 'gror 'gro bar 'gyur/ /zhes gsungs so/ /de dran pas zhi bar bya'o/ /khong khro ba'i rgyus gnod sems skyes nas sems g.yengs na sems can thams cad bde bar 'dod pa byams pa bsgoms
<p>211b.5</p>pa'am/ gnod sems kyi nyes dmigs dran pas zhi bar bya ste/ byams pa seng ge sgra'i mdo las/ byang chub sems dpa' la tha ba'am ngan sems bskyed pa de tsam gyi bar du dmyal bar gnas par go cha bgo dgos so zhes gsungs so/ /'phags pa 'jam dpal
<p>211b.6</p>rnam par rol pa'i mdo las kyang / khong khro khong khro zhes bya ba de ni 'jam dpal gang dge ba'i rtsa ba bskal pa brgyar bsags pa 'joms par byed pa ste/ de bas na khong khro ba zhes bya'o zhes gsungs so/ /'phags pa zla ba'i sgron ma'i mdo las kyang / /phan tshun
<p>211b.7</p>gnod pa'i sems su gang byed pa/ /de la tshul khrims thos pa skyob mi byed/ /bsam gtan dang ni dgon gnas mi skyob ste/ /sbyin dang sangs rgyas mchod pa'ang skyob mi byed/ /ces gsungs so/ /nye du dang / ljongs dang / mi 'chi ba'i rnam par rtog pa dang / sngon
<p>212a</p>
<p>212a.1</p>dgod pa dang / rtses pa dang / dga' mgur spyad pa rjes su dran pa dang / longs spyod la chags pas g.yengs na/ 'dus byas thams cad mi rtag pa dang / sdug bsngal bar dran par bya'o/ /yang na 'phags pa rgya cher rol pa las/ /srid gsum
<p>212a.2</p>rga dang nad kyi sdug bsngal 'bar/ /'chi med rab 'bar 'di na mgon med pa/ /srid las 'byung la 'gro ba rtag tu rmongs/ /bum par chud pa'i bung ba 'khor ba bzhin/ /rtag tu gzugs sdug mchog dang sgra snyan dang / /dri zhim ro mchog reg pa bde byed pa/ /dus ngan rnyi
<p>212a.3</p>la 'gro ba 'di dag thogs/ /dper na rngon pa'i rnyi la spre'u thogs bzhin/ /zhes bya ba la sogs pas zhi bar bya'o/ /'gyod pa dang the tshom gyis g.yengs na chos zab mo yid la byas pas zhi bar 'gyur ro/ /mi dga' nas g.yengs na yang rgod pa'i phyogs yin pas/ 
<p>212a.4</p>bslan pa'i thabs gong ma bzhin du bya'o/ /de nas yang shes pa shin tu bsgrims la ci la yang mi gnas par gzhag go/ /de la bying ba'i ngo bo nyid ni dmus long dang 'dra ba'am/ mi mun par zhugs pa'am/ mig btsums pa dang 'dra bar mi gsal ba yin te/ de'i rgyu ni
<p>212a.5</p>ngal dub chen po'i las dang mun pa yid la byas pa dang / gnyid skyed pa'i kha zas dang btung ba dang tshang khung du 'dug pa dang / zas skom ha cang mang ba dang ha cang nyung bar zos pa dang 'thungs pa yin te/ de spang ba ni des snang ba'i mtshan ma legs par shin tu rab tu gzung
<p>212a.6</p>zhing legs par yid la byas/ legs par bstan legs par so sor brtags te/ de snang ba dang ldan pa dang / 'od dang ldan pa'i sems kyis g.yogs pa'am/ bla gab med pa'i 'chag sa na 'chags pa'i tshe/ 'di lta ste/ sangs rgyas rjes su dran pa'am/ chos
<p>212a.7</p>sam/ dge 'dun nam/ tshul khrims sam/ gtong ba'am/ lha rjes su dran pa'am/ dang bar 'gyur ba'i dmigs pa gang yang rung bas sems yang dag par bstod pa yang dag par 'dzin du bcug /yang dag par gzengs bstod/ /yang dag par rab tu
<p>212b</p>
<p>212b.1</p>dga' bar byed pa'am/ phyogs bcur lta ba'am/ zla ba'am/ rgyu skar dang / gza' dang skar ma dag la lta ba gtong ba'am/ chus gdong bkru ba'am/ mar me'am/ nor bu'i 'od la bltas pas sangs par 'gyur ro/ /yang na lhag pa'i bsam pa bskul ba'i
<p>212b.2</p>mdo las/ gang zhig rmugs dang gnyid la dga' 'gyur ba/ /de ni gti mug dra ba chen po 'phel/ /de ni lta ba rnyed na the tshom 'gyur/ /de la ltar gyur gzhan yang mang du 'byung / /zhes bya ba la sogs pas kha ton byas la bsang ngo / /mi dga' na bying ste/ 'gro ba
<p>212b.3</p>yang gong ma bzhin du gsal bar bya'o/ /de nas yang rab tu bsgrims la ci la yang mi gnas par gzhag go/ /lung du ma bstan pa'i sems ni gang gi tshe sems phyi rol du yang mi rgyu nang du yang mi rgyu/ de dge ba la yang mi spyod/ mi dge ba la yang mi spyod/ lhag
<p>212b.4</p>mthong la yang mi spyod/ zhi gnas kyang mi 'dzin cing zhum pa la gnyid kyis non par gnas pa ste/ 'di lta ste dper na skyes bu nyal nyal ba las sad pa'i mig gnyis kyis/ bsgribs pa'i sems mi gsal ba de bzhin du de'i tshe sems mi gsal bar rgyu ba'o/ /de yang
<p>212b.5</p>gong du bying ba las/ gsal bar byed pa'i thabs bzhin du byas la/ yang ci la yang mi gnas par gzhag go/ /de la zhi gnas dang lhag mthong gi mtshan nyid ma shes pa'i nyes pa ni gang gi tshe dmigs pa la mi dga' nas bying ngam bying du dogs nas gsal bar byas pa'am/ 
<p>212b.6</p>dmigs pa la mi dga' nas yengs par mthong nas de la nyes dmigs su bltas nas g.yengs pa zhi bar byas pa'am/ rgod pa'i rgyu gzhan gyi rgod pa'am/ rgod du dogs nas zhi bar byas pa'am/ lung du ma bstan pa'i sems su shes nas de la gzengs bstod
<p>212b.7</p>nas gsal bar gzhag pa de'i tshe shes bzhin gyis bltas na/ shes pa shin tu gsal zhing ci la yang mi 'dzin par mthong na/ bying rgod gnyis las dben zhing zhi gnas dang lhag mthong zung du 'brel pa yin pas de'i tshe ye mi bcos par gzhag go/ /de ltar rigs pa las
<p>213a</p>
<p>213a.1</p>kha cig gis zhi gnas kyi mtshan nyid ni rtse gcig pa yin pas ci zhig 'dzin dgos snyam nas dmigs pa tshol bar byed/ lhag mthong gi mtshan nyid ni yang dag pa la so sor rtog pa yin nam snyam nas rtog par byed pa de ni dper na mi zhig mar me gsal bar
<p>213a.2</p>byed 'dod pa na gos kyi mtha' mas g.yob bar byed na des ni mar me gsod par byed de gsal bar mi 'gyur ba de bzhin du gang zag des lo 'bum phrag du ma bsgoms kyang zhi gnas dang lhag mthong zung du 'brel pa'i lam mi 'thob bo/ /de bas na mnyam par gzhag pa'i lhag
<p>213a.3</p>mthong gi mtshan nyid ni rtog pa tsam du zad la/ de dang zung du 'brel ba'i zhi gnas ni de las mi g.yo ba tsam du zad pas de gnyis skad cig ma gcig la tshang bas ngang de la gzhag go/ /gang gi tshe cung zhig lon nas shes pa ni ci zhig la 'dzin snyam byed pa'am bag thibs pa snyam
<p>213a.4</p>byed pa'am/ gting du 'gro ba'am song ba snyam byed pa'am/ nyam chung ba snyam byed na zhi gnas kyi shas che la lhag mthong gi shas chung ba yin pas de'i tshe stobs bskyed la sngar chos thams cad kyi chos nyid ji ltar rtogs pa de yang dang yang du dran par byas la nam nges pa skyes
<p>213a.5</p>shing gsal bar gyur ma thag tu ngang de la bzhag go/ de ltar byas pas nges pa ma skyes srid na rtags gang yang rung ba'i rjes su 'brangs nas bsam pa'i shes rab bskyed la nam nges ma thag tu ngang de la bzhag go/ /de la dub pa'i nyes pa ni gnyis te/ lus dub pa dang / 
<p>213a.6</p>sems dub pa'o/ /de yang ha cang bsgoms drags pa'am/ rkyen gzhan gyis kyang rung ste/ lus dang sems mi bde na spyod lam bag cig bsgyur la dmigs pa gtad nas 'di snyam du sems can thams cad kun rdzob tu me long gi nang gi gzugs brnyan bzhin du blta'o/ /
<p>213a.7</p>don dam sbal pa'i spu'i gos dang 'dra'o snyam du bsam mo/ /de skad du/ 'phags pa dri ma med par grags pas bstan pa las kyang / 'jam dpal gyis smras pa/ byang chub sems dpas sems can rnams la ji ltar blta bar bya/ /de skad ces smras pa dang / dri ma med par
<p>213b</p>
<p>213b.1</p>grags pas smras pa/ me long gi nang gi gzugs brnyan bzhin du blta'o/ /sbal pa'i rgyab kyi spu'i gos bzhin du ba lta'o zhes gsungs so/ /de ltar bsams nas ngal sos pa dang / spyod lam sngar 'dug pa bzhin du byas la shes pa ci la yang mi gnas par gzhag go/ /
<p>213b.2</p>mdor na bying na ni gsal bar bya/ rgod na rlan par bya/ mnyam par zhugs na btang snyoms su bya/ zhi gnas kyi shas che na rtogs pa'i don dran par bya/ des nges pa ma skyes na rtags kyi rjes su 'brangs na ma nges pa skyes ma thag tu ngang de la bzhag go/ /nges pa skyes kyang
<p>213b.3</p>dpyad na lhag mthong shas che bas sems me rlung la bzhag pa bzhin du g.yo bar 'gyur bas de'i tshe bags kyis lhod la bzhag go/ /ngang de la shes pa shin tu gsal la ci la yang mi 'dzin par gnas na nus pa'i tshad dang sbyar la bsgom mo/ /de la ldang ba'i sems gang
<p>213b.4</p>zhe na/ rnam pa gnyis te shes rab kyi sems kyis ldang ba dang / thabs kyi sems kyis ldang ba'o/ /de la shes rab kyi sems kyis ldang ba ni ting nge 'dzin las ldang bar 'dod na langs la spyod lam ma zhig par 'di snyam du chos thams cad gzod ma nas ma skyes pa nam mkha'
<p>213b.5</p>lta bu yin snyam du bsam mo/ /de nas yang kun rdzob tu snang bar bsam mo/ /de skad du/ 'phags pa ting nge 'dzin gyi rgyal po las/ ji ltar bar snang cung zad sprin med las/ /skad cig tu ni sprin gyi dkyil 'khor snang / /thog ma gang las byung ba shes par bya/ /de bzhin chos
<p>213b.6</p>rnams thams cad shes par gyis/ /zhes gsungs so/ /de la thabs kyi bsam pas ldang ba ni de ltar don dam par thams cad gzod ma nas ma skyes kyang kun rdzob tu sems nyid sna tshogs su snang ste sems can gyi 'jig rten du bsdus pa'i gzugs rnams ni sgyu mas byas pa'i
<p>213b.7</p>glang po che la sogs pa lta bu'o/ /snod kyi 'jig rten du bsdus pa rnams ni smig rgyu la chur snang ba lta bu'o/ /yul dang longs spyod kyi ngo bo rnams ni rmi lam lta bu'o/ /lus kyi las kyi ngo bo nyid ni mig yor lta bu'o/ /ngag gi las kyi ngo bo nyid ni brag cha lta bu'o/ /'dod
<p>214a</p>
<p>214a.1</p>pa na spyod pa'i sems can rnams ni gzugs brnyan lta bu'o/ /gzugs dang gzugs med pa na spyod pa'i sems can rnams ni chu zla lta bu'o/ /sangs rgyas kyi zhing yongs su dag pa la sogs pa dag ni sprul pa lta bu'o/ /de bas na sgyu ma lta bu'i
<p>214a.2</p>sems can 'di dag don dam par ngo bo nyid med pa'i chos 'di dag la yod pa la sogs par blo phyin ci log tu gyur nas nyon mongs pa'i rkyen gyis las sna tshogs bsags pas yun ring po nas 'khor bar 'khyam zhing sdug bsngal lo/ /bdag gis ci nas kyang sgyu ma mkhan
<p>214a.3</p>bzhin du phyin ci ma log pa'i blos bsod nams dang ye shes kyi tshogs dpag tu med pa bsags la thams cad mkhyen pa'i ye shes thob par byas nas 'gro ba mtha' dag gi byang chub chen po thob par bya'o snyam du bsams la/ thal mo sbyar nas tshig 'di skad ces/ phyogs
<p>214a.4</p>bcu'i sangs rgyas sras dang bcas la gus pas phyag 'tshal grub pas mchod/ /de dag spyan sngar sdig pa 'chags shing bsod nams kun la yi rang ngo / /byang chub snying por bzhugs pa rnams la chos kyi 'khor lo bskor bar bskul/ /mya ngan 'da' bar bzhed pa
<p>214a.5</p>rnams la bskal pa dpag tu med par bzhugs par gsol/ /dge ba 'di yis 'gro ba ma lus kun/ /dngos por 'dzin pa'i gdon spangs brtser ldan zhing / /rnam mi rtog dang yongs su smin byas nas/ /byang chub chen po kho na myur thob shog /ces smon lam
<p>214a.6</p>btab nas ldang ngo // //de la lang ba'i spyod pa gang zhe na/ gnas skabs thams cad du byang chub kyi sems dang mi 'bral bar bya ste/ de yang las dang po pa rnams kyis byang chub kyi sems dang mi 'bral ba ni byang chub kyi rgyu la dgos so/ /zhes gsungs pa kun las
<p>214a.7</p>btus las gsungs so/ /de ni stong pa nyid dang snying rje chen po'i snying po can gyis sbyin pa la sogs pa'i bya ba rnams yin te/ de skad du/ 'phags pa chos yang dag par sdud pa las kyang bka' stsal te/ yang dag pa ji lta ba bzhin mthong ba'i byang chub sems dpa'
<p>214b</p>
<p>214b.1</p>sems can rnams la snying rje chen po 'jug go/ /de yang 'di snyam du bdag gis chos thams cad yang dag pa ji lta ba bzhin du mthong ba'i ting nge 'dzin gyi sgo 'di sems can thams cad la bsgrub par bya'o snyam pa'i sems te de snying rje chen po des bskul nas/ lhag pa'i tshul khrims
<p>214b.2</p>dang lhag pa'i sems dang lhag pa'i shes rab kyi bslab pa yongs su rdzogs par byas nas bla na med pa yang dag par rdzogs pa'i byang chub mngon par rdzogs par sangs rgyas so/ /zhes 'byung ngo / /yang de nyid las/ bcom ldan 'das byang chub sems dpa' rnams
<p>214b.3</p>kyis lus kyi las gang ci lags pa dang / ngag gi las gang ci lags pa dang / yid kyi las gang ci lags pa de thams cad ni sems can thams cad la lta bas 'jug pa lags so/ /snying rje chen po sngon du 'gro ba lags so/ /snying rje chen po'i dbang du 'gyur
<p>214b.4</p>pa lags so/ /sems can thams cad la phan pa dang bde bar bgyi ba'i lhag pa'i bsam pa las 'byung ba lags so/ /de ltar sman par bgyi ba'i bsam pa dang ldan pa de ni 'di snyam du 'du shes bgyid de/ sems can thams cad la phan pa bsgrub pa dang bde ba
<p>214b.5</p>bsgrub pa gang yin pa de bdag gis bsgrub par bya'o snyam lags so zhes gsungs so/ /de lta bu'i dbang du byas nas 'phags pa sdong po bkod pa'i mdo las/ byang chub sems dpa' ye shes dpal gyis byang chub sems dpa' 'jam dpal la 'di skad ces smras so/ /kye rgyal
<p>214b.6</p>ba'i sras byang chub sems dpa' rnams ji ltar na kha na ma tho ba med pa'i lus kyi las dang ldan pa yin/ kha na ma tho ba med pa'i ngag gi las dang ldan pa yin/ kha na ma tho ba med pa'i yid kyi las dang ldan pa yin zhes bya ba la sogs pa rgya cher dris nas/ byang chub
<p>214b.7</p>sems dpa' 'jam dpal gyis byang chub sems dpa' ye shes dpal la 'di skad ces smras so/ /kye rgyal ba'i sras khyod de ltar skye bo mang po la phan pa dang skye bo mang po la bde ba dang 'jig rten la snying brtse ba dang lha dang mi rnams kyi don dang phan pa dang bde ba rnam par
<p>215a</p>
<p>215a.1</p>gzud par spyod pa'i phyir zhugs shing / /de ltar khyod rnam pa 'di lta bu'i gnas dag yongs su dri bar sems pa ni/ kye rgyal ba'i sras legs so legs so/ /kye rgyal ba'i sras byang chub sems dpa' dag gis sems kyi las yid la byed
<p>215a.2</p>pa'i sbyor ba gang dang ldan pas byang chub sems dpa' rnams yon tan khyad par 'di dag thams cad 'thob par 'gyur ba dang / sangs rgyas kyi chos thams cad la thogs pa med pa'i las su 'gyur ba dang / sangs rgyas bcom ldan 'das 'das pa dang ma byon pa
<p>215a.3</p>dang da ltar byung ba rnams kyi lam du 'jug pa dang / sems can thams cad yongs su mi gtong ba'i sems kyang de dag la nye bar gnas pa dang / chos thams cad ji lta ba bzhin du rnam par lta ba yang de dag la nye bar gnas pa dang / mi dge ba'i chos thams cad
<p>215a.4</p>spang par 'gyur ba dang / dge ba'i chos thams cad dang ldan par 'gyur ba dang / kun tu bzang shing kun tu mdzes pa dang rnam pa'i mchog thams cad dang ldan pa dang / chos thams cad la dbang bsgyur zhing srog chags thams cad la ston pa gnyis par gyur
<p>215a.5</p>pa'i sems kyi las yid la byed pa'i sbyor ba yod de/ kye rgyal ba'i sras dag byang chub sems dpa' sems kyi las yid la byed pa'i sbyor ba gang dang ldan na yon tan gyi khyad par 'di dag thams cad 'thob par 'gyur ba'i byang chub sems dpa' sems kyi las yid
<p>215a.6</p>la byed pa'i sbyor ba de dag gang zhe na/ kye rgyal ba'i sras 'di la byang chub sems dpas khyim gyi nang na 'dug pa'i tshe sems can thams cad kyi rang bzhin shes pa dang ldan pas khyim gyi thibs pos zil gyis ma non par gyur cig ces sems bskyed do/ /pha ma dang
<p>215a.7</p>'grogs pa'i tshe byang chub sems dpas sems can thams cad yongs su bskyab pa'i phyir sangs rgyas dang 'grogs par gyur cig ces sems bskyed do/ /bu dang bu mo dang 'grogs pa'i tshe byang chub sems dpas sems can thams cad sred pa dang shin tu bral bas
<p>215b</p>
<p>215b.1</p>dga' ba dang mi dga' ba dang rnam par bral bar gyur cig ces sems bskyed do/ /'dod pa'i yon tan dang 'grogs pa'i tshe byang chub sems dpas sems can thams cad yon tan gyi pha rol tu phyin pas 'dod pa bsal cing rnam par sel bar gyur cig ces sems bskyed
<p>215b.2</p>do/ /glu dang gar dang rol mo dang sil snyan dang 'grogs pa'i tshe byang chub sems dpas sems can thams cad gar mkhan gyi mtshon lta bur mthong ba dang ldan zhing chos yang dag par 'gro ba'i brjod pa rab tu thob par gyur cig ces sems bskyed do/ /chung ma'i 'khor gyi
<p>215b.3</p>nang na 'dug pa'i tshe byang chub sems dpas sems can thams cad 'dod pa'i gsal shing dang bral zhing 'phags pa'i sar chud par gyur cig ces sems bskyed do/ /rgyan gyis brgyan pa'i tshe byang chub sems dpas sems can thams cad srid par 'byung ba 'jig pa'i pha
<p>215b.4</p>rol tu phyin pa'i khur bor bar gyur cig ces sems bskyed do/ /khong thog tu phyin pa'i tshe byang chub sems dpas sems can thams cad chos kyi khyad par khong du chud cing chos kyi khang stengs su phyin par gyur cig ces sems bskyed do/ /sbyin pa gtong ba'i tshe byang chub
<p>215b.5</p>sems dpas sems can thams cad bdag gir bya ba med de yongs su 'dzin pa'i sems med cing bdag gi ba thams cad yongs su gtong bar gyur cig ces sems bskyed do/ /ma bral zhing 'gro ba'i tshe byang chub sems dpas sems can thams cad thams cad mkhyen pa nyid kyi
<p>215b.6</p>mthar phyin te/ 'du ba dang shin tu bral bar gyur cig ces sems bskyed do/ /btson ra la kha na ma tho bar mthong ba'i tshe byang chub sems dpas sems can thams cad gnas med pa la spyod cing gang du dga' bar 'dod par gyur cig ces sems bskyed do/ /khyim nas khyim med par
<p>215b.7</p>'byung ba'i tshe byang chub sems dpas sems can thams cad sems bcings pa dang grol ba med cing chags pa med de mi dgos pa dang bral bar gyur cig ces sems bskyed do/ /dge 'dun gyi ra ba'i mtshams 'da' ba'i tshe byang chub sems dpas sems can thams cad 'gal
<p>216a</p>
<p>216a.1</p>ba med pa'i chos dang ldan zhing / mthun par 'gro ba mang po dang ldan par gyur cig ces sems bskyed do/ /mkhan po dang slob dpon gyi drung du 'gro ba'i tshe byang chub sems dpas sems can thams cad chos la rtsom zhing chog la mkhas par gyur cig
<p>216a.2</p>ces sems bskyed do/ /rab tu byung bar gsol ba'i tshe byang chub sems dpas sems can thams cad bar chad med cing phyir mi ldog pa'i chos can du gyur cig ces sems bskyed do/ /gos dkar po 'dor ba'i tshe byang chub sems dpas sems can thams cad sdig pa la brtson
<p>216a.3</p>pa spangs te/ dge ba'i rtsa ba shin tu sbyangs par gyur cig ces sems bskyed do/ /skra dang kha spu 'dregs pa'i tshe byang chub sems dpas sems can thams cad shin tu mnyam par gzhag cing nyon mongs pa med par gyur cig ces sems bskyed do/ /gos ngur smrig gyon pa'i tshe
<p>216a.4</p>byang chub sems dpas sems can thams cad drang srong chen po'i sems dang ldan zhing rnyog pa med par gyur cig ces sems bskyed do/ /rab tu byung ba'i tshe byang chub sems dpas sems can thams cad yongs su bskyab pa'i phyir de bzhin gshegs pa'i rab tu byung bas rab
<p>216a.5</p>tu 'byung bar gyur cig ces sems bskyed do/ /sangs rgyas la skyabs su 'gro ba'i tshe byang chub sems dpas sems can thams cad dge ba la mos pa mngon par skyes nas sangs rgyas kyi gdung mi 'chad pa'i don du brtson par gyur cig ces sems bskyed do/ /chos la skyabs
<p>216a.6</p>su 'gro ba'i tshe byang chub sems dpas sems can thams cad chos kyi gter thos par gyur cig ces sems bskyed do/ /dge 'dun la skyabs su 'gro ba'i tshe byang chub sems dpas sems can thams cad chags pa'i gnas dang bral zhing dge 'dun yongs su sdud par
<p>216a.7</p>gyur cig ces sems bskyed do/ /bslab pa'i tshig yang dag par len pa'i tshe byang chub sems dpas sems can thams cad tshul bzang po la yang dag par spyod cing bslab pa thams cad la shin tu bslab par gyur cig ces sems bskyed do/ /slob dpon gyis bstan pa'i
<p>216b</p>
<p>216b.1</p>tshe byang chub sems dpas sems can thams cad log pa ma yin pa'i las la spyod cing tshul dang spyod yul phun sum tshogs par gyur cig ces sems bskyed do/ /mkhan pos bstan pa'i tshe byang chub sems dpas sems can thams cad gnas med pa las yang dag par
<p>216b.2</p>gzhol zhing mi skye ba'i ye shes kyi pha rol tu phyin par gyur cig ces sems bskyed do/ /bsnyen par rdzogs pa'i tshe byang chub sems dpas sems can thams cad chos thams cad kyi khyad par gyi pha rol tu phyin te/ thabs mkhas pa'i pha rol tu phyin par gyur cig ces sems
<p>216b.3</p>bskyed do/ /gtsug lag khang du 'gro ba'i tshe byang chub sems dpas sems can thams cad mi 'phrogs pa'i chos can du gyur te/ bla na med pa'i gnas la rnam par spyod par gyur cig ces sems bskyed do/ /stan 'dings pa'i tshe byang chub sems dpas sems can
<p>216b.4</p>thams cad chos ji lta ba bzhin du mthong zhing legs par bkod pa'i chos can du gyur cig ces sems bskyed do/ /'dug pa'i tshe byang chub sems dpas sems can thams cad mi gnas pa'i sems kyi snying po byang chub la 'dug par gyur cig ces sems bskyed do/ /skyil
<p>216b.5</p>mo krung 'cha' ba'i tshe byang chub sems dpas sems can thams cad mi g.yo ba'i sa la dge ba'i rtsa ba shin tu brtan par gyur cig ces sems bskyed do/ /zhi gnas yongs su sbyong bar byed pa'i tshe byang chub sems dpas sems can thams cad ma lus pa'i mthar thug pa la
<p>216b.6</p>brtson zhing zhi ba dang / dul ba la rab tu gzhol bar gyur cig ces sems bskyed do/ /lhag mthong yongs su sbyong bar byed pa'i tshe byang chub sems dpas sems can thams cad shin tu nyon mongs pa med pa'i chos can du gyur te chos yang dag pa ji lta ba bzhin du mthong bar gyur
<p>216b.7</p>cig ces sems bskyed do/ /skyil mo krung 'jig pa'i tshe byang chub sems dpas sems can thams cad shin tu mnyam par gzhag cing 'du byed thams cad rang bzhin gyis 'jig pa rnam par mthong bar gyur cig ces sems bskyed do/ /rkang mthil gzhog pa'i tshe byang chub
<p>217a</p>
<p>217a.1</p>sems dpas sems can thams cad sems rnam par grol ba mi 'khrugs pa la rab tu gnas par gyur cig ces sems bskyed do/ /rkang mthil 'degs pa'i tshe byang chub sems dpas sems can thams cad kha na ma tho ba med pa dang ldan par thob ste/ 
<p>217a.2</p>'khor ba'i rgya mtshor bying ba las 'thon par gyur cig ces sems bskyed do/ /smad g.yogs gyon pa'i tshe byang chub sems dpas sems can thams cad ngo tsha shes shing khrel yod pa bla na med pa dang ldan zhing dge ba'i rtsa ba shin tu brtan par gyur cig ces sems bskyed do/ /
<p>217a.3</p>ska rags 'ching ba'i tshe byang chub sems dpas sems can thams cad mi 'khrugs pa'i chos can du gyur te dge ba'i rtsa ba shin tu 'brel par gyur cig ces sems bskyed do/ /bla gos gyon pa'i tshe byang chub sems dpas sems can thams cad chos thams cad kyi pha rol tu phyin pa thob ste/ 
<p>217a.4</p>gong nas gong du dge ba'i rtsa ba thob par gyur cig ces sems bskyed do/ /sbyar ma gyon pa'i tshe byang chub sems dpas sems can thams cad mi 'khrugs pa'i chos can du gyur te thabs dam pas mngon par bkab par gyur cig ces sems bskyed do/ /so shing len pa'i
<p>217a.5</p>tshe byang chub sems dpas sems can thams cad yongs su dag pa'i dngos po thob pa'i phyir dam pa'i chos rnam par dag pa thob par gyur cig ces sems bskyed do/ /so shing za ba'i tshe byang chub sems dpas sems can thams cad nyon mongs pa shin tu bcom zhing
<p>217a.6</p>sems dul zhing sems dag par gyur cig ces sems bskyed do/ /dben par 'gro ba'i tshe byang chub sems dpas sems can thams cad 'dod chags dang zhe sdang dang gti mug spangs te sdig pa mi dge ba'i chos thams cad spangs par gyur cig ces sems
<p>217a.7</p>bskyed do/ /chu ngogs su 'gro ba'i tshe byang chub sems dpas sems can thams cad 'jig rten las 'das pa'i chos thams cad las shin tu byung bar gyur cig ces sems bskyed do/ /gtsang sbra'i las byed pa'i tshe byang chub sems dpas sems can thams cad
<p>217b</p>
<p>217b.1</p>shin tu dag pa'i dngos po gtsang zhing nges pa dang ldan par gyur cig ces sems bskyed do/ /lag pa 'khru ba'i tshe byang chub sems dpas sems can thams cad sangs rgyas kyi chos thams cad gzung zhing gtsang ba'i phyir bkra shis kyi lag pa dang ldan par gyur cig ces
<p>217b.2</p>sems bskyed do/ /ngo 'khru ba'i tshe byang chub sems dpas sems can thams cad shin tu nyon mongs pa dang bral zhing chos thams cad kyi sgo rnam par dag pa thob par gyur cig ces sems bskyed do/ /khar ba len pa'i tshe byang chub sems dpas sems can thams cad mchod
<p>217b.3</p>sbyin byas shing lam ston par gyur cig ces sems bskyed do/ /lhung bzed len pa'i tshe byang chub sems dpas sems can thams cad 'gro ba thams cad kyis mchod par 'os shing snod du gyur cig ces sems bskyed do/ /spyod yul du mngon par zhugs pa'i tshe byang chub
<p>217b.4</p>sems dpas sems can thams cad gnas med pa la yang dag par gzhol zhing sangs rgyas kyi spyod yul la mngon du phyogs par gyur cig ces sems bskyed do/ /lam du zhugs pa'i tshe byang chub sems dpas sems can thams cad phyin ma lus par 'gro zhing sangs rgyas
<p>217b.5</p>kyi lam du zhugs par gyur cig ces sems bskyed do/ /'gro ba'i tshe byang chub sems dpas sems can thams cad shin tu rnam par dag pa'i chos sgrib pa med pa grub par gyur pas chos kyi dbyings mtha' dang dbus med pa khong du chud par gyur cig ces sems bskyed do/ /
<p>217b.6</p>lam mtho ba mthong ba'i tshe byang chub sems dpas sems can thams cad shin tu zhum pa med de khams gsum las gyen du 'phags par gyur cig ces sems bskyed do/ /lam dma' ba mthong ba'i tshe byang chub sems dpas sems can thams cad dge ba'i rtsa ba shin tu
<p>217b.7</p>brtan zhing sangs rgyas thams cad shin tu 'dud par gyur cig ces sems bskyed do/ /lam nyam nga ba mthong ba'i tshe byang chub sems dpas sems can thams cad lta ba yo zhing mi drang ba dang bral te lam nyam nga ba yongs su spangs par gyur cig ces sems bskyed do/ /lam
<p>218a</p>
<p>218a.1</p>drang po mthong ba'i tshe byang chub sems dpas sems can thams cad g.yo med cing sgyu med de sems drang po dang ldan par gyur cig ces sems bskyed do/ /lam rdul chen po mthong ba'i tshe byang chub sems dpas sems can thams cad shin tu rdul med pa'i
<p>218a.2</p>chos yang dag par thob ste 'dod chags par 'gyur ba'i chos la rnam par 'grel bar gyur cig ces sems bskyed do/ /rdul med pa'i lam mthong ba'i tshe byang chub sems dpas sems can thams cad snying rje chen po yongs su bsgoms pa dang ldan zhing sems 'jam par gyur cig
<p>218a.3</p>ces sems bskyed do/ /g.yang sa mthong ba'i tshe byang chub sems dpas sems can thams cad bsgribs pa med par rtog pa khong du chud cing sdig pa'i chos thams cad bsal te dge ba'i chos la rab tu gzhol bar gyur cig ces sems bskyed do/ /'khor ba mthong ba'i tshe
<p>218a.4</p>byang chub sems dpas sems can thams cad dus gsum du gtogs pa'i chos zab mo bstan pa dang mthun par gyur cig ces sems bskyed do/ /ka ba mthong ba'i tshe byang chub sems dpas sems can thams cad khro zhing khon du 'dzin pa dang bral te khengs pa dang 'khrug
<p>218a.5</p>pa dang rnam par bral bar gyur cig ces sems bskyed do/ /nags tshal mthong ba'i tshe byang chub sems dpas sems can thams cad lha dang 'jig rten du bcas pas phyag bya ba'i gnas su gyur cig ces sems bskyed do/ /ri mthong ba'i tshe byang chub sems dpas sems
<p>218a.6</p>can thams cad thob par dka' ba dang thibs po med par rab tu thob cing dge ba'i rtsa ba thams cad kyis mngon par 'phags par gyur cig ces sems bskyed do/ /shing tsher ma can mthong ba'i tshe byang chub sems dpas sems can thams cad 'dod chags dang zhe sdang dang
<p>218a.7</p>gti mug med cing tsher ma dang bral bar gyur cig ces sems bskyed do/ /shing lo ma can mthong ba'i tshe byang chub sems dpas sems can thams cad bsam gtan dang rnam par thar pa dang ting nge 'dzin dang snyoms par 'jug pa dag gis rab tu g.yo bar gyur cig ces sems
<p>218b</p>
<p>218b.1</p>bskyed do/ /me tog mthong ba'i tshe byang chub sems dpas sems can thams cad la mngon par shes pa'i me tog rgyas pas me tog lta bur gyur cig ces sems bskyed do/ /me tog gi shing mthong ba'i tshe byang chub sems dpas sems can thams cad skyes bu chen po'i mtshan
<p>218b.2</p>sum cu rtsa gnyis kyi me tog gis shin tu rgyas par gyur cig ces sems bskyed do/ /shing tog mthong ba'i tshe byang chub sems dpas sems can thams cad snying po byang chub la gzhol zhing sangs rgyas kyi chos la brtsams pa thams cad 'bras bu yod de 'bras bu dam pa rab tu
<p>218b.3</p>thob par gyur cig ces sems bskyed do/ /chu klung mthong ba'i tshe byang chub sems dpas sems can thams cad sangs rgyas kyi ye shes nyams su myong ste/ chos kyi rgyun la mnyam par gzhag par gyur cig ces sems bskyed do/ /lu ma mthong ba'i tshe byang chub
<p>218b.4</p>sems dpas sems can thams cad sangs rgyas kyi chos thams cad ro gcig pa'i phyir se gol gtogs pa tsam gyis khong du chud par gyur cig ces sems bskyed do/ /rdzing bu mthong ba'i tshe byang chub sems dpas sems can thams cad chos thams cad kyi tshig shin
<p>218b.5</p>tu bstan pa la mkhas shing chos thams cad kyi rgyas pa'i tshig gi las dang ldan par gyur cig ces sems bskyed do/ /khron pa mthong ba'i tshe byang chub sems dpas sems can thams cad chos thams cad 'byor pa dang ldan zhing spobs pa mang bar gyur cig ces sems
<p>218b.6</p>bskyed do/ /mtsho mthong ba'i tshe byang chub sems dpas sems can thams cad gong nas gong du dmigs pa la rab tu brtson zhing dge ba'i rtsa ba mi zad par gyur cig ces sems bskyed do/ /zam pa mthong ba'i tshe byang chub sems dpas sems can thams cad skye bo mang po
<p>218b.7</p>thams cad yongs su sgrol ba la zam par red par gyur cig ces sems bskyed do/ /yur ba mthong ba'i tshe byang chub sems dpas sems can thams cad 'gro ba kun gyis sems dang bsam pa la mkhas shing bag la nyal ba dang / kun nas 'khor ba med par gyur cig ces sems
<p>219a</p>
<p>219a.1</p>bskyed do/ /ra ba mthong ba'i tshe byang chub sems dpas sems can thams cad gzugs dang / sgra dang / dri dang / ro dang reg la sred pa rab tu byang bar gyur cig ces sems bskyed do/ /mya ngan med pa'i nags tshal mthong ba'i tshe byang chub sems dpas sems
<p>219a.2</p>can thams cad srad pa bzhin du mya ngan med pa rab tu thob par gyur cig ces sems bskyed do/ /bza' shing ra ba mthong ba'i tshe byang chub sems dpas sems can thams cad sangs rgyas kyi byang chub yongs su mi gtong ba la shin tu brtson par gyur cig ces sems bskyed do/ /
<p>219a.3</p>sems can rgyan gyis brgyan pa mthong ba'i tshe byang chub sems dpas sems can thams cad skyes bu chen po'i mtshan sum cu rtsa gnyis kyis brgyan par gyur cig ces sems bskyed do/ /rgyan med pa'i sems can mthong ba'i tshe byang chub sems dpas sems can thams cad
<p>219a.4</p>sbyangs pa'i pha rol tu phyin pa thob pas rgyan med par gyur cig ces sems bskyed do/ /dga' ba mang ba'i sems can mthong ba'i tshe byang chub sems dpas sems can thams cad chos la dga' zhing mos pa dang / spro bas dga' ba mang bar gyur cig ces sems bskyed do/ /
<p>219a.5</p>mi dga' ba mang ba'i sems can mthong ba'i tshe byang chub sems dpas sems can thams cad 'dus byas kyi dngos po thams cad la mi dga' ba mang bar gyur cig ces sems bskyed do/ /sems can bde ba mthong ba'i tshe byang chub sems dpas sems can thams cad sangs
<p>219a.6</p>rgyas kyi bde ba'i yo byad thams cad rab tu thob pas shin tu bde bar gyur cig ces sems bskyed do/ /sems can sdug bsngal ba mthong ba'i tshe byang chub sems dpas sems can thams cad ye shes kyi rtsa ba rab tu thob ste sdug bsngal zhi bar gyur cig ces sems bskyed do/ /
<p>219a.7</p>nad med pa ma yin pa'i sems can mthong ba'i tshe byang chub sems dpas sems can thams cad shin tu mya ngan med pa'i chos can du gyur te tha dad pa med par khong du chud par gyur cig ces sems bskyed do/ /sems can sdug gu mthong ba'i tshe byang chub sems dpas sems can
<p>219b</p>
<p>219b.1</p>thams cad sangs rgyas dang byang chub sems dpa' thams cad la mos pa mang bar gyur cig ces sems bskyed do/ /mi sdug pa'i sems can mthong ba'i tshe byang chub sems dpas sems can thams cad mi dge ba'i bshes gnyen gyi bya ba la mos pa chung bar gyur cig ces sems
<p>219b.2</p>bskyed do/ /drin gzo ba'i sems can mthong ba'i tshe byang chub sems dpas sems can thams cad sangs rgyas dang byang chub sems dpa' thams cad kyi mdzad pa shes par gyur cig ces sems bskyed do/ /drin gzo ba med pa'i sems can mthong ba'i tshe byang chub sems dpas
<p>219b.3</p>sems can thams cad mi dge ba'i lta ba la drin du gzo ba med par gyur cig ces sems bskyed do/ /dge sbyong mthong ba'i tshe byang chub sems dpas sems can thams cad ma lus pa'i mthar thug par bya ba la brtson zhing zhi ba dang dul ba la gzhol bar gyur cig ces sems
<p>219b.4</p>bskyed do/ /bram ze mthong ba'i tshe byang chub sems dpas sems can thams cad sangs pa'i dam par gyur te sdig pa spangs par gyur cig ces sems bskyed do/ /dka' thub pa mthong ba'i tshe byang chub sems dpas sems can thams cad ma lus pa'i mthar thug
<p>219b.5</p>pa'i bya ba la brtson zhing dka' thub la shin tu gzhol bar gyur cig ces sems bskyed do/ /brtul zhugs la zhugs pa mthong ba'i tshe byang chub sems dpas sems can thams cad la sangs rgyas kyi byang chub yongs su mi gtong ba'i phyir brtul zhugs dam por gyur cig
<p>219b.6</p>ces sems bskyed do/ /go gyon pa'i sems can mthong ba'i tshe byang chub sems dpas sems can thams cad rang byung ba'i chos yongs su btsal ba la go cha bzang po shin tu bgos par gyur cig ces sems bskyed do/ /go ma gyon pa'i sems can mthong ba'i tshe byang chub sems
<p>219b.7</p>dpas sems can thams cad mi dge ba'i las byas pa thams cad go gyon pa med par gyur cig ces sems bskyed do/ /rgol ba'i sems can mthong ba'i tshe byang chub sems dpas sems can thams cad phas kyi rgol ba thams cad shin tu tshar gcod par gyur cig ces
<p>220a</p>
<p>220a.1</p>sems bskyed do/ /'tsho ba'i sems can mthong ba'i tshe byang chub sems dpas sems can thams cad spyod lam bcos pa med cing 'tsho ba dag par gyur cig ces sems bskyed do/ /rgyal po mthong ba'i tshe byang chub sems dpas sems can thams cad
<p>220a.2</p>thogs pa med pa'i chos kyi 'khor lo bskor ba'i chos kyi rgyal por gyur cig ces sems bskyed do/ /rgyal po'i bu mthong ba'i tshe byang chub sems dpas sems can thams cad sangs rgyas kyi sras chos las skyes pa chos kyi sprul par gyur cig ces sems bskyed do/ /khyim
<p>220a.3</p>bdag mthong ba'i tshe byang chub sems dpas sems can thams cad rnam par gdon mi za ba'i blo can du gyur te grong gi chos spangs par gyur cig ces sems bskyed do/ /blon po mthong ba'i tshe byang chub sems dpas sems can thams cad mi dge ba'i chos kyi spyod pa thams cad la bzang
<p>220a.4</p>po yid la byed par gyur cig ces sems bskyed do/ /grong khyer mthong ba'i tshe byang chub sems dpas sems can thams cad gdul dka' ba'i sems dang ldan par gyur te mthu bo che'i lus 'dra bar gyur cig ces sems bskyed do/ /rgyal po'i gnas mthong ba'i tshe byang chub
<p>220a.5</p>sems dpas sems can thams cad yon tan gyi rjes su 'brang bar gyur cig ces sems bskyed do/ /nags tshal gyi 'dab mthong ba'i tshe byang chub sems dpas sems can thams cad lha dang bcas pa'i 'jig rten gyis bsngags par 'os par gyur cig ces sems bskyed do/ /
<p>220a.6</p>slong du 'gro ba'i tshe byang chub sems dpas sems can thams cad sgrib pa med pa'i tshul gyis/ chos kyi dbyings su chud par gyur cig ces sems bskyed do/ /sgor phyin pa'i tshe byang chub sems dpas sems can thams cad sangs rgyas kyi chos kyi sgor phyin par gyur cig ces
<p>220a.7</p>sems bskyed do/ /nang du phyin pa'i tshe byang chub sems dpas sems can thams cad sangs rgyas kyi theg pa dus gsum mnyam pa nyid kyi nang du phyin par gyur cig ces sems bskyed do/ /mi sbyin no zhes ma byas pa'i tshe byang chub sems dpas sems can thams cad bsod nams
<p>220b</p>
<p>220b.1</p>kyi pha rol tu phyin pa thob cing phyir spang ba med par gyur cig ces sems bskyed do/ /ma sbyin no zhes bya ba'i tshe byang chub sems dpas sems can thams cad dmyal ba dang / byol song gi skye gnas dang / gshin rje'i 'jig rten las phyir spangs par gyur cig ces sems bskyed do/ /
<p>220b.2</p>lhung bzed stong pa mthong ba'i tshe byang chub sems dpas sems can thams cad nyon mongs pa thams cad kyis stongs par gyur cig ces sems bskyed do/ /lhung bzed gang ba mthong ba'i tshe byang chub sems dpas sems can thams cad chos dkar po thams cad kyis yongs
<p>220b.3</p>su rgyas par gyur cig ces sems bskyed do/ /rim gror byas pa'i tshe byang chub sems dpas sems can thams cad sangs rgyas kyi chos kyi spyod pa thams cad la rim gror byed par gyur cig ces sems bskyed do/ /rim gro ma byas pa'i tshe byang chub sems dpas sems
<p>220b.4</p>can thams cad mi dge ba'i chos spyod pa thams cad la rag ma lus par gyur cig ces sems bskyed do/ /khrel yod pa'i sems can mthong ba'i tshe byang chub sems dpas sems can thams cad dbang po dben pa'i spyod pa dang ldan zhing khrel yod par gyur cig ces sems
<p>220b.5</p>bskyed do/ /ngo tsha med pa'i sems can mthong ba'i tshe byang chub sems dpas sems can thams can byams pa la gnas shing ngo tsha med pa yongs su spangs par gyur cig ces sems bskyed do/ /kha zas bsod pa thob pa'i tshe byang chub sems dpas sems can thams cad zang zing med pa'i
<p>220b.6</p>sems dang ldan zhing smon lam thams cad phun sum tshogs par gyur cig ces sems bskyed do/ /kha zas mi bsod pa thob pa'i tshe byang chub sems dpas sems can thams cad ting nge 'dzin nyams su bde ba thams cad thob par gyur cig ces sems bskyed do/ /kha zas
<p>220b.7</p>snum bag thob pa'i tshe byang chub sems dpas sems can thams cad snying rje chen po yongs su bsgoms pa'i sems dang ldan zhing sems 'jam par gyur cig ces sems bskyed do/ /snum bag med pa'i zas thob pa'i tshe byang chub sems dpas sems can thams cad 'jig rten
<p>221a</p>
<p>221a.1</p>gyi sred pa dang bral te snum bag med pa'i sems su gyur cig ces sems bskyed do/ /kha zas za ba'i tshe byang chub sems dpas sems can thams cad chos la dga' ba dang rab tu dga' bas yongs su rgyas shing bsam gtan gyi zas za bar gyur cig ces sems
<p>221a.2</p>bskyed do/ /ro myong ba'i tshe byang chub sems dpas sems can thams cad bdud rtsi'i ros ngoms par gyur cig ces sems bskyed do/ /zan zos pa'i tshe byang chub sems dpas sems can thams cad sangs rgyas kyi chos kyi pha rol tu phyin cing bya ba byed par gyur cig ces sems bskyed do/ /
<p>221a.3</p>chos ston pa'i tshe byang chub sems dpas sems can thams cad sangs rgyas kyi chos thams cad la yang dag par gzhol zhing spobs pa mi zad pa dang ldan par gyur cig ces sems bskyed do/ /phyir 'byung ba'i tshe byang chub sems dpas sems can thams cad sangs rgyas kyi ye shes
<p>221a.4</p>nyams su myong ste/ khams gsum nas 'byung bar gyur cig ces sems bskyed do/ /chu 'bog pa'i tshe byang chub sems dpas sems can thams cad dus gsum mnyam pa nyid kyis thams cad mkhyen pa'i ye shes la 'bog par gyur cig ces sems bskyed do/ /khrus byed pa'i tshe
<p>221a.5</p>byang chub sems dpas sems can thams cad 'od mtha' yas pa dang ldan zhing lus dang sems dri ma med par gyur cig ces sems bskyed do/ /dro ba la spyod pa'i tshe byang chub sems dpas sems can thams cad mu med par phyin te yongs su gdung ba bsil bar gyur cig ces
<p>221a.6</p>sems bskyed do/ /bsil ba la spyod pa'i tshe byang chub sems dpas sems can thams cad shin tu bsil bar gyur te bla na med pa'i bsil ba'i dngos po thams cad khong du chud par gyur cig ces sems bskyed do/ /chos thob par byed pa'i tshe byang chub sems dpas
<p>221a.7</p>sems can thams cad sangs rgyas kyi chos kyi gtam gyi rjes su 'gro zhing chos kyi dbyings dang 'dres par gyur cig ces sems bskyed do/ /sangs rgyas mthong ba'i tshe byang chub sems dpas sems can thams cad sangs rgyas thams cad dang 'grogs pa rab tu thob ste/ sgrib
<p>221b</p>
<p>221b.1</p>pa med pa'i mig dang ldan par gyur cig ces sems bskyed do/ /mig mi 'gebs par blta ba'i tshe byang chub sems dpas sems can thams cad rab tu mdzes pas kun tu bzang por gyur cig ces sems bskyed do/ /mchod rten mthong ba'i tshe byang chub sems dpas sems can
<p>221b.2</p>thams cad 'gro ba kun gyis mchod par 'os shing mchod rten lta bur gyur cig ces sems bskyed do/ /lta ba'i tshe byang chub sems dpas sems can thams cad lha dang bcas pa'i 'jig rten gyis blta bar gyur cig ces sems bskyed do/ /spyi bos gtugs pa'i tshe byang chub sems
<p>221b.3</p>sems dpas sems can thams cad lha dang bcas pa'i 'jig rten gyis spyi gtsug ltar mi snang bar gyur cig ces sems bskyed do/ /g.yas phyogs su skor ba byed pa'i tshe byang chub sems dpas sems can thams cad thams cad mkhyen pa nyid du don dang mthun par gyur cig ces
<p>221b.4</p>sems bskyed do/ /lan gsum du bskor ba'i tshe byang chub sems dpas sems can thams cad sangs rgyas kyi byang chub tu mos pa'i rab dang ldan par gyur cig ces sems bskyed do/ /sangs rgyas kyi yon tan brjod pa'i tshe byang chub sems dpas sems can thams cad yon tan
<p>221b.5</p>gyi pha rol tu phyin pas yon tan mi zad par gyur cig ces sems bskyed do/ /mtshan rnams brjod pa'i tshe byang chub sems dpas sems can thams cad mtshan nyid med pa'i chos rnams la gzhol zhing yan lag dam pa phun sum tshogs par gyur cig ces sems bskyed do/ /
<p>221b.6</p>rkang pa 'khru ba'i tshe byang chub sems dpas sems can thams cad dri ma med pa'i mthar phyin cing rdzu 'phrul gyi rkang pas pha rol tu phyin par gyur cig ces sems bskyed do/ /lus myong ba'i tshe byang chub sems dpas sems can thams cad bsam pa la rnyog pa med cing lus kyi 'du
<p>221b.7</p>byed shin tu bde bar gyur cig ces sems bskyed do/ /gnyid sad pa'i tshe byang chub sems dpas sems can thams cad phyogs bcu thams cad du mthu chen po thob par gyur te/ thams cad mkhyen pa'i ye shes la shin tu rnam par sangs rgyas pa'i sangs rgyas su gyur cig ces
<p>222a</p>
<p>222a.1</p>sems bskyed do zhes gsungs so/ /de dag la khams kyi nus pa dang sbyor la ci nus kyis bslab ste/ khams bde bzhin du nyes par bsam pa'i sems nyes par smra ba brjod/ nyes par bya ba'i las byed cing tha mal pa'i spyod pas dus 'da' bar byed pa
<p>222a.2</p>yang spang bar bya'o/ /langs pa'i spyod pa bshad zin to/ /de la khams kyi tshod bzung ba gang zhe na/ bsam pa'i shes rab skyes pa'i rjes la khams mi bde ba'i mtshan ma cung zad ni nyin gcig gam mtshan gcig gam/ zhag gnyis kyi bar du bsam pa'i shes rab ji ltar
<p>222a.3</p>skyes pa de tsam skabs skabs su dran par bya ba ma gtogs par bya ba gzhan yang mi bya/ bsgom yang mi bsgom par khams brtas su gzhug go/ /de nas khams brtas te 'am/ khams mi bde ba ma byung yang bsam pa'i shes rab kyi rjes la mnyam par gzhag pas gnas
<p>222a.4</p>su ma 'dod pa de dag gis 'di ltar mtshan mo ye mi bsgom par gnyid ci tsam log pa de tsam gyi khams brtas pa de tsam log cing mnal lo/ /nyi ma dang po snga dro thun gcig phyi dro thun gcig bsgoms te/ yul 'di gom pa tha mal pas mda' rgyang phyed du phyin pa tsam mo/ /de
<p>222a.5</p>nas snga dro thun re phyi dro thun re bsnan cing bsgoms pas nyi ma lnga pa la thun bcu'o/ /de yang na tsha phran tshegs ma byung na de bzhin du bsnan par bya'i byung na de ma zhi'i bar du bsnan par mi bya'o/ /na tsha ma byung yang de phyin chad sems gnas pa ma thob kyi bar du nyin re la thun bcu bcu
<p>222a.6</p>las mang bar mi bsgom mo/ /gal te khams tha ma zhig yin nam/ 'bring zhig yin yang sems gnas pa dka' bas zhag bcu tsam lon pas khams nus pa chung ba'am/ khams rab yin yang sems gnas pa bul bar rig nas zhag nyi shu tsam lon pas nus pa chung
<p>222a.7</p>ba'am/ na tsha phran tshegs byung na chos dang mthun pa'i kha zas sam/ btung ba'am bsku mnye la sogs pas zhi bar bya ste sran skyed cing mi bsgom mo/ /yang phal cher thun zhabs la zhan pa'am/ dgongs ka zhan na phyi de nyin par nas thun re re gnyis gnyis 'bri zhing bsgom mo/ 
<p>222b</p>
<p>222b.1</p>yang khams drag tu song nas snga ma bzhin du bsgoms te/ de ltar byas na khams rab 'bring tha ma 'phral la shes te 'ong bas nyi ma re re la nus pa ji tsam bor ba de tsam re bsgom par bya'o/ /de dag ni sems dpa' ma thob pa'i bar gyis khams kyi tshod bzung ba yin no/ /de la bsgoms
<p>222b.2</p>pas sems kyi skye ba'i rim pa gang zhe na/ mdor bsdus na gsum ste/ shin tu myur bar bsams pa'i shes rab kyi rjes thogs kho nar skye ba dang / ha cang yun ring po ma lon par skye ba dang / yun ring du lon nas skye ba'o/ /de la shin tu myur ba la gnyis te/ kha cig ni bsams
<p>222b.3</p>pa'i shes rab skye ba'i skabs der chos thams cad ji ltar rtogs pa dang / de la blo ji ltar gzhag na mi 'gal bar dran par byed pa mtshams sbyor ba'i shes pa cung zhig bskyed ma thag kho nar rab tu bsgrims nas ci la yang mi gnas par gzhag pas lhan cig gnas te/ de nyid du lus
<p>222b.4</p>yod par mi tshor bar chab rom zhu ba lta bur song nas nam ma langs pa'i snod bstan pa'i nang na chu gtsang ma yod pa bzhin du ha cang mi gsal te/ mi g.yo na gnas pa yin no/ /de lta bu byung nas des yun gom pa tha mal pas mda' rgyang gsum lhag tsam du phyin pa'i bar du bsgoms la/ de
<p>222b.5</p>nas bde ba de 'phro bcad nas ldang ste/ thun de la bcos kyang mi dgos so/ /de nas zhag mang rab tu yang lus dben pa dang sems ma bslad nus pa ma zad na ma bcos kyang gong ma bzhin du gnas nus so/ /tshogs mi ldan nam nus pa chung ba gzhan du song nas sngar bstan pa bzhin du ci
<p>222b.6</p>rigs par bcos so/ /kha cig la gong ma bzhin du bzhag pas de ma thag tu lhan gyis gnas shing mi g.yo bar 'dug kyang lus kyang yod par mi tshor ba mi 'byung ste/ ming dang ming can du 'brel pa'i rtog pa med pa tsam mo/ /de lta bu byung na ni yun gom pa tha mal pas mda' rgyang
<p>222b.7</p>gcig tu phyin tsam du bsgoms nas ldang ngo / /thun de phyin chad kyang de las ring bar mi bsgom zhing / langs pa'i gnas skabs su bka' dang bstan bcos don dam pa ston pa kho na skabs skabs su blta ba dang dran par bya'o/ /de nas skyed byung nas lus yod par mi tshor ba'i
<p>223a</p>
<p>223a.1</p>nyams zhig byung na de'i skabs su yun gom pa tha mal pas mda' rgyang gsum du phyin pa tsam du bsgoms nas bde ba de 'phro bcad la ldang ngo / /bcos pa'i dus dang / ji ltar bcos pa ni gong ma bzhin du bya ste/ de ni shin tu myur ba'i skye lugs gnyis
<p>223a.2</p>so/ /de ha cang yun ring po ma yin par skye ba la gnyis te/ kha cig ni gong du bstan pa bzhin du sems gzhag pa ni skye ba'i rim pa bzhi 'byung ste/ shes pa 'phro zhing 'dug tu mi 'dod na yang bsgrims zhing gzhag kyang za zi dang / lhang lhong dang / rtsub pa dang / gyong ba dang / yud
<p>223a.3</p>tsam yang sdod du mi 'dod pa'i nyams 'byung ste/ de lta bu byung na yun gom pa tha mal pas mda' rgyang phyed du phyin pa tsam du bsgoms nas 'phro bcad de kha cig tu nyams de las mi skye ba dang / de nas zhag mang rab lon nas skyed 'byung ste/ bsgrims pa'i stobs kyis shes pa 'phro
<p>223a.4</p>ba nyung ba za zi nyung bar gnas kyang rtsub po dang gyong pa dang 'dzin pa med pa'i nyams dang / de nas cung skyed byung ste/ sems phyi rol tu mi 'phro zhing za zi dang rtsub pa snyam byed pa yang zhi ste/ dbugs mi bde zhing shes pa gyong se 'dug la/ skabs skabs su thun stod thun smad la
<p>223a.5</p>bag tsam 'jam par 'chor ba'i nyams zhig 'byung ngo / /de nas zhag mang po mi thogs par skyed byung na bsgoms pa'i tshe thun stod dam/ bar ram smad dam/ mi bsgoms pa'i skabs zhig tu glo bur du dran pa'i thog la lhan lhan je bde je bde la dper na rlung 'tshub kyi nang na 'dug
<p>223a.6</p>pa'i 'phro la khyim dron po'i nang du phyin pa snyam byed la 'jam zhing brtan par gnas te/ nam mkha' ha cang mi dkar ba'i nang na 'dug pa bzhin du ha cang mi gsal la lus yod pa mi tshor ba yin no/ /de lta bur byung na yun gom pa tha mal pas mda' rgyang gsum lhag tsam du
<p>223a.7</p>phyin par bsgoms nas bde ba de 'phro bcad la ldang ngo / /bcos dgos pa'i dus dang / bcos pa'i thabs ni sngar smos pa bzhin du bya'o/ /yang kha cig la 'di ltar 'byung ste/ sngar smos pa bzhin du sems gzhag go/ /rtog pa rags pa mi 'byung zhing zi zi nyung yang
<p>223b</p>
<p>223b.1</p>gnas pa'i mtshan nyid med do/ /bsgrims pa'i stobs kyis mi 'phro ba tsam du 'dug pa'i nyams zhig byung na yun gom pa tha mal pas mda' rgyang phyed du phyin pa tsam zhig bsgoms la ldang ngo / /de ltar yun de tsam du bsgoms pas skyed byung na bsgrims pa'i stobs kyis thun stod thun smad
<p>223b.2</p>la 'jam pa'am 'dzin pa'i zhad bag re 'ong / res 'ga' thun rangs pa la snga ma bzhin du 'dug pa 'byung ba dang / de skyed byung nas bsgrims pa'i stobs kyis thun zhabs su phyin gyi bar du mi 'phro la/ bags kyis 'jam par gnas kyang klod la de tsam yang med pa'i nyams
<p>223b.3</p>skye ba dang / de nas skyed byung ste bsgrims na snyi mul gyis 'gro ba 'dug pas bsgrims mi dgos so/ /btang na btang dka' bas klod la bzhag pas chog ste/ shin tu gdang bas ni ma yin yang lus yod par mi tshor ba 'byung na yun gom pa tha mal pas mda' rgyang gsum
<p>223b.4</p>lhag tsam du phyin pa'i bar du bsgoms nas bde ba de 'phro bcad la ldang ngo / /bcos dgos pa'i dus dang ji ltar bcos pa ni sngar smos pa bzhin du bya'o/ /de gnyis ni ha cang yun ring po ma yin par gnas pa gnyis yin no/ /de la yun ring po lon nas skye ba'i gcig ste/ kha
<p>223b.5</p>cig la sngar smos pa bzhin du sems bzhag pas sna tshogs su 'phro zhing 'dug tu mi 'dod de shes pa bsgribs nas slar mi bde ste/ de bas klod na bde ba 'dra ba zhig 'byung ste/ de yun gom pa tha mal pas mda' rgyang phyed du phyin tsam zhig bsgoms nas ldang ngo / /de ni shin tu
<p>223b.6</p>gnas par dka' ba yin pas mi bde yang bsgrims shing bzhag pas yun ring po lon nas skyed byung ste/ thun phal cher bsgrims kyang mi bde ba med la 'phro ba nyung zhing tshor ba yang sla/ dgag pa yang sla ba'i nyams zhig 'byung ba dang / de goms pas yun ring du lon pa dang / 
<p>223b.7</p>bsgrims nas 'jam zhing mi 'phro la klod na tseg tseg tsam 'phro ba 'byung ba'i nyams dang / de nas ring por mi thogs par bsgom pa'i 'phro 'am/ ngal gso ba'am/ srod la mal du zhugs pa'i tshe'am/ dus la nges pa med do/ /ltem gyis gnas te bsgrims kyang mi nus/ 
<p>224a</p>
<p>224a.1</p>klod par yang dka' bying zhad du byas nas lus yod par mi tshor zhing ha cang mi gdang ba'i nyams zhig 'byung ste/ des yun gom pa tha mal pas mda' rgyang gsum du phyin pa tsam du bsgoms nas bde ba de 'phro bcad la ldang ngo / /bcos dgos pa'i dus dang / 
<p>224a.2</p>ji ltar bcos pa ni sngar smos pa bzhin du bya ste/ skye ba'i rim pa bshad zin to/ /de la gnas pa'i tshad gang zhe na/ /de ni rgyu'i stobs kyis rab 'bring tha ma gsum du dbye ste/ de la rab ni shes pa bsgrims rung ma bsgrims rung rtog pa'i don las mi g.yo zhing dbugs
<p>224a.3</p>bags kyis 'gul ba tsam yang tshor bar dka' ba dang / lus la rags pa dang phra ba'i 'du shes mi skye ba dang / shin tu sbyangs pa'i mtshan nyid mnyam par gzhag pa dang / mthun pa'i rlung zin pas khyim gyi nang na 'dug pa snyam byed cing 'jam pa dang yang ba shas che ba
<p>224a.4</p>dang / bying ba dang / rgod pa dang / lung du ma bstan pa'i sems dang / lhag mthong chung ba dang / zhi gnas chung ba med kyang yun ring du goms par ma byas pas mun pa ha cang gnag pa ma yin pa'i tshul du 'dug pa dang / mtshan nyid de lta bus myur du gnas pa'am/ phyi na
<p>224a.5</p>gnas kyang rung nus pa chung ba dang / bcos pa'i skabs ma gtogs pa/ dang po 'jug dka' ba'i sems des yun gom pa tha mal pas mda' rgyang gsum lhag tsam du phyin pa'i bar du shugs kyis gnas nus pa'o/ /de la 'bring ni dbugs la bltas na bags kyis 'gul
<p>224a.6</p>ba tshor bar sla ba dang / lus la ji ltar gnas pa mi shes pa tsam dang / shin tu sbyangs pa'i mtshan nyid ting nge 'dzin dang mthun pa'i lus kyi rlung zin pas sgra dkar mi 'gul ba'i nang na 'dug pa snyam byed cing 'jam pa dang / yang ba 'bring dang / yun gom pa tha mal pas mda'
<p>224a.7</p>rgyang gnyis su phyin pa tsam du gnas nus pa ste/ gzhan ni snga ma bzhin du shes par bya'o/ /de la tha ma ni lus la ji ltar gnas pa bltas na shes te 'ong ba dang / 'jam pa dang yang ba cung zad yod pa dang / shin tu sbyangs pa'i mtshan nyid ting nge 'dzin dang mthun pa'i rlung
<p>224b</p>
<p>224b.1</p>zin pa ni sla/ bag med pa na bsgom yang log tsam skyor ba'am/ bla gab tsam yod pa'i nang du phyin pa snyam byed pa dang / dbugs sna dang kha'i sgo nas 'byung ba mi tshor te khong nas phyed du btang yang shin tu ngal ba dang 'jam pa dang / phra rab tshor ba dang / yun gom pa tha
<p>224b.2</p>mal pas mda' rgyang gcig tu phyin pa tsam du gnas nus pa'o/ /gzhan ni gong ma bzhin no/ /gnas pa'i tshad bstan zin to// //de la bsten pa'i thabs ci rigs par bya ba gang zhe na/ khams kyi tshod las dpags te/ sems gnas pa rab dang 'bring dang
<p>224b.3</p>tha ma gsum gang byung yang mtshan nyid shes par bya/ re zhig de tsam gyis chog shes par bya/ ha cang gzengs mtho bar mi bya/ khams kyi nus pa rang shugs dang sbyar la bsgom mo/ /de la mtshan nyid ma shes na sems gnas pa de 'chor ro/ /de yang gang zhe na/ gnas
<p>224b.4</p>pa rab tshad cig byung yang kha cig snga na de 'dra ba nyams su myong bas skrag nas 'phro gcod pa dang / sngar mi gnas pa gnas par byed pa'i skabs su nyin mtshan gnyis ka bsgoms na khams 'khrugs te 'ong bas mtshan mo ma sgoms shig ces smras pas de sems la bzhag nas
<p>224b.5</p>gal te mtshan mo gnas pa byung na bsgom rgyu ma yin snyam nas 'phro bcad pa dang / yang sngar bsgrims shing gtad pas skabs der bsgrims mi dgos bzhin lhag par bsgrims nas de nyams su ma blangs pa dang / 'bring dang tha ma byung na grogs po gzhan la rab tu byung ba/ thos
<p>224b.6</p>pas rgyu'i bye brag la mi rtsi bar thams cad tshad gcig pas 'di med snyam nas lhag par rtsol ba byas pa dang / gzhan gsum ni snga ma bzhin no/ /de bas na gnas pa'i tshad sngar bstan pa bzhin du shes par bya'o/ /de la chog ma shes pa'i nyes pa ni kha cig sems gnas pa'i
<p>224b.7</p>mtshan nyid shes kyang mong du thos pa'i nga rgyal gyis 'bring dang tha ma byung na lta ha cang ches/ rab cig byung yang gzhan pas lhag pa cig bya snyam nas rtsol drags pas 'chor ba yin te/ de bas na rab byung na ha cang ches/ 'bring dang tha ma byung yang re zhig bsten par bya'o/ /de la ha
<p>225a</p>
<p>225a.1</p>cang gzengs mtho na nyes pa ci yod ce na/ kha cig 'bring dang tha ma tsam byung na yang g.yeng nas tshod mi 'dzin par bsgom pa dang / rab byung na lta ha cang ches/ 'di tsam gzhan la med snyam nas mtshan rangs bsgom zhing gnyid spang ba dang / nang par chos
<p>225a.2</p>gdon mi za bar bsgoms pa dang / de la nga na tsha mi 'ong zer nas tshod mi 'dzin par bsgoms te/ de ni khams cher 'khrugs te 'gro ba dang / dmigs pa 'chor ba yin no/ /de bas na sems gnas par shes nas skyon de dag spangs la sngar bsgoms pa las thun gyi grangs nyung bar
<p>225a.3</p>bya ste/ srod dang tho rangs la thun re/ nyin par thun re gnyis/ res thun gsum ste/ nyin mtshan gnyis la thun lnga las mang bar mi bsgom mo/ /de tsam mi nus na nyin gcig dang mtshan gcig la nus pa che chung gis nyin par thun gnyis/ mtshan mo thun gnyis te bzhi'am/ 
<p>225a.4</p>nyin par gnyis srod la gcig ste gsum bsgom mo/ /sngar ji tsam gsal ba de las rtsol ba mi bya bar bsgom mo/ /yun ni gom pa tha mal pas mda' rgyang gsum dang gnyis dang gcig tu ci rigs par nus pa che chung gis bsgoms te/ mtshan gcig dang / nyin
<p>225a.5</p>gcig dang / zhag gcig dang / zhag gnyis dang / zhag gsum dang / bzhi dang / lnga dang / bcu dang / bco lnga dang / nyi shu'am/ mdor na la gor nus pa ci zad dang / khams ci 'khrugs byed pa ma yin te/ ji srid du rang shugs kyis lus ngal ba dang / sems
<p>225a.6</p>dub pa dang / bsgom tsam na dang ba'am/ shugs 'byung ba'am/ mgo bags kyis lci ba'am/ yam yom byed pa'am/ lus 'dar ba'am/ nub mo gnyid srab pa'am/ zas mi zhim pa'am/ ngag gi 'khrul pa mang du 'byung ba'am/ sems sang sang por 'dug
<p>225a.7</p>pa la sogs pa khams mi bde ba'i mtshan ma cung zad ma byung gi bar du bsgom mo/ /de nas byung ste ngal sos te/ lus bsku mnye bya/ chos dang mthun pa'i zas skom gyis lus kyi nus pa brtas su gzhug go/ /khams sor ma chud kyi bar du nyin mtshan gnyis la nam bsgom snying
<p>225b</p>
<p>225b.1</p>'dod pa'i dus su thun mi ring ba de lta bu tsam bsgom mo/ /nus pa brtas nas srod tho rangs thun ring ba re nyin par snga dro gcig phyi ma red gcig dang thun bzhi nyin mtshan phrug gcig la bsgoms te/ bsod nams kyi tshogs dang lus kyi bcos thabs dang / snying rje sngon du 'gro ba dang / 
<p>225b.2</p>smon lam la sogs pa gong du smos pa bzhin bya'o/ /de la gsal ba'i skyed dbyung ba gang zhe na/ sngar bstan pa'i thabs kyis bstan par byas nas gong ma bzhin du bsgoms pa des/ dang por dmigs la 'bring dang tha ma las ma zin pa cig yin na bar chad ma byung yang gsal ba'i skyed
<p>225b.3</p>dbyung dgos so/ /de bas na 'di ltar zla ba gcig kyang de tsam ha cang mi drag par bsgom mo/ /chos dang mi 'gal ba'i bya ba phran tshegs kyang bya/ des nyin par skabs med na yang srod dang tho rangs la sngon du 'gro ba dang / smon lam dang bcas pa yun mi ring ba thun re bsgom mo/ /de nas
<p>225b.4</p>dang po'i slob lugs bzhin du zhi gnas dang / lhag mthong gi tshogs mtha' dag la ci nus kyis brten zhing yo byad sbyin bdag la gsol gdab byas la/ gnas dben zhing nyams dga' ba la sogs pa gnas kyi yon tan ci mang der grogs tshul khrims dag cing lta ba mthun pa
<p>225b.5</p>'ga' tsam dang lhan cig tu dam bcas la gnas so/ /de skad du/ 'phags pa ting nge 'dzin gyi rgyal po las/ nor bu rin chen 'dra bar tshul khrims bsrungs/ /rjes su mthun pa'i grogs la rtag par brten/ /zhes gsungs so/ /yang de nyid las/ ting 'dzin rgyal
<p>225b.6</p>po stong pa 'di bsgom pa/ /tshul khrims dag pa'i mgo la 'di 'dug ste/ /chos rnams rang bzhin rtag tu mnyam gzhag na/ /byis pa mi rigs brtson pas mi shes so/ /zhes gsungs so/ /de re zhig chos dang mthun pa'i bya ba yang spangs pa yin na mi mthun pa lta ci smos/ 
<p>225b.7</p>de bas na khyim kun 'bar ba'i nang na 'dug pas chu bsil ba 'dod pa lta bu'i sems kyis thams cad btang la de kho na nyid la mos par bya'o/ /de skad du/ mdo de nyid las/ mgo dang gos la me 'bar ba lta bu'i sems kyis pha dang / ma dang / bu dang / bu mo dang / nye du dang / snag
<p>226a</p>
<p>226a.1</p>gi gnyen mtshams dang / chung ma la sogs pa me bzhin du spangs la rgyal srid kyi bde ba yang 'chil ma'i thal ba bzhin du spangs nas rab tu byung la dgon par gnas par bya'o/ /de ci'i phyir zhe na/ gzhon nu de lta bu des ni bla na med pa yang dag par
<p>226a.2</p>rdzogs pa'i byang chub kyang rnyed par dka' ba ma yin na ting nge 'dzin 'di lta bu ci smos zhes gsungs so/ /de la rtag tu bya ba'i sman kha zas dang btung ba chos dang mi 'gal zhing / na ba'i gsos sman dang / dros tshad kyi gos dang stan la sogs pas khams brtas par bya'o/ /zhag
<p>226a.3</p>bcu'am/ zla ba phyed dam/ nam bde ba'i tshad du phyin gyi bar du sos dal zhing khams gso ste/ mtshan mo mi bsgom/ nyin par thun thung ngu re re tsam las mi bsgom bar nus pa brtas su gzhug go/ /dang por rab tshad du zin pa yin yang glo bur gyi nad la sogs pa bar
<p>226a.4</p>chad kyis nyen na yang dmigs pa 'bring dang zhes bya ba nas thun re bsgom mo zhes bya ba'i bar ma gtogs pa gong ma bzhin du byas la nus pa brtas su gzhug go/ /de nas nyin re la thun thung ngu re bsgom pa de yang bzhag la/ bsam pa'i shes rab kyis nyin par snga dro gcig /phyi dro
<p>226a.5</p>gcig /mtshan mo srod la gcig dang thun gsum du bsam ste/ yun nges pa skyed kyi bar du'o/ /'di snyam du sems kyi chos nyid rtags nas/ chos thams cad kyi chos nyid rtogs pa yin par theg pa chen po'i bka' sde snod dang bstan bcos las gsungs pas bdag gis
<p>226a.6</p>rang gi sems la so sor brtag par bya'o/ /snyam du bsam mo/ /yang 'di snyam du gang rgyu dang rkyen la rag las pa ni nges par mi rtag ste/ dper na mar me'i rtse mo lta bu'o/ /bdag gi sems 'di yang 'dod pa la 'dun pa dang / gnod sems dang / mi dga' ba dang / rmugs
<p>226a.7</p>pa dang / gnyid dang / rgod pa dang / 'gyod pa dang / the tshom dang / mi rtsol ba dang / rtsol ba la sogs pas dbang byas shing rag las nas skye bas na mi rtag ste/ de bas na bcom ldan 'das kyis kyang / kye ma 'du byed rnams mi rtag /ces gsungs so/ /gang skyes nas 'gag
<p>226b</p>
<p>226b.1</p>pa de ni skad cig ma'i cha shas yod de/ dper na tshor ba sdug bsngal lta bu'o/ /bdag gi sems da ltar byung ba 'di yang skyes la 'gags pa yin pas cha shas dang bcas pa'o/ /gang cha shas dang bcas pa de ni nges par gcig tu mi 'grub ste/ dper na rtsom par byed pa dbugs kyi rdul
<p>226b.2</p>phra rab gcig la bskor ba'i rdul phra rab bcu la ltos pas cha yis che na gcig tu mi 'grub pa lta bu'o/ /bdag gi sems skyes la ma 'gags pa 'di las skyes pa'i cha dang / gnas pa'i cha dang / 'gag pa'i cha yod pas cha shas med pa gcig mi 'grub bo/ /yang dag par
<p>226b.3</p>gcig ma grub pas du ma ci'i du ma yin/ de bas na gcig dang du ma dang bral bas da ltar byung ba'i sems don dam par rang bzhin thams cad med de/ nam mkha' dang mtshungs pas de la brten par mi bya'o/ /gnas par mi bya'o/ /de skad du/ 'phags pa klu sgrub kyis/ ji
<p>226b.4</p>ltar skad cig mtha' yod ltar/ /thog ma dbus mtha' rnam par brtag /skad cig gsum gyi rang bzhin phyir/ /'jig rten skad cig la mi gnas/ /zhes gsungs so/ /'o na ma 'ongs pa yod dam snyam pa la/ de yang rang gi ngo bo ma grub pa dang / 'bras bu'i rtags don
<p>226b.5</p>dam par ma grub pas don dam par rang bzhin thams cad med do/ /'o na 'das pa'i sems don dam par yod dam snyam pa la/ 'das pa'i rgyu don dam par med na ci zhig 'das pa'am/ ma 'ongs pa zhes bya/ de lta ma yin na mo gsham gyi bu la yang shi ba yod par thal bar 'gyur
<p>226b.6</p>ro/ /de lta bas na da ltar byung ba'i sems yang dag par mi dmigs na de la ltos pa'i ma 'ongs pa dang 'das pa ga la dmigs/ de skad du/ 'phags pa dkon mchog brtsegs pa las kyang / 'od srungs sems ni yongs su btsal na mi rnyed do/ /gang mi rnyed pa de ni mi dmigs
<p>226b.7</p>so/ /gang mi dmigs pa de 'das pa ma yin ma 'ongs pa yang ma yin da ltar byung ba yang ma yin no zhes zer ro/ /'phags pa ma skyes dgra'i mod las kyang / de nas sprul pa'i skyes bu des bcom ldan 'das ga la ba der song ste phyin pa dang / bcom ldan 'das kyi zhabs la
<p>227a</p>
<p>227a.1</p>mgo bos phyag 'tshal nas/ bcom ldan 'das la 'di skad ces gsol to/ /bcom ldan 'das bdag gis pha ma'i srog bcad na/ bcom ldan 'das kyis bdag la skabs mdzad par gsol/ bdag gis da ci bgyi/ de nas bcom ldan 'das
<p>227a.2</p>kyis sprul pa'i skyes bu de la legs so zhes bya ba byin nas legs so legs so/ /kye skyes bu khyod ni bden par smra ba yang dag par smra ba/ ji ltar byas pa de bzhin du smra'o/ /gang khyod ni de bzhin gshegs pa'i spyan sngar bden pa'i tshig smra ba ste/ mi slu ba yin mod
<p>227a.3</p>kyi/ skyes bu khyod sems kyi rgyu la rtogs shig /khyod kyi 'das pas sam/ ma 'ongs pas sam/ da ltar gyis sam/ sems gang gis pha ma'i srog bcad/ 'das pa'i sems zad pa bral ba 'gags pa gzhan du gyur pa ste/ yul na'ang mi gnas pas de'i
<p>227a.4</p>gdags su mi nus so/ /ma 'ongs pa ni ma phyin pa ste/ de ni ma skyes pa'o/ /ma byung ba/ yang dag par ma byung ba/ ma gyur pa/ rnam par ma gyur pa/ mtshan ma med pa/ ma byung ba ste/ de yang gdags su mi nus so/ /da ltar gyi sems ni gnas pa med pa ste/ 
<p>227a.5</p>skyes nas zhig cing nges par gyur pa/ phung por ma gyur pa/ btsags par ma gyur pa'o/ /de la 'gro ba dang 'ong bar gdags pa yang med do/ /kye skyes bu sems ni nang gi lus la yang mi 'jug /phyi rol gyi yul la yang mi rgyu/ gnyi ga med par yang mi dmigs so/ /kye
<p>227a.6</p>skyes bu sems ni sngon po ma yin/ ser po ma yin/ dmar po ma yin/ dkar po ma yin/ ja gong ma yin/ shel gyi kha dog ma yin no/ /kye skyes bu sems ni gzugs med/ bstan du med/ gzung du med/ thogs pa med/ sgyu ma lta bu dpe med pa ste/ de yang
<p>227a.7</p>gdags su mi nus so/ /kye skyes bu sems ni 'dod mi chags/ zhe mi sdang / gti mi mug go/ /kye skyes bu sems ni mngon par 'du mi byed/ byed pa med/ tshor ba med/ sems pa med/ myong bar byed pa med do/ /kye skyes bu sems ni rang bzhin gyis dang ba yin te/ 
<p>227b</p>
<p>227b.1</p>de ni kun nas nyon mongs par mi 'gyur/ rnam par byang bar mi 'gyur ro/ /kye skyes bu sems ni tshe 'di la yang med/ tshe rabs gzhan na yang med/ gnyis ka med par yang med de/ de na yang med/ gzhan na yang med pa/ nam mkha' dang mtshungs pa mi mnyam pa dang
<p>227b.2</p>mnyam pa mi 'dra ba/ rnam par rig par mi 'gyur ba ste/ de la mkhas pas mngon par chags par mi bya'o/ /bdag gir mi bya'o/ /brten par mi bya'o/ /gnas par mi bya'o/ /bdag tu bsam par mi bya'o/ /bdag gir bsam par mi bya'o/ /kye skyes bu dag
<p>227b.3</p>chos thams cad ni rang bzhin gyis nus pa med pa'o/ /kye skyes bu dag nga ni de ltar mos pa la kun nas nyon mongs pa'am/ rnam par byang ba'am/ ngan song du 'gro ba'am/ mtho ris su 'gro bar mi smra'o/ /de ci'i phyir zhe na/ gang sems kyi chos nyid ni kun nas nyon
<p>227b.4</p>mongs par mi 'gyur ro/ /rnam par byang bar mi 'gyur/ gang du yang 'gro bar mi 'gyur/ 'ong bar mi 'gyur/ 'dug par mi 'gyur ro/ /zhes gsungs so/ /yang mdo de nyid las/ rgyal pos gsol pa/ 'jam dpal bdag gi sgrib pa thams cad byang lags so/ /
<p>227b.5</p>de ci'i slad du zhe na/ gang sems kyi rang bzhin ye nas dang ba de ni 'dod chags sam/ zhe sdang ngam/ gti mug gis kun nas nyon mongs par bgyi mi nus so/ /smras pa/ rgyal po chen po 'di lta ste/ dper na/ nam mkha' la rdul phran nam/ rdul lam/ du ba'am/ mun
<p>227b.6</p>pa'am/ stug po 'am/ sprin dag snang mod kyi nam mkha' ni de dag gis kun nas nyon mongs par byas nas med do/ /rgyal po chen po de bzhin du bdag dang bdag gir bya ba'i lta ba'i bag la nyal ba dang / 'dod chags dang / zhe sdang dang / gti mug 'byung mod kyi sems kyi chos
<p>227b.7</p>nyid kun nas nyon mongs par mi byed do/ /rgyal po chen po khyod kyis de ltar 'gyod par mi bya'o/ /rgyal po chen po sems ni thog ma'i mtha' nas kyang ma 'phos/ rgyal po chen po sems ni tha ma'i mthar yang mi 'pho'o/ /rgyal po chen po sems ni da ltar yang mi gnas so/ 
<p>228a</p>
<p>228a.1</p>de la mkhas pa dag ni chos thams cad ma 'phos pa mi 'pho ba mi gnas par rtogs te/ de ltar shes nas lta ba la mngon par chags par yang mi byed do/ /rgyal po chen po mngon par ma chags na dag pa'o zhes gsungs so/ /de ltar rigs pa dang lung
<p>228a.2</p>gis nyin mtshan kha cig tu nges pa cher skyes pa dang / mtshan mo mi bsgom la nyin par rtsol ba drag la yun thung bar bsgom mo/ /'di ltar lus kyi bcos pa tsam byas nas sems ji lta ba bzhin du chos thams cad kyang spros pa thams cad dang bral bar bsams la bags kyis 'dug
<p>228a.3</p>na de la yang mi gnas par shin tu bsgrims la dang po gnas par byed pa'i yul tsam du bsgoms te/ nyi ma dang por snga dro thun gnyis/ phyi dro gnyis/ gnyis pa la snga dro gsum/ phyi dro gsum/ gsum pa la snga dro bzhi/ phyi ma red bzhi/ bzhi pa la snga dro lnga/ phyi dro lnga/ de nas phar skyed
<p>228a.4</p>ma thon gyi bar du thun bcu bcu las mi bsgom mo/ /de ltar bsgoms pas skyed dang por byung ba'i sems dang / gnyis pa dang / gsum pa dang / bzhi pa'o/ /de'i skabs su nyin par gnyis/ mtshan mo srod la gcig ste gsum du bsgom mo/ /de la dang po ni rgod pa rgyun
<p>228a.5</p>chad pas shin tu zhi ste/ sngar dbugs la bltas na bags kyis 'gul ba de yang med pa dang / rtsol ba klod kyang sngar gyi stobs kyis yun gom pa tha mal pas mda' rgyang lnga tsam du bying ba med pa dang / sngar rgod pa la shin tu skyon che bar brtags pa'i stobs kyis 'dzin che zhing
<p>228a.6</p>zhi gnas kyi shas che bas mtshan mun nag bzhin du 'dug pa dang / lus ji ltar 'dug pa ma shes kyang / sngar bsgrims pa'i stobs kyis ting nge 'dzin las ldang bar brtsams na/ rtsub cing bsdoms pa snyam byed cing bshig par dka' ba lta bur 'dug pa'o/ /gnyis pa ni
<p>228a.7</p>dang po'i skabs der 'phro ba med kyang bags kyis mi gsal zhing zhugs la bying bar dogs pa yang res 'ga' 'byung bas des na langs pa'i skabs su yang lhag mthong gi shas bskyed do snyam pa'i sems 'byung ba dang / mnyam par gzhag pa'i gnas skabs na yang bag gsal
<p>228b</p>
<p>228b.1</p>ba'i stobs bskyed pa des skabs skabs su sprin bar gyi nyi ma bzhin du gsal sa le bskyed de/ de'i stobs kyis mtshan mo bsgoms kyang nam langs sam snyam nas mig phye nas bltas pa 'byung ngo / /ldang bar bsams tsam na lus bsdams pa bzhin du 'dug ste/ 'on kyang rtsub pa
<p>228b.2</p>dang / zhi nas 'jam pa dang / snum pa snyam byed pa ste/ khyad par kha cig ni snga ma bzhin no/ /gsum pa ni gsal ba de rtag par 'byung ba ste/ 'on kyang dper na mar me 'chi kha ma rlung med kyang rang shugs kyis g.yo ba bzhin g.yo zhing dogs pa skye ste/ khyad par
<p>228b.3</p>kha cig snga ma bzhin no/ /bzhi pa ni sngar ha cang gsal bas skabs skabs su g.yo ba de la skyon du bltas pas dmigs pa'i khyad par dper na zha nye dkar po'am/ dngul lcags kyi snod byang ma'i 'og tu chu gtsang mas bkang nas mi g.yo bar 'dug pa bzhin du shes pa dang / 
<p>228b.4</p>shes bya bye brag med par shin tu gdang la mi g.yo zhing yangs la gzung rgyu'am/ spang rgyu yang dag par rjes su ma mthong la/ de ltar rtogs pa'i sems de yang 'di tsam na skye ba'am/ 'di ci la dmigs mi shes te/ ji ltar yang rtogs mi nus pas tha mi dad de ro gcig go/ /
<p>228b.5</p>de ci'i stobs kyis sems drang la brtan zhing nges pa the tshom mi skye la yangs pa'o/ /lus med pa'i stobs kyis reg bya 'jam la yang ste/ mi mtho mi dma' zhing yangs par 'dug kyang g.yang za ba med cing begs bur man chad la bltas kyang kha gang ltar bltas na sgom pa yang mi
<p>228b.6</p>shes te/ de bas na ldang bar bsam na yang ldang bar dka' la stobs bskyed nas langs na lus glo bur du byung ba snyam byed pa'o/ /khyad par kha cig ni snga ma bzhin no/ /bzhi pa de ni re zhig byang chub sems dpa' las dang po pa rjes su dpag pa'i sgo nas sems mnyam par
<p>228b.7</p>gzhag pa zhes bya'o/ /de skad du/ 'phags pa chos kun tu 'gro ba las/ lha'i bu bzang sems kyis gsol pa/ bcom ldan 'das ji ltar na byang chub sems dpa' mnyam par gzhag pa zhes bgyi/ bcom ldan 'das kyis bka' stsal pa/ lha'i bu nam byang chub
<p>229a</p>
<p>229a.1</p>sems dpa' yid kyi smon pa thams cad dang bral zhing chos gang la yang gzung bar ram/ spang bar yang dag par rjes su ma mthong la/ /de gang dang gang yang dag par rjes su ma mthong pa de dang de stong pa dang yang dag pa ma yin par mthong ba'o/ /de ltar na byang chub sems dpa' mnyam
<p>229a.2</p>par gzhag pa zhes bya'o/ /zhes gsungs so/ /yul 'khor skyong gis zhus pa las kyang / don dam de ni tha dad ma yin te/ /kun tu ro gcig mtshan nyid sangs rgyas su/ /de la gang rnams tha dad kun rtog pa/ /de dag nga rgyal gnas pas rmongs pa yin/ /zhes gsungs so/ /'phags pa
<p>229a.3</p>las kyi sgrib pa rnam par dag pa las kyang / dge slong chos thams cad ni dang po mi dmigs pa'i phyir spangs pa'o/ /dge slong chos thams cad ni ci las kyang dben pa'i phyir ci yang ma yin pa'o/ /dge slong chos thams cad ni nam mkha'i lus dang chang pa stong pa dang 'dra ba'i
<p>229a.4</p>phyir gzung du med pa'o/ /zhes gsungs so/ /'phags pa ting nge 'dzin gyi rgyal po las kyang / 'du shes rab tu rgyu ba med/ /lta ba log pa kun zad nas/ /blo yang shin tu gtan la phab/ /brtan pa nam mkha' 'dra bar spyod/ /ces gsungs so/ /tshogs bstan khams
<p>229a.5</p>gso sems la brtag /rtsol drag thun thung je mang bsgom/ /de yi gsal skyed rim pa bzhi/ /bzhi pa'i lung ni bzhi yis bstan/ /zhes bya ba ni bsdu ba'i tshigs su bcad pa'o/ /gsal ba'i skyed dbyung ba'i thabs bstan zin to// //de la thun ring ba'i skyed
<p>229a.6</p>dbyung ba gang zhe na/ gsal ba'i skyed thon zhing ma nyams pa la nyams pa la thun bsring ba'i skyed gdon par bya ste/ de ci'i phyir zhe na/ sems cung zad gnas pa dang / lus cung zad bde ba tsam gyis yun ring por bsgom mo/ /bsams kyang bsgoms pas nyin mtshan 'da' ba'i skabs
<p>229a.7</p>med par lus gzer ba dang / sems rmugs pa dang / gnyid kyis non par 'gyur zhing mi gsal ba dang / snying rlung ldang zhing 'jug pa dang / rlung khrag gnyis ka skye zhing sdug bsngal myong bar 'gyur te/ dper na rlung cung zad 'gro nus pa tsam gyi gyen thur gzugs
<p>229b</p>
<p>229b.1</p>po la nyin rang 'gro bar bsams kyang 'gro ba'i sa der ma phyin par lus la mi bde ba dang / sems la gnod pa 'byung ba bzhin no/ /de bas na gsal ba'i skyed thon pa'i skabs de kho nar khams kyi mi bde ba med kyang nyin mtshan gnyis tsam bsgom pa yang gzhag la/ /sos dal
<p>229b.2</p>bar 'dug go/ /de nas re zhig mtshan mo nyal ba dang 'phres pa dang / gnyid kyis nus pa brtas su gzhug cing / nyin 'ba' zhig la thun ring bar bsgom ba la bslab ste/ nyi ma dang po la thun gsum bsgoms pas/ nyin par la bzhir bcad pa'i cha gcig 'das pa'i tshod
<p>229b.3</p>tsam zhig bsgom mo/ /nyi ma gnyis pa la thun gsum bsgoms pas gsum du bcad pa'i cha gcig 'das pa dang / nyi ma gsum pa la thun gsum bsgoms pas nyin par gyi phyed lhag 'das pa tsam zhig bsgom mo/ /nyi ma bzhi pa la thun gsum bsgoms pas nyin gyis
<p>229b.4</p>sum gnyis lhag bzlas pa tsam zhig bsgom mo/ /nyi ma lnga pa la thun gsum bsgoms pas nyin par bzhi char bcad pa'i cha gsum lhag bzlas pa tsam zhig bsgom mo/ /nyi ma drug pa la thun gsum bsgoms pas nyin rangs pa la zas za ba dang / spyod lam bcom pa ma
<p>229b.5</p>gtogs pa bsgoms pas dus 'da' bar bya'o/ /nyi ma bdun pa la de dag ma gtogs pa zas kyi gong du thun gcig /zas zos nas thun gcig ste gnyis kyis nyi ma rangs par 'da' bar bya'o/ /de la spyod lam ni stan shin tu 'bol zhing 'jam pa gnyis sam/ 
<p>229b.6</p>gsum pha tshad tshu tshad du bting la gang bde bar spo zhing bsgom ste/ de'i steng du dang po skyil mo krung bcas la bsgom mo/ /de nas cung zhig lon pa dang / /sems rmugs pa dang / gnyid kyis non pa dang / lus la mi bde ba byung na rkang pa ya gcig brkyang ba'am/ 
<p>229b.7</p>gnyis ka brkyang ba'am/ glo g.yas pas snyes pa'am/ g.yon snyes pas sam/ yud tsam zhig gan rkyal du 'dug pa 'am/ mdor na spyod lam phog re bsgyur bas lus la gnod pa dang / sems la gnod pa spong bar 'gyur ro/ /de ltar byas kyang rmugs pa dang /
<p>230a</p>
<p>230a.1</p>gnyid shas che na dal bus langs la 'chag sa dkyus ring zhing zheng ha cang mi che bar byas pa'i sa phyogs su phar 'gro ba dang / tshur 'ong ba lan gnyis gsum bzhi tsam bcags la yang 'dug par bya ste/ de kun la dmigs pa mi gtang ngo / /de yang gang
<p>230a.2</p>ltar bsgyur kyang lus la 'jam pa la sogs pa shin tu sbyangs pa'i shas che chung yod kyang kun la med pa mi srid na/ de ltar bsgom pa yin gyi med na ngal gso dgos so/ sems rgod na rnam pa la mi spyad par sems la spyad na des zhi bar 'gyur te/ gzugs 'gags na
<p>230a.3</p>gzugs brnyan 'gags pa bzhin no/ /de bas na de la ha cang mi 'jigs par bya/ bag glod la 'di snyam du byang chub sems dpa' rnams kyis lo bzhi khrir yang spyod lam ma bsgyur/ gos ma spos par mnyam par gzhag pa gsungs na bdag gis ni nyin mtshan re re yang
<p>230a.4</p>mnyam par 'jog mi nus pa 'khor ba thog ma med pa nas lus grangs med pa gcig 'das kyang don med par 'gyur la da ltar yang smos pa chung zhing gnyug thung ba 'dis ma 'ongs pa na yang 'di 'dra bar 'gyur bas na bdag gi don kyang mi 'grub na/ gzhan gyi don lta ga la 'grub/ 
<p>230a.5</p>de bas na bdag gis nyin rangs mnyam par gzhag ste/ spyod lam 'dis gnas par bya'o snyam du bsam mo/ /mdor na yun ring bar 'dzin pa chung du 'gro la thun gzhug la ting nge 'dzin las ldang dgos pa dang / gtang rgyu cig yod na de ltar bsgom mo/ /gtang rgyu med par
<p>230a.6</p>sangs nas 'dug na bsgoms kyang phan med la gnod pa skye bas ngal gso'o/ /de ltar nyin par thun gnyis kyis nyi ma 'da' bar nus nas mtshan mo la bslab par bya ste/ nyin par btang snyoms su bzhag la phyi dro rlung gi dus su gnyid bag re log nas mtshan mo stan bde ba gnyis gsum
<p>230a.7</p>yang bting la/ yang yang bying ste 'gro na 'chag sa bde bar bcas byas la/ gos dang l+h+wam dro bar byas la dal bus 'gro ba dang / ldog pa dran pa dang / shes bzhin gyis zin par bya zhing bsgom mo/ /ngal gso dgos pa'i bsam pas yang snga ma bzhin no/ /bye
<p>230b</p>
<p>230b.1</p>brag ni rgyu skar la tshod dpag cing zhag brgyad kyi mtshan mo 'da' nus par bya'o/ /de ltar bslabs pas nyin mtshan gang yang rung ba cig btang snyoms su bzhag la gcig rangs pa bsgoms pas 'da' bar nus shing lus bde ba dang sems dga' ba dang bcas par 'dug na de
<p>230b.2</p>tsam gyis re zhig thun ring la lobs pa yin no/ /thun bsring ba yi tshad dang ni/ /nyin mtshan res mos bslab pa dang / /go rims spyod lam bsam pa dang / /tshad du phyin pas bsdus pa yin/ /zhes bya ba ni bsdu ba'i tshigs su bcad pa'o// //de nas
<p>230b.3</p>bsgom pa gcig pu mi bya bar sngon du 'gro ba dang / ldang ba'i sems su bcas pa nyin par gnyis/ mtshan mo gnyis las mi mang bar thabs dang shes rab zung du 'brel par bya ste/ sngar bstan pa bzhin no/ /de la log par rtog pa'i gzhung nyid gang zhe na/ gnyis te/ 
<p>230b.4</p>thabs la log par rtog pa dang / shes rab la log par rtog pa'o/ /de la thabs la log par rtog pa ni 'di na kha cig phan yon shes pa tsam gyis byang chub tu sems bskyed nas smon lam 'debs par byed kyang bdag gi don tsam sgrub pa nyan thos kyi dbang du byas nas/ /slob
<p>230b.5</p>dpon thogs med kyis/ gnas la dad pa gang zhe na/ 'di ltar 'di na la las de bzhin gshegs pas gsungs pa'i chos 'dul ba la dad pa dang sems dang ba yin te/ de ni gnas la dad par gyur pa zhes bya'o/ /de la gnas zhes bya ba ni de bzhin gshegs pas
<p>230b.6</p>gsungs pa'i chos 'dul ba la bya ste/ 'jig rten dang 'jig rten las 'das pa'i dkar po'i chos thams cad skye ba'i gnas yin pa'i phyir ro/ /des sngon du drang ba'i dbang gis de la dad pa gang yin pa de ni gnas la dad par gyur pa yin te/ nyon mongs pa'i dri ma dang rnyog
<p>230b.7</p>pa thams cad bsal bar gyur pa'i phyir ro zhes gsungs pa la brten nas 'dul ba kho nas byang chub chen po thob po zhes smra zhing lta la/ bdag nyid kyang theg pa chen po'i chos thos par mi dga'/ gal te thos kyang legs par mi sems/ sems kyang sgom par mi byed cing / 
<p>231a</p>
<p>231a.1</p>gzhan dag la zhe sdang ste/ theg pa chen po'i mdo sde'i tshul du zhugs pa rnams la yang zhe sdang ste/ byang chub sems dpa' las dang po pa'i bslab pa rnams la slob pa la/ 'di skad ces/ byang chub sems dpa'i bslab pa kho na gdul ba yin/ de kho
<p>231a.2</p>nas chog go/ /gzhan na bslabs na 'dul ba la bcings te/ 'gro'o zhes smra zhing / lta ba de dag gis byang chub chen po thob par mi 'gyur/ zag pa zad par mi 'gyur te/ de skad du/ nges pa dang ma nges pa 'jug pa'i phyag rgya'i mdo las/ de la phyugs kyi shing rta lta bus 'gro ba'i byang chub
<p>231a.3</p>sems dpa' gang zhe na/ dper na skyes bu la la zhig sangs rgyas kyi zhing lnga'i rdul phra rab kyi rdul snyed kyi 'jig rten gyi khams 'da' bar 'dod nas de'i phyugs kyi shing rta la zhon te lam du zhugs nas yun ring zhig lon nas dpag tshad brgyar phyin pa las de rlung gi dkyil 'khor
<p>231a.4</p>chen pos bzlog nas dpag tshad brgyad cur ded de phyir phul na skyes bu de phyugs kyi shing rtas 'jig rten gyi khams de dag 'da' 'am/ bskal pa nas brjod du med pa'i yang brjod du med pa'i bskal pa yang 'jig rten gyi khams gcig kyang 'da' bar nus sam/ gsol pa/ bcom
<p>231a.5</p>ldan 'das de ni gnas ma lags te/ go skabs ma mchis so/ bcom ldan 'das kyis bka' stsal pa/ de bzhin du gang la la zhig gis byang chub tu sems bskyed la/ theg pa chen po mi 'dzin mi klog /kha ton du mi byed/ tshul bzhin yid la mi byed par nyan
<p>231a.6</p>thos kyi theg pa pa rnams la brten cing / de dag dang lhan cig tu bstan par byed/ nyan thos kyi theg pa klog cing kha ton byed/ dpyod cing kun chub par byed la gzhan yang klog tu 'jug pa nas kun chub pa'i bar du byed na/ de ni des shes rab kyi mig gang yin/ de bla na
<p>231a.7</p>med pa'i shes rab kyi lam las slar drangs nas phyir ldog go/ /byang chub sems dpa' de ni byang chub kyi sems bsgoms pa las byung ba'i shes rab kyi dbang po dang shes rab kyi mig gang yin pa de yang rtul por gyur cing nyams par byed de/ 'di ni phyugs kyi shing rta lta bus 'gro ba'i
<p>231b</p>
<p>231b.1</p>byang chub sems dpa'o/ /zhes gsungs so/ /de bas na legs par gsungs pa'i chos 'dul ba ni khas len pa'i khyad par gyi bslab pa rnam pa gsum las lhag pa'i tshul khrims kyis bslab pa yin la/ sdom pa gsum las sdom pa'i tshul khrims yin pa'i phyir
<p>231b.2</p>shin tu gus pas bsgrub dgos la/ de kho nas chog pa yang ma yin te/ de skad du/ 'phags pa dkon mchog sprin las/ rigs kyi bu ji ltar na/ byang chub sems dpa' rnams byang chub sems dpa'i bslab pa'i sdom pas bsdoms pa yin zhe na/ 'di la byang chub
<p>231b.3</p>sems dpa' 'di ltar spyod do/ /so sor thar pa'i sdom pa tsam gyis bdag bla na med pa yang dag par rdzogs pa'i byang chub mngon par rdzogs par 'tshang rgya bar mi nus kyi/ de bzhin gshegs pas gang 'di mdo sde dang 'di dag las byang chub sems dpa'i spyod pa dang / byang chub
<p>231b.4</p>sems dpa'i bslab pa'i gnas bcas pa de dag la bdag gis bslab par bya'o zhes gsungs so/ /de la shes rab la log par rtog pa la yang gnyis te/ spyi dang / bye brag go/ /de la spyi ni 'di na kha cig stong pa nyid kyi rlung chus dkar phyogs kyi me gsod par byed
<p>231b.5</p>de/ 'di skad du/ mi dge ba bcu spang ba dang / dge ba bcu'i bsgrub pa ni dngos po la mngon par zhen pa nyan thos rnams kyi dbang du mdzad nas gsungs pa yin te/ theg pa chen po zab mo'i don chos thams cad rang bzhin med par shes na ci byas kyang nyes par mi 'gyur
<p>231b.6</p>te/ rab tu byung ba yang skra bregs pa tsam la zer ba ma yin te/ sems phyal le ba cig dgos so/ /de bas rtogs na srog gcod pa la sogs pa yang sgrib par mi 'gyur la/ ma rtogs na gnyen po yang sgrib par 'gyur te/ 'phags pa las kyi sgrib pa rnam par dag
<p>231b.7</p>pa las/ 'dod chags sgrib pa nas shes rab sgrib pa'i bar du gsungs so zhes zer ba de ni bdag nyid mi mthun pa zil gyis ma non par gnyen po slob par byed pas ngan 'gro 'ba' zhig gi las sogs pa la/ de'i rjes su slob pa yang mi dge ba sogs 'jug go/ /de
<p>232a</p>
<p>232a.1</p>skad du/ slob dpon klu sgrub kyis/ dbu ma'i rtsa ba las/ stong pa nyid la lta nyes na/ /shes rab chung ldan phung 'gyur te/ /ji ltar sbrul la bzung nyes pa dang / /gsang sngags log par bsgrubs pa bzhin/ /zhes gsungs pa dang / yang rigs pa drug cu
<p>232a.2</p>pa las/ rnam par dben don mi shes par/ /thos pa tsam la 'jug byed cing / /gang dag bsod nams mi byed pa/ /skyes bu tha shal de dag brlag /ces gsungs so/ /'on te nga shes rab che la bsod nams kyang byed pas nyon mongs pa la mi 'dzem zhes zer na/ 
<p>232a.3</p>de yang mi rigs te/ 'phags pa sa bcu pa las kyang / sa gnyis pa'i byang chub sems dpa' de ni tshul khrims rnam par dag cing ltung ba phra mo la shes bzhin du gnas pa la bzhag ste/ sa la gnas pa bas nga shes rab che zhes bya ba ni ha cang gzu lum ches so/ /de bas
<p>232a.4</p>na kun rdzob tu gnyen po ma skyes par nyon mongs pa la btang snyoms su bzhag kyang 'phel bar 'gyur na dang du blangs pa lta smos kyang ci dgos/ de'i phyir nyon mongs pa rang dgar spyod pa bslab pa dang bral ba de ni byang chub sems dpa' rab tu byung bas ma yin te/ de skad du/ 
<p>232a.5</p>'phags pa 'jam dpal rnam par rol pa las/ 'jam dpal gyis smras pa/ bu mo rab tu byung ba ni tshul khrims la rag las pa yin te/ tshul khrims 'chal ba la ni rab tu byung ba ci yang med do/ /zhes gsungs so/ /yang mdo sde de nyid las gsungs pa/ gang bdag
<p>232a.6</p>nyid kyang bslab pa dang / tshul khrims yang dag par blangs la/ tshul khrims 'chal ba'i sems can rnams kyang / tshul khrims kyi sdom pa dang brtul zhugs la yang dag par sbyor bar byed pa de ni byang chub sems dpa' rab tu byung ba yin no zhes gsungs so/ /de bas
<p>232a.7</p>na stong pa nyid go yang nyon mongs pas pham par byas pa de ni byang chub sems dpa' ma yin te/ mdo de nyid las/ bu mos smras pa/ 'jam dpal 'di lta ste/ dper na dgra bcom pa de ni dpa' bo zhes mi bgyi'o/ /'jam dpal de bzhin du gang nyon mongs pa rnams
<p>232b</p>
<p>232b.1</p>kyis bcom pa de yang byang chub sems dpa' zhes mi bgyi'o/ /zhes gsungs so/ /shes rab che zhing stong pa nyid rtogs nas bsgoms pa'i phan yon ni/ zla ba'i sgron ma'i mdo las/ de ni bde gshegs rnams kyis bslab pa gzhan mi 'dor/ /dpa' bo de
<p>232b.2</p>ni bud med dbang du gzhar mi 'gro/ /zhes bya ba la sogs pa gsungs so/ /'phags pa chos kun 'gro ba las kyang / dper na mun pa dang lhan cig gnas pa de ni mar me ma yin no/ /de bzhin du nyon mongs pa dang lhan cig gnas pa de ni byang chub sems dpa'i
<p>232b.3</p>shes rab ma lags so/ /zhes gsungs so/ /'phags pa gtsug na rin po che las kyang / stong pa nyid kyi rnal 'byor sbyin pa nas/ shes rab kyi bar du mi 'bral bar bya'o zhes gsungs so/ /bslab pa kun las btus pa las kyang / shes rab kyi pha rol tu phyin
<p>232b.4</p>pa bsgoms nas kyang nyon mongs pa'i sgra dang / thabs la mkhas par bya'i/ rang gi khyim na dpa' ba bzhin du mi bya'o zhes gsungs so/ /de bas na byang chub sems dpa' bdag nyid shes rab che yang nyon mongs pas pham par byas la dad pa chung bas bslab pa la
<p>232b.5</p>g.yel zhes smra bar bya ba ni rigs kyi gzhan lam log pa la gzud cing bstan pa la rma gdod pa ni mi rigs so/ /tshul khrims kho nas chog par 'dzin/ /shes rab kyis ni phyogs gcig rtogs/ /de dag sun dbyung mdor bstan pa/ /bsdu ba'i tshigs su bcad
<p>232b.6</p>pa yin/ /de la bye brag la log par rtog pa la gnyis te/ lta ba la log par rtog pa dang / bsgom pa la log par rtog pa'o/ /de la lta ba la log par rtog pa ni 'di na kha cig bden pa gnyis zhes bya ba dngos po la ma grub ste/ 'di ltar gang ma skyes pa de
<p>232b.7</p>gnyis su med de/ dper na nam mkha' lta bu'o/ /bden pa rnam pa gnyis kyang gzod ma nas ma skyes zhing rnam par dag pas gnyis su med do zhes zer te/ de la smras pa/ gal te don dam par gnyis med par bsgrub na ni grub pa la sgrub po/ /'on te spyir bsgrub na ni
<p>233a</p>
<p>233a.1</p>gtan tshigs su ma grub ste/ mngon sum dang 'gal lo/ /ma skyes pa la sdug bsngal med pas khyod la mtshon gyis btab na bzod dam/ zhes smra bar bya'o/ /kha cig na re don dam pa'i bden pa med de/ kun rdzob kyi bden pa gcig pu kho na
<p>233a.2</p>yin no zhes zer te/ de la smras pa/ gal te byis pa ma rig pas ldongs pa'i bsam pa dang sbyar nas smra ba'am/ 'on te dngos po'i gnas lugs te/ de dang mthun par smra ba'am/ mkhas pa'i bsam pas kyang smra/ de la phyogs dang po ltar na gnyis ma
<p>233a.3</p>grub ste/ 'di ltar don dam pa'i bden pa ni de ston par byed pa'i chos gang zag des ma thos ma bsams ma bsgoms pas/ blo la mi 'grub bo/ /de ma grub pas gzugs la sogs pa yang dag pa'o/ /bden pa'o snyam pas 'ba' zhig skye bas 'di brdzun pa'o zhe'am/ 
<p>233a.4</p>sgrib par byed pa'i phyir kun rdzob ces bya ba'am/ rigs pas gnod pa'i phyir kun rdzob ces bya ba 'grub mi srid do/ /'on te phyogs phyi ma ltar yin no zhe na/ de la smras pa/ gang zhig gis sgrib par byed pa'am/ gang zhig la sgrib pa yod par de ma shes pa dang / 
<p>233a.5</p>de gzhag pa'am/ rigs pas gnod par ma grub na ni kun rdzob ces ji skad du bya/ gal te rigs pas gnod par grub pas 'di kun rdzob kyi bden par grub bo/ /zhes zer na/ de nyid kyi don dam pa'i bden pa sngar grub pas 'di kun rdzob kyi bden pa yin par shes te/ 
<p>233a.6</p>des ni gnyi ga khas blangs pa yin no/ /kha cig na re 'phags pa klu sgrub kyi dgongs pa don dam par ma grub pa ste/ ha cang yang ches kun rdzob tu yang ming las don med par bzhed do zhes zer te/ de la smras pa/ ming la brtsad pa med do zhes gsungs so/ /de ni mngon
<p>233a.7</p>sum dang 'gal te/ mo gsham gyi bu 'di na yod do zhes smras nas/ de la mtshon btab pa dang / khyod la mtshon btab pa gnyis gnod pa med pas 'dra bar thal bar 'gyur ro/ /slob dpon ni de ltar mi bzhed do/ /rigs pa drug cu pa las kyang / /rgyu dang 'bras la
<p>233b</p>
<p>233b.1</p>mkhas rnams la/ /nyes pa thams cad 'byung ba'i gnas/ /med pa rnam par bzlog zin gyis/ /zhes gsungs la/ de dgag par bsgrub pa'i kho bo'i nyon mongs pa yang khyod kyis bkag pas khyod kyis grogs byas te btang ngo zhes gsungs so/ /'phags pa
<p>233b.2</p>chos kun 'gro ba las kyang / byang chub sems dpa' rtsom pa med kyis/ byang chub sems dpa' blo gros rnam par gnon pa la smras pa/ chos thams cad ni ming tsam dang brda tsam zhes bya ba la sogs pa gang yin pa de yang kun rdzob tu ming gi rnam grangs sam/ yang na
<p>233b.3</p>gcig gis gcig bshad par gsung gi / don dam par ston pa ni ma yin no/ /kha cig ni bden pa gnyis dngos po la grub ste/ de yang kun rdzob kyi bden pa ni rigs pas gnod pa yin la/ don dam pa'i bden pa ni rigs pas grub pa/ rtag pa gcig chos
<p>233b.4</p>thams cad kyi chos nyid du 'dug pa/ spros pa thams cad las log pa'i ngo bo'o/ /de skad du/ bden pa gnyis rnam par 'byed pa las/ rigs pa'i rjes 'brang ngo bo'i phyir/ /skyob pa rnams kyi chos sku yin/ /zhes gsungs pa dang / 'phags pa sa bcu pa las/ 
<p>233b.5</p>de bzhin gshegs pa rnams byung yang rung / ma byung yang rung / chos kyi dbyings 'di ni gnas pa nyid de/ 'di ltar chos thams cad stong pa nyid dang / chos thams cad dmigs su med pa'o zhes gsungs so/ /'phags pa dkon mchog sprin las/ rigs kyi bu gal te
<p>233b.6</p>don dam pa med du zin na/ tshangs par spyod pa don med par 'gyur ro zhes gsungs so zer te/ de la smras pa/ rigs pa'i rjes 'brang ngo bo'i phyir/ /zhes bya ba la sogs pa gsungs pa de ni/ de nyid las ci'i phyir rigs pas gnas pa'i ngo bo nyid yin snyam pa la ngo bo nyid de nyid rigs pa dang
<p>233b.7</p>ldan pa'i phyir zhes gsungs te/ de yang chos thams cad don dam par rigs pas mthong bar 'gal te/ ma mthong ba tsam la brtags na de skad gsungs kyi/ de ni rigs pa grub pa don dam par gzhag rgyu med de/ de skad du/ 'phags pa bden pa gnyis bstan pa las/ 
<p>234a</p>
<p>234a.1</p>lha'i bu don dam pa'i bden pa de ni thams cad mkhyen pa'i ye shes kyi yul las kyang 'das pa'o/ /zhes gsungs so/ /gzhan lta phar zhog des kyang yul du bya ba'i gnas med ces bya ba'i tha tshig go/ /ye nas gnas pa'i rtag ces bya ba yang de bzhin
<p>234a.2</p>gshegs pa 'jig rten du ma byung tsam na gzugs la sogs pa don dam par yod la/ byung bas med pa ni ma yin gyis dngos po 'ga' zhig skyes tsam nas don dam par ma grub pa'i tshul du skye ba na de skad gsungs so/ /de lta bu ma yin na chos nyid ye nas rtag pa de gang gi chos
<p>234a.3</p>yin te/ snga na gnas pa dang chos can gsar du byung ba gnyis grub pa dang bde ba gcig tu mi 'dod na/ tshangs par spyod pa don med par 'gyur/ zhes gsungs pa yang byis pa rnams kyi gang zag gis bdag dang chos kyi bdag yod par brtags nas bden par 'dzin pa la/ gang
<p>234a.4</p>zag dang chos la bdag ma grub pa tsam la dgongs nas bdag yod par mi bden te/ rigs pa dang 'gal lo/ /yod pa bden na byis pa kun gyis mthong bas ma 'khrul ba'i phyir mya ngan las 'das pas tshangs pa thob par bya ba'i phyir/ da 'bad pa don med do/ /zhes gsungs
<p>234a.5</p>pa yin te/ rigs pa'i yul du grub pa med na don med do zhes gsungs pa ni ma yin no/ /chos can kun gyi chos nyid du 'dug pa zhes bya ba yang chos can gcig spros pa dang bral ba de bzhin du gzhan yang spros pa dang bral bas de skad gsungs pa yin gyi/ chos can kun la khyab pa
<p>234a.6</p>cig yod na/ mu stegs kyis bdag thams cad la khyab par khas len pa dang 'dra ste/ de la tha dad phyogs dang 'dre bas na/ /khyab rnam gcig pur ga la 'gyur/ /zhes bya ba sun dbyung ngo / /spros pa thams cad las log pa'i ngo bo zhes bya ba yang de nyid spros pa yin no/ /
<p>234a.7</p>de lta bus brjod na/ 'phags pa dri ma med par grags pas ci'i phyir mi bstan/ de bas na don dam par rig pas grub pa'i don dam par gcig yod mi srid do/ /'o na ji lta zhe na/ de'i phyir 'di skad du/ dngos po ji ltar gnas pa bzhin du rtogs pa'i bcom ldan 'das kyis/ 
<p>234b</p>
<p>234b.1</p>'phags pa yab dang sras mjal ba'i mdo las/ de skad du/ de bzhin gshegs pas kun rdzob bam don dam pa gnyis su thugs su chud de/ shes par bya ba yang kun rdzob dang don dam pa 'dir zad do zhes gsungs la/ de bzhin gshegs pa'i dgongs pa ji lta ba bzhin rtogs par
<p>234b.2</p>lung bstan pa/ 'phags pa klu sgrub kyis 'di skad ces/ dbu ma'i rtsa ba'i shes rab las/ /sangs rgyas rnams kyis chos ston pa/ /don dam gnyis la yang dag bsten/ /'jig rten kun rdzob bden pa las/ /dam pa'i don gyi bden pa'o/ /zhes gsungs pas/ 
<p>234b.3</p>gtan la 'bebs pa'i dus su ni dngos po yang grub la/ mkhas pas kyang de ltar rtogs pas gnyis su tha snyad 'dogs so/ /gtan la 'bebs pa'i dus na grub pa yang ma yin/ ma grub pa yang ma yin/ ji ltar yang khas blang du med do/ /zhes bstan to/ /kha cig na
<p>234b.4</p>re chos dang chos can bdag nyid gcig pas chos can dbang po'i don mngon sum du mthong ba bzhin du chos nyid kyang mngon sum du mthong ste/ de skad du/ bar ti ka las/ don gyi rang gi ngo bo gcig /bdag nyid mngon sum yin pa la/ /tshad ma rnams kyi brtag bya gang / /
<p>234b.5</p>ma mthong cha gzhan ci zhig yod/ /ces gsungs so/ /zhes zer ro/ /de la smras pa/ 'o na byis pa so so'i skye bo kun gyis kyang bden pa mthong bar thal bar 'gyur ro/ /'on te nges pa'i shes pa ma skyes pas ma mthong ba dang 'dra'o/ /de skad du/ dbu ma'i rgyan las
<p>234b.6</p>kyang / dngos po rnams kyi sgro btags pa'i rnam par dben pa ni stong pa nyid ces bya na/ stong pa nyid ni sgro btags pa'i rnam pas bsgribs pa'i ngo bo nyid yin pa'i phyir/ dngos po'i rang bzhin bzung bzhin du yang byis pa rnams kyis nges par mi 'gyur te/ de'i phyir bzung mod
<p>234b.7</p>kyi tha snyad gdags su rung ba'i phyir ma bzung ba dang 'dra ba nyid pas 'di ni dmigs pa'i rigs byar gyur pa ma yin no/ /de lta bas na mngon sum la sogs pas gnod pas yin no/ /zhes bya ba 'di ston to/ /zhes gsungs so zhes zer na/ de nyid kyi phyir mig gi rnam shes
<p>235a</p>
<p>235a.1</p>kyis chos nyid mthong zhes tha snyad du ma 'dogs shig /de skad du/ bden pa gnyis rnam par 'byed pa las/ tha snyad ni nges pa sngon du 'gro ba can yin pa'i phyir ro/ /zhes gsungs so/ /'o na slob dpon chos kyi grags pa'i dgongs pa dang 'gal lo zhe
<p>235a.2</p>na/ de ni mi 'gal te/ slob dpon gyi ni mi rtag pa la dgongs nas gsungs pa yin te/ de ni dngos po yin pas 'gal ba med de/ stong pa nyid ni dngos po ma yin pas dbang po'i mngon sum du mthong mi srid do/ /bden pa gnyis rnam par 'byed pa las/ ji ltar snang ba
<p>235a.3</p>'di kho na/ /kun rdzob gzhan ni cig shos yin/ /zhes gsungs so/ /yang na tha mi dad pa la dgongs pa yin pas de ni 'dir yang 'gal ba med do/ /de la kha cig tha mi dad ces bya ba dang / gcig ces bya ba ni don gzhan ma yin te/ de ltar chos nyid mngon sum du mthong
<p>235a.4</p>bas thams cad kyi de kho na mngon sum du mthong bar 'gyur ba dang / chos kyi dbyings bzhin du chos can yang bden par 'gyur ba dang / kun nas nyon mongs pa can ma yin par 'gyur ba dang / chos can bzhin du chos kyi dbyings de yang 'dus byas dang / kun nas nyon mongs pa can du
<p>235a.5</p>'gyur ro/ /de thams cad du gcig khas ma blangs pas nyes pa med do zhes smras nas/ 'o na ni 'du byed kyi bdag med pa tsam nyid don dam pa'i mtshan nyid du mi 'gyur la/ 'du byed kyi mtshan mas bcings pa rnams kyang / rnal 'byor pas zil gyis non par mi 'gyur te/ de tha
<p>235a.6</p>dad cing chos kyi dbyings gzhan du rtog pa'i phyir ro/ /de lta bas na dung dang dkar po bzhin du gcig dang tha dad par brjod du med pas de nyid dang gzhan du brjod du med pa'i 'brel pa yin no/ /zhes zer na/ de la smras pa/ de nyid dang gzhan du brjod pa ni skyon 'ong la/ de gnyis su
<p>235a.7</p>ma brjod pas grub pa gcig la 'brel pa ni skyon med pa ma yin te/ gcig dang tha dad pa'i skyon de ni chos dngos por 'gyur ba la 'thad do/ /chos nyid spros pa dang bral ba chos can dang gcig par skyon yod pa yang ma yin/ med pa yang ma yin/ tha dad par skyon yod pa yang ma
<p>235b</p>
<p>235b.1</p>yin med pa yang ma yin/ brjod du med pa bya ba chos can dang 'brel par gzhag rgyu cig kyang yang dag par grub nas 'brel pa gsum par khas blang rgyu yang med de 'brel pa ni de'i bdag nyid dang / de las byung ba'i 'brel pa las gzhan med par/ sngon gyi slob dpon chos kyi
<p>235b.2</p>grags pa la sogs pa rnams kyis bstan to/ /'o na slob dpon ka ma la shI las/ dbu ma snang ba las/ de nyid dang gzhan du brjod du med par bstan to snyam pa la bden mod kyi de ni gang zag dang chos de nyid yang dag pa'i shes pas gang zag dang chos su ma grub pa tsam la gang
<p>235b.3</p>zag dang chos de nyid chos nyid du gdags pas de tsam la bdag nyid gcig pa'i 'brel pa zhes btags pa yin la/ de nyid dang gzhan du brjod du med pas cir yang ma grub par bstan pa yin no/ /de lta bas na chos can de nyid spros pa dang bral ba tsam chos nyid yin la/ de
<p>235b.4</p>yang sgro btags pas bkag ste/ byis pa so so'i skye bo rnams kyis mngon sum du mi mthong ngo / /de skad du/ dbu ma'i rgyan las/ ma yin thog med rgyud lci bar/ /dngos por sgro btags dbang byas pas/ /de phyir srog chags thams cad kyi/ /mngon sum
<p>235b.5</p>rtogs par mi 'gyur ro/ /zhes gsungs so/ /rnal 'byor gyi dbang phyug chen pos sa dang po thob yan chad nas/ de bzhin gshegs pa rnams kyis ni gsal bar rtogs so/ /so so'i skye bo rnams kyi gtan tshigs kyi sgo nas sgro btags pa gcod pa tsam du bas kyi mngon
<p>235b.6</p>sum du byed pa ni ma yin no/ /de skad du/ de nyid las/ de la sgro btags gcod byed pa/ /shes par byed pa'i gtan tshigs kyis/ /rjes su dpag rnams dpog par byed/ /rnal 'byor dbang rnams mngon sum gsal/ /zhes gsungs so/ /bden pa gnyis la
<p>235b.7</p>log par rtog /chos nyid mthong la log rtog dang / /chos dang chos can 'brel pa la/ /log par rtog pa sun dbyung ba/ /zhes bya ba ni bsdu ba'i tshigs su bcad pa'o/ /kha cig na re so so'i skye bos sgro btags pas gcod pa na/ gtan tshigs kyi sgo nas shes te 'di
<p>236a</p>
<p>236a.1</p>skad du/ gang gcig dang du ma dang bral ba de ni don dam par rang bzhin med de/ bdag dang gzhan gyis smras pa 'di dag kyang gcig dang du ma dang bral ba smras pa tsam gyis 'grub bya rtogs par 'gyur ro zhes zer na/ de la smras pa/ dbang po rnon po
<p>236a.2</p>sbyor ba la goms pa rnams kyis rtogs pa ni rigs na chos mthun pa nyid can gyi sbyor ba la sogs pa bya dgos pa'i rigs cig yin na ni/ sbyor ba de kun brtags pa'i rang bzhin nam gzhan gyi dbang gi rang bzhin gang grub ma nges pa'i phyir/ thun mong gi ma nges pa'i gtan tshigs lta
<p>236a.3</p>bur snang bar 'gyur ro/ /'on te rjes su 'gro ba spyir btang nas dper na gzugs brnyan lta bu'o/ /zhes smras pas skyon med do zhes zer na/ de la smras pa/ mthun pa'i dpe de la 'brel ba gtan la phab bam ma phab/ ma phab na ni dpe smros pa la don med do/ /'on te phab po
<p>236a.4</p>zhes zer na/ de la smras pa/ dgag pa'i sgrar sbyar nas gtan tshigs don dam dang / bsgrub bya don dam par rang bzhin med pa gnyis 'brel par gtan la phab bam/ 'on te ma yin par dgag pa'i sgra sbyar nas/ kun rdzob kyi bden pa cig la 'brel pa gtan la phab/ de
<p>236a.5</p>phyogs dang po ltar na/ smras pa/ 'brel pa de mngon sum gyis grub pa'am/ rjes su dpag pas grub/ de la mngon sum gyis grub bo zhes zer na/ 'on te chos nyid mngon sum du mthong bas/ rgol ba dang phyir rgol ba gnyis ka 'phags pa yin par thal bar 'gyur ro/ /
<p>236a.6</p>des na grub par bya ba'i chos kyi rtags kyi rjes su 'brang ba don med par 'gyur ro/ /de bas na so so'i skye bos chos nyid mngon sum du mthong mi srid pas/ mi srid pa'i don smras na bdag nyid nyams par yang 'gyur ro/ /de'i phyir dpe de ni ma grub pa'i dpe ltar snang ba yin la/ 
<p>236a.7</p>bsgrub par bya ba'i chos can la yod par khas blangs pas de ni gtan tshigs kyi rang gi ngo bo ma grub pas ma grub pa'i gtan tshigs ltar snang bar 'gyur ro/ /'brel pa de la ni mngon sum gyis gnod de/ rtag tu gzugs brnyan du snang ba las gzugs brnyan du yang mi mthong mi
<p>236b</p>
<p>236b.1</p>srid do/ /rjes su dpag pas kyang bsal te/ gang khas blangs kyang ma mthong ba de ni tha snyad gdags su mi rung ste/ dper na/ bum pas dben pa'i sa phyogs lta bu'o/ /rtsod pa'i gzhir gyur pa'i don dam pa'i bden pa 'di yang mngon sum du ma mthong bas khyab par byed pa
<p>236b.2</p>mi dmigs pa'o/ /gzugs brnyan snang ba'i phyir zhes bya ba yang 'gal bas khyab pa'i dmigs pa yin no/ /grags pas kyang gsal te/ brda shes pa grub pa'i mthas blo ma bsgyur ba cig la/ me long gi nang la ci 'dug ces dris na/ bzhin kho na 'dra ba cig 'dug
<p>236b.3</p>ces zer ba las/ ci yang ma mthong zhes zer mi srid do/ /rang gi tshig dang 'gal ba yang yin te/ don dam pa mthong zhes bya ba gzugs brnyan la zer ram/ lung gis gsal ba yang yin te/ 'phags pa mi'am ci'i rgyal po ljon pas zhus pa las/ bcom ldan 'das
<p>236b.4</p>kyis bka' stsal pa/ dper na rang bzhin stong pa yi/ /me long dkyil 'khor yongs dag la/ /gzugs brnyan snang ba de bzhin du/ /ljon pa chos rnams shes par gyis/ /zhes gsungs te/ gzugs brnyan mi snang zhes gsungs so/ /de bas na mngon sum gyis
<p>236b.5</p>grub mi srid do/ /'o na rjes su dpag pa grub po zer na/ de yang mi rigs te de lta bu'i dpe mi srid do/ /gal te srid na rtags mngon sum gyis ma grub pas 'brel pa mngon sum du mi 'grub ste/ des na de yang rjes su dpag pa cig gis grub dgos pas dpe thug pa med
<p>236b.6</p>pa dang / rtags thug pa med pa'i skyon 'ong ngo / /'on te de'i skyon mi 'ong ste/ dbu ma'i rgyan las/ mu stegs rgyal dpog pa na re/ gdong nyid der dmigs pa las/ gzugs brnyan zhes tha snyad 'dogs zer ba dang / bye brag tu smra ba na re/ gzugs
<p>236b.7</p>gzhan zhig der byung ngo zhes zer ba dang / mdo sde pa na re shes pa kho na de ltar snang zhes zer ba dang / rjes su dpag pa'i sgo nas dpe rang bzhin med par bsgrubs pas de bas na dpe thug pa med par yang mi 'gyur la/ thams cad du mthun pa'i dpe la don dam pa gtan la 'bebs
<p>237a</p>
<p>237a.1</p>so zhes zer na/ de la smras pa/ der yang gang dag sngar sgrub pa'i mthas blo ma 'gyur tsam na/ de ltar mi 'dzin yang phyis grub pa'i mthas blo bslad nas don med pa'i bzhin cig yin no zhes zer ba la/ don byed nus pa'i bzhin ma yin no zhes
<p>237a.2</p>dgag pa tsam byed kyi gzugs brnyan de don dam par rang bzhin med par sgrub pa ni ma yin te/ des na rtags dang dpe thug pa med pa'i skyon med pa yin no/ /'di ltar dang po de don byed nus pa'i rang bzhin ma yin par dgag par dgongs nas 'di skad gsungs te/ sbyor
<p>237a.3</p>ba ni rnam par shes pa gang zhig gang dang / mtshan nyid mi mthun par snang ba de ni de'i dmigs pa ma yin te/ dper na sgra shes pa gzugs dang mtshan nyid mi mthun par snang ba bzhin no/ /gzugs brnyan gyis shes pa yang gdong la sogs pa yul ji lta ba bzhin
<p>237a.4</p>gnas pa dang mtshan nyid mi mthun par snang ba yin pas khyab pa byed pas 'gal ba dmigs pa yin no zhes bya ba la sogs pa gsungs te/ de ni don byed pa'i gzugs ma yin zhes bkag la/ der gzugs brnyan don dam par med par ma gsungs so/ /gnyis pa las
<p>237a.5</p>gzugs can don byed nus pa lhan cig gnas pa dgag pa'i dbang du mdzad nas gsungs pa/ 'di skad du sbyor ba ni dngos po lus can gang dag yin pa de dag ni yul phan tshun spangs te gnas pa'i rang bzhin dag yin te/ dper na bum pa la sogs pa lta bu yin no/ /rtsod pa'i gzhir
<p>237a.6</p>gyur pa'i dngos po 'di dag kyang lus can yin pas/ rang bzhin gyi gtan tshigs yin no zhes gsungs te/ der yang don byed pa'i gzugs lhan cig gnas pa bkag pa las gzugs brnyan don dam pa'i rang bzhin med par ni ma bsgrubs so/ /phyogs gsum pa gsal ba'i
<p>237a.7</p>phyir gsungs pa 'di skad du/ pha rol po'i gzugs brnyan la sogs pa 'di dag rnam par shes pa'i ngo bor rdzas su yod par khas blangs mod kyi/ gzugs brnyan la sogs pa de dag ni dpe nyid du 'dod pa ma yin no/ /'o na ci zhe na/ gzugs brnyan la sogs par shes
<p>237b</p>
<p>237b.1</p>pa la/ snang ba can gyi ngo bo gang yin pa'o/ /de yang brdzun pa'i phyir dpe grub pa kho na yin no/ /zhes gsungs te/ der yang phyi rol du kun brtags pa'i don byed nus pa'i gzugs bkag pa las/ gzugs brnyan nyid kyang rang bzhin med par ni ma bsgrubs te/ mngon
<p>237b.2</p>sum dang 'gal ba'i phyir ro/ /gal te zlog na gnod pa can gyi tshad ma gcig gis don dam par rang bzhin med par grub bo zhes zer na/ de ltar na brda shes pa'i gang zag tshad ma'i bstan bcos la thos pa kun gyis gzugs brnyan la bzhin yang dag par 'dzin par thal bar
<p>237b.3</p>'gyur ro/ /de lta bas na mthun pa'i dpe la gtan tshigs don dam par dang / bsgrubs pa don dam pa 'brel par mngon sum dang rjes su dpag pas ma grub ste/ gang du smos pa bzhin no/ /gal te ma yin par dgag pa'i skra sbyar bar byas nas kun rdzob kyi bden pa
<p>237b.4</p>gzugs brnyan de nyid la 'brel pa mngon sum du grub pas de dper byed do zhe na/ de la smras pa/ 'o na ni 'brel pa grub pa la don med de/ bsgrub par bya ba'i chos can la ni gtan tshigs don dam par gcig dang du ma dang bral ba dang / bsgrub bya don dam par rang bzhin med
<p>237b.5</p>par gnyis 'brel par go dgos la/ de dang mi mthun pa kun rdzob kyi snang ba gcig la 'brel par grub pas don dam pa'i 'brel pa ni sngar gtan la ma phab la kun rdzob ni snga nas grub pas grub pa la sgrub pa yin no/ /yang don dam pa rang bzhin med pa'i mi mthun pa'i phyogs
<p>237b.6</p>kun rdzob kyi bden pa la gtan tshigs zhugs pas 'gal ba'i gtan tshigs ltar snang bar 'gyur ro/ /gal te kun rdzob kyi bden pa gcig la 'brel pa sgrub bo zhes brgya la zer na/ de lta na yang 'brel pa grub pa don med pa'i nyes pa dang / gtan tshigs dang thun mong
<p>237b.7</p>ma yin pa'i nges pa'am/ 'gal ba'i gtan tshigs ltar snang ba'i nyes pa yod de/ bsgrub par bya ba'i chos la ni gtan tshigs don dam par gcig dang du ma dang bral ba zhugs nas 'dug la mthun pa'i dpe la ni kun rdzob kyi/ gcig dang du ma dang bral ba zhugs pa'i phyir
<p>238a</p>
<p>238a.1</p>ro/ /gal te ji ltar gyur kyang rung ste/ dbu ma'i rgyan las/ bdag dang gzhan smras dngos 'di dag /yang dag tu na gcig pa dang / /du ma'i rang bzhin bral ba'i phyir/ /rang bzhin med de gzugs brnyan bzhin/ /zhes gsungs pas/ 
<p>238a.2</p>yang dag pa zhes bya ba ni don dam pa la dgos pa yin te/ de bas na med pa dgag pa yin no/ /zhes zer na/ de la smras pa/ gtan tshigs la don dam pa'i sgra ma zhugs pa yang yod de/ de kho na nyid la 'jug pa las/ phyi rol nang na gnas 'di kun/ /yang dag tu
<p>238a.3</p>na rang bzhin med/ /gcig dang du ma'i rang bzhin nyid/ /bral ba'i phyir na gzugs brnyan bzhin/ /gang zhig gcig dang du ma dang bral ba de ni don dam par na rang bzhin med de dper na gzugs brnyan bzhin no/ /phyi rol nang na gnas pa'i dngos po 'di dag thams cad
<p>238a.4</p>kyang gcig dang du ma'i rang bzhin dang bral bas na rang bzhin med do zhes gsungs pa dang / yang dag pa'i sgra yod kyang de ni ma yin pa dgag pa'i sgrar sbyar te/ de skad du/ dbu ma'i rgyan de nyid kyi TIkA las/ sbyor ba de ni 'di lta bu yin te/ gang dag gcig dang du ma'i rang bzhin
<p>238a.5</p>ma yin pa de dag ni don dam par rang bzhin med de dper na gzugs brnyan bzhin no/ /bdag dang gzhan gyis smras pa'i dngos po rnams kyang gcig dang du ma'i rang bzhin ma yin pas zhes bya ba ni khyab par byed pa mi dmigs pa'o/ /gcig pa nyid dang du ma nyid kyi rang bzhin la
<p>238a.6</p>khyab pa'i phyir ro/ /zhes gsungs so/ /'di ltar gang zhig mngon sum dang rjes su dpag pas 'brel pa ma grub pa de ni gtan la phab ces tha snyad gdags su med de/ dper na me dang du ba'i 'brel pa gtan la phab pa'i dus su don dam pa'i bden pa'i gtan la phab ces tha
<p>238a.7</p>snyad gdags su mi 'dod pa lta bu'o/ /rtsod pa'i gzhir gyur pa'i don dam pa la 'brel pa 'jog pa 'di yang mngon sum dang rjes su dpag par ma grub pas khyab par byed pa mi dmigs pa'o/ /gang zhig bsgrub par bya ba'i chos dang mtshan nyid mi mthun pa'i 'brel pa de ni gtan la
<p>238b</p>
<p>238b.1</p>phab pas phyogs kyi chos rtogs pa la dgos pa med de/ dper na byas pa dang mi rtag pa gtan la phab pa las rgyab kyi me rtogs pa la dgos pa med pa lta bu'o/ /rtsod pa'i gzhir gyur pa'i kun rdzob kyi bden pa kho na la 'brel pa gtan la 'bebs zhes bya ba 'di yang phyogs
<p>238b.2</p>kyi chos dang mtshan nyid mi mthun pas khyab par byed pas mi dmigs pa'o/ /de bas na bye brag ni don dam pa'i bden pa'am/ kun rdzob kyi bden pa gang la yang gtan la dbab tu mi 'dod do/ /'o na bden pa gnyis su ma 'dus pa med pas 'brel pa mi 'grub bo zhe na/ bden te/ 
<p>238b.3</p>'on kyang rigs mi mthun pa la sogs pa rtag pa'i spyi zhes bya ba dang / rigs mthun pa la sogs pa rang rang gi ngo bo la gnas pa zhes bya ba ni khas blangs dgos te/ 'di ltar sdod/ gcig dang du ma dang / rang bzhin las log pa'i gcig dang du ma dang bral ba dang / rang
<p>238b.4</p>bzhin med pa gnyis ni kun rdzob kyi bden pa la yang 'jug /don dam pa'i bden pa la yang 'jug ste/ thun mong du 'jug go/ /'o na spyi de la 'brel pa sgrub bam zhe na/ smras pa de yang ma yin no/ /'o na ci ltar bsgrub ce na/ 'di ltar gang dag gcig dang du ma'i rang bzhin
<p>238b.5</p>ma yin pa de dag ni zhes smras pa na gtan tshigs spyir smos pa'o/ /don dam par rang bzhin med do zhes smras pa dang / gtan tshigs spyi'i rjes su bsgrub bya spyi 'gro bar smras pa yin te/ ma rig pas ldongs pa'i 'jig rten pa dag mtshan nyid kyi yang dag pa'i kun rdzob yin pa'i
<p>238b.6</p>lta ba dang / bsgom pa dang / myang ba can gyi don byed nus pa'i rang bzhin 'di la don dam par 'dzin la/ grub pa'i mtha' las ni rigs pas grub pa la don dam pa zhes zer bas de gnyis ka rjes su 'gro ba bstan to/ /dper na gzugs brnyan bzhin no/ /zhes smras pa/ 
<p>238b.7</p>spyi de bye brag kun rdzob kyi bden pa la zhugs par bstan to/ /des na gzugs brnyan de nyid don byed nus pa'i bzhin gcig dang du ma ma yin pas don byed nus pa'i bzhin gyi rang bzhin ma yin par bstan to/ /phyir rgol bas ni shes pa rtog med mngon sum du 'khrul pa gcig gis de
<p>239a</p>
<p>239a.1</p>de ltar rtogs so/ /de ltar spyi bye brag dang bcas pa de dper grub nas bsgrub par bya ba'i chos can la gtan tshigs yod par bstan pa'i phyir/ bdag dang gzhan gyis smras pa'i dngos po rnams kyang zhes smras pas/ chos can gzugs brnyan dang mi
<p>239a.2</p>'dra bar don byed nus pa ni 'jig rten pas/ yang dag par 'dod pa 'di nyid yin par bstan to/ /gcig dang du ma'i rang bzhin ma yin pas zhes smras pa ni/ gtan tshigs de bsgrub par bya ba'i chos can don byed nus pa gzhan gyi dbang don dam par 'dod pa 'di nyid la
<p>239a.3</p>yod par bstan to/ /des na spyir don dam pa'i gcig dang du ma ma yin pa de bye brag tu gzugs brnyan du zhugs pa de tsam zhig bsgrub par bya ba'i chos can thams cad la yang yod par rgol bas kyang smras pa/ phyir rgol bas kyang de tsam yod par go'o/ /de skad
<p>239a.4</p>du/ bam po lnga pa las kyang / mthun pa'i dpe ni bsgrub par bya ba'i chos kyi spyi dang don mthun no zhes gsungs so/ /de tsam la dgongs nas chos can dang / gtan tshigs la sogs pa mthun par snang ba 'jog ces gsungs pa dang / rgol ba gnyi ga'i shes pa
<p>239a.5</p>la/ /ji tsam snang ba'i cha yod pa/ /de tsam de la brten nas ni/ /chos can chos la sogs pa rtogs/ /zhes gsungs pa dang / bsgrub dang sgrub pa'i dngos 'di ni/ /gzhung gis bskyed pa'i bye brag gis/ /chos can spangs nas mkhas pa dang / /bud med
<p>239a.6</p>byis pa'i bar dag gis/ /shes par gyur pa'i dngos rnams la/ /ma lus yang dag 'jug par 'gyur/ /zhes gsungs so/ /rtags de bum pa lta bu bye brag cig la phyir rgol ba mkhas pas ni mngon sum dang cha shas bcur snang ste/ gcig ma yin par
<p>239a.7</p>rtogs la bstan bcos log pa la goms pas blo bslad pa la sogs pa mi mkhas pa rnams kyis rjes su dpag pa'i sgo nas 'grub ste/ 'di ltar brtags te mthun par snang ba'i chos can la bzhag pas khas blang na dgos/ /mthong ba tsam gyis nges pa ni ma skyes pa de the
<p>239b</p>
<p>239b.1</p>tshom za na rags pa bum pa nas rdul phra rab la thug gi bar du yid rab tu btud nas/ phyogs cha bcu'am/ drug gam/ bzhir brtags nas gcig dang bral bas nges pa skyed la/ de la yang the tshom za na yid rab tu btud nas bltas la/ phyogs cha bcur phye bas
<p>239b.2</p>gcig tu ma mthong ngo / /de mi snang bas cha shas med par du mar the tshom za ba'i rgyu med de/ de ma mthong bas gcig dang du ma dang bral ba'i rtags rjes su dpag pa'i sgo nas grub pa yin no/ /don dam pa'i gcig dang du ma zhes bya ba dang / cha shas med pa'i gcig dang
<p>239b.3</p>du ma zhes bya ba don tha dad pa ma yin no/ /de ma mthong ba'i shes pa ma bskyed pas bdag nyid kyang gcig dang du ma dang bral ba'i shes pa'i tha snyad mi skye la/ gzhan la sgra'i tha snyad kyang mi brjod de/ de ni nges pa sngon du 'gro bar bstan zin to/ /kha cig de la 'o na ni
<p>239b.4</p>gtan tshigs don dam pa la gzhag par 'gro ste/ des na bsgrub pa'i mtha' spangs nas/ /ji tsam snang ba'i cha la gzhag pa dang / /'gal ba dang / rang bzhin med pa dang / tha dad ma yin pa'i dam bcas pa'i phyogs gcig gtan tshigs su blangs pas yang na
<p>239b.5</p>ma grub/ grub na rtags kyi rjes su 'brang bar don med par 'gyur ba'i nyes pa yod do zhe na/ de la smras pa/ ji tsam snang ba'i cha la 'jog /ces bya ba yang gzhan gyi don gyi rjes su dpag pa'i dus su mthun par snang ba la sgra sbyor gyis rang gi don gyi rjes su dpag
<p>239b.6</p>pa la ni chos can mngon sum du snang ba la ni/ gtan tshigs kyang mngon sum dang rjes su dpag pas gcig dang du ma dang bral bar nges pa skye ba yod/ mthun par snang ba ma yin pa la chos can dang gtan tshigs 'jog pa yang yod de/ /dper na rdul phra rab lta bu'o/ /de dngos
<p>239b.7</p>po la gnas pas mthun par snang ba yin no zhe na/ de ni mi rigs te/ nyi zer gyi ni rdul gcig la/ /phra rab rdul ni 'bum phrag brgyad/ /khri phrag gnyis dang stong phrag gsum/ /brgya phrag lnga dang bzhi bcu gsum/ /de lta bu'i cha de mthun par snang ba yin nam/ 
<p>240a</p>
<p>240a.1</p>de lta bas na dgos pa ni rnal 'byor pa'i rtogs pa bsal bar bya ba dang / the tshom gyi zug rngu dbyung ba'i dgos pa yod la/ dgos pa ni mngon sum du ma gyur pa blo gzhigs pa'i dum bu shin tu phra ba la dgongs pa'o/ /dam bcas pa'i phyogs gcig
<p>240a.2</p>ces bya ba 'di yang nyes pa med de/ 'di skad du/ gtan tshigs 'di la ni dam bcas pa'i phyogs gcig pa yang med de/ grub pa'i yul gyis yul can shes pa dang / sgra dang tha snyad rnams bsgrub pa'i phyir te/ dper na 'di ni ba glang ste/ lkog shal la sogs pa
<p>240a.3</p>'dus pa'i bdag nyid kyi phyir ro zhes bya ba dang 'dra bar ji skad smras pa'i 'thad pa rnams kyi gcig dang du ma'i rang bzhin dang bral bar bstan du zin kyang / gang dag thog ma med pa'i 'khor ba nas phyin ci log gcig nas gcig tu brgyud de/ dngos po la mngon par zhen pa
<p>240a.4</p>yongs su 'phel ba spang bar dka' ba dang / tshul bzhin yid la byed pas goms par mi byed pa'i phyir/ yang dag par dngos po mtha' dag la khyab pa'i rang bzhin med pa nges par mi sems mi brjod cing / gzhan dag la yang nges pa bskyed par 'dod pas tha snyad
<p>240a.5</p>'dogs par mi byed pa de dag la/ 'di de ltar shes pa sgra dang tha snyad kyi yul nyid grub ste dmigs su yod pa'i mtshan nyid du gyur pa las/ mi dmigs pas med ces bya ba lta bu'o/ /zhes gsungs kyi/ gtan tshigs ni ma yin par dgag pa yin pas snang ba
<p>240a.6</p>yin la/ bsgrub bya ni med par dgag pa yin pas nyes pa med ces ni mi gsung ngo / /de lta ma yin na bdag nyid gcig pa yang ji ltar rung / 'o na mthun pa'i dpe la ni ma yin par dgag pa'i sgrar sbyor la/ de dang mthun pas phyogs kyi chos smos pas khyad
<p>240a.7</p>par du med pa yin pas cis rtogs she na/ gzugs brnyan la ni don byed nus pa'i gcig dang du ma dang bral bar bsgrubs la/ bsgrub par bya ba'i chos can la ni dgag rgyu de nyid las te/ kun brtags pa ni gzhan gyis bkag zin to/ /de bas na bsdus pa
<p>240b</p>
<p>240b.1</p>dang shugs kyis go ba'i sbyor ba zhes bya ba yin te/ ming de lta bu ni theg pa bsdus pa las gsungs so/ /shugs ni 'brel ba'i shugs so/ /don dam par rang bzhin med do/ /zhes smras pas ni bsgrub par bya ba'i chos bstan zin to/ /de yang yang dag pa'i
<p>240b.2</p>shes pa bsam pa'i dbang gis 'di nyid rang bzhin med pa yin gyi/ kun rdzob kyi shes pa'i bsam pa'i dbang gis ni ma yin no/ /de la kha cig na re rang bzhin zhes bya ba ni rtag pa rgyu dang rkyen gyis ma bskyed pa/ rigs pas mi gnod pa blos ma brtags pa la zer ba yin
<p>240b.3</p>te/ 'phags pa klu sgrub kyis/ gal te rang bzhin gyis yod na/ de ni med pa nyid mi 'gyur/ /rang bzhin gzhan du 'gyur ba ni/ /nam yang 'thad pa ma yin no/ /rang bzhin dag ni ji lta bur/ /byas pa can zhes bya bar 'gyur/ /rang bzhin byas pa ma yin
<p>240b.4</p>pa/ /pha rol la yang ltos pa med/ /ces bya ba la sogs pa gsungs pas de med kyi/ rten cing 'brel par 'byung ba ni snang ngo zhe na/ de la smras pa bden te/ 'on kyang rigs pa bya ba ci la bya/ yang dag pa'i shes pa yin no zhe na/ de la snang ngam zhes dris pa na snang
<p>240b.5</p>zhes zer na/ de nyid rigs pas mi gnod ci grub pa don dam pa zhes bya ste/ kun rdzob ni ma yin no/ /'on te bsgrub bya khong du chud par byed pa'i dus su spyi rjes su dpag pa yin pas snang ngo zhe na/ dam bcas pa dang / phyogs dang / bsgrub par bya ba dang / rjes
<p>240b.6</p>su dpag par bya ba ni gcig ste/ don dam par rang bzhin med pa dang / kun rdzob tu snang ba gnyis su dam bcas pa la sogs pa yin gyi/ shes pa gcig la gnyis snang ba ni ma yin te/ chos can snang na chos nyid ces ji skad du bya/ mi rtag pa ni dngos po
<p>240b.7</p>yin pas 'gal ba med do/ /chos can med na chos nyid de gang yin snyam na/ gtan la 'be+ebs tsam na 'di chos nyid spros pa dang bral zhe'am/ rang bzhin med ces tha snyad 'dogs kyi/ gtan la 'bebs te rjes su dpag pa'i shes pa skyes tsam na/ chos nyid
<p>241a</p>
<p>241a.1</p>du mi 'dzin pas nyes pa med do/ /'on kyang chos can de nyid spros pa dang bral bas bye brag tu byas pa'i chos la dmigs pa'i sgo nas spyi zhes bya ba 'gal ba med do/ /de bas na kun rdzob de nyid yang dag pa'i shes pa rang bzhin med par rtogs pa yin te/ 
<p>241a.2</p>gzhan du na 'di kun rdzob yin par cis grub/ de skad du/ 'jam dpal gnas pa las/ 'das pa gang dang ma 'ongs dang / /da ltar byung chos brjod pa ni/ /don gyis ma yin tha snyad tsam/ /zhes gsungs te/ des ni don dam par ma grub pas kun rdzob tsam
<p>241a.3</p>yin zhes gsungs pa'o/ /gcig dang sna tshogs mtshan nyid min/ /zhes gsungs pa des ni don dam par na kun rdzob de nyid gcig dang du ma dang bral zhes gsungs pa'o/ /de bas na de nyid rang bzhin med do zhes gsungs pa'o/ /'o na yod pa bkag nas
<p>241a.4</p>med pa 'dzin no zhe na/ mtshan nyid med par gang rtogs pa/ /de dag nyid ni mtshan nyid 'gyur/ /zhes gsungs te/ des na med pa zhes bya ba cir yang ma grub ces bstan te/ 'phags pa chos kun 'gro ba las kyang / byang chub sems dpa' rtsom pa med kyis/ 
<p>241a.5</p>byang chub sems dpa' blo gros rnam par gnon pa la smras pa/ de la ji ltar na bdag med pas stong pa nyid khong du chud par bya zhe na/ stong pa nyid ni dngos po yang ma yin dngos po med pa yang ma yin no/ /gal te stong pa nyid dngos po yin du zin na ni/ stong pa nyid du
<p>241a.6</p>'dus byas dang mi rtag par 'gyur ro/ /'on te stong pa nyid dngos po med pa nyid yin du zin na ni/ stong pa mi stong par 'gyur te/ de'i phyir stong pa nyid dngos po ma yin/ dngos po med pa yang ma yin te/ de ltar na bdag med pas stong pa nyid khong du chud par bya'o/ /
<p>241a.7</p>zhes gsungs so/ /'o na cir yang ma grub pa'i mi gsung bar med ces mi gsung ba snyam pa la/ 'phags pa klu sgrub kyis/ 'di ni de nyid 'gog pa ste/ /med pa nyid du mi bzung ngo / /dkar po min zhes bstan pa na/ /nag po yin zhes ma brjod bzhin/ /zhes
<p>241b</p>
<p>241b.1</p>gsungs so/ 'brel pa la ni log rtog bzhin/ /bsgrub bya'i gtan tshigs log rtog dang / /bsgrub bya nyid la log rtog dang / /de dag sun dbyung mdor bstan pa/ /zhes bya ba ni bsdu ba'i tshigs su bcad pa'o/ /de la sgom pa la log par rtog pa 'di gnyis te/ 
<p>241b.2</p>bsgom pa dang / de'i rtags so/ /gong ma la gnyis te/ dmigs pa dang shes pa'o/ /de la dmigs pa la ni kha cig na re da lta ni rgyu'i dus tshigs yin te/ thos bsam bya ste bsgom du mi 'dod do/ /dper na rdo'i steng du sa bon 'debs pa dang 'dra'o zhes zer ro/ /
<p>241b.3</p>de la smras pa/ de bas na khyad par can gyi rgyu la nan tan bya dgos pas bsgom mo/ /'on te nga'i sems 'dug tu mi 'dod do/ /zhe na/ de tsam gyis gzhan bdag tu mi 'dod do/ /rtog pa dang ldan pa yid ches pa'i snga na nyams su myong ba smra ba las rjes su dpag par nus
<p>241b.4</p>so/ /'phags pa ting nge 'dzin gyi rgyal po las kyang / lnga brgya tha ma'i dbang du mdzad nas ni/ /de yi tshe na ting 'dzin 'dzin pa dag /lnga brgya las ni mi nyung 'byung bar 'gyur/ /zhes gsungs so/ /kha cig na re chos dang chos can gnyis kho na bsgom mo zhes zer
<p>241b.5</p>te/ de la smras pa/ de ni mi rtag pa tsam shes pa yin gyi/ spros pa dang bral ba ye ma go ba yin pas/ re zhig gzhag ste zab mo'i snod ma yin no/ /kha cig na re chos nyid kyi rang bzhin mtshan nyid kho na bsgom mo/ /de bas na je gsal je gsal skyed 'byung ba yin
<p>241b.6</p>te/ spyi'i rnam pa la gsal ba med do zhes zer te/ rnam pa la 'gal ba med do zhes te/ de la smras pa/ de ni mi rtag pa tsam shes pa yin/ 'o na bden pa mthong bar thal bar 'gyur ro/ /de yon tan gyis mi mnyam pa yin no/ /zhes zer na/ de nyid kyi
<p>241b.7</p>phyir khas ma len cig /spyi'i rnam pa la yang je gsal je gsal 'gro bar lung las kyang gsungs te/ de bzhin gshegs pa'i sku gzugs thos pa sems la gzhag pas mthong ba dang 'dra bar 'ong zhes gsungs la/ rigs pas kyang tshul khrims rnam par dag pa yid
<p>242a</p>
<p>242a.1</p>brtan pa'i tshig las rjes su dpag par nus so/ /'on te rigs pa drug cu pa las spyi'i mtshan nyid kyi rnam pa la bsgom pa'i sbyor ba grub pa'i ngo bo'i yul rang gi mtshan nyid mi 'thad de/ ha cang thal bar 'gyur ba'i phyir/ de'i tshig ni 'brel
<p>242a.2</p>pa med ces gsungs so zhe na/ de la dngos por smra ba la skyon smras pa ma yin te/ rang gi mtshan nyid rdzas su grub pa dang / dngos kyi spyi rdzas su ma grub pa gnyis tha dad pas gzhan bsgoms pas gzhan 'thob par thal bar 'gyur ro/ /kha cig na re don gyi spyi'i rnam
<p>242a.3</p>pa kho na bsgom mo zhes zer te/ de la smras pa/ rnam pa ji lta bu zhig yin/ cir yang ma grub pa snyam pa de tsam zhig yod par 'jog ste/ de chos nyid kyi rnam pa yin no zhes zer na/ de chos nyid kyi rnam pa ma yin te/ spros pa yin pa'i phyir ro/ /kha cig na
<p>242a.4</p>re don dam pa'i bden pa zhes bya ba ye med de/ kun rdzob rten cing 'brel par 'byung ba ji ltar gnas pa bzhin bsgom mo zhes zer te/ de la smras pa/ 'o na ci'i phyir kun rdzob zhes bya/ rigs pas dpyad na ma grub pas kun rdzob ces zer na/ 'o na don dam pa'ang
<p>242a.5</p>ma grub ste/ rigs pas gang zag dang chos ma grub pa tsam de nyid don dam pa ma yin no/ /'on te rigs pas ye mi 'jug ste/ gang zag dang chos la bdag med pa ye ma grub zer na/ 'o na kun rdzob ces kyang ma zer cig /khyod byis pa bsten pa chos ma
<p>242a.6</p>thos pa dang bye brag med do/ /de bsgom par bya mi dgos so/ /de skad du/ zla ba'i snying po'i le'u las 'byung ba/ don dam pa'i bden pa ni bla na med pa yang dag par rdzogs pa'i byang chub ste/ nyan thos dang rang sangs rgyas thams cad dang thun mong ma yin no/ /de
<p>242a.7</p>bas na kun rdzob kyi bden pa gang gis kyang bla na med pa yang dag par rdzogs pa'i byang chub tu dge ba'i rtsa ba'i tshogs kyi mchog bsgrub mi nus so/ /zla ba'i snying po 'di lta ste/ dper na me stag gang gis rgya mtsho chen po zab mo skem mi nus so/ /zla ba'i snying po de bzhin du kun rdzob kyi bden
<p>242b</p>
<p>242b.1</p>pa gang gis kyang rang gi nyon mongs pa'i rgya mtsho skem par mi nus/ sems can gzhan rnams kyis lta smos kyang ci dgos zhes gsungs so/ /kha cig na re don dam pa'i bden pa ni ye mi bsgoms te/ 'phags pa blo gros mi zad pas bstan pa las/ don dam
<p>242b.2</p>pa'i bden pa ni gang la sems rgyu ba yang med na zhes gsungs pas/ sems kyi bsgom du mi 'dod do/ /zhes zer te/ de la smras pa/ sna tshogs pa'i phyir sems dang don la sems pa'i phyir sems pa dang / bems po las log pa'i phyir sems kyi ni bden na/ 
<p>242b.3</p>gang gi ngo bo gang yin pa de'i rnam par byung ba des mi rtogs zhes ni byar mi rung ste/ rnam par mi rtog pa'i ye shes kyi shes bya dang khyad par med pa chos thams cad nam mkha'i dkyil ltar mthong ngo zhes gsungs pa dang / rtags kyi stobs kyi don la nges pa ni slu bar mi 'gyur
<p>242b.4</p>ro zhes gsungs so/ /kha cig na re yod pa bkag la med pa bsgom mo zhes zer na/ de la smras pa/ de phung po la sogs pa'i chos yin nam/ gal te yin no zhe na/ med pa de don dam pa'i bden pa yin nam/ 'on te kun rdzob kyi bden pa yin/ gal te
<p>242b.5</p>don dam pa'i bden pa yin zhe na/ shes rab kyi pha rol tu phyin pa bsgom pa yin te/ chos thams cad bsam du med cing sems pa med pa/ rin po che bsags pa bstan pa'i mdo las/ 'jam dpal gyis gsol pa/ gang ci la yang mi gnas pa de shes rab
<p>242b.6</p>kyi pha rol tu phyin pa bsgom pa lags so/ /zhes gsungs te/ de yang 'gal lo/ /yod pa bkag nas med pa don dam pa yin pa ni mdo sde gang na yang mi bzhugs so/ /med pa ni don dam pa'i bden pa ma yin te/ de skad du/ 'phags pa klu sgrub kyis/ 
<p>242b.7</p>gal te dngos po ma grub na/ /dngos po med pa 'grub mi 'gyur/ /dngos po gzhan du gyur pa ni/ /dngos po med ces skye bo smra/ /zhes gsungs so/ /skye bo su dag smra zhe na/ /rgyal dpog pa la sogs pa'o/ /de skad du/ gnas brtan gzhon nu ma legs kyi/ 
<p>243a</p>
<p>243a.1</p>'o ma dag la zho sogs med/ /de ni snga nas med ces bya/ /zho la 'o ma med pa ni/ /zhig nas med pa'i mtshan nyid do/ /mgo yi yan lag 'jong ba dang / /skyed dang sran pa rnams spangs pa/ /ri bong rwa la sogs dngos su/ /de ni gtan
<p>243a.2</p>med brjod pa yin/ /ba lang la ni rta sogs med/ /de ni gcig la gcig med brjod/ /ces smras so/ /de dag las gang zhig yin par 'dod/ gang khas blangs kyang chos nyid ma yin no/ /'on te kun rdzob kyi med pa yin no zhe na/ de mngon sum dang 'gal ba
<p>243a.3</p>skur pa 'debs pa smra bas re zhig gzhag go/ /de bas na bden pa gnyis kyis ma bsdus pa bka' dang bstan bcos dang 'gal ba smra ba de la zlog par byed pa su zhig yod/ kha cig na re kun rdzob kyi bden pa brdzun pa skyon dang bcas pa bsgoms te/ des mi rtog pa'i ye
<p>243a.4</p>shes skye zhes zer te/ de la smras pa ci'i phyir kun rdzob brdzun pa skyon dang bcas pa zhes bya/ gal te rigs pas gang zag dang chos ma grub pas snang ba 'di brdzun pa dang kun rdzob yin zhe na/ 'o na rigs pas gang zag dang chos ma grub pa tsam de don dam pa'i bden pa yin
<p>243a.5</p>pas de bsgom mo/ /'on te ma grub na ci'i phyir kun rdzob ces bya/ de ni yang dag par kho na snang ba'i rigs so/ /gzhan yang nyan thos mdo sde pa dang bye brag tu smra ba yang 'dus pa rdzas su mi 'dod do/ /dbu ma par khas 'ches nas 'dus pa rigs pa'i shes pas goms
<p>243a.6</p>par byed dam/ de goms pas bden pa mthong na byis pa kun gyis bden pa mthong ste/ de skad du/ 'phags pa klu sgrub kyis/ ji ltar byis pa rnams brtag bzhin/ /dngos po des te bden 'gyur na/ /de dag dngos med rnams thur du/ /gang phyir mi 'dod rgyu de ci/ /
<p>243a.7</p>zhes gsungs so/ /spyir sun dbyung ba gang goms par byas pa de ni de'i bdag nyid du 'gyur te/ dper na dngos po la mngon par zhen pa lta bu'o/ /yod pa dang med pa la goms par byed pa 'di dag kyang de'i bdag nyid du 'gyur te/ /zhes bya ba rang bzhin gyi gtan tshigs so/ 
<p>243b</p>
<p>243b.1</p>des ni so so'i skye bo'i sa las 'das par mi 'gyur te/ de skad du/ slob dpon nyid kyis/ yod pas rnam par mi grol te/ /med pas srid pa 'di las min/ /zhes gsungs so/ /yang / so so'i skye bo dngos bdag can/ /yod dang med par phyin ci log /
<p>243b.2</p>nyes pas nyon mongs dbang gyur pa/ /rang gi sems kyis bslus par 'gyur/ /zhes gsungs so/ /yang gsungs pa/ blo chung gang dag dngos rnams la/ /yod pa nyid dang med nyid du/ /lta ba des ni blta bya ba/ /nye bar zhi ba mi mthong ste/ /dmus long bzhin
<p>243b.3</p>no zhes gsungs so/ /kha cig na re rang bzhin med/ /rang bzhin med ces bya ba yid kyi 'das pa gcig bsgom mo/ /zhes zer te/ de la smras pa/ de don dam pa'i bden pa yin nam/ 'on te kun rdzob kyi bden pa yin/ gal te don dam pa'i bden pa yin no zhe
<p>243b.4</p>na/ 'di ltar gang cha shas dang bcas pa de ni don dam pa ma yin te/ dper na bum pa lta bu'o/ /rang bzhin med ces bya ba yid kyis bzlas pa 'di yang cha shas dang bcas pas rang bzhin gyi gtan tshigs kyis kun rdzob kyi bden pa'am khyab par byed pa 'gal ba dmigs
<p>243b.5</p>pas don dam pa'i bden pa ma yin par bsgrub bo/ /gal te bsgrub par bya ba'i chos can la gtan tshigs the chom za ba'i ma grub pa yin no zhe na/ 'di ltar de ni khyod kyi rang bzhin med pa brjod par bya'i/ don la 'dug tu mi btub pas rjod par byed pa goms par byas na
<p>243b.6</p>brjod bya'i don lan cig mngon du 'gyur ro zhes khas blangs pas rjod byed kyi mtha' ni yi ge yin te/ spyi de yang rnam par rtog pa cha shas dang bcas pa yin no/ /'on te rang gi mtshan nyid yin/ /de yang rkan la sogs pa sgra'i gnas brgyad yod pas de yang cha shas dang bcas
<p>243b.7</p>pa'o/ /de ni mi srid de/ klog mkhan du 'gro ba dang / rjod byed ma yin pas khas kyang mi len no/ /brgya la zer srid na de'i tshig 'jug pa la gnod pa byas pa'o/ /de lta bas na/ de ni don dam pa'i bden pa yin te/ rjod byed yin pa'i phyir ro/ /de skad du/ 
<p>244a</p>
<p>244a.1</p>'phags pa blo gros mi zad pas bstan pa las/ don dam pa'i bden pa gang la sems rgyu ba yang med na/ yi ge rnams lta smos kyang ci dgos zhes gsungs so/ /de skad du/ 'phags pa klu sgrub kyis/ yi ge gcig sngags gang yang med/ /yi
<p>244a.2</p>ge mang po gzhan yang med/ /yi ge 'gag pa rnams min yang / /zhes gsungs so/ /ga las 'jigs med las kyang 'phags pa klu sgrub kyis/ rig pa sngon du btang ste/ yongs su rtog pas ni/ de kho na rtogs par 'gyur ro zhes gsungs so/ /'on te kun
<p>244a.3</p>rdzob kyi bden pa yin no zhe na/ de byis pa kun gyi chos yin pas re zhig gzhag go/ /kha cig na re kun brtags pa kho na bsgom mo zhes zer te/ de la smras pa/ kun brtags pa ni kun rdzob kun tu yang rang gi ngo bos ma grub ste/ de la skur pa btab kyang nyes pa med de/ 
<p>244a.4</p>slob dpon ka ma la shI las kyang / rnam par mi rtog pa'i gzungs 'grel las/ kun rdzob tu yang med pa la skur pa btab na/ skur pa 'debs pa'i mtha' mi 'gyur ro/ /zhes gsungs so/ /de bas na yang kun rdzob tu yang dngos po la med pa de goms pas nyon
<p>244a.5</p>mongs pa'i sgrib pa dang / shes bya'i sgrib pa yang spong bar mi 'gyur ro/ /kha cig na re gzhan gyi dbang kho na bsgom ste/ blo'i rnam pa bsgom pa de yang blo tha mi dad de/ blo gzhan gyi dbang yin pa bzhin no/ /zhes zer na/ de la smras pa/ 'o na rten cing 'brel par
<p>244a.6</p>'byung ba dang gzhan gyi dbang tha mi dad pas rten cing 'brel bar 'byung ba bsgoms par thal bar 'gyur ro/ /gal te thal bar mi 'gyur te/ mdo las rten cing 'brel bar 'byung ba mthong ba des chos mthong / /chos mthong ba zer na/ de la smras pa/ mthong zhes
<p>244a.7</p>gsungs so/ /zhe na/ de ni kun rdzob la dgongs pa yin no/ /don dam pa mthong nas langs pa'i gnas skabs su rten cing 'brel bar 'byung ba dang / chos dang sangs rgyas la sogs pa 'jog gi/ /mnyam par gzhag pa'am/ don dam pa'i gnas skabs su ni ma yin no/ /
<p>244b</p>
<p>244b.1</p>de skad du/ 'phags pa blo gros rgya mtshos bstan pa las/ gang dag rten cing 'brel 'byung ba/ /de dag dngos nyid ci yang min/ /gang dag ngo bo nyid med pa/ /de dag gang du'ang 'byung ba med/ /ces gsungs so/ /'phags pa sdong po bkod pa'i mdo las/ 
<p>244b.2</p>de bzhin gshegs pas bka' stsal pa/ 'jam dpal dbugs 'byin pa lnga po 'di dag rnyed na/ byang chub sems dpa' rnams kyis dang po yongs su sbyor bar 'gyur ro zhes bya ba nas/ bdag gis chos rnams brten te mi 'byung bar mos pa gnas pa ste/ 
<p>244b.3</p>gzhan dag kyang chos rnams brten te mi 'byung bar mos pa la dgod par bya'o snyam nas dbugs 'byin pa rab tu rnyed de/ de la rkyen rnams skye ba med pa'i rang bzhin yin pas chos rnams brten te mi 'byung zhes bya'o zhes bya ba la sogs pa gsungs so/ /chos thams cad 'byung ba
<p>244b.4</p>med par bstan pa las kyang / sangs rgyas med cing chos dang dge 'dun med/ /de ltar gang shes de ni mkhas par 'gyur/ /zhes gsungs so/ /kha cig na re yongs su grub pa kho na bsgom ste/ de don dam pa yin pa'i phyir ro/ /de lta ma yin na kun rdzob gcig bsgom
<p>244b.5</p>bar thal bar 'gyur ro zhes zer te/ de la smras pa/ yongs su grub pa gang la bya ba/ gal te mi 'gyur bar yongs su 'grub pa la bya'o zhe na/ de nyid mi shes so/ /gal te kun brtags las byis pa'i gnas skabs dang / 'phags pa'i gnas skabs su stong
<p>244b.6</p>par 'dra bas na mi 'gyur ba yongs su grub pa ste/ thag pa la sbrul du 'khrul pa'i gnas skabs dang / thag par mthong ba'i gnas skabs gnyis sprul med par 'dra ba bzhin no/ /kun brtags pa'i zhes bya ba ji lta bu de yang mi shes sam/ bdag dang bdag gis
<p>244b.7</p>dang / gzung ba dang / 'dzin pa la sogs pa tshad mas gnod bzhin du byis pas yod par kun brtags pa'o/ /'on ni dbu ma bsgom zhes mi bya ste/ sems tsam bsgom pa yin no/ /gal te ma yin te/ des ni gzhan gyi dbang don dam par 'dod/ dbu ma pas ni
<p>245a</p>
<p>245a.1</p>sgyu ma tsam du 'dod pa khyad che'o/ /sgyu ma bya ba don dam par shes rab dang ye shes kyis ma grub pas kun rdzob du snang ba la zer ram/ 'on te rigs pa'i shes pa la snang ba la yang bya/ de lta'o zhe na/ smras pa/ de kun brtags pa kho na yin te/ 
<p>245a.2</p>rigs pas gnon bzhin du yod par 'dod pa'i phyir gang zag gi bdag bzhin no/ /de lta bas na sgyu ma la sogs pa yang don dam par thal bar 'gyur ro/ /gal te rigs pas gnod pa'i phyir gzhan gyi dbang ni mi bsgom ste/ de dag gis chos nyid ye nas grub pa ni bsgom ste/ 
<p>245a.3</p>des na sems tsam dang mi 'dra ste/ de dag ni kun brtags pa dang / gzhan gyi dbang gis stong pa la mi bsgom gyi/ kun brtags pas stong pa gcig pu ye nas grub pa bsgom mo/ /de ni bden te/ 'on kyang gzhan gyi dbang gis chos nyid la dmigs pas de yang
<p>245a.4</p>yongs su grub pas bsgom par 'dra'o/ /de lta bas na dbu ma ni yongs su grub pa la yang dmigs te/ 'phags pa dgongs pa nges par 'grel pa las/ bcom ldan 'das kyis 'di skad ces/ don dam yang dag 'phags/ ngas ngo bo nyid med pa gsum la dgongs
<p>245a.5</p>nas chos thams cad ngo bo nyid med par bstan te/ mtshan nyid ngo bo nyid med pa dang / skye ba ngo bo nyid med pa dang / don dam pa ngo bo nyid med pa'o/ /de la mtshan nyid ngo bo nyid med pa ni/ kun brtags ngo bo nyid med pa'o/ /skye ba ngo bo nyid med pa ni gzhan gyi dbang
<p>245a.6</p>ba ngo bo nyid med pa'o/ /don dam pa ngo bo nyid med pa ni/ de dag gis stong par 'dzin pa de yang ngo bo nyid med pa'o/ /zhes gsungs so/ /'phags pa lang kar gshegs pa las kyang / blo yis rnam par bshigs pa ni/ /brtags pa med cing gzhan dbang
<p>245a.7</p>med/ /grub pa'i dngos po yang med na/ /blo yis ji ltar rnam par brtag /ces gsungs so/ /kha cig na re slob dpon klu sgrub kyi dbu ma chen po bya ba yin te/ de bsgoms pas ni thabs kyang ma bsten/ ci la yang mi bya bar zab mo kho nar yid la bya'o zhes zer te/ 
<p>245b</p>
<p>245b.1</p>de la smras pa/ dbu ma la che chung ni ma gsungs la/ slob dpon nyid kyis mdo kun las btus las/ byang chub sems dpa' thabs la mkhas pa dang bral bas chos zab mo la brtson par mi bya ste/ de skad du/ 'phags pa dri ma med par grags pas bstan pa las/ 
<p>245b.2</p>thabs med pas bcings pa'i shes rab bcing ba gang zhe na/ 'di lta ste/ stong pa nyid dang / mtshan ma med pa dang / smon pa med pa nges par rtogs shing / mtshan dang dpe byad bzang po dang / sangs rgyas kyi zhing gi rgyan dang / sems can yongs su smin par bya
<p>245b.3</p>ba la nges par mi rtog pa 'di ni thabs med pas bcings pa'i shes rab bcing ba'o zhes bya ba la sogs pa rgyas par bstan to/ /kha cig na re theg pa mchog gi gnas skabs na yod pa dang med pa la sogs pa cir yang mi bsgom zhes zer te/ de la smras pa/ de nyid
<p>245b.4</p>kyi dbu ma la yod med du bsgom pa med par smras pa yin te/ dbu ma la ni theg pa mchog dang mchog ma yin par phye ba ni chos gang la yang med do/ /kha cig na re khye'us khye'u dbyung ba'i tshul du zhes gsungs pas/ sngon la med pa bsgom/ de nas ci yang ma yin
<p>245b.5</p>pa la bsgom zer te/ de la smras pa/ don dam pa bden pa la rim gyis 'jug pa'i phyir med pa bsgom pa la gsungs pa ma yin te/ sgom pa'i rim pa dang por mdzad pa las nyan thos la sogs pa'i lam bstan pa ni/ gzhug pa la ldem por dgongs nas/ khye'us
<p>245b.6</p>khye'u dbyung ba bzhin du bstan par zad do/ /'di ltar 'di dag ni phung po la sogs pa chos tsam du zad de bdag med par bsgoms pas/ nyan thos gang zag la bdag med pa la 'jug go/ /khams gsum rnam par shes pa tsam du bsgoms pas/ rnam par shes
<p>245b.7</p>pa smra ba'i phyir don med pa la 'jug go/ /tshul 'dis ni gnyis su med pa'i shes pa de yang bdag med pa nyid du 'jug pas bdag med pa nyid mchog la zhugs pa yin no zhes gsungs so/ /de lta bas na de lta bu la khye'us khye'u dbyung ba'i tshul du gsungs pa las/ dbu ma bsgom
<p>246a</p>
<p>246a.1</p>pa la med pa bsgom pas rigs kyi 'jug pa ni/ bka' dang bstan bcos mtha' dag las mi srid do/ /kha cig na re dbu ma pa ni mtha' rnams spangs nas dbus la bsgom ste/ des ni chos nyid ji lta ba bzhin bsgom pa ma yin te/ des ni gsang sngags na legs
<p>246a.2</p>par yod do/ /zhes zer te/ de la smras pa/ gsang sngags ni dgag pa mi byed mod kyi/ 'on kyang dbu ma ni dbus la mi gnas pa ste/ 'phags pa ting nge 'dzin gyi rgyal po las/ yod ces med ces gnyi ga mtha'/ /dag dang ma dag gnyi ga mtha'/ /de bas
<p>246a.3</p>de gnyis rab spangs nas/ /mkhas pa dbus la'ang gnas mi byed/ /ces gsungs te/ de ni dbu ma'i mkhan po rnams kyis dbu ma'i bstan bcos kun tu drangs so/ /'phags pa klu sgrub kyis kyang / rigs pa drug cu pa las/ gang blo yod dang med pa las/ /rnam
<p>246a.4</p>par 'das shing mi gnas pa/ /de dag zab mo mi dmigs pa'i/ /rkyen gyi don la rnam par bsgom/ /zhes gsungs te/ de ni 'grel pa las/ de dag ni blo yod pa dang med par mthong ba las 'das so/ /mtha' gnyis de las lhag pa'i dbus med pa'i phyir de la yang
<p>246a.5</p>gnas pa med pas mi gnas so zhes gsungs so/ /slob dpon ka ma la shI las kyang / bsgom pa'i rim pa bar du mdzad nga las ji ltar sems mtha' dang dbus med pa de bzhin chos mtha' dag kyang / mtha' dang dbus med par khong du chud do zhes gsungs nas/ yang ting nge
<p>246a.6</p>'dzin de'i ming gdags pa'i skabs su mi gnas pa'i bsam gtan pa zhes bya'o/ /zhes gsungs so/ /kha cig na re dbu ma pa ni stong pa phugs rings bsgoms te/ sems kyang med par byas nas stong pa gcig yul du byed de des ni byang chub mi thob bo/ /'phags pa klu
<p>246a.7</p>sgrub kyi dgongs pa ni/ rang gi sems yod med gang du yang ma grub pa ye nas rnam par dag pa de bsgom pa yin te/ des byang chub thob ces zer te/ de la smras pa/ dbu ma ni 'phags pa klu sgrub kyis gsungs pa ste/ de bzhin gshegs pas kyang / 'phags pa lang
<p>246b</p>
<p>246b.1</p>kar gshegs pa las/ nga ni mya ngan 'das 'og tu/ /lho phyogs be ti'i yul du ni/ /dge slong dpal ldan cher grags pa/ /de ming klu zhes bod pa ste/ /yod dang med pa'i phyogs 'jig cing / /nga yi bstan pa 'jig rten du/ /bla med theg chen rab bshad de/ /
<p>246b.2</p>rab tu dga' ba'i sa bsgrubs pas/ /bde ba can gyi zhing du 'gro/ /tshul rnams 'dzin par 'gyur ba ste/ /dus dag 'das nas 'byung ba ste/ /blo gros chen po khyod shes byos/ /zhes gsungs te/ yod pa dang med pa'i phyogs 'jig pa dang / theg pa chen po ji lta
<p>246b.3</p>ba bzhin du bshad pa yin par lung bstan pa dang / sngon gyi slob dpon ka ma la shI la la sogs pas kyang / shes rab kyi pha rol tu phyin pa gsal bar mdzad pa zhes gsungs pa las/ byang chub kyi rgyu ma yin pa cig dbu ma'i nang du ston mi srid do/ /stong pa cig
<p>246b.4</p>yul du byed pa ni dbu ma'i bstan bcos gang las kyang ma gsungs na/ ci la 'khrul/ 'on te sems skye ba med par ston pas stong pa skad du bya na/ 'on ni sems tsam bsgom pa yin pas grub pa'i mtha' rim gyis drang ba'i ched du bstan pa la dad pa yin pas bden te/ re zhig gzhag go/ 
<p>246b.5</p>de lta ma yin te/ 'phags pa klu sgrub kyi dgongs pa'i rjes su 'jug ste/ de ni sems yong med du mi bsgom mo zhe na/ de sems don dam par yod med du ma grub pa la zer ram/ 'on te kun rdzob tu yang yod med du ma grub/ de phyogs dang po ltar na dbu ma pa yang sems don dam par yod med gang yang mi bsgom ste/ 
<p>246b.6</p>de ni rnal 'byor dpyod pa'i dbu ma yin te/ khyad par cung zad kyang med do/ /'on te phyi ma yin na ni/ med pa ma grub pa la zer ram/ 'on te kun rdzob tu yang med pa de bka' dang bstan bcos las kyang ma gsungs la/ med pa de la nor pa dang / ma nor ba yang brtsir mi 'dod de mo gsham
<p>246b.7</p>gyi bu'i sems bzhin no/ /de lta bas na don dam par ni sems stong par lta na/ de yang sgro 'dogs pa yin la/ yod par lta na de yang sgro 'dogs pa yin cing yod pa yang ma yin med pa yang ma yin par ltan/ de yang sgro 'dogs pa yin te/ zag pa med par bltas kyang sgro 'dogs pa
<p>247a</p>
<p>247a.1</p>yin no/ /ye nas rnam par dag ces bya ba yang chos la dgongs nas gsungs pa las/ chos can la dgongs nas gsungs pa ni ma yin te/ 'phags pa lang kar gshegs pa las/ blo gros chen pos zhus pa la bcom ldan 'das kyis mdo gzhan
<p>247a.2</p>brjod pa las/ de bzhin gshegs pa'i snying po gsungs pa de bcom ldan 'das kyis rang bzhin gyis 'od gsal ba rnam par dag pas thog ma nas rnam par dag pa nyid mtshan sum cu rtsa gnyis dang ldan pa sems can rnams kyi lus kyi nang na mchis par brjod de/ bcom ldan 'das
<p>247a.3</p>kyi rin po che rin thang chen po gos dri ma can gyis yongs su dkris pa ltar/ phung po dang khams dang skye mched kyi gos kyis yongs su dkris pa/ 'dod chags dang zhe sdang dang gti mug gis zil gyis non pa/ yongs su rtog pa'i dri ma can du gyur pa rtag pa brtan pa ther zug par ni brjod
<p>247a.4</p>na/ bcom ldan 'das de bzhin gshegs pa'i snying por smras pa/ 'di mu stegs byed kyi bdag tu smra ba dang ji ltar mi 'dra ba lags/ bcom ldan 'das mu stegs byed rnams kyang rtag pa byed pa/ yon tan byed pa/ khyad par mi 'jog pa'o/ /zhes bdag smra ba ston par
<p>247a.5</p>bgyid do/ /bcom ldan 'das kyis bka' stsal pa/ blo gros chen po nga'i de bzhin gshegs pa'i snying po bstan pa ni mu stegs kyi bdag tu smra ba dang mtshungs pa ma yin te/ blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni stong pa
<p>247a.6</p>nyid dang / yang dag pa'i mtha' dang / mya ngan las 'das pa dang / ma skyes pa dang / mtshan ma med pa dang / smon pa med pa la sogs pa'i tshig gi don rnams la de bzhin gshegs pa'i snying por bstan pa byas nas/ byis pa rnams bdag med pas 'jigs par 'gyur
<p>247a.7</p>ba'i gnas rnam par spang ba'i don du/ de bzhin gshegs pa'i snying po'i sgo bstan pas rnam par mi rtog pa'i gnas snang ba med pa'i spyod yul ston te/ 'di la blo gros chen po ma 'ongs pa dang da ltar byung ba'i byang chub sems dpa' sems dpa' chen po rnams kyis bdag tu
<p>247b</p>
<p>247b.1</p>mngon par zhen par mi bya'o/ /blo gros chen po dper na rdza mkhan ni 'jim pa'i rdul gyi phung po gcig las lag pa dang / bzo dang / lag gzung dang / chu dang / srad bu dang / nan tan dang ldan pa las snod rnam pa sna tshogs byed do/ /blo gros chen po de bzhin gshegs pa
<p>247b.2</p>rnams kyang chos la bdag med pa rnam par rtog pa'i mtshan nyid thams cad rnam par log pa de nyid shes rab dang / thabs la mkhas pa dang / ldan pa rnam pa sna tshogs kyis de bzhin gshegs pa'i snying por bstan pa'am/ bdag med par bstan pas kyang rung ste/ rdza
<p>247b.3</p>mkhan bzhin du tshig dang yi ge'i rnam grangs rnam pa sna tshogs kyis bstan te/ des na de'i phyir blo gros chen po de bzhin gshegs pa'i snying po bstan pa mu stegs byed kyi bdag tu smra ba'i bstan pa dang mi 'dra'o/ /blo gros chen po de ltar de bzhin gshegs pa rnams ni mu stegs byed kyi
<p>247b.4</p>bdag tu smra ba la mngon par zhen pa rnam grangs pa'i phyir de bzhin gshegs pa'i snying po bstan pas de bzhin gshegs pa'i snying po ston te/ yang dag pa ma yin pa'i bdag tu rnam par rtog pa'i lta ba ltung ba'i bsam pa can dag rnam par thar pa gsum gyi spyod yul la gnas pa bsam pa
<p>247b.5</p>dang ldan zhing myur du bla na med pa yang dag par rdzogs pa'i byang chub mngon par 'tshang rgya bar ji ltar 'gyur zhe na/ blo gros chen po de'i don du de bzhin gshegs pa dgra bcom pa yang dag par rdzogs pa'i sangs rgyas rnams de bzhin gshegs pa'i snying po ston pa mdzad do/ /de lta bas na 'di
<p>247b.6</p>ni mu stegs byed bdag tu smra ba dang mtshungs pa ma yin no/ /blo gros chen po de lta bas na mu stegs byed kyi lta ba rnam par zlog pa'i phyir/ de bzhin gshegs pa'i snying po bdag med pa'i rjes su 'jug par bya'o/ /'di lta ste/ chos stong pa nyid dang / skye ba med pa dang / gnyis
<p>247b.7</p>ma yin pa dang / rang bzhin med par bstan pa 'di ni byang chub sems dpa' rnams kyi grub pa'i mtha' bla na med pa'o zhes gsungs so/ /de bzhin gshegs pa la log par rtog pa ni kha cig na re don dam pa'i bden pa ni cir yang ma grub pas shes pa snga ma bas gsal ba cig kho
<p>248a</p>
<p>248a.1</p>na bsgom mo zhes zer te/ de la smras pa/ gang shes pa la dmigs pa de ni don dam pa'i bden pa bsgom pa yin te/ dper na yid kyi rnam shes chos kyi skye mched 'dus byas bzhi'i yul can lta bu'o/ /rnal 'byor pa 'di yang shes pa snga ma bas gsal ba la
<p>248a.2</p>dmigs pas khyab par byed pa 'gal ba dmigs pa ma yin no/ /don dam pa'i bden pa mi bsgom pas ni so so'i skye bo sa las 'da' bar mi 'gyur te/ spros pas chog go/ /kha cig na re rang rig pa gcig pa kho na bsgom zhes zer te/ de la smras pa/ bdag nyid rig pa yin
<p>248a.3</p>pa'i phyir/ /sems spyod yul du gyur pa'i shes/ /rnam par dag pa'ang yang dag tu/ /rigs sam 'on te mi rigs sam/ /zhes bya bas sun dbyung bar bya'o/ /kha cig na re rang rig pa las bsgom pa zhes ji skad bya/ shes pa gzhan cig rigs par bya ste/ de bas
<p>248a.4</p>na chos nyid kho na rig par bya'o zhes zer te/ de la smras pa/ 'o na ni gnyis su rtog pa'i phyir chos nyid bsgom pa ma yin te/ bum pa dang de 'dzin pa bzhin no/ /de bas na de gnyi ga la/ shes bya med phyir gzhan rig min/ /gnyis su med phyir bdag rig min/ /gal te
<p>248a.5</p>brtags na yang dag min/ /zhes bya ba la sogs pas sun phyung ngo / /kha cig na re shes pa rig pa med pa cig kho na bsgom mo zhes zer te/ de la smras pa/ des ni mu stegs dpyod pa pa'i lta ba khas blangs pa yin te/ de ni 'di skad du/ shes pa rnam pa dang bcas pa ma yin
<p>248a.6</p>pa 'ba' zhig tu ma zad kyi rang rig pa yang ma yin no zhes zer ro/ /de ni rnal 'byor par yang ji ltar 'gyur/ spros pas chog go/ /kha cig na re mnyam par bzhag pas yul du byed pa kho na'o zhes zer te/ de la smras pa/ gang yul du byed pa de ni don dam pa'i yul can ma
<p>248a.7</p>yin te/ dper na mig gi rnam par shes pa lta bu'o/ /rnal 'byor ba'i shes pa 'di yang yul du byed pas rang bzhin 'gal ba dmigs pa'o/ /kha cig na re yul du mi byed pa kho na yin no zhes zer te/ de la smras pa/ gang de kho na yul du ye mi byed pa de ni kho na mthong bar
<p>248b</p>
<p>248b.1</p>mi 'gyur te/ dper na mi tha mal pa'i shes pa lta bu'o/ /rnal 'byor pa'i shes pa 'di yang de kho na ye yul du ye mi byed pas khyab par byed pa'i mi dmigs pa'o/ /kha cig na re rtsol ba byas na chos nyid dang 'gal te ye mi bcos par gzhag ste/ ma brtsal bar bzhag na
<p>248b.2</p>bsgom par 'gyur/ zhes 'byung bas go ba tsam gyis chog zer te/ de la smras pa/ mngon sum dang 'gal ba kun tu spyod pa chu yod par go bas skom pa sel bar 'gyur ram/ zas yod par go bas bkres pa sel lam zhes bya ba la sogs pas lan gdab par bya'o/ /
<p>248b.3</p>mnyam par gzhag pa'i gnas skabs su lhan ne 'dug bzhin du rtsol ba skyon du 'gyur ba la dgongs nas gsungs pa ma go bar tshig gi rjes su 'brang nas smra ba yin te/ bde bar gshegs pas ni/ shes rab kyi pha rol tu phyin pa las/ sems g.yengs pa la ni 'jig rten pa'i
<p>248b.4</p>bsam gtan bskyed pa yang dkon na/ 'jig rten las 'das pa'i bsam gtan lta ci smos de bas na sems bskyed ma thag nas mi g.yengs par bya'o/ /zhes gsungs so/ /kha cig na re mngon sum bsgom mo zhes zer te/ de la smras pa/ dbang po'i mngon sum ni dngos
<p>248b.5</p>po'i yul can yin pas de ni ma yin no/ /yid kyi mngon sum ni de dang skad cig gcig la 'jog par byed pas mi srid do/ /rang rig pa ni bems po las log pa tsam yin pas de mi srid do/ /rnal 'byor gyi mngon sum 'jig rten pa'i sa ni mi srid do/ /'jig
<p>248b.6</p>rten las 'das pa yin na ni 'phags pa yin par thal bar 'gyur ro zhes bya bas sun dbyung ngo / /kha cig na re nga la bsam gyis mi khyab pa'i man ngag yod de/ de la blo gnas pa ni mi tha mal ba'i shes pa ngal dub ma khyer ba'i shes pa lhang nge ba cig yod pa de ni 'dra ba
<p>248b.7</p>de bsgom pa yin no zhes zer te/ de la smras pa/ bsam gyis mi khyab pa bya ba de ci la bya/ gal te sems sam/ gal te sems kyi chos nyid de la zer te/ de gsang sngags na yod pa yin te/ mdo sde'am/ pha rol tu phyin pa nas de mi ston te/ chos
<p>249a</p>
<p>249a.1</p>thams cad rang bzhin med bya ba tsam la 'jog pa las rang gi sems kyi chos nyid yin par ni mi 'jog go zhe na/ gsang sngags la ni dgag pa mi byed mod kyi/ 'on kyang de ni mdo las kyang gsungs te/ chos thams cad dmigs su med cing sems pa
<p>249a.2</p>med pa rin po che brtsegs pa bstan pa'i mdo las/ de bzhin gshegs pas 'jam dpal la smras pa/ 'jam dpal bsam gyis mi khyab pa'i dbyings zhes bya ba la bsam gyis mi khyab pa'i dbyings zhes bya ba de gang yin/ 'jam dpal gyis gsol ba/ bcom
<p>249a.3</p>ldan 'das bsam gyis mi khyab pa'i dbyings zhes bgyi ba ni/ dbyings gang sems ma mchis pa/ sems grol bar bgyi ba ma lags pa/ sems dgag par bgyi ba ma lags pa bsam pas rab tu dbye ba bgyi ba ma lags mod kyi/ 'on kyang bcom ldan 'das sems
<p>249a.4</p>nyid bsam gyis mi khyab pa'i dbyings lags so/ /de ci'i slad du zhe na/ sems la sems ma mchis pa lags kyi/ sems nyid sems ma lags pas sems ni ngo bo nyid kyis ma mchis pa'o/ /sems ji lta ba bzhin pas sems ma mchis pa nyid sems lags te/ /
<p>249a.5</p>bcom ldan 'das 'di ni bsam gyis mi khyab pa'i dbyings lags so zhes gsungs te/ de ni rnal 'byor spyod pa'i dbu ma'i khungs yin te/ bye brag med do/ /'on kyang sems tha mal pa'i sems de lta bu ni lung du ma bstan pa'i sems yin pa'i phyir/ chos nyid bsgom pa ma
<p>249a.6</p>yin no/ /kha cig na re rang gi kun gzhi byang chub kyi sems dus gsum du 'dus ma byas pa mi 'gyur ba rtag pa de ngo shes na/ byang chub dang chos nyid la sogs pa de la zer bas/ de ni pha rol tu phyin pa'i theg pa ltar ha cang ches gsang sngags zab mo nas kyang mi ston to/ /'di ni de
<p>249a.7</p>bzhin gshegs pa'i snying po yin/ bstan pa'i snying po yin pas de rtag go/ /zhes zer te/ de la smras pa/ gsang sngags pa ni dgag pa mi byed mod kyi/ 'on kyang rim gyis drang ba'i dbang du mdzad nas/ 'phags pa lang kar gshegs pa las/ theg pa gsum du
<p>249b</p>
<p>249b.1</p>yang gsungs pa/ /ji srid 'du shes yod kyi bar/ /theg pa'i mtha' la thug pa med/ /ces bya ba la sogs pa yang gsungs so/ /yang sdong po bkod pa'i mdo las/ theg pa bcu bzhi gsungs pa la/ nges pa'i don du ni theg pa gcig las med par gsungs
<p>249b.2</p>chos kyi dbyings gcig las med pa'i phyir ro/ /de skad du/ 'dus pa chen po'i le'u las/ theg pa gcig tu yang dag par 'du ba ni theg pa thams cad theg pa gcig tu mnyam pa nyid du yang dag par 'du ste/ chos kyi dbyings dbyer med pa la 'jug par tshul gcig go
<p>249b.3</p>zhes gsungs so/ /de lta bas na chos nyid la dgongs pa'i dbang gis sems nyid ye nas rnam par dag pa gsungs pa yin te/ blo gros chen pos zhus pa bzhin no/ /de ni rnal 'byor spyod pa'i dbu ma pas yang 'dod do/ /bye brag med do/ /'on te nged 'dus ma byas su rtog
<p>249b.4</p>dbu ma pa ni de lam 'dod pa byed par yod do zhe na/ 'phags pa 'jam dpal rnam par 'phrul pa las/ 'dus ma byas la gang rtog dang / /mya ngan 'das la gang rtog pa/ /gnyi ga bdud kyi spyod yul yin/ /de ni mkhas pa rnams kyis bshad/ /ces gsungs so/ /
<p>249b.5</p>'on te chos can rang de ltar yin no zhe na/ mu stegs rig byed kyi mtha' gsang bar smra ba khas blangs pa yin te/ de dag ni 'di skad ces/ bdud rtsi'i thigs pa gsang ba las bstan pa/ rnam rig tsam ni rtag tu rnam par dag /'di ltar sangs rgyas rtag tu 'gro ba
<p>249b.6</p>yin/ /blang dang dor ba med ces rab brtag pa/ /tshangs pa mya ngan med ces rtag gnas byos/ /zhes 'byung ngo / /de bas na de bzhin gshegs pa'i dgongs pa ma go bar tshig tsam gyis gzhan la rlom par byar mi 'dod do/ /spros pas chog go/ /kha cig na re ci la
<p>249b.7</p>yang mi rtog mod kyi/ 'on kyang don dam pa byang chub kyi sems bsgom pa yin te/ byang chub ni spros pa dang bral ba nam mkha' lta bu yin la/ de la sems dpas don dam pa byang chub kyi bsgom pa zhes bya ste/ de skad du/ byang chub nam mkha'i mtshan nyid de/ /kun
<p>250a</p>
<p>250a.1</p>tu rtog pa thams cad spangs/ /gang zhig de rtogs 'dod pa ni/ /byang chub sems dpa' zhes bya'o/ /zhes gsungs te/ de dbu ma pa la med do zhes zer na/ de la smras pa/ ngo bo'i sgo nas smra'am/ brtags nas smra/ gong ma ltar ro zhe na/ 
<p>250a.2</p>'o na ni 'phags par khas blangs pas re zhig gzhag go/ /'on te brtags pa yin no zhe na/ de la smras pa/ dbu ma pa yang de 'dod de/ slob dpon ka ma la shI las don dam pa byang chub kyi sems de ni 'jig rten las 'das pa spros pa'i mtha' dang bral ba zhes bya ba la sogs
<p>250a.3</p>gsungs te/ de 'grub pa'i rgyu la yang rtog pa dang / dpyod pa dang bral zhes gsungs pas bye brag med do/ /kha cig na re thos pa'i dus su bsam pa byed pa de bsam pa'i shes rab yin te/ phyi nas zhi gnas la bslabs nas de phyin chad bsgom pa gcig pu yin no/ /
<p>250a.4</p>zhes zer te/ de la smras pa/ sngar thos pa'i dus su bsam pa de ni thos pa'i grangs su 'gro ste/ gzhan du na thos pa chud zos pa yin no/ /phyi nas kyang bsam dgos te/ bsam pa'i shes rab kyi skabs su bstan pa bzhin no/ /de bas na bsgom pa gcig pu byed pa
<p>250a.5</p>yin zhes byar mi rung ngo / /kha cig na re de la gnyis te/ so sor rtog pa'i lhag mthong bsgom pa dang / /rnam par mi rtog pa'i lhag mthong bsgom pa'o/ /zhes zer te/ de la ni nyes pa med kyi/ 'on kyang de so sor rtog pa'i lhag mthong de ni bsam pa'i shes rab tu bsdu
<p>250a.6</p>ste/ de skad du/ bsgom pa'i shes rab kyi lhag mthong gi dbang du byas nas/ 'phags pa dgongs pa nges par 'grel pa las/ lhag mthong ni thos pa dang bsam pa rnam par dag pa'i rgyu las byung ba yin no zhes gsungs pa dang / slob dpon ka ma la shI las kyang / 
<p>250a.7</p>thos pa dang bsam pa las byung ba'i shes rab kyi rtog pa gang yin pa de nyid bsgoms pa las byung ba'i shes rab kyis bsgom par bya ba bzhin du ma yin te/ rta dkyus kyis bstan nas rgyug pa bzhin no zhes gsungs so/ /kha cig na re rjes su dpag pa kho na bsgom mo zhes zer te/ 
<p>250b</p>
<p>250b.1</p>de la smras pa/ gal te rjes su dpag pa'i rgyun yin pas rjes su dpag pa'i shes pa zer ram/ 'on te mnyam par gzhag pa na yang rtags la brtan nas yang yang skyed par byed/ phyi ma ltar yin no zhe na/ de bsgom zhes mi bya ste/ bsam pa'i shes rab yin pa'i
<p>250b.2</p>phyir ro/ /kha cig na re rtog pa med pa kho na bsgom mo zhes zer na/ de la smras pa/ de ni mi srid de/ mngon sum yin par thal 'gyur ro/ /kha cig na re bsam pa'i shes rab kho nar goms par byed pa yin te/ bsgom zhes bya ba ni sngar mthong ba goms par byed do/ /
<p>250b.3</p>mthong ba'i lam gyi rjes la bsgom pa bzhin no/ /da lta ni ma mthong bas bsgom zhes mi bya'o/ /de bas na 'jig rten chos kyi mchog man chad bsam pa'i shes rab yin no zhes zer na de la smras pa/ bsam pa'i shes rab ni mi spong mod kyi/ 'on kyang bsgom pa yang
<p>250b.4</p>yod de/ 'phags pa dgongs pa nges par 'grel pa las/ rnam par rtog pa dang bcas pa'i gzugs brnyan dang / rnam par mi rtog pa'i gzugs brnyan gyi ting nge 'dzin gnyis ni 'jig rten chos kyi mchog man chad la gsungs pa'i phyir ro/ /slob dpon ka ma la
<p>250b.5</p>shI las kyang / 'di ni zhi gnas dang lhag mthong zung du 'brel bar 'jug pa'i lam ste/ rnam par rtog pa dang bcas pa dang / rnam par mi rtog pa'i gzugs brnyan la dmigs pa'o/ /zhes gsungs so/ /yang kha cig na re da lta rnam par mi rtog pa bsgom pa
<p>250b.6</p>yang zhi gnas kho na bsgom pa yin te/ lhag mthong ni mi skye zer te/ de la smras pa/ gal te so sor rtog pa'i shes rab kyis brtags nas bsgoms pa yin nam/ 'on te ma brtags par bsgom pa la bya/ gal te 'og ma la zer na rigs kyi/ so sor rtog pa sngon
<p>250b.7</p>du song nas bsgom pa ni zhi gnas dang lhag mthong zung du 'brel par sgom pa yin par slob dpon ka ma la shI las gsungs so/ /kha cig na re da lta nas sa bcu man chad lhag mthong so sor rtog pa'i shes pa kho na bsgom pa yin te/ 'phags pa mya ngan las 'das pa chen po
<p>251a</p>
<p>251a.1</p>las/ nyan thos rnams kyis ni de bzhin gshegs pa'i rigs mi mthong ste/ zhi gnas kyi shas che ba dang / lhag mthong gi shas chung ba'i phyir ro/ /byang chub sems dpas ni mthong ste mi gsal la/ lhag mthong gi shas che ba'i phyir dang / 
<p>251a.2</p>zhi gnas kyi shas chung ba'i phyir ro/ /de bzhin gshegs pas ni thams cad gzigs te zung du 'brel ba'i phyir ro/ /zhes gsungs so zhe na/ de la smras pa/ de ni mi spong ste/ 'on kyang de ni slob pa dang mi slob pa'i lam gyi bye brag bstan pa yin te/ slob pa'i
<p>251a.3</p>lam re nas med par ni ma gsungs te/ zhi gnas shas che ba dang / lhag mthong shas che ba'i sgra yod pa'i phyir ro/ /gzhan yang lhag mthong gcig pos bden pa mthong na ni/ 'phags pa dgongs pa nges par 'grel ba las/ 'jig rten las 'das pa'i
<p>251a.4</p>dge ba thams cad zhi gnas dang lhag mthong gi 'bras bu yin no zhes gsungs pa dang 'gal bar 'gyur ro/ /de lta bas na so so'i skye bos kyang gnyi ga slob dgos par slob dpon ka ma la shI las kyang bstan to/ /kha cig na re zhi gnas dang / lhag mthong zung du 'brel ba
<p>251a.5</p>zhes bya ba ni sngar gyi zhi gnas bsgoms nas/ phyi nas lhag mthong bsgom pa la gsungs pa yin te/ gang zag cig gi rgyud la ldan zhes bya ba'i don yin te/ de lta ma yin na skad cig la chos mi mthun pa gnyis tshogs mi srid do/ /zhes zer te/ de la smras pa/ 
<p>251a.6</p>gang du snga phyi yod pa de dus mtshungs pa ma yin te/ dper na dpyid dang ston bzhin no/ /dbyar la sogs pa'i dus su zhi gnas bsgoms nas dgun la sogs pa'i dus su lhag mthong bsgom pa 'di yang snga phyi yod pa'i rang bzhin 'gal ba dmigs pa'o/ /gang skad cig
<p>251a.7</p>gcig la mi 'chogs pa de ni shas che chung mnyam mi dgos te/ dper na khyim na 'dug pa'i glang dang / zhing thog na 'dug pa'i glang lta bu'o/ /rnal 'byor pa'i zhi gnas dang / lhag mthong yang skad cig ma gcig la mi 'tshogs pas khyad par byed pa mi dmigs pa'o/ 
<p>251b</p>
<p>251b.1</p>de lta'o/ /zhe na/ 'o na ni gang gi tshe lhag mthong bsgom pas shes rab shin tu shas che bar gyur pa de'i tshe/ zhi gnas chung ba'i phyir mar me rlung la bzhag pa bzhin du sems g.yos pas de kho na shin tu gsal bar mthong bar mi 'gyur te/ de'i phyir de'i tshe zhi gnas de bsgom par
<p>251b.2</p>bya'o/ /zhi gnas kyi shas che na yang gnyid kyis log pa'i mi bzhin du de kho na shin tu gsal bar mthong bar mi 'gyur te/ de lta bas na de'i tshe yang shes rab bsgom par bya'o/ /zhes gsungs pa de ji ltar drang bar bya/ gal te da lta lhag mthong bsgom pas shes rab shas
<p>251b.3</p>che ba'i phyir sems g.yo ba de'i tshe/ sang dgun gyi zhi gnas bsgom par bya'o zhes bya ba la sogs par thal bar 'gyur ro/ /de lta bas na gang gi tshe glang gnyis zung du 'brel bar mnyam du zhugs pa de bzhin du gnyis ka mnyam du zhugs par gyur pa de'i tshe/ ji srid du lus dang / 
<p>251b.4</p>sems la gnod par ma gyur pa de srid du mngon par 'du byed pa med par gnas par bya'o zhes gsungs pa de yang dus tha dad pa'i sems nyid mnyam du 'jug pa dang / glang gcig khyim na 'dug pa dang / glang gcig zhing thog na 'dug pas zhing rmor 'dod pa la gsungs par thal bar
<p>251b.5</p>'gyur ro/ /chos mi mthun pa gnyis zhes bya ba de yang grub ste/ 'di ltar gang yang rung ba gcig med na ni mi skye la/ gnyis ka yod la skyed pa de gnyis ni de skyed pa la mthun pa yin te/ dper na mig dang rna ba gnyis gang yang rung ba gcig med na bum pa la sogs
<p>251b.6</p>pa la mig gi rnam par shes pa mi skye la/ de gnyis yod na skye ba de skyed pa la mthun pa lta bu'o/ /zhi gnas dang lhag mthong de gnyis kyang gang yang rung ba gcig med na ni/ yid kyi rnam par shes pa chos nyid la gsal bar mi skye la gnyis ka yod na skye ba rang bzhin gyi
<p>251b.7</p>gtan tshigs so/ /de skad du/ 'phags pa chos kun bgro ba las/ mnyam par gzhag pas yang dag pa ji lta ba bzhin du shes par 'gyur ro zhes gsungs so/ /mnyam par gzhag pa ni ting nge 'dzin las gzhan med do/ /rigs pa drug cu pa las kyang / sems rtse
<p>252a</p>
<p>252a.1</p>gcig pa las yang dag pa ji lta ba bzhin du shes par 'gyur ro zhes gsungs te/ spros pas chog go/ /kha cig na re gang don dang ma phrad par don gyi rnam pa cig 'byung ba de ni rtog bcas yin te/ dper na du ba la brten nas skyes pa'i shes pa la rgyab kyi mir snang ba
<p>252a.2</p>rtog bcas yin pa lta bu'o/ /so so skye bo'i shes pa 'di yang chos nyid dang ma phrad bzhin du chos nyid kyi rnam par 'byung bas rtog bcas yin te rang bzhin gyi gtan tshigs so/ /chos nyid ni yod med gang yang ma yin pa ci'i rnam par yang ma byung ba cig dgos te/ des spyi rnam pa bsgom
<p>252a.3</p>zer ba ni brjod pa dang 'brel rung ba'i rtog pa yod par 'gyur bas de ni chos nyid bsgom pa bya bar 'gro'o/ /yang na byis pa chung ngu'i shes pa dang 'dra bar rnal 'byor pas chos nyid bsgom pa tha snyad 'dogs mi shes par 'gyur ro/ /de bas na rtog bcas bsgom pa yang ma yin/ chos
<p>252a.4</p>nyid kyi rang gi mtshan nyid mthong mi srid pas rtog pa med pa'i shes pa yang ma yin no zhes zer ro/ /de la smras pa/ 'o na ni rtog bcas dang rtog med gnyis kyi shes pa thams cad la khyab pa'i phyir/ shes pa gzhan dag kyang ma 'byung ste/ khyab par byed pa log na khyab
<p>252a.5</p>pa yang bsdogs pa yin no/ /de lta bas na/ rnal 'byor pas yon tan khyad par can thob par mi 'gyur te/ med pa las gang gis rgyu las 'bras bu yang mi rung ste/ ri bong gi rwa la sogs pa bzhin no/ /gal te med par khas mi len par skyon 'dogs
<p>252a.6</p>sam zhe na/ 'o na yod na rtog bcas yin nam rtog med yin/ der smra mi 'dod do zhe na/ gal te gnas skabs de bstan par/ /bya min zhes bya rkang brkyang ste/ /grags pas dad pa bskyed pa yi/ /dad ldan rnams la mdzes pa yin/ /zhes bya bas sun dbyung ngo / /'on te rtog pa dang
<p>252a.7</p>bcas pa'am rtog pa med par brjod du mi 'dod do/ /shes pa dper na mda' sgro byi ba 'dra ba brkyang ba zor mtho ba cig yin zhe na/ de ni 'di skad du/ rtog bcas ma yin rtog med min/ /rnam pas nye bar ma bsgoms shig /snga na bas ni zor mtho ba'i/ /shes pa yang dag nges par gnas/ 
<p>252b</p>
<p>252b.1</p>zhes bstan par 'gyur bas re zhig gzhag go/ /kha cig na re de lhag mthong gi gnas skabs na gsal zhes bya ba ni yul med pa la gsal ba yin no zhes zer na/ de la smras pa/ 'o na zhi gnas kyi shes pa dang 'dra bar thal bar 'gyur ro/ /gal te zhi gnas kyi dmigs pa yod med du 'jug la/ lhag
<p>252b.2</p>mthong gi ni de gnyis gang la yang mi 'dzin pa mi 'dra zhe na/ de nyid kyi phyir yul la 'dogs pa yin te/ mi rtog ces btags pa dang 'dra'o/ /kha cig na res dang po yan chad ni mi rtog pa bsgom pa yin gyi 'jig rten chos kyi mchog man chad ni/ so sor rtog pa'i shes rab la bsgom pa yin te/ 
<p>252b.3</p>de skad du/ 'phags pa dkon mchog brtsegs pa las/ 'od srungs 'di lta ste/ dper na shing gnyis drud pa las me byung nas shing de nyid sreg pa de bzhin du yang dag par so sor rtog pa nyid las ji lta ba bzhin du shes pa'i me byung na/ gtsub shing gtsubs pa'i me bzhin du rtog pa'i
<p>252b.4</p>shing sreg go zhes gsungs so/ /'phags pa lang kar gshegs pa las kyang / sems tsam la ni rab brten nas/ /phyi rol don la mi rtog go/ /de bzhin nyid kyi dmigs gnas dang / /sems tsam las kyang bzla bar bya/ /sems tsam las ni 'das nas su/ /snang ba med las 'da'
<p>252b.5</p>bar bya/ /snang med gnas pa'i rnal 'byor pa/ /de yis theg pa chen po mthong / /zhi ba lhun gyis grub pa'i gnas/ /smon lam dag gis rnam par sbyangs/ /ye shes dam pa bdag med par/ /snang ba med par mthong bar 'gyur/ /zhes gsungs so/ /de bas na de dag so sor rtog pa'i shes
<p>252b.6</p>rab rim gyis bsgom pa yin gyi/ cir yang mi rtog par bsgom pa ni ma yin no/ /da ltar kha cig cir yang mi rtog pa bsgom zer ba ni/ ston mon mun gyi rjes su slob pa yin te/ rim gyis 'jug pa'i bsgom lugs ni ma yin no/ /'o na gzungs 'grel las/ bsgom pa'i rim pas ni mi rtog pa
<p>252b.7</p>skad du gsungs pa zhe na/ de ni sa dang po yan chad kyi yin no/ /yang na spros pa'i phyogs re bcad pa la dgongs pa yin te/ las dang po ni cir yang mi rtog pa la blo gnas mi srid do/ /de skad du/ bsgom pa'i rim pa tha mar mdzad pa las/ yang rnal 'byor pa ting nge 'dzin la snyoms par zhugs
<p>253a</p>
<p>253a.1</p>pa las/ gal te yid kyi rnam par shes pa yod na ni gdon mi za bar ci zhig la dmigs dgos te/ so so'i skye bo rnams kyi shes pa ni glo bur du dmigs pa med par mi 'gyur ro/ /ci ste med na ni de'i tshe ji ltar chos rnams kyi ngo bo nyid rtog par 'gyur/ gnyen po gang gis ni
<p>253a.2</p>nyon mongs pa spong bar 'gyur/ bsam gtan bzhi po ma thob pa'i so so'i skye bo'i sems ni 'gag par 'gyur mi srid do zhes gsungs so/ /zhes zer na/ de la smras pa/ re zhig dang por so sor rtog pa'i shes rab bsgom mo zhes zer ba de ni bden te/ de bzhin gshegs pas gsungs pa la/ 
<p>253a.3</p>slob dpon ka ma la shI las kyang / de lta bas na rnam par mi rtog pa'i ye shes bskyed par 'dod pas yang dag so sor rtog pa'i mtshan nyid lhag mthong la thog mar bsgom par bya ste/ des mtshan ma rnams yongs su spong bar 'gyur ro/ /zhes gsungs so/ /'on kyang spyad par bya ba cung zad yod do/ /so sor
<p>253a.4</p>rtog pa zhes bya ba ni sgra 'jug pa'i rgyu mtshan gnyis yod de/ zhi gnas grub nas gang zag dang chos la bdag med par rtogs pa dang tshol bar byed pa bsam pa'i shes rab la zer ba dang / mi rtog mi 'byed mi tshol ba byed pa bsam pa'i shes rab la zer ba dang / mi rtog mi 'byed mi tshol mi 'gyur mi g.yo ba la
<p>253a.5</p>bya'o/ /de la bsam pa'i shes rab kyi dbang du mdzad nas/ 'phags pa ting nge 'dzin gyi rgyal po las/ gal te chos la bdag med so sor rtog /so sor de rtag gal te sgom byed na/ /de nyid mya ngan 'das thob 'bras bu'i rgyu/ /rgyu gzhan gang yin des ni zhir mi 'gyur/ /zhes gsungs so/ /'phags pa
<p>253a.6</p>dgongs pa nges par 'grel pa las/ de lus shin tu sbyangs pa dang / sems shin tu sbyangs pa thob nas de nyid la gnas te/ sems kyi rnam pa spangs nas ji ltar bsam pa'i chos de dag nyid nang du ting nge 'dzin gyi spyod yul gzugs brnyan du so sor rtog par byed do/ /mos par byed do/ /de ltar ting nge
<p>253a.7</p>'dzin gyi spyod yul gzugs brnyan de dag la shes bya'i don de rnam par 'byed pa dang / rab tu rnam par 'byed pa dang / yongs su rtog pa dang / yongs su dpyod pa dang / bzod pa dang / 'dod pa dang / bye brag 'byed pa dang / lta ba dang rtog pa gang yin pa de ni lhag mthong zhes bya ste/ de ltar na byang chub sems
<p>253b</p>
<p>253b.1</p>dpa' lhag mthong la mkhas pa yin no zhes gsungs so/ /rnam par mi rtog pa la 'jug pa'i gzungs kyi 'grel ba las kyang bsdus pa'i don bdun pa'i skabs su der yang ji skad bstan pa'i mtshan ma snang ba la sems bzhag nas bying ba dang rgod pa la sogs pa zhi bar byas te zhi gnas bsgrub la yang dag par so
<p>253b.2</p>sor rtog pa'i mtshan nyid yid la mi byed pa des/ mtshan ma de dag yongs su spong ngo / /der yang ji skad thos pa dang bsam pa'i don la nges pa'i tshul gyis so sor brtag par bya ste/ rten cing 'brel bar 'byung ba bsgom pa'am 'ong ba dang 'gro ba med par so sor brtag pa'am/ bdag dang gzhan dang gnyis ka las
<p>253b.3</p>mi 'byung bar dpyad pa'am/ cha la so sor brtag pa'am/ mdor na ji ltar rtog pas kyang rung ste/ dngos po med pa la nges pa skye bar 'gyur ba de ltar so sor brtag par bya'o/ /zhes gsungs so/ /dngos po med pa ni chos med pa ste chos kyi dbyings la dgongs so/ /zhes de nyid las gsungs so/ /mi rtog /
<p>253b.4</p>mi 'byed/ mi 'tshol/ mi 'gyur/ mi g.yo zhing / ji lta ba bzhin du so sor rtog pa'am/ rtog pa tsam la lhag mthong dang po so sor rtog pa zhes gsungs pa ni 'phags pa chos thams cad dmigs su med cing sems pa med pa rin po che bsags pa'i bstan pa'i mdo las/ bcom ldan 'das kyis bka' stsal
<p>253b.5</p>pa/ 'jam dpal yang dag par so sor rtog pa zhes bya ba de chos gang gi tshig bla dgas yin/ 'jam dpal gyis gsol pa/ bcom ldan 'das yang dag par so sor rtog pa zhes bgyi ba ni so sor rtog pa gang / chos gang la yang tha dad par yang mi bgyid gcig tu yang mi bgyid de/ bcom ldan 'das 'gyur
<p>253b.6</p>ba ma mchis pa rnam par mi rtog pa'o/ /bcom ldan 'das yang dag par so sor rtog pa zhes bgyi ba de ni yang dag par so sor rtog pa ma mchis pa'i tshig bla dgas so/ /bcom ldan 'das yang dag par so sor rtog pa la brten te/ bdag ni so so'i skye bo'am/ 'phags pa nyan thos snyam du de ltar mi
<p>253b.7</p>sems so/ /de ci'i slad du zhe na/ 'di ltar chos gang so so'i skye bo'am/ 'phags par 'gyur ba'i chos de yang dag par rjes su mi mthong ba'i slad du'o/ /bcom ldan 'das yang dag par so sor rtog pa la brten nas/ rigs kyi bu'am rigs kyi bu mo chos kyi dbyings kyi tshul gyis de ltar snang ba lags te/ chos
<p>254a</p>
<p>254a.1</p>gang la yang mnyam pa nyid du yang mi bgyid mi mnyam par yang mi bgyid/ so so'i skye bo'i chos ni mi mnyam pa'o zhes rtog par mi bgyid/ 'phags pa'i chos ni mnyam pa'o zhes rnam par rtog par mi bgyid do/ /de ci'i slad du zhe na/ 'di ltar dmigs pa gang mnyam
<p>254a.2</p>pa'am/ mi mnyam par bgyid pa de la mi dmigs pa'i slad du'o/ /gang gi mnyam pa'am mi mnyam par bgyid pa de yang dge slong de la ma mchis so/ /de ltar rnam par mi rtog pa'i dge slong ni bdag rnam par mi rtog go snyam du de ltar 'dzin pa yang ma mchis so/ /zhes gsungs so/ /rnam
<p>254a.3</p>par mi rtog pa'i gzungs 'grel de nyid las/ bsdus pa'i don brgyad pa'i skabs su yang dag pa'i don bsgoms pa'i stobs kyis chos thams cad ngo bo nyid med par rtog pa'i rnam pa skye zhing rang rig pa dang / bdag nyid kyang ngo bo nyid med par rtog pa skye na/ rnal 'byor pa'i ye shes kyis mthong ngo zhes
<p>254a.4</p>bstan to/ /zhes gsungs so/ /'phags pa 'od srungs kyis zhus pa'i 'grel pa las/ yang dag pa ji lta ba bzhin du so sor rtog pa zhes gsungs so/ /de bas na sgra 'jug pa'i rgyu mtshan gnyis yod do/ /zhes bya ba de 'grub bo/ /'on te nyi khri snang ba las/ mtha' ma mthong ba'i bya ba bzhin no/ /zhes
<p>254a.5</p>gsungs pa de ji ltar drang / de yang mtha' ma mthong nas phyir log ste da ci'i sar 'dug pa bzhin du/ so sor brtags nas ma mthong bas yang so sor rtog ces gsungs pa ni ma yin te/ de lta na ni yang ltar 'gro bya bar 'gyur gyis/ da ci'i sar 'dug ces mi bya'o/ /de lta bas na 'di skad du/ dper na
<p>254a.6</p>bya de rgya mtsho'i mtha' bltas pas ma mthong ste 'gro sa med nas 'dug pa de bzhin du bsam pa'i shes rab so sor rtog pa'i shes rab kyis brtags nas ma mthong ba la ting nge 'dzin gyis grogs byas nas de las mi g.yo bar lhan ne yod kyi rnam par shes pa 'dug pa yin no zhes gsungs pa yin no/ /gtsub shing
<p>254a.7</p>gis gtsubs pa'i mes bsregs pa'i zhes bya ba de yang gtsubs pas me lam gyis 'bar bas bsregs pa bzhin du btsal phye brtags pas/ de'i 'phro kho nas ye shes lhag gis skye zhes gsungs pa ma yin te/ de ni 'di skad du/ so so'i skye bo sa las rtags la brten nas cir yang ma grub par rtog pa la
<p>254b</p>
<p>254b.1</p>ting nge 'dzin gyis grogs byas nas zhi gnas dang lhag mthong cha mi snyoms na mnyam/ mnyam na ji srid nus kyi bar du 'dug pa las 'bad pa dang / bsgrim pa dang / rtsol ba'i sgo nas 'di lta ste dper na mes me'i bya ba byed 'dod cing me don du gnyer ba'i mi la la zhig gis gtsub gtan gyi steng du gtsub shing gtsubs
<p>254b.2</p>te de mngon par gtsubs shing 'bad par byed/ sgrim par byed/ rtsol bar byed na/ des 'bad pa dang / sgrim pa dang / rtsol ba 'di'i sgo nas dang po kho nar gtsub gtan las drod skye bar 'gyur ro/ /drod de nyid mngon par 'phel ba na rtse mo 'byung zhing du ba 'thul bar 'gyur ro/ /rgya cher mngon par 'phel bar gyur
<p>254b.3</p>pa na me lce med pa'i me 'phel bar 'gyur/ me byung ma thag kho nar me lce 'byung bar 'gyur ro/ /me lce 'byung zhing 'bar ba des me'i bya ba byed do/ /de bzhin du ji ltar mngon par gtsub shing 'bad pa dang / bsgrim pa dang / rtsol bar byed pa de ltar na dbang po lnga po dag la kun tu brten cing goms par
<p>254b.4</p>byed/ lan mang du byed par blta bar bya'o/ /ji ltar dang po kho nar gtsub gtan nas drod skye bar 'gyur ba de ltar ni me lta bu'i gang zag dang chos la bdag med pa'i chos nyon mongs pa rnams bsreg pa skye ba'i sngon rol du 'gro zhing rgyur gyur pa'i dro bar 'gyur ba dag blta bar bya'o/ /ji ltar drod de nyid mngon
<p>254b.5</p>par 'phel ba na rtse mo 'byung bar 'gyur ba ltar ni rtse mo dag blta'o/ /ji ltar du ba 'thul bar 'gyur ba de ltar ni bden pa dang rjes su mthun pa'i bzod pa rnams blta bar bya'o/ /ji ltar rgya cher mngon par 'phel bar 'gyur ba nas me lce med pa'i me 'byung bar 'gyur ba de lta na ni 'jig rten pa'i chos kyi
<p>254b.6</p>mchog rnams blta bar bya'o/ /ji ltar me byung ma thag kho nar me lce 'byung bar 'gyur te/ me lce 'byung zhing 'bar ba des me'i bya ba byed pa de ltar na gang dag 'jig rten pa'i chos kyi mchog gis yang dag par zin pa'i stobs lnga po dag mjug thogs su byung ba 'jig rten las 'das pa spros pa mtha'
<p>254b.7</p>dag dang bral ba na shin tu gsal ba ma mthong ba mthong ba byung bas spyi'i rnam pa la rang gi mtshan nyid du shes pa'i rtsol ba dang / 'bad pa dang bral ba de tsam la sreg ces gsungs pa yin te/ rang gi mtshan nyid mtshan nyid med par ma mthong ba des rtags la brten nas mtshan nyid thams cad dang bral
<p>255a</p>
<p>255a.1</p>bar nges pa tsam la blo gnas pa de 'khrul mnyam pa'i shes pa skye bas sreg ces bya ste/ 'od srungs kyis zhus pa las/ yang dag pa ji lta ba bzhin du rtogs pas tshig pa dang 'dra ste zhes gsungs so/ /de bas na me 'byung ba'i rgyu mes sreg pa dang 'dra bar mi rtog pa'i ye
<p>255a.2</p>shes skye ba'i rgyu rtags la brten nas cir yang ma grub par rtog pa de ting nge 'dzin gyis grogs byas nas zhi gnas dang lhag mthong zung du 'brel ba la goms pas cir yang ma grub pa'am/ cir yang ma mthong ba'i ye shes skyes pa na rtags la brten nas nges pa tsam la bsgom mi dgos te/ de dang
<p>255a.3</p>bral ba yin no zhes bstan to/ /langs pa'i gnas skabs su 'byed pa dang 'tshol ba'i shes pa yang rtag tu mi 'bral bar brten dgos te/ 'phags pa gtsug na rin po che las/ stong pa nyid kyi bsam gtan sbyin pa nas shes rab kyi bar du ma bral ba zhes gsungs so/ /'phags pa lang
<p>255a.4</p>kar gshegs pa las/ shes rab bsgom pa'i rim pa mdor bka' stsal te/ sems tsam pa ni bab brtan nas/ /zhes bya ba la sogs pa yang zhi gnas grub nas bsam pa'i shes rab kyi rim gyis nam yid ches kyi bar du brtag pa yin gyi/ brtags nas chos nyid re mos bsgom pa ma
<p>255a.5</p>yin te/ de skad du/ bsgom pa'i rim pa dang por mdzad pa las/ de ltar dmigs pa la sems brtan par byas nas shes rab kyis dpyad par bya ste/ zhes bya ba nas ye shes dam pa bdag med par snang ba med pas mthong bar 'gyur/ zhes gsungs pa'i bar du legs par bshad nas/ de ltar bsgom
<p>255a.6</p>pa'i rim pa 'dis de kho na bsgom par bya'o zhes gsungs te des ni bsam pa'i shes rab kyis yid ches par goms par bya zhes gsungs pa yin no/ /des na yid ches pas de'i don la bsgom pa'i dbang du mdzad nas/ da la bying ba dang rgod pa la sogs pa byung na sngar bstan pa bzhin du zhi bar bya'o zhes
<p>255a.7</p>gsungs pas na/ sngar zhi gnas 'ba' zhig bsgom pa'i skabs su bying rgod la sogs pa zhi bar byed pa de bzhin du/ bsam pa'i shes rab kyis so sor brtags pa'i don la zhi gnas dang lhag mthong zung du 'brel bar bsgom pa 'di la yang zhi bar bya dgos pa'i don to/ gang gi tshe chos thams
<p>255b</p>
<p>255b.1</p>cad ngo bo nyid med par dmigs pa la zhes gsungs pas ni spros pa phyogs re bcad pa la dgongs pa ma yin par bstan to/ /bying ba dang rgod pa la sogs pa dang bral zhing zhes gsungs pas ni zhi gnas kyi shas che ba dang / lhag mthong gi shas che ba dang / mi dga' ba dang / lung du ma bstan pa'i shes
<p>255b.2</p>pa dang yang bral bar bya ba zhes bya ba'i don to/ /mngon par 'du byed pa med par shes pa 'jug par gyur pa de'i tshe zhes gsungs pas ni/ rtsol ba ma byas kyang lhan ne gnas zhes gsungs pa'o/ /zhi gnas dang lhag mthong zung du 'brel bar 'jug pa'i lam rdzogs pa yin no/ /zhes gsungs pa
<p>255b.3</p>ni gnyis ka chung yang mnyam par zung du 'brel bar yod pas gdags su 'dod de/ re zhig skabs der rtsol ba mi bya zhes gsungs pa'o/ /de'i tshe ji srid du nus pa de srid du mos pa'i stobs kyis/ mos pa spyod pa'i sa la gnas par bsgom par bya'o zhes gsungs pas ni/ 'phags pa shin tu
<p>255b.4</p>chos thams cad kyi chos nyid mngon du ma gyur te/ gtan tshigs la brten nas de lkog tu gyur pa'i don la nges pa skyes shing / de la so so'i skye bo'i sa na mos pa yin pas de la goms par bya'o zhes gsungs pa yin no/ /'di ni so so'i skye bo'i sa na yang mos pa sgo nas cir yang mi rtog pa bsgom
<p>255b.5</p>pa yod do zhes bstan par 'gyur ro/ /de lta ma yin na rim gyis bsgom nas rnam par mi rtog pa'i ye shes skyes par byas nas yang mos pa'i sgo nas bsgom par thal bar 'gyur ro/ /'o na gnas skabs kyi bye brag bcu gnyis su 'gyur/ zhes gsungs pa dang / drod dang / rtse mo'i gnas
<p>255b.6</p>skabs su phyi gzung ba'i yul spong / bzod pa dang / 'jig rten chos kyi mchog gi gnas skabs su nang 'dzin pa'i sems spong zhes bya ba la sogs pa gsungs pa de ji ltar drang zhe na/ bden mod kyi/ 'on kyang thams cad kyi chos nyid mtshan nyid thams cad dang bral ba tsam la yang mi gnas par
<p>255b.7</p>bsgom yang spang bar bya ba'i rtog pa rags rim gyis 'brel te/ de la dgongs nas gsungs pa yin no/ /'o na chos nyid rim gyis bsgoms na ni rim gyis 'brel bar rigs kyi cig car du bsgoms pas chos can spangs rgyu rim gyis 'bral ba mi rigs te/ cig car du spong ba rigs so zhe na/ 
<p>256a</p>
<p>256a.1</p>'o na sa dang por chos thams cad kyi chos nyid mngon sum du byed pa'i ye shes skyes pa'i bsgom pas spang bar bya ba'i nyon mongs pa yang dus gcig tu spong ba'i rigs so/ /de ni gos kyi dri ma dang 'dra ste rags rim gyis spong ba yin te/ de bas na dus gcig tu spong mi nus so zhe
<p>256a.2</p>na/ de bzhin no/ /'o na rnam par mi rtog pa la 'jug pa'i gzungs las kyang / rang bzhin la rnam par rtog pa dang / gnyen po la rnam par rtog pa dang / de kho na la rnam par rtog pa dang / 'thob pa la rnam par rtog pa'i mtshan ma dang / bzhi rim gyis spong bar gsungs
<p>256a.3</p>pa zhe na/ de yang zhi gnas grub nas bsam pa'i shes rab kyi so sor rtog pa'i shes rab kyis nam yid ches kyi bar du brtags pa la/ de'i don la mi rtog par bsgom mo zhes gsungs pa yin te/ de nyid las mtshan ma rnams yongs su spong ba yang dag par sbyor ba bsdus pa'i don
<p>256a.4</p>bdun pa'i skabs su zhi gnas grub nas rang bzhin la rnam par rtog pa'i mtshan ma la so sor brtags nas de nas de spong ba na brgya la rnal 'byor pa dag 'di snyam du zhes bya ba la sogs pa yang rtog pa byung na/ de la so sor rtog par bya'o/ /zhes gsungs pa yin te/ gal te rang bzhin
<p>256a.5</p>la rnam par rtog pa la yid ches pa'i skabs su bzhi ga la yid ches na yang de nas bsgom zhes gsungs pa yin no/ /gal te yid ma ches na 'thob pa la rnam par rtog pa yang so sor rtog pa'i shes rab kyis spang bar bya ste/ des ni so so'i skye bos spang ba yin par de nyid las sa la sogs pa
<p>256a.6</p>la rnam par rtog pa'i mtshan ma la kun tu spyod pa 'di dag ni las dang po'i rnal 'byor pa kho na'i ste/ sa la zhugs pa la ni ma yin te/ de la mi srid pa'i phyir ro/ /zhes gsungs so/ /de nas bsam pa'i shes rab kyis mtshan ma bzhi car ma grub par yid ches pa'i don bsgom pa'i dbang du
<p>256a.7</p>mdzad nas/ de nas rnal 'byor pa mos pa'i dbang dang / shes rab kyis yod pa la sogs par rtog pa'i mtshan ma'i dra ba thams cad spangs la/ rtog pa med cing dpyod pa dang 'bral ba brjod pa med par ro gcig pa'i yid kyi de kho na nyid la mos nas mngon par 'du mi byed par shin tu
<p>256b</p>
<p>256b.1</p>gsal bar bsgom zhing 'dug par bya'o zhes bya ba la sogs pa gsungs pa des ni 'di skad du so so'i skye bos ting nge 'dzin la gnas nas bsam pa'i shes rab kyis so sor brtags nas mtshan ma thams cad la rtog pa'i dra ba spangs la cir yang mi rtog pa mos pa'i sgo nas bsgom zhing 'dug par bya'o
<p>256b.2</p>zhes bstan pa yin te/ spros pa phyogs re bcad nas bsgom zhes bya ba'am/ las dang po bcir yang mi rtog pa bsgom pa ni ma bstan to/ /bsgom pa'i rim pa bar du mdzad pa las kyang / de nas zhi gnas grub nas lhag mthong bsgom par bya ste/ 'di snyam du bsam par bya'o zhes bya
<p>256b.3</p>ba nas/ shes rab mchog gi bsam gtan pa zhes bya'o zhes bya ba'i bar du bsam pa'i shes rab bstan nas bsgom pa'i shes rab kyi gnas skabs su de ltar gang zag dang chos la bdag med pa/ de kho na la zhugs pa/ de yongs su brtag par bya ba blta bar bya ba gzhan med pas rtog pa
<p>256b.4</p>dang / dpyod pa dang bral ba brjod du med pa dang gcig tu 'gyur ba'i yid la byed pa rang gi ngang gis 'jug pa mngon par 'du byed pa med pas de kho na nyid la shin tu gsal bar bsgom zhing 'dug par bya'o zhes bya ba la sogs pa gsungs te/ der yang spros pa phyogs gcig bcad pa la bsgom pa yang
<p>256b.5</p>gsungs la/ las dang po pa la mi rtog par bsgom pa yang grub pa yin te/ sa dang po pa me la tshe thun phyed la sogs pa las gnas mi nus pa ni mi srid do/ /bsgom pa'i rim pa tha mar mdzad pa las kyang / ting nge 'dzin la gnas nas bsam pa'i shes rab kyi so sor rtog pa'i shes rab
<p>256b.6</p>kyis dbang du mdzad nas/ de bzhin gshegs pa'i sku ji srid du mdun du bzhugs pa bzhin du gsal bar mthong bar gyur pa de srid du bsam gtan bya'o/ /de nas de bzhin gshegs pa'i sku'i gzugs brnyan byon pa'am/ bzhud pa la rtog pas lhag mthong bsgom par bya'o/ /zhes bya ba
<p>256b.7</p>la sogs pa gsungs nas/ de nas de'i don la bsgom pa'i dbang du mdzad nas/ yod pa la sogs pa'i ngo bo dang bral ba'o/ /zhes dpyad nas rnam par rtog pa med cing brjod pa med pa dang gcig tu gyur ba'i yid kyis de kho na bsgom zhing ji srid 'dod pa'i bar du 'dug par bya ba la
<p>257a</p>
<p>257a.1</p>sogs pa gsungs pa dang / rnal 'byor pa'i zhi gnas grub nas de kho na rtogs par bya ba'i phyir de nas lhag mthong bsgom par bya ste/ yang dag pa la so sor rtog pa ni lhag mthong zhes bya ba nas shes rab kyis brtags nas/ dngos po mtha' dag gi ngo bo nyid
<p>257a.2</p>mi dmigs pa'i phyir shes rab mchog gi bsam gtan pa yang yin no zhes gsungs nas/ de bsgom pa'i dbang du mdzad nas/ de ltar gang zag dang chos la bdag med pa de kho na la zhugs pas blta bar bya ba'am/ brtag par bya ba gzhan med pa'i phyir dpyod pa med cing brjod pa med
<p>257a.3</p>pa dang / ngang gcig tu gyur pa'i yid rang gi ngang gis 'jug pas mngon par 'du byed pa med pa'i phyir/ rnal 'byor pa de kho na shin tu gsal bar nges par gzung zhing 'dug par bya'o/ /der gnas nas kyang sems kyi rgyud mi g.yeng bar bya'o/ /zhes bya ba la sogs pas kyang zhi
<p>257a.4</p>gnas la gnas nas/ bsam pa'i shes rab kyis lhag mthong so sor rtog pa des gang zag dang chos thams cad ma dmigs nas/ de'i don bsgom pa'i phyir yang mi rtog par nges par gzung du med pa'i tshul gyis gzung zhes bya ste/ spros pa phyogs re la bsgom pa yang ma yin la/ las
<p>257a.5</p>dang po pa rtog pa dang tshol ba las mi rtog pa'i bsgom pa med pa yang ma yin zhing / de tsam gyis bden pa mthong ba yang ma yin te/ shas che chung la sogs pa yang / yang dang yang du bcos la/ de lta bu des kyang chu tshod gcig la sogs pa las gnas mi nus par bstan pa'i phyir ro/ /las
<p>257a.6</p>dang po pa spros pa thams cad bral ba yang mi rtog pa bsgom pa yang ma yin te/ shes rab kyi pha rol tu phyin pa bdun brgya pa las/ de bzhin gshegs pas 'jam dpal khyod bsam gyis mi khyab pa'i ting nge 'dzin la snyoms par mi 'jug gam zhes gsungs pa dang / 'jam dpal gyis
<p>257a.7</p>gsol pa/ bcom ldan 'das bdag bsam gyis mi khyab pa'i ting nge 'dzin la snyoms par mi 'jug lags so/ /de ci'i slad du zhe na/ bdag sngon las dang po pa'i tshe na ni bsam gyis mi khyab pa'i ting nge 'dzin la snyoms par 'jug go/ /da ltar ni bdag nyid bsam gyis mi khyab pa lags
<p>257b</p>
<p>257b.1</p>pas bsam gyis mi khyab pa'i ting nge 'dzin la snyoms par mi 'jug lags so/ /zhes dpe dang bcas nas gsungs so/ /bsam gyis mi khyab pa ni de nyid kyi 'grel pa las/ /bsam gyis mi khyab pa zhes bya ba ni/ bsam pa las 'das pa'o/ /bsam pa las 'das
<p>257b.2</p>pa ni bsam du med pa'o/ /zhes spros pa dang bral ba las gsungs so/ /rnam par mi rtog par 'jug pa'i gzungs las kyang / mtshan ma spong ba'i thabs kyi skabs su rnam par rtog pa thams cad kyis/ gang rnam par ma brtags pa de rnam par mi rtog pa'i dbyings
<p>257b.3</p>so/ /zhes dpyod na yang rnam par rtog pa la dpyod pa'o/ /zhes gsungs so/ /ston mun zhes bya ba ni cig car 'jug ces bya ste/ gang cig car 'jug pa zhes bya ba ni/ chos nyid spros pa thams cad dang bral ba la so sor rtog pa'i shes rab kyis legs par
<p>257b.4</p>rtog pa sngon du 'gro ba spangs nas cir yang mi rtog par bsgom pa tsam byed pa yin par slob dpon ka ma la shI las bstan to/ /thabs mi ston pa ni gzhan du bstan zin to/ /de bas na de lta bu la zer ba yin gyi/ so sor rtog pa sngon du song nas cir yang mi rtog pa
<p>257b.5</p>ni rim gyis 'jug pa yin par slob dpon nyid kyis gsungs pa yin te/ gong du smos pa bzhin no/ /so so'i skye bo rnams kyi shes pa ni glo bur du dmigs pa med par mi 'gyur te/ zhes gsungs pa de yang rgyu med par mi 'gyur ro/ /zhes
<p>257b.6</p>gsungs pa yin gyi/ yun ring po ma lon pas mi rtog pa'i ye shes mi skye zhes gsungs pa ma yin te/ de ni gzhan dag kyang khas mi len pa'i phyir ro/ /de lta bas na de ni 'di skad du/ gang dang gang legs par rtog pa sngon du 'gro ba med pa de dag ni dmigs
<p>257b.7</p>pa med par mi 'gyur te/ dper na smig rgyu la chur snang ba gang zhig legs par rtog pa sngon du 'gro ba med pas chur dmigs pa med par mi 'gyur ba lta bu'o/ /rnal 'byor pa 'di yang rnam par ma yengs pa'i yid kyis gang zag dang chos la dmigs pa 'jig par byed pa'i
<p>258a</p>
<p>258a.1</p>rtog pa sngon du 'gro ba med pas khyab par byed pa mi dmigs pa'o/ /de skad du/ 'phags pa ting nge 'dzin gyi rgyal po las/ ting nge 'dzin de sgom par byed mod kyi/ /de ni bdag tu 'du shes 'jig mi byed/ /de yis nyon mongs phyi
<p>258a.2</p>nas rab tu ldang / /zhes gsungs so/ /gang dang gang ma yengs par legs par rtog pa sngon du 'gro ba de ni dmigs pa med par 'gyur te/ dper na smig rgyu la chur mthong ba gang zhig ma yengs par gyen la 'gro bar snang ba 'di/ mtha' 'gro'am/ dbus
<p>258a.3</p>'gro'am zhes bya ba la sogs par ma yengs par rtog pa sngon du 'gro bas chur dmigs pa'i shes pa skye ba lta bu'o/ /las dang po pa'i rnal 'byor pa 'di yang zhi gnas la gnas nas 'di yang dag par gcig yin nam/ du ma yin/ zhes legs par rtog pa sngon
<p>258a.4</p>du 'gro bas rang bzhin gyi gtan tshigs so/ /de skad du/ 'phags pa dkon mchog sprin las/ lhag mthong gis brtags nas ngo bo nyid med par rtogs pa ni mtshan ma med pa la 'jug pa'o/ /zhes gsungs so/ /'phags pa lang kar
<p>258a.5</p>gshegs pa las/ blo gros chen po gang gi phyir/ blos rnam par brtags nas rang dang spyi'i mtshan nyid mi rtog ste/ des na chos thams cad ngo bo nyid med pa zhes bya'o/ /zhes gsungs so/ /yang de nyid las/ blo gros chen po glang gi rwa yang rdul
<p>258a.6</p>phra mor bshig na mi 'dug go/ /rdul phra mo rnams kyang so sor bshig nas rdul phra mo'i mtshan nyid du mi gnas so/ /zhes gsungs so/ /'phags pa 'jam dpal rnam par rol pa las kyang / 'jam dpal gyis smras pa/ bu mo ji ltar na byang chub
<p>258a.7</p>sems dpa' g.yul las rnam par rgyal ba yin/ bu mos smras pa/ 'jam dpal gang chos thams cad la rnam par 'byed kyang dmigs pa lags so/ /zhes gsungs so/ /'phags pa ting nge 'dzin gyi rgyal po las/ gal te chos la bdag med so sor
<p>258b</p>
<p>258b.1</p>rtog/ /so sor de dag gal te sgom byed na/ /de nyid mya ngan 'das thob 'bras bu'i rgyu/ /rgyu gzhan gang yin des ni zhir mi 'gyur/ /zhes gsungs so/ /sgom pa'i rim pa tha mar mdzad pa las/ de nyid kyi skabs su so sor rtog pa sngon du song nas yid
<p>258b.2</p>la bya bar nus pa dang / dmigs pa med par nus pa gsungs te/ 'di skad du/ de lta bas na dam pa'i chos las dran pa med pa dang / /yid la byed pa med par 'byung ba de yang / yang dag par so sor rtog pa sngon du 'gro ba yin par blta bar bya ste/ gang gi
<p>258b.3</p>phyir yang dag par so sor rtog pa nyid kyi dran pa med pa dang / yid la byed pa med par nus srid kyi/ gzhan du ma yin te/ 'di ltar rnal 'byor pas gang gi tshe yang dag pa'i shes rab kyis brtags na/ don dam par na dus gsum du chos skyes pa gang yang ma
<p>258b.4</p>mthong ba de'i tshe/ ji ltar dran pa dang yid la byed par bya zhes bya ba la sogs pa gsungs so/ /bsgom pa'i rim pa dang por mdzad pa las kyang / ting nge 'dzin gyi lag gis bzung ste shin tu cha phra ba'i shes rab kyi mtshon gyis gzugs la sogs pa la log par rnam par rtog
<p>258b.5</p>pa'i sa bon gyi zug rngu sems de la yod pa bsal bar bya'o/ /de ltar byas na rtsa ba nas phyung ba'i shing dag sa la mi skye ba bzhin du rtsa ba med pas na log par rnam par rtog pa'i sems de yang skye bar mi 'gyur ro zhes gsungs so/ /bsam gtan bzhi ma thob pa'i zhes gsungs
<p>258b.6</p>pa de yang pha rol po la mnyam par gzhag pa'i dus su/ yid kyi rnam par shes pa yod na ni de'i tshe/ gdon mi za bar ci zhig la dmigs dgos te/ so so'i skye bo'i shes pa rgyu med par dmigs pa med par mi 'gyur ro/ /ci ste yid kyi rnam par shes pa med
<p>258b.7</p>na ni/ de'i tshe ji ltar chos rnams kyi ngo bo nyid med par rtog par 'gyur/ gnyen po gang gis ni nyon mongs pa spong bar 'gyur/ de lta bas na rnal 'byor par ji ltar 'gyur zhes gsungs pas/ de'i lan du pha rol po brgya la 'du shes med pa'i snyoms par 'jug pa la yid kyi rnam
<p>259a</p>
<p>259a.1</p>shes med kyang rnal 'byor pa zhes zer ba dang / 'gog pa'i snyoms par 'jug pa la yid kyi rnam shes yod bzhin du yul la dmigs par mi 'gyur bas skyon de ma nges so zhes zer du dogs nas/ lan du so so'i skye bo yin yang bsam gtan bzhi pa ma thob par
<p>259a.2</p>yid kyi rnam shes dgag par mi nus la/ so sor rtog pa'i shes rab sngon du ma song bar yid kyi rnam par shes pa yod bzhin du dmigs pa med par 'gyur ba ni 'phags pas nus kyi/ so so'i skye bo ni mi nus pas de skad smras pas ci la phan zhes gsungs pa yin te/ so so'i
<p>259a.3</p>skye bo la ting nge 'dzin sngon du song nas legs par brtags kyang dmigs par mi 'gyur ro zhes gsungs pa yin no/ /de bas na zug po'i blos mi dpyod par res 'ga' ni da ltar dmigs pa med par 'gyur mi srid de zhes khungs 'dren par byed/ res 'ga' ni cir yang mi rtog par ma
<p>259a.4</p>sgoms shig /'du shes med pa'i snyoms par 'jug par 'gyur ro zhes smras pa ni/ mkhas pa'i sems 'phrogs par byed pa ma yin no/ /zhes bstan pa yin no/ /de la rtags la log par rtog pa ni rnam pa gnyis te/ mnyam par gzhag pa dang / langs pa'o/ /
<p>259a.5</p>de na kha cig na re mnyam par gzhag tsam na lus phyogs re la sogs pa ha cang za ba dang / g.ya' ba dang / 'dzag pa dang / rtsub pa dang / 'dar zhing g.yo 'phar ba dang / dro ba dang / gting du'am/ gyen du bteg pa la sogs pa dang / sems kyis dga' ba tsam
<p>259a.6</p>lhag mthong gi rtags su byed pa de ni log par rtog pa yin te/ zhi gnas tsam gyi rjes su 'brang ba yin pa'i phyir ro/ /mi ma yin pa'i sgra thos pa dang / gzugs mthong ba dang / 'od la sogs pa dang / zas stobs pa la ngo mtshar du 'dzin pa dang / kha cig ni dri ma rags pa
<p>259a.7</p>gsum dang ma bral bar ni sprul pa'i sku'i zhal mi mthong na lo dang zla ba tsam lon ma thag tu 'phags pas lung ston pa dang / byin gyis brlabs su re ba dag ni bdud kyis byin gyis rlob pa'i phyir log par rtog pa'o/ /langs pa'i gnas skabs su kha cig rdul phra rab tu mthong zhes zer
<p>259b</p>
<p>259b.1</p>ba'am ci yang ma mthong zhes zer ba yang log par rtog pa yin te/ 'dus pa dang gnyis kyis tha snyad 'dogs pa dang / langs pa'i shes pa la rnam pa med par skye mi srid pa'i phyir ro/ /de bas na 'phags pa lang kar gshegs pa las/ byis pa nye bar spyod pa'i bsam
<p>259b.2</p>gtan dang / don rab tu rnam par 'byed pa'i bsam gtan gyi dbang du mdzad nas/ rnal 'byor can gyis brtson byas na/ /nyi ma zla ba'i gzugs 'dra dang / /'od dang pad+mo 'dra ba dang / /ri mo nam mkha'i me 'dra mthong / /mtshan ma sna tshogs de dag ni/ /mu stegs can
<p>259b.3</p>lam khrid par byed/ /de dag thams cad rnam spongs shing / /snang ba med par nam gyur pa/ /de tshe sangs rgyas lha yi phyag /thams cad zhi nas byung ba yis/ /de yi mgo la nyug mdzad de/ /yang dag rjes su 'gro ba'i ltas/ /zhes gsungs so/ /de lta bas na bslab
<p>259b.4</p>pa bsrung bar 'dod pas lkugs pa bzhin du bya zhing nam mkha' lta bu'i ye shes dang / sgyu ma lta bu'i ye shes skye bar 'dod pas mnyam par gzhag pa'i dus su ci la yang mi gnas par bslab cing langs pa'i skabs su yang dag pa'i ngo bos stong pa'i phyir/ rmi lam snang ba dang 'dra ba la bslab
<p>259b.5</p>dgos pas/ shin tu dben pa'i skabs su de la mos pa brten po 'byung na lam du zhugs pa'i rtags yin no/ /ma nor lam rtags gzhan dag ni/ /sgrub pa snying por byed pa la/ /de dag rim gyis bstan par bya/ /bar skabs kyi ni tshigs bcad yin/ /dmigs pa dang ni shes pa la/ /
<p>259b.6</p>log rtog sun dbyung mdor bstan dang / /rtags la log rtog sun dbyung gis/ /bsgom la log rtog bsdus pa yin/ /zhes bya ba ni bsdu ba'i tshigs su bcad pa'o/ /de la rang gi phyogs sgrub tu med pa'i tshul gyis bsgrub pa ni zhen pa mi skyed ces bya ba yin te/ gang dag la ni
<p>259b.7</p>phyogs med pa/ /de la gzhan phyogs ga la yod/ /ces 'byung ba'i rjes su slob pas so/ /'on kyang gang zhig bsgrub bya gang dang 'brel pa'i rtags dran zhing 'brel pa'i rjes la skyes pa'i shes pa de ni rtog bcas yin te/ dper na du ba la brten nas 'brel pa dran pa'i
<p>260a</p>
<p>260a.1</p>rjes la skyes pa'i shes pa lkog tu gyur pa'i mer snang ba lta bu'o/ /chos nyid spros pa thams cad dang bral ba dang 'brel ba'i rtags gcig dang du ma dang bral ba la brten nas 'brel pa dran pa'i rjes la skyes pas rang bzhin gyi gtan tshigs so/ /gang
<p>260a.2</p>rtog pa dang bcas pa de ni spyi'i yul can yin te dper na me ma yin pa las log pa tsam la dmigs pa'i shes pa lta bu'o/ /so so'i skye bo don lkog tu gyur pa la dpyod pa'i chos nyid la dmigs pa 'di yang rtog pa dang bcas pa yin pas yod pa dang med pa la sogs pa'i spros pa
<p>260a.3</p>thams cad dang bral ba'i spyi'i yul can yin no/ /de la mnyam par gzhag pa'i shes pa'i bsam pas gang yang khas mi len pas gong du smos pa'i skyon thams cad sel to/ /langs pa'i shes pas tha snyad 'dogs pa ni ngo bo'i sgo nas rtog bcas zhes bya ba dang / yod
<p>260a.4</p>pa dang med pa'i brjod pa dang 'drer rung ba tsam dang ha cang ches spyir yang dmigs su med ces bya ba la yang mi nges pas mi rtog pa zhes bya dang / de tsam la yul gsal zhes bya ba dang / byang chub kyi sems zhes bya ba dang / rang gi mtshan nyid du zhen pa yod pas na kun
<p>260a.5</p>brtags bsgom zhes bya ba la sogs pa gong du smos pa phal cher brjod du 'dod de/ 'dir mangs kyis dogs nas ma bris so/ /mnyam gzhag langs pa'i shes pa yis/ /tshul gnyis mtshon cha gzung nas ni/ /rigs pa'i lag gis 'debs byed pa/ /log
<p>260a.6</p>rtog spangs nas lhag mthong skye/ /zhes bya ba ni bsdu ba'i tshigs su bcad pa'o/ /bdag ni shin tu dmus long bas/ /lhag mthong skyed thabs zab mo'i don/ /mi rigs bzod gsol bdag gis 'di/ /slob mas lhag mthong bskyed phyir byas/ /dge
<p>260a.7</p>ba 'di yis dang po'i las can kun/ /ha cang mi mtho mi dma' rgyu 'bras ston/ /tshul khrims srung zhing mi bsnyems chos nyid bsgom/ /ma nor lam zhugs drod sogs skye bar shog /lhag mthong skyed pa'i thabs cung zad bris pa rdzogs so// //
<p>260b</p>
<p>260b.1</p>@##/ sems gnas spyir mdor bsdus bzhugs/ @##/ /sdom ni/ smon dang 'jug dang bzod pa dang / /thos bsten bkur ste smra dga' spang / /las dang spros pa 'du 'dzi spang / /dgon gnas spyod lam bsam pa bsten/ /zhi gnas lhag mthong tshogs dang rtags/ /dmigs
<p>260b.2</p>dang gzhag dang ngos gzung dang / /skyo dang zung 'brel lam 'jug phyir/ /nyi shu gcig gis bsgrub la gdams/ /sdom ni/ rten dang grogs byed sngon 'gro dang / /dbye ba ngo bo dmigs pa dang / /phan yon so so nges tshig dang / bsgrub dang mi ldan rkyen dang rgyu/ /
<p>260b.3</p>ldog rgyu nyams byed gtong tshad dang / /nyes dmigs gang gis cho ga dang / /mi nyams 'phel byed bslab bya ste/ /nyi shu gcig gis smon pa'i sems/ /sdom ni/ phan yon so so khams dang ni/ /'gro ba gtong dang gnas pa'i dus/ /grangs dang go rims nges
<p>260b.4</p>tshig dang / /dgag dang sgrub dang khyad par dang / /che 'bring nyams dang mi nyams rgyu/ /sngon 'gro cho ga ngo bo dang / /yan lag nyes dmigs bslab bya ste/ /nyi shu gcig gis 'jug pa'i sems/ /cho ga'i sdom ni/ slob dpon dang ni slob mas so/ /sdom ni/ 
<p>260b.5</p>bsgrags dang brtag dang ma yengs dang / /ma yengs spro bskyed ma yengs gnyis/ /dri dang brjod dang mkhyen par gsol/ /rdzogs dang gzengs bstod khyad par dang / /mdor bstan dang ni gdams pa yi/ /slob dpon cho ga bsdus pa yin/ /sdom ni/ thos dang
<p>260b.6</p>rtag dang gus pa dang / /gsol gdab spro bya lan gdab dang / /bsod nams sku dang ston pa'i sems/ /bskul dang spyod lam bsam pa dang / /sngon 'gro ngo bo khas blangs nyams/ /gzengs bstod rdzogs dang khyad par dang / /mdor bstan gdams la mnyan pa'o/ /
<p>260b.7</p>slob dpon brtag pa'i spyi sdom ni/ /snod du rung dang mi rung ba'o/ /sdom ni/ smod dang ngan dang zhugs min dang / /smon dang blangs dang gnas pa dang / /mkhas dang 'dzin nus go byed nus/ /mthu yod brtser ldan skyo ba bzod/ /sdom ni/ mi mos mi 'jug
<p>261a</p>
<p>261a.1</p>mi rtogs dang / /brkam dang zil non 'dod pa che/ /mi chog nyams dang ma gus dang / /lhod dang khro dang khon du 'dzin/ /mi bzod gshe dang brdeg pa dang / /mtshang 'dru 'phya dang le lo dang / /snyom las nyid dus tshod min dang / /nyal ba dus tshod
<p>261a.2</p>gnyis dus min/ /tshod min dus yol g.yengs pa dang / /mi gnas yid dul rmongs pa dang / /zhum dang sdig pa'i tshig smra dang / /lta dang rtog pa'ang de bzhin no/ /gang gi rgyu dang skyes pa dang / /'bab dang bag gnyis nyes med dang / /nyes dmigs phyir
<p>261a.3</p>bcos mi 'byung rgyu/ /bcu gcig bslab bya phan yon gnyis/ /gang zag las dang po pa/ las thog ma pa/ bdag la phan par 'dod pa/ bdag gi don rjes su thob par 'dod pas/ gnas bzhi po kun shes par 'dod cing / klan ka'i sems med pa dang / gus pa
<p>261a.4</p>dang bcas shing / nga rgyal gyi khengs pa med pa dang / dge ba gang yin zhes tshol zhing / bdag nyid sgrogs pa'i phyir ma yin pa dang / bdag dang gzhan dag dge ba'i rtsa ba la nges par sbyar bar bya zhing / rnyed pa dang bkur sti don du gnyer ba med pa dag la dran pa nye bar bzhag
<p>261a.5</p>nas/ /mkhan po'am slob dpon nam/ bla ma'am/ bla ma lta bu rnal 'byor shes pa gang yin pa'i drung du 'gro bar bya'o/ /de ltar dus su song nas kyang skabs su bab par bya ste/ stan shin tu dma' ba la 'dug nas bla gos phrag pa gcig la gzar te/ pus mo g.yas pa'i
<p>261a.6</p>lha nga sa la btsugs te/ rjes dang bcas gus pa dang bcas pas/ btsun pa bdag ni rnal 'byor don du gnyer ba lags na/ bdag la rjes su thugs brtse ba'i slad du/ rnal 'byor bstan du gsol zhes rnal 'byor gsol bar bya'o/ /de ltar gsol ba btab pa'i rnal
<p>261a.7</p>'byor pa rnal 'byor shes pa des kyang / gang zag las dang po pa/ las thog ma pa/ rnal 'byor yid la bya ba la rab tu brtson par 'dod pa de la/ bzhin bzangs khyod skye dgu bag med pa dang ldan pa/ yul la gzhol ba/ yul la lhag par zhen par gyur pa/ bag yod
<p>261b</p>
<p>261b.1</p>pa la rab tu sbyor bar 'dod pa dang / ngan song gi btson rar zhugs pa/ ngan song gi btson ra nas gdon par 'dod pa dang / 'dod chags dang / zhe sdang dang / gti mug pa'i lcags sgrog gis bcings pa'i 'ching ba dag gcod par 'dod pa dang / 'khor ba'i 'brog
<p>261b.2</p>dgon pa chen po bgrod dka' ba'i lam du zhugs pa/ 'brog dgon pa chen po bgrod dka' ba'i lam las nges par bsgral bar 'dod pa dang / nyon mongs pa dang mi dge ba'i rtsa ba'i mu ge chen po byung ba la/ dge ba'i rtsa ba'i lo legs par 'byung bar 'dod pa dang / nyon mongs
<p>261b.3</p>pa'i chom rkun gyi 'jigs pa chen po dang bral bas/ mya ngan las 'das pa'i bde ba rjes su thob par 'dod pa dang / nyon mongs pa'i nad chen pos thebs pa/ shin tu nad med pa'i mya ngan las 'das pa rjes su thob par 'dod pa dang / chu bo bzhis rgyun phyogs su bdas pa/ 
<p>261b.4</p>chu bo las bsgral bar 'dod pa dang / ma rig pa'i mun pa chen por zhugs pa dang / ye shes kyi snang ba rjes su thob par 'dod pa ni legs so legs so/ /tshe dang ldan pa khyod de ltar/ yang dag par rab tu brtson par byed pa na/ gdon mi za bar yul 'khor gyi bsod snyoms
<p>261b.5</p>'bras bu yod par za ba dang / ston pa'i bka' lung bzhin du byed pa dang / rtag tu 'grus pa'i bsam gtan pa lhag mthong dang ldan pa dang / khyim gyi stong pa dag rgyas par byed pa dang / bdag gi don gyi rjes su brtson pa dang / tshangs pa mtshungs par spyod pa mkhas pa
<p>261b.6</p>rnams kyis ma smad pa dang / bdag la phan pa dang / gzhan la phan pa dang / skye bo mang po la phan pa dang / skye bo mang po la bde ba dang / 'jig rten la rjes su snying brtse ba dang / lha dang mi rnams la phan pa dang bde ba'i phyir zhugs par 'gyur ro zhes tshig gi lam 'jam po
<p>261b.7</p>'jam po dag gis yang dag par gzengs bstod par bya/ yang dag par rab tu dga' bar bya zhing spong ba'i phan yon yang brjod par bya'o/ /de ltar de lta bu dang mthun pa'i tshig gi lam 'jam po 'jam po dag gis yang dag par gzengs bstod/ yang dag par rab tu
<p>262a</p>
<p>262a.1</p>dga' bar byas shing / spong ba'i phan yon yang dag par bstan nas yongs su dri bar bya ba'i gnas kyi chos bzhi po dag yongs su dri bar bya ste/ ci tshe dang ldan pa khyod gcig tu sangs rgyas dang chos dang dge 'dun la skyabs su song zhing / 'di las phyi
<p>262a.2</p>rol pa'i ston pa'am/ sbyin gnas gzhan dag yang dag par mi 'dod pa yin nam/ ci khyod tshangs par spyod pa bsgom par bya ba'i phyir/ khyod kyis dang por yongs su sbyang ba dang / tshul khrims shin tu rnam par dag pa dang / lta ba drang po yin nam/ ci khyod 'phags pa'i bden
<p>262a.3</p>pa mdo dang rnam par dbye ba las brtsams te/ chos nyung ngu'am mang po dag mnyan cing gzung ba yin nam/ ci khyod mya ngan las 'das pa la sems mos shing mya ngan las 'da' bar 'dod pas rab tu byung ba yin nam/ zhes dri bar bya ba'i gnas kyi chos bzhi po de dag yongs su dri
<p>262a.4</p>bar bya'o/ /de ltar dris pa na/ gal te de lta bu lags so zhe na/ dam 'cha' bar byed na de'i 'og tu gnas bzhi po dag rgyu rnam pa bzhis legs par rjes su brtag par bya ste/ smon lam legs par rjes su brtag par bya/ rigs dang / dbang po dang / spyad pa legs par
<p>262a.5</p>rjes su brtag par bya'o/ /dris pas legs par rjes su brtag par bya'o/ /gtam dang / spyod pa dang / sems kyi rnam grangs shes pas legs par brtag par bya'o/ /de la ji ltar dri bas smon lam legs par rjes su brtag par bya zhe na/ 'di skad yongs su dri bar bya ste/ 
<p>262a.6</p>tshe dang ldan pa khyod kyis nyan thos kyi theg pa'am/ rang sangs rgyas kyi theg pa'am/ theg pa chen po'am gang du smon lam btab ces yongs su dri bar bya'o/ /de yang gang dang gang du smon lam btab pa de bzhin du bdag nyid lan 'debs par 'gyur te/ de ltar dri bas smon lam legs
<p>262a.7</p>par rjes su brtag par bya'o/ /ji ltar dri bas rigs dang / dbang po dang / spyad pa dag legs par rjes su brtag par bya zhe na/ des 'di skad dri bar bya ste/ tshe dang ldan pa khyod kyis bdag gi rigs gang yin pa dang / bdag gi dbang po rnams rtul ba'am 'bring ngam rno ba ji lta bu
<p>262b</p>
<p>262b.1</p>yin pa dang / ci bdag 'dod chags spyad pa'am/ 'on te zhe sdang spyad pa'am/ de bzhin du rnam par rtog pa spyad pa'i bar gang zhig yin/ zhes bdag nyid kyi rigs dang / dbang po dang / spyad pa dag shes sam zhes dri bar bya'o/ /gal te shes rab can zhig yin
<p>262b.2</p>na des rim gyis bdag nyid kyi rigs dang / dbang po dang / spyad pa dag nye bar rtogs shing mtshan mar bzung ba de bzhin du lan 'debs par byed do/ /gal te de dman pa zhig yin na ni des rim gyis bdag nyid kyi rigs dang / dbang po dang / spyad pa dag nye bar rtogs
<p>262b.3</p>shing mtshan mar ma zin pas de dris kyang lan 'debs par mi byed pas/ de la de'i 'og tu re zhig gtam gyis de gsum legs par rjes su brtag par bya ste/ de'i mdun tshig gi lam gsal ba/ 'brel pa sna tshogs pa/ snyan pa/ go sla ba dag gis nyan thos kyi theg
<p>262b.4</p>pa dang ldan pa'i gtam bya'o/ /de gal te nyan thos kyi rigs can zhig yin na ni/ gtam de byas pa na/ gtam des shin tu dga' ba dang / rangs pa dang / kun tu dga' ba skye ba dang / yid bde ba skye ba dang / rab tu dang ba dang / mos par 'gyur ro/ /gal
<p>262b.5</p>te de rang sangs rgyas kyi rigs can nam/ theg pa chen po'i rigs can zhig yin na ni/ gtam des shin tu dga' ba dang / rangs pa dang / yid bde ba skye ba dang / rab tu dang ba dang / mos par mi 'gyur ro/ /theg pa chen po'i rigs can gang yin pa de ni/ theg pa chen po dang
<p>262b.6</p>ldan pa'i gtam byas pa na/ gtam des shin tu dga' ba dang / rangs pa dang / kun tu dga' ba skye ba dang / yid bde ba skye ba dang / rab tu dang ba dang / mos par 'gyur ro/ /nyan thos dang rang sangs rgyas kyi rigs can ni de lta ma yin no/ /gal te de dbang po rtul po zhig
<p>262b.7</p>yin na ni/ gsal ba'i gtam byas na yang / chos kyi don nye bar rtogs pa dang / gzung ba dang / so sor brtag par bya ba la shin tu dbang po rtul bar 'gyur ro/ /gal te dbang po 'bring zhig yin na ni de lta ma yin no/ /gal te dbang po rnon po zhig yin na ni/ dbang po
<p>263a</p>
<p>263a.1</p>rtul po la sla ba'i gtam byas pa las bzlog pa/ zab mo'i gtam byas na yang chos kyi don myur du nye bar rtogs pa dang / zin pa dang / so sor rtogs par byed do/ /gal te de 'dod chags spyad pa zhig yin na ni dang bar 'gyur ba'i gtam byas pa na/ gtam
<p>263a.2</p>des shin tu rab tu dang ba dang / dga' ba dang / dgongs pa'i rjes su 'jug pa dang / spu zing zhes bya ba dang / mchi ma dkrug ces byed pa dang / sems kyi rgyud snum pa dang / sems 'jam pa ston par byed do/ /gal te de zhe sdang spyad pa zhig yin na ni/ de las bzlog pa
<p>263a.3</p>yin par rig par bya'o/ /gal te gti mug spyad pa zhig yin na ni/ nges par 'byed pa'i gtam mya ngan las 'das pa dang ldan pa zang zing med pa byas na/ skrag pa dang dngang ba dang / kun tu skrag par 'gyur te/ ji ltar dbang po rtul po bstan pa de bzhin du de yang rig par bya'o/ /
<p>263a.4</p>gal te de nga rgyal spyad pa zhig yin na ni/ shin tu gus par nyan par mi byed cing / rna gtod par mi byed la/ de bzhin du kun shes par bya ba'i sems nye bar 'jog par mi byed cing / dad par gyur na yang de bzhin du bsnyen bkur dang / legs so zhes bya ba byin mi byed do/ /
<p>263a.5</p>gal te de rnam par rtog pa spyad pa zhig yin na ni/ legs par rna blags te nyan par byed kyang sems rnam par g.yeng bar 'gyur zhing log par gzung ste/ 'dzin par yang 'gyur la mi brtan zhing mi dam par 'dzin par yang 'gyur/ gzung na yang chud za bar 'gyur zhing / yang
<p>263a.6</p>dang yang du phyi phyir yongs su 'dri bar byed par yang 'gyur te/ de ltar rigs dang / dbang po dang / spyad pa dag legs par rjes su brtag par bya'o/ /ji ltar na spyod pas rigs dang / dbang po dang / spyad pa dag legs par rjes su brtag par bya zhe na/ gang zag nyan thos kyi rigs
<p>263a.7</p>can la/ 'dod chags la sogs pa spyad pa dag gis rtags gang dag sngar bstan pa de dag ni spyod pa zhes bya ste/ spyod pa des rigs dang / dbang po dang / spyad pa dag ci rigs par legs par rjes su brtag par bya'o/ /de la ji ltar na sems kyi rnam grangs shes pas rigs dang / 
<p>263b</p>
<p>263b.1</p>dbang po dang / spyad pa dag legs par rjes su brtag par bya zhe na/ gal te rnal 'byor pa rnal 'byor shes pa de sems kyi rnam grangs [(]shas [,]shes [)]pa thob pa zhig yin na/ des pha rol gyi sems shes pa des/ de'i rigs dang / dbang po dang / spyad pa dag yang dag
<p>263b.2</p>pa ji lta ba bzhin du rab tu shes pas legs par rjes su brtag par bya'o/ /nyes pa kun spangs ye shes thob med rab brnyes pa/ /khams rnams sna tshogs mkhyen pa'i stobs kyis mngon sum gzigs/ /gang la gang phan gsungs pa'i dam chos ri rab las/ /rdul
<p>263b.3</p>tsam blangs nas dang po'i las can don du bshad/ /de la las dang po pa'i gang zag ni bdun te/ 'dod chags shas che ba nas rnam par rtog pa shas che ba'i bar lnga dang / cha mnyam pa dang / nyon mongs pa chung ba'o/ /cha mnyam pa'i rtags gang zhe na/ gang zag
<p>263b.4</p>gang gi sngon tshe rabs gzhan dag tu 'dod chags dang / zhe sdang dang / gti mug dang / nga rgyal dang / rnam par rtog pa kun tu ma bsten cing goms par ma byas/ lan mang du ma byas kyang chos de dag nyes dmigs su ma mthong zhing sun ma phyin yang dag par ma rtogs pas/ 
<p>263b.5</p>de rgyu de dang rkyen des da ltar chags par 'gyur ba dang / zhe sdang bar 'gyur ba dang / rmongs par 'gyur ba dang / khengs par 'gyur ba dang / rnam par rtog pa dang mthun pa'i dngos po la 'dod chags shas chen po dang / 'dod chags yun ring por skye bar mi 'gyur yang 'di lta ste/ 
<p>263b.6</p>dngos po des de las 'dod chags kun tu mi 'byung ba ma yin pa dang / 'dod chags ji lta ba bzhin du zhe sdang dang gti mug dang nga rgyal dang rnam par rtog pa rnams kyang de bzhin te/ de ni gang zag cha mnyam par 'gyur ba zhes bya'o/ /gang zag nyon mongs pa chung ba'i rang bzhin can gang
<p>263b.7</p>zhe na/ gang zag gang gis sngon tshe rabs gzhan dag tu 'dod chags kun tu ma bsten cing goms par ma byas/ lan mang du ma byas la nyes dmigs su yang lan mang du mthong zhing sun kyang phyin yang dag par rtogs pas de rgyu de dang rkyen des da ltar chags par 'gyur pa'i dngos po chen po dang / 
<p>264a</p>
<p>264a.1</p>mang po dang / lhag pa dang phrad cing mngon sum du gyur pa la ni 'dod chags bul bar skye la/ 'bring dang chung ngu la ni gtan mi skye ba dang / 'dod chags ji lta ba bzhin du zhe sdang dang / gti mug dang / nga rgyal dang / rnam par rtog pa yang de bzhin du rig
<p>264a.2</p>par bya ste/ de ni gang zag nyon mongs pa chung ba'i rang bzhin can zhes bya'o/ /zhes gsungs so/ /yang na gang zag cha mnyam par spyad pa la ni 'dod chags la sogs pa spyad pa dag gi rtags gang dag yin pa de dag thams cad kyang yod mod kyi/ de dag ji ltar chags pa la
<p>264a.3</p>sogs pa spyad pa de dag gi ltar che ba dang btsan pa ni ma yin te/ de dag kyang rkyen dag yod na cha mnyam par 'gyur ba yin par mngon no/ /yang na gang zag nyon mongs pa chung pa'i rtags rnams ni ma bsgribs pa dang / dbang po dag pa dang / tshogs bsags pa dang / dad pa che ba dang / 
<p>264a.4</p>yid gzhungs pa dang / bsod nams bya ba dang / yon tan dang ldan pa yin no zhes gsungs so/ /de gnyis kyi dmigs pa ni mi sdug pa bsgom pa nas dbugs bgrang ba yan chad dmigs pa gang la dga' ba skye bar 'gyur ba de la bsgom mo zhes gsungs te/ de ni mthun pa'i
<p>264a.5</p>dmigs pa yin no zhes kyang gsungs so/ /'dod chags la sogs pa shas che ba de dag gi dmigs pa ni so sor nges pa kho na yin no/ /nyon mongs pa chung bas ni dus nyes pas myur ba myur bas sems gnas pa rtogs par 'gyur ro/ /cha mnyam par rtogs pas ni ha cang yun
<p>264a.6</p>ring po ma yin pas so/ /shas che ba ni yun ring bas so/ /nyon mongs pa de dag las gzhi shas che ba dang / gsum shas che ba dang / gnyis shas che ba yang shes par bya'o/ /nyon mongs pa chung ba dang / cha mnyam pa la ni bde bar gshegs pa'i sku la sogs pa la
<p>264a.7</p>dmigs kyang sems gnas par 'gyur ro/ /de skad du slob dpon ka ma la shI las kyang de'i dmigs pa la nges pa med do zhes gsungs so/ /de'i bsgom pa ni gzhan du blta'o/ /de la ma bsgribs pa ni sgrib pa gsum po las kyi sgrib pa dang / nyon mongs pa'i sgrib pa dang / rnam
<p>264b</p>
<p>264b.1</p>par smin pa'i sgrib pa dag gis ma bsgribs pa ste/ de la las kyi sgrib pa ni mtshams med pa lnga'i las dag dang / gzhan yang bsams bzhin du byas pa'i las lci ba las kyi rnam par smin pa ma skyes pa lam bskyed pa'i bar chad byed pa gang yin pa'o/ /de la nyon mongs pa'i
<p>264b.2</p>sgrib pa ni/ nyon mongs pa shas chen po dang / nyon mongs pa yun ring po gang dag yin pa ste/ tshe 'di nyid la spyad pa rnam par sbyang ba'i dmigs pa rnam par sbyang bar mi nus pa gang yin pa'o/ /de la rnam par smin pa'i sgrib pa ni/ skye ba'i gnas gang du 'phags pa'i lam la
<p>264b.3</p>mi 'jug cing mi rgyu ba dang / gang du 'phags pa'i lam la 'jug cing rgyu ba der rnam par smin pa mngon par grub na yang / der skyes pa'i tshe glen pa dang / lkugs pa dang / lag pas brda byed par 'gyur zhing legs par gsungs pa dang / nyes par bshad pa'i chos rnams kyi
<p>264b.4</p>don kun shes par mi nus par gyur pa'o/ /de la dang po dag pa tshul khrims shin tu rnam par dag pa dang lta ba drang ba'o/ /de la tshul khrims shin tu rnam par dag pa ni snga ma bzhin du rnam pa bcur rig par bya'o/ /de la lta ba drang ba ni/ dad pa dang mtshungs par ldan pa dang mos
<p>264b.5</p>pa dang mtshungs par ldan pa dang / sgyu dang g.yo dang bral ba dang / legs par bsams pa'i chos kyi don la nem nur med cing the tsom med pa'i sbyor ba dang ldan pa'i phyir te/ lta ba dang mtshungs par ldan pa gang yin pa ni chos 'dul ba 'di las mi 'phrog par 'gyur ro/ /mos pa dang
<p>264b.6</p>mtshungs par ldan pa ni/ sangs rgyas dang / sangs rgyas kyi nyan thos rnams kyi mthu bsam gyis mi khyab pa dang / skyes pa'i gnas bsam gyis mi khyab pa dag dang / zab mo bstan pa dag dang / lung du ma bstan pa'i dngos po dag la mos shing mi skrag mi dngang bar 'gyur
<p>264b.7</p>ro/ /sgyu dang g.yo dang bral ba'i lta ba ni/ de na drang po dang / drang ba'i rang bzhin can dang / ji ltar rjes su bstan pa bzhin du sgrub par byed pa dang / bdag nyid ji lta ba bzhin du ston par byed do/ /chos thams cad la mi rtag pa dang / sdug bsngal ba dang / stong pa dang / 
<p>265a</p>
<p>265a.1</p>bdag med pa las brtsams te/ don legs par brtsams/ don legs par gzhal/ legs par nye bar brtags pa yin te/ rgyu des de nem nur med cing the tsom med la lam gnyis dang bral zhing khyad par du 'gro ba yin te/ ji skad mos pa'i lta ba
<p>265a.2</p>rnam pa bzhi po de dag la lta ba drang ba zhes bya'o/ /de la tshogs bsags pa ni/ rgyas par sngar bstan pa'i de kho na lta bu'i tshogs dang ldan pa'o/ /yang mdor bsdu na rnam pa bzhi ste/ bsod nams kyi tshogs dang / ye shes kyi tshogs dang / sngon gyi dang / tshe 'di'i'o/ /de la
<p>265a.3</p>bsod nams kyi tshogs ni/ gang gis da ltar de la yo byad rkyen du bab cing mthun pa rab tu mang po dag bdog pa dang / dge ba'i bshes gnyen dag rnyed pa dang / rab tu brtson pa na bar chad med pa gang yin pa'o/ /de la ye shes kyi tshogs ni gang gis yid gzhungs par 'gyur ba dang / 
<p>265a.4</p>legs par gsungs pa dang / nyes par bshad pa'i chos rnams kyi don kun shes par nus pa dang / rjes su mthun pa'i chos bstan pa dang / don bstan pa gdams zhing rjes su bstan pa thob par 'gyur ba'o/ /de la sngon gyi ni sngon dge ba'i rtsa ba nye bar bsags pas des da ltar dbang po
<p>265a.5</p>yongs su smin pa dag thob pa'o/ /de la tshe 'di'i ni 'di lta ste/ dge ba'i chos 'dun pa dang / de bzhin du dbang po yongs su smin pa dang / tshul khrims kyi sdom pa dang / dbang po sdom pa la sogs pa ste rgyas par snga ma bzhin no/ /de la dad pa che ba ni ston pa la nem nur med cing
<p>265a.6</p>the tsom med la dad par byed cing mos par byed pa dang / ston pa ji lta ba bzhin du chos dang bslab pa la yang de bzhin no/ /zhes bya ba la sogs pa ste rgyas par snga ma bzhin no/ /de la yid gzhungs pa ni/ gang gis chos rnams myur du 'dzin par byed pa dang / chos dang don rnams
<p>265a.7</p>yun ring por yang mi brjed par byed pa dang / chos dang don rnams myur du rtogs par byed pa'o/ /de la bsod nams byas pa ni/ gang gis gzugs bzang ba dang / blta na sdug pa dang / mdzes pa dang / tshe ring ba dang / tshig btsun pa dang / dbang che bar grags pa dang / 
<p>265b</p>
<p>265b.1</p>grags pa dang ldan pa dang / bsod nams che ba dang / chos gos la sogs pa rnyed pa dang / rgyal po la sogs pas bsnyen bkur byas bla mar byas pa'o/ /de la yon tan dang ldan pa zhes bya ba la yon tan ni 'dod pa chung ba la sogs pa yin par rig par bya ste/ de ni
<p>265b.2</p>rang bzhin gyi dge sbyong gi rgyan ji skad bstan pa de dang ldan pa dang / de lta bu dang mthun pa de dag ni gang zag 'dod chags chung ba'i rtags rnams yin par rig par bya'o/ /spyi'i yi ge rdzogs so// /[]/me 'bar 'obs 'dra'i 'jigs bcas 'dod pa dag/ /gang gis bag chags
<p>265b.3</p>bcas par gtan spangs la/ /rab tu dang bas phyag 'tshal des gsungs pa'i/ bdud rtsi'i chu rgyun 'dod med zil gnon bshad/ /sdom ni/ rtags dang phan yon shes bya dang / /tshogs dang bsgom dang tshod gzung dang / skye rim gnas tshad bstan pa'i thabs/ /'khrul par
<p>265b.4</p>shes dang bcu yin no/ /de la rtags ni 'dir 'dod chags shas che ba'i rtags gzung ste/ de yang gang zhe na/ 'di na gang zag 'dod chags spyad pa ni chags par gyur pa'i dngos po chung ngu dang / ngan pa thams cad la yang 'dod chags kyis kun nas dkris pa stug po dang / chen
<p>265b.5</p>po skyed par byed pa dang / 'bring dang bzang po dag smos kyang ci dgos/ bsod nams kyis kun nas dkris pa de dag kyang yun ring du sems kyi rgyud la gnas par byed cing / 'dod chags kyis kun nas dkris pa de yang yun ring du rjes su 'brel par 'gyur ba dang / de chags par
<p>265b.6</p>'gyur ba'i chos rnams kyis zil gyis non par 'gyur zhing / chags par 'gyur ba'i chos rnams zil gyis non par mi nus pa dang / dbang po mnyen pa dang / dbang po 'jam pa dang / dbang po mi rtsub pa dang / dbang po mi brlang ba dang / gzhan dag la 'di lta ste/ lus dang
<p>265b.7</p>ngag gis shin tu rnam par tho 'tsham pa'i rang bzhin can ma yin pa dang / bral bar dka' ba dang / yid 'byung bar dka' ba dang / dman pa la mos pa dang / las kyi mtha' dma' ba dang / las kyi mtha' brtan pa dang / brtul zhugs dma' ba dang / brtul zhugs
<p>266a</p>
<p>266a.1</p>brten pa dang / spro ring ba dang / 'tshog chas dang yo byad dag la brkam pa'i rang bzhin can yin zhing de la gdu ba dang / yid bde ba mang ba dang / kun dga' ba mang ba dang / khro gnyer med pa dang / bzhin gyi mdog gsal ba dang / 'dzum
<p>266a.2</p>pa sngon du gtong ba yin te/ de lta bu dang mthun pa dag ni/ gang zag 'dod chags spyad pa'i rtags yin par bya'o zhes gsungs so/ /de la phan yon ni/ nang dang phyi rol la brten pa'i 'dod pa me dang 'dra ba de nang dang phyi rol gyi mi sdug pa la goms pa chu dang
<p>266a.3</p>'dra ba'i gnyen pos zhi bar 'gyur te/ de skad du/ /'dod chags me ni mi sdug chus zhi byed/ /ces gsungs so/ /gzhan yang 'dod pa ni gnod pa thams cad kyi rtsa ba'o zhes gsungs pas/ de zhi na de la brten pa'i nyon mongs pa gzhan yang zhi bar 'gyur ro/ /de'i phyir
<p>266a.4</p>ting nge 'dzin myur du thob nas de la brten pa'i shes rab goms pas nyon mongs pa rtsa nas spang ba yongs su dag pa'i ye shes shar nas lus phun sum tshogs pa gser gyi kha dog lta bu thob cing / bdag dang gzhan gyi phun sum tshogs pa'i sgrub pa lhun gyis grub pa thob par 'gyur ro/ /
<p>266a.5</p>de skad du bu mo zla mchog gis zhus pa las kyang / gser gyi kha dog lta bur rab 'bar zhing / /yid du 'ong ba bdag lus 'di la ltos/ /kye ma rab tu lus mdzes 'di lta bu/ /chags pa'i sems dang ldan la yod re skan/ /zhes gsungs so/ /de la shes par bya ba ni 'dir
<p>266a.6</p>'dod chags kyi gnyen po mi sdug pa'i mtshan nyid shes par bya'o/ /'dod chags ni gnyis te/ nang gi 'dod pa rnams kyi 'dod pa la 'dun pa'i 'dod chags dang / phyi rol gyi 'dod pa rnams kyi 'khrig pa la 'dun pa la 'khrig pa'i 'dod chags so/ /de la nang la brten pa'i mi
<p>266a.7</p>gtsang ba'am mi sdug pa nyid la dmigs pas ni/ nang gi 'dod pa rnams kyi 'dod pa la 'dun pa'i 'dod chags las sems ldog par byed do/ /de yang gang zhe na/ 'di lta ste/ skra dang / spu dang / sen mo dang / so dang / klog pa dang / dri ma dang / pags pa dang / 
<p>266b</p>
<p>266b.1</p>sha dang / rus pa dang / chu rgyus dang / rtsa dang /mkhal ma dang / snying dang / mchin pa dang / glo ba dang / rgyu ma dang / gnye ma dang / pho ba dang / long ka dang / mcher pa dang / phyi sa dang / mchi ma dang / rdul dang / mchil ma dang / snabs dang / zhag dang / chu ser
<p>266b.2</p>dang / rkang dang / tshil dang / mkhris pa dang / bad kan dang / rnag dang / khrag dang / klad spri dang / klad rgyas dang / gcin dang / de lta bu dang mthun pa dag ni nang la brten pa'i mi sdug pa dag yin par rig par bya'o/ /de yang khams gnyis po sa'i khams dang chu'i khams
<p>266b.3</p>kyis bsdus te/ de la skra dang spu nas bshang ba'i bar dag ni sa'i khams so/ /mchi ma dang rngul dag nas gci ba'i bar dag ni chu'i khams so/ /de la phyi rol la brten pa'i mi sdug pa nyid gang zhe na/ 'di lta ste/ rnam par bsngos pa dang / rnam par rnags pa dang / rnam par 'bus gzhig
<p>266b.4</p>pa dang / rnam par bam pa dang / rnam par zos pa dang / rnam par dmar ba dang / rnam par 'thor ba dang / rus gong dang / keng rus dang / rus pa'i keng rus dang / bshang bas gos pa dang / gci bas gos pa dang / mchil mas gos pa dang / snabs kyis gos pa dang / khrag gis gos pa dang / rnag gis
<p>266b.5</p>gos pa dang / chab khung dang / ljan ljin dang de lta bu dang mthun pa dag ni phyi rol la brten pa'i mi sdug pa dag yin par rig par bya'o/ /de yang 'dod chags rnam pa bzhi'i gnyen po ste kha dog dang / dbyibs dang / reg pa dang / nye bar spyod pa la chags pa dang ldan pa las
<p>266b.6</p>sems rnam par sbyong bar byed do/ /de la gang gi tshe rnam par bsngos pa nas rnam par zos pa'i bar yid la byed pa de'i tshe/ kha dog la 'dod chags pa las sems rnam par sbyong bar byed do/ /gang gi tshe rnam par dmar ba yid la byed pa de'i tshe/ dbyibs kyi 'dod chags las sems
<p>266b.7</p>rnam par sbyong bar byed do/ /gang gi tshe rus gong dang keng rus dang rus pa'i keng rus yid la byed pa de'i tshe reg pa'i 'dod chags las sems rnam par sbyong bar byed do/ /gang gi tshe rnam par 'thor ba yid la byed pa de'i tshe/ nye bar spyod pa la 'dod chags pa las sems rnam par sbyong
<p>267a</p>
<p>267a.1</p>bar byed do/ /de lta bas na bcom ldan 'das kyis kyang phyi rol la brten pa'i mi sdug pa dur khrod rnam pa bzhi gsungs so/ /de ni re zhig shes par bya'o/ /de la tshogs ni tshul khrims rnam par dag pa la sogs pa gzhan du blta'o/ /'dir cung zad tsam
<p>267a.2</p>zhig bsam par bya ste/ 'di snyam du bsgrub pa snying por bya ba la sems gnas pa gcig med na bsgrub par dka' bas/ bdag gis thog mar sems gnas pa cig bsgrub par bya'o snyam du bsam par bya'o/ /de yang nang gi lus dang phyi rol gyi bud med la chags na gnod pa sna
<p>267a.3</p>tshogs skyed cing ngan song gsum du 'gro na/ sems gnas pa dang / bde 'gror skye zhing thar par lta ga la 'gyur/ bde 'gro med par ji ltar bsgrub/ de skad du zla ba sgron ma'i mdo las/ rul bar gyur pa'i lus 'di dang / /srog kyang g.yo ba dbang med do/ /rmi lam sgyu ma 'dra ba
<p>267a.4</p>la/ /byis pa 'di dag chags pas na/ /de dag mi bzad sems dmyal 'gro/ /zhes gsungs so/ /yang gsungs pa/ gang zhig 'dod chags sems kyis ni/ /bud med rul ba bsten byed pa/ /'gro ba rul bar 'gro 'gyur te/ /des na ngan 'gror 'gro bar 'gyur/ /zhes gsungs
<p>267a.5</p>so/ /de lta bas na lus dang bud med la chags pa'i sems spang bar bya'o/ /de la sgom pa gang zhe na/ thog mar bya ba thams cad yongs su rdzogs par bya ste/ stan bde ba'i steng du skyil mo krung bcas lus drang por bsrangs la yud tsam zhig bsdad do/ /de nas re zhig nang la brten pa'i mi
<p>267a.6</p>sdug pa la sems 'di ltar gtad par bya ste/ lus 'di la skra dang / spu dang / klad pa dang / klad rgyas dang gci ba'i bar dag la re re nas 'di ni rul ba/ dri mi zhim pa/ dri nga ba/ mi sdug pa nyid do snyam du rab tu bsgrims la ci gsal du bsgom mo/ /phyi rol la brten pa'i mi sdug pa
<p>267a.7</p>bsgom pa la sems gtod par byed pa ni rnam par bsngos pa la sems gtod par byed pa na/ des bud med dam/ skyes pa'am/ mdza' bshes sam/ tha mal pa'am ngan pa'am/ 'bring ngam/ bzang po'am/ byis pa'am/ bar ma'am/ rgan po shi ba'i ro bdag nyid kyis
<p>267b</p>
<p>267b.1</p>mthong ngam/ gzhan las thos sam/ yongs su brtags kyang rung ste de'i mtshan ma bzung nas shi nas zhag gcig lon pa khrag zags la rul bar ma gyur pa gang yin pa la 'di ni rnam par bsngos pa'o/ /zhes rab tu bsgrims la ci gsal du bsgom mo/ /gzhan yang rus gong
<p>267b.2</p>dang / keng rus dang / rus pa'i keng rus kyi bar dag gang la mos pa la rab tu bsgrims la ci gsal du bsgom mo/ /khams kyi tshod gzung ba ni/ spyir khams rab dang 'bring dang tha ma gsum yod kyang / dge sbyor gzhan la rab tu snang la bsgom pa la mi nus pa yang snang ba
<p>267b.3</p>khams rab kyis kyang thun thung ngu nas bsgom par bya'o/ /de bas na gsum kas kyang re zhig slob lugs gcig par bya'o/ /mtshan mo btang snyoms su bzhag ste/ gnyid ji tsam log pa de tsam gyis khams brtas pa de tsam log cing gdal lo/ /nyin par zhar la tshod gzung
<p>267b.4</p>zhing bsgom ste/ 'di ltar dang po'i nyin par snga dro thun gcig la gom pa tha mal pas mda' rgyang phyed du phyin pa'i yun tsam zhig bsgom mo/ /phyi dro thun gcig la yang de bzhin du bsgom mo/ /de nas nyi ma bcu'i bar du thun re re bsnan zhing bsgom mo/ /na tsha phran tshegs byung na 'phral
<p>267b.5</p>la zhi bar bya ste/ bsran skyed cing mi bsgom mo/ /khams mi bde ba med na gong du smos pa bzhin du bsgom mo/ /de lta bas na khams kyi tshod zhar la shes par 'gyur ro/ /de la sems kyi skye ba'i rim pa ni bzhi ste/ dang po rtsol ba drag zhan gnyi ga la dmigs pa mi gsal ba dang / 
<p>267b.6</p>gnyis pa rtsol ba drag tu bsgoms na phyogs 'ga' gsal te/ de yang yun ring por mi tshugs pa dang / gsum pa ni rtsol ba drag tu bsgoms nas gang la gtad kyang gsal la zhan na la la mi gsal te/ de yang yun ring por mi snang ngo / /bzhi pa ni rtsol ba drag zhan gnyis ka la klad
<p>267b.7</p>pa la sogs pa gang la dmigs kyang shin tu gsal bar snang ba dang / de nyid dmigs kyang rung / rim gyis bgrangs kyang rung ste/ thun ring bar nus pa dang / rang dbang med pa'i rgod pa dang / bying ba dang bral ba'i lus kyi bde ba sngar nyams su ma myong bas lus la khyab pa dang / 
<p>268a</p>
<p>268a.1</p>sems kyi dga' ba dad pa dang mtshungs par ldan pas sems la khyab pa dang ldan pa'o/ /de la gnas pa'i tshad ni/ 'di ltar rnal 'byor ba des mi sdug pa'i sbyor ba kun du bsten cing goms par byas/ lan mang du byas pa'i rgyus na rgyu gang yang rung gnas
<p>268a.2</p>kyang rung ste/ yul mngon du gyur cing mtshan mar so sor brtags su zin kyang mngon par 'du byed pa med par rang bzhin gyis mi sdug pa nyid ces mang du snang ste/ 'di lta ste mi sdug pa nyid shin tu goms par byas pa'i phyir 'dod pa'i 'dod chags dang / mthun pa'i chos
<p>268a.3</p>rnams la sems 'jug par mi 'gyur/ dga' bar mi 'gyur/ mos par mi 'gyur zhing btang snyoms dang / yid 'byung ba yang mi mthun par kun tu gnas na/ rnal 'byor ba bdag ni mi sdug pa thob pa yin no/ /bdag ni bsgoms pa'i 'bras bu thob pa yin zhes rig par bya'o/ /
<p>268a.4</p>mi sdug pa de tsam gyis mi sdug pa thob pa yin no/ /de la bsten pa'i thabs ni/ sems gnas par shes nas sngar bsgoms pa bas thun gyi grangs nyung bar rig par bya ste/ yun cung zad ring bar bya/ srod tho rangs la yang bsgom/ dmigs pa la rtsol ba mi bya bar sngar ji tsam
<p>268a.5</p>gsal ba de tsam la dmigs so/ /ji srid lus ngal ba dang sems dub pa'am/ dngang pa'am/ shugs 'byung ba'am/ mgo bags kyis lci ba 'am/ yam yom byed pa'am/ 'dar ba'am/ gnyid srab pa'am/ zas mi zhim pa'am/ ngag gi 'khrul pa mang du 'byung ba
<p>268a.6</p>la sogs pa khams mi bde ba'i mtshan ma cung zad byung ba de srid du bsgom mo/ /de nam byung nas ngal bso ste/ lus la bsku mnye bya/ chos dang mthun pa'i zas skom gyis lus kyi nus pa brtas su gzhug ste/ khams sor ma chud kyi bar du nyin mtshan gnyis la bsgom snying 'dod pa'i
<p>268a.7</p>dus su thun chung ngu re re blta ba tsam bsgom mo/ /khams sor chud nas srod dang tho rangs thun re nyin par gsum tsam bsgom zhing / thun snga ma bas ring bar bya'o/ /de la 'khrul pa shes par bya ba gang zhe na/ de la shes pa la shin tu gsal bar snang yang rang gi ngo bos yod pa ma yin pa de
<p>268b</p>
<p>268b.1</p>ni 'khrul pa yin te/ dper na rmi lam gyi gnas skabs na rang gi lus la nad byung ba dang / phyi rol gyi lus la rnam par bsngos pa la sogs pa de na med kyang gsal por snang ba lta bu'o/ /bsgom pa'i shes pa la phyi rol du chad pa lta bu shin tu gsal bar snang ba'i mi sdug pa 'di dag
<p>268b.2</p>kyang / rang gi ngo bos don dam par yod pa ma yin pas sems nyid 'khrul pa yin no/ /bcom ldan 'das kyis 'phags pa lang kar gshegs pa las/ phyi rol gzugs ni yod min te/ /rang gi sems nyid phyi rol snang / /zhes gsungs so/ /de lta bas na yang dag par med kyang
<p>268b.3</p>yod pa lta bur snang ba de ni phyin ci log gi don ston pas 'khrul pa yin te/ 'di ni yang dag pa'i mi sdug pa'o snyam du 'du shes bskyed par mi bya ste/ skye ba med pa la nges par skye bar 'gyur ba'i rigs pa gang yang rung ba la brten nas/ lhag mthong bskyed par bya'o/ /las tshul
<p>268b.4</p>bsam gyis mi khyab kyang / /bdag pas blo zhan mi srid de/ /'on kyang don du mi gnyer bas/ /mkhas pa'i gdams ngag ma thos la/ /phan srid bsams nas bris pa lags/ /rab rib can gyis gzugs bltas nas/ /gzhan la 'di zhes ston 'dra bas/ /mkhas pa rnams la
<p>268b.5</p>bzod par gsol/ /mi sdug pa'i sgo nas sems gnas pa'i thabs cung zad bris pa rdzogs so/ /[]zhe sdang zug rngu bag chags bcas par spangs/ /'gro ba kun la bu gcig bzhin du byams/ /zug rngu 'byin pa'i sman 'dra gsung sgrogs la/ /phyag 'tshal des
<p>268b.6</p>gsungs byams pa'i bsgom thabs bshad/ /sdom ni/ rtags dang phan yon shes bya dang / /tshogs dang bsgom dang tshod gzung dang / /skye rim gnas tshad brten pa'i thabs/ /skyo ba spang dang bcu yin no/ /de la rtags ni 'dir zhe sdang shas che ba'i rtags gzung ste/ de la
<p>268b.7</p>gang zag zhe sdang spyad pa'i rtags rnams gang zhe na/ 'di na gang zag zhe sdang spyad pa ni/ zhe sdang bar 'gyur ba'i dngos po la khong khro ba'i rgyu mtshan chung ngus kyang khong khro ba'i kun nas dkris pa stug po dang mang po skyed par byed na/ 'bring dang chen po dag gis lta smos kyang ci dgos te/ khong
<p>269a</p>
<p>269a.1</p>khro ba'i kun nas dkris pa de yang yun ring du sems kyi rgyud la gnas par byed cing / khong khro ba'i kun nas dkris pa de yang yun ring du rjes su 'brel bar 'gyur ba dang / de khong khro bar 'gyur ba'i chos rnams kyis zil gyis non par 'gyur zhing khong khro bar 'gyur
<p>269a.2</p>ba'i chos rnams zil gyis non par mi nus pa dang / dbang po mi mnyen pa dang / dbang po mi 'jam pa dang / dbang po rtsub pa dang / dbang po brlang ba dang / gzhan dag la 'di lta ste/ lus dang ngag gi shin tu rnam par tho 'tsham pa'i rang bzhin can yin pa dang / bral ba sla ba
<p>269a.3</p>dang / yid dbyung bar sla ba dang / cor ba dang / mu cor smra ba dang / spyi rtol che ba dang / mi mos pa mang ba dang / las kyi mtha' dma' ba dang / las kyi mtha' bstan pa dang / brtul zhugs dma' ba dang / brtul zhugs brtan pa dang / yid mi bde ba mang ba dang / 'khrug
<p>269a.4</p>pa mang ba dang / bzod pa med pa dang / spro thung ba dang / mi mthun pa'i rang bzhin can yin pa dang / mthun par 'dzin pa ma yin pa dang / khro ba mang ba dang / bzlog dka' ba'i rang bzhin can dang / 'khrug pa mang ba dang / bsam pa khro zhing gtum pa dang / 'tshig cing brlang
<p>269a.5</p>por smra ba dang / de cung zad tsam zhig smra ba yang mi dang zhing 'khrugs la gnod sems skye ba dang / gnod bzhin du gnas pa dang / 'khrug pa skyed pa dang / khro gnyer dang ldan pa dang / gzhan gyi mdog mi gsal ba dang / gzhan gyi 'byor pa la zhe sdang zhing phrag dog mang ba yin te/ 
<p>269a.6</p>de lta bu dang mthun pa dag ni gang zag zhe sdang spyad pa'i rtags rnams yin par rig par bya'o zhes gsungs so/ /de la phan yon ni/ zla ba sgron ma'i mdo las ji skad gsungs pa lta bu ste/ bye ba khrag khrig dkrigs pa'i zhing dag na/ /mchod pa rnam mang dpag med ji snyed pa/ /skyes
<p>269a.7</p>mchog rnams la de yis rtag mchod dang / /byams pa'i sems kyi grangs dang char mi phod/ /ces gsungs so/ /bkra shis tshigs su bcad pa'i mdo las kyang / /gang zhig sems can thams cad la/ /byams pa'i sems ni rab bsgom zhing / /dpag tu med de mi
<p>269b</p>
<p>269b.1</p>'khrugs pa/ /de ni bkra shis dam pa yin/ /zhes gsungs so/ /de la shes par bya ba ni mdor bsdu na gnyis te/ dbye ba dang / ngo bo'o/ /de la dbye ba ni gsum ste/ sems can la dmigs pa dang / chos la dmigs pa dang / dmigs pa med pa'o/ /de la sems can la
<p>269b.2</p>dmigs pa'i byams pa ni sems dang po bskyed pa rnams kyis byams pa'o zhes gsungs so/ /ngo bo ni gzhan la phan pa dang bde bar 'dod pa ste/ nyon mongs pa can ma yin pa'i chags pa'o/ /de la tshogs ni spyir tshul khrims rnam par dag pa la sogs pa gzhan du blta'o/ /
<p>269b.3</p>'dir bye brag cung zad tsam zhig bsam par bya ste/ dper na tha ba skam po la myu gu mi skye ba de bzhin du bdag gi rgyud zhe sdang dang ldan na 'jig rten dang 'jig rten las 'das pa'i dge ba gzhan yang skyed mi nus la/ bla na med pa'i byang chub chen po ltag la 'thob/ /de
<p>269b.4</p>skad du/ zhe sdang zug rngu'i sems 'chang na/ /yid ni zhi ba'i nyams mi myong / /dga' dang bde ba mi 'thob cing / /gnyid mi 'ong zhing brtan med 'gyur/ /zhes gsungs so/ /'phags pa 'jam dpal rnam par 'phrul ba las kyang / khong khro ba khong khro ba zhes bya ba ni bskal pa brgya
<p>269b.5</p>stong du bsags pa'i dge ba'i rtsa ba zad par byed pas na khong khro ba zhes bya'o zhes gsungs so/ /de bas na 'jig rten dang 'jig rten las 'das pa'i dge ba'i rtsa ba skyed pa'i phyir bdag gi rgyud tha ba skam po dang 'dra ba de byams pa chu dang 'dra ba des brlan pa cig thog mar bsgrub par
<p>269b.6</p>bya'o snyam du sems bskyed par bya'o/ /de la bsgom pa ni/ 'di ltar yid du 'ong ba'i sa phyogs su stan bde ba'i steng du skyil mo krung bcas lus drang por bsrangs la yud tsam zhig bsdad do/ /de nas mi'i 'gro ba bdag gi mdza' bo'am bshes pa'am yid du 'ong ba cig la 'di ni bdag gi
<p>269b.7</p>pha ma'o/ /'di la lan du phan gdags so/ /don du gnyer ro/ /'jig rten 'dir kha na ma tho ba med pa'i bde ba ma thob pa thob cing / thob pa ma nyams shing gong du 'phel na ci ma rung / phyi ma ngan 'gro'i 'gro ba spangs te/ lha dang mi'i bde ba la brten nas 'jig rten dang 'jig rten las
<p>270a</p>
<p>270a.1</p>'das pa'i tshogs rgya chen po la sogs pa rab tu brtson na ci ma rung snyam du shin tu bsgrims la gtad do/ /de la khams kyi tshod gzung ba ni/ spyir khams rab 'bring tha ma gsum yod kyang dge sbyong gzhan la rab tu 'jug la sgom pa la ha cang mi nus pa
<p>270a.2</p>yang snang bas/ rab kyis kyang thun thung ngu nas bsgom mo/ /de bas na re zhig slob lugs gcig par bya'o/ /mtshan mo btang snyoms su bzhag ste/ gnyid ji tsam log pa de tsam gyis khams brtas pa de tsam log cing gdal lo/ /nyin par zhar la tshod bzung zhing bsgom mo/ /
<p>270a.3</p>'di ltar nyi ma dang po snga dro thun gcig yun gom pa tha mal pas mda' rgyang phyed du phyin pa tsam zhig bsgom/ phyi dro thun gcig la yang de bzhin du bsgom mo/ /de nas nyi ma bcu'i bar du thun re re bsnan cing bsgom mo/ /'di ltar nyi ma dang po snga dro thun gcig yun gom pa tha
<p>270a.4</p>mal pas mda' rgyang phyed du phyin pa tsam zhig bsgom mo/ /de nas nyi ma bcu'i bar du thun re re bsnan zhing bsgom mo/ /'di ltar phyi dro thun gcig la yang de bzhin du bsgom mo/ /na tsha phran tshegs byung na 'phral du zhi bar bya'o/ /bsran skyed cing mi bsgom mo/ /khams mi bde ba med na gong du smos pa bzhin
<p>270a.5</p>du bsgom mo/ /de lta bas na khams kyi tshod zhar la shes par 'gyur ro/ /de la sems kyi skye ba'i rim pa ni bdun te/ thog mar snying du sdug pa'i sems can la mnyam par gzhag pa'i tshe/ phan pa dang bde ba'i sems mi mthun pa'i phyogs kyis mi 'phrogs par skye la/ langs pa'i gnas
<p>270a.6</p>skabs su yang nam dran pa'i tshe phan pa dang bde ba'i sems dka' ba med par 'jug ste bye brag ni mnyam par gzhag tsam na lus cung zad bde ba dang sems kyang sems can la dmigs pa'i mi de yang yid la gsal rab tu snang la/ de'i sbyor bas sems 'phro ba tsam du 'ong
<p>270a.7</p>ngo / /de'i 'og tu 'dris pa rnams la'o/ /de'i 'og tu tha mal pa rnams la'o/ /de'i 'og tu nye 'khor ba rnams la'o/ /de'i 'og tu rang gi grong na gnas pa rnams la'o/ /de'i 'og tu gzhan gyi grong na gnas pa rnams la'o/ /de'i 'og tu phyogs gcig dang gnyis la
<p>270b</p>
<p>270b.1</p>sogs pa thams cad la yang mtshan nyid de 'dra ba'i sgo nas skye bar 'gyur ro/ /gnas pa'i tshad ni ji tsam gyis na byams pa la sems gnas pa yin zhe na/ 'di ltar rnal 'byor ba des byams pa'i sbyor ba kun tu bsten cing goms par byas/ lan mang du byas pa'i rgyus na/ 
<p>270b.2</p>rgyu yang rung / gnas kyang rung ste/ yul mngon du gyur cing mtshan ma so sor brtags su zin kyang / mngon par 'du byed pa med par rang bzhin gyis byams pa'i sems mang du snang la/ 'di lta ste byams pa shin tu goms par byas pa'i phyir khong khro ba'i sems med pa dang / gnod
<p>270b.3</p>sems dang mthun pa'i chos rnams la sems mi 'jug par rig par bya ste/ de tsam gyis na byams pa thob pa yin no/ /de la bstan pa'i thabs ni sems gnas par shes nas/ sngar bsgoms pa las thun gyi grangs nyung bar bya ste/ yun cung zad ring bar bya/ srod
<p>270b.4</p>tho rangs la yang bsgom mo/ /sems can thams cad la phan dang bde bar 'dod pa'i nyon mongs pa can ma yin pa'i chags pa zhes bya ba/ byams pa'i sems de sngar ji tsam 'jug pa de tsam las lhag par gdung ba mi skyed par dmigs pa'o/ /ji srid lus ngal ba'am/ 
<p>270b.5</p>sems dub pa'am/ bsgoms tsam na dngang ba'am/ shugs 'byung ba'am/ mgo bags kyis lci ba'am/ yam yom byed pa'am/ 'dar ba'am/ nub mo gnyid bral ba'am/ zas mi zhim pa'am/ ngag gi 'khrul pa mang du 'byung ba la sogs pa khams mi bde ba'i
<p>270b.6</p>mtshan ma cung zad ma byung gi bar du bsgom mo/ /de nam byung tsam na ngal bso ste/ lus la bsku mnye bya ba/ chos dang mthun pa'i zas skom gyis lus kyi nus pa brtas su gzhug ste/ khams sor ma chud kyi bar du nyin mtshan gnyis la bsgom snying 'dod pa'i dus su thun chung re
<p>270b.7</p>re lta ba tsam bsgom mo/ /nus pa brtas nas srod tho rangs thun re tsam bsgom zhing dge sbyor gzhan la yang 'jug par bya'o/ /de la skyo ba spang ba gang zhe na/ 'di ltar byams pa'i mtshan nyid ni sems can thams cad bde bar 'dod pa yin la/ sems can ni sdug bsngal dang / 
<p>271a</p>
<p>271a.1</p>sdug bsngal gyi rgyu la gnas pas de la dmigs pa'i snying rje dang gis 'byung nas snying rje shin tu goms shing lan mang du byas pa'i rgyus gzhan gyi sdug bsngal la brten nas bdag la sems kyi sdug bsngal chen po skye zhing / des na shin tu skyobs
<p>271a.2</p>sems can gtong bar 'gyur ro/ /sems can btang nas theg pa chen po las nyams par 'gyur ro/ /de bas na skyo ba spang ba'i ched du 'gro ba mtha' dag don dam par ngo bo nyid med par rtogs par bya ba'i ched du lhag mthong bskyed par bya'o/ /'di skad du mdo las kyang snying rje
<p>271a.3</p>gcig pus kyang sems can gtong ste skyo ba skye ba'i phyir ro/ /shes rab gcig pus kyang gtong ste/ gzhan gyi sdug bsngal sdang bar mthong ba'i phyir ro zhes gsungs so/ /de bas na gnyis ka zung du 'brel dgos so/ /las tshul bsam gyis mi khyab kyang / /bdag pas blo
<p>271a.4</p>zhan mi srid de/ /'on kyang don du mi gnyer bas/ /mkhas pa'i gdams ngag ma thos la/ /phan srid bsams nas bris pa lags/ /rab rib can gyis gzugs bltas nas/ /gzhan la 'di zhes ston 'dra bas/ /mkhas pa rnams la bzod par gsol/ /
<p>271a.5</p>byams pa bsgoms pa'i sgo nas sems gnas par bya ba'i thabs cung zad bris pa rdzogs so/ /[]gti mug mun pa bag chags bcas par gtan spangs nas/ /'gro ba'i don du rten 'brel zab mo'i gsung sgrogs la/ /rab tu dang ba sngon du 'gro bas phyag 'tshal te/ /dang
<p>271a.6</p>po'i las can gti mug shas che'i don du bshad/ /sdom ni/ rtags dang phan yon shes bya dang / /tshogs dang bsgom dang tshod gzung dang / /skye rim gnas tshad brtan pa'i thabs/ /log rtog spang dang bcu yin no/ /de la gang zag gti mug spyad pa'i rtags rnams gang zhe na/ 
<p>271a.7</p>'di ni gang zag gti mug spyad pa ni/ rmongs par 'gyur ba'i dngos po chung ngu la yang gti mug gis kun nas dkris pa stug po dang / mang po skyed par byed na/ 'bring dang chen po dag la lta smos kyang ci dgos te gti mug gis kun nas dkris pa de yang yun ring du sems kyi rgyud la gnas
<p>271b</p>
<p>271b.1</p>par byed cing / gti mug gis kun nas dkris pa de yang yun ring du rjes su 'brel bar 'gyur ba dang / de rmongs par 'gyur ba'i chos rnams kyis zil gyis non par 'gyur zhing / rmongs par 'gyur ba'i chos rnams zil gyis non par mi nus pa dang / dbang po rtul ba dang / dbang po
<p>271b.2</p>blun pa dang / dbang po zhan pa dang / lus kyi las kyi mtha' lhod pa dang / ngag gi las kyi mtha' lhod pa dang / nyes par bsams pa sems pa dang / nyes par smra ba brjod pa dang / nyes par bya ba'i las byed pa dang / le lo che ba dang / bsgrub mi phod pa dang / smra ba zhan
<p>271b.3</p>pa dang / yid mi gzhungs pa dang / brjed ngas pa dang / shes bzhin du mi spyod pa dang / log par 'dzin pa dang / bral bar dka' ba dang / yid dbyung bar dka' ba dang / dman pa la mos pa dang / glen pa dang / dig pa dang / lkugs pa dang / lag pas brda byed pa dang / 
<p>271b.4</p>legs par gsungs pa dang / nyes par bshad pa'i chos rnams kyi don kun shes par mi nus pa dang / rkyen gyis phrogs pa dang / gzhan gyi dring 'jog pa yin te/ de lta bu dang mthun pa dag ni gang zag gti mug sbyad pa'i rtags rnams yin par rig par bya'o/ /zhes
<p>271b.5</p>gsungs so/ /de la phan yon ni rten cing 'brel bar 'byung ba la goms na ma rig pa spong zhing yang dag pa'i lta ba skye bar 'gyur ro/ /de skad du/ gang dag dngos rnams brten byas nas/ /chu yi zla ba lta bur ni/ /yang dag ma yin log min par/ /'dod pa de dag ltas mi phrogs/ /
<p>271b.6</p>zhes gsungs so/ /de la shes par bya ba ni mdor bsdu na bzhi ste grangs dang / ngo bo dang / nges pa'i tshig dang / de gang gis bsdu ba'o/ /de la grangs ni bcu gnyis te/ ma rig pa dang / ma rig pa'i rkyen gyis 'du byed dang / 'du byed kyi rkyen gyis rnam par shes pa dang / rnam
<p>271b.7</p>par shes pa'i rkyen gyis ming dang gzugs dang / ming dang gzugs kyi rkyen gyis skye mched drug dang / skye mched drug gi rkyen gyis reg pa dang / reg pa'i rkyen gyis tshor ba dang / tshor ba'i rkyen gyis sred pa dang / sred pa'i rkyen gyis len pa dang / len pa'i rkyen gyis srid pa dang / 
<p>272a</p>
<p>272a.1</p>srid pa'i rkyen gyis skye ba dang / skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa'o/ /ma rig pa'i ngo bo ni khams drug po 'di dag nyid la gang gcig bur 'dzin pa dang / ril
<p>272a.2</p>por 'du shes pa la sogs pa'o/ /de ltar ma rig pa yod pas yul rnams la/ 'dod chags dang / zhe sdang dang / gti mug 'jug ste/ de la yul rnams la/ 'dod chags dang / zhe sdang dang gti mug gang yin pa 'di ni/ ma rig pa'i rkyen gyis 'du byed rnams zhes bya'o/ /
<p>272a.3</p>dngos po so sor rnam par rig pa ni/ rnam par shes pa zhes bya'o/ /rnam par shes pa dang lhan cig 'byung ba nye bar len pa'i phung po bzhi po 'di dag ni ming dang gzugs so/ /ming dang gzugs la brten pa'i dbang po rnams ni skye mched drug go/ /chos gsum 'dus pa ni reg pa'o/ /reg pa
<p>272a.4</p>myong ba ni tshor ba'o/ /tshor ba la zhen pa ni/ sred pa'o/ /sred pa la 'phel ba ni len pa'o/ /len pa skyes pa yang srid pa skyed pa'i las ni srid pa'o/ /rgyu de las phung po 'byung ba ni skye ba'o/ /skyes nas phung po smin pa ni rga ba'o/ /rgas nas phung po 'jig pa ni 'chi ba'o/ /'chi zhing myos te/ 
<p>272a.5</p>mngon par chags pa dang bcas pa'i nang gi yongs su gdung ba ni mya ngan no/ /mya ngan las byung ba'i tshig tu smra ba ni smre sngags 'don pa'o/ /rnam par shes pa lnga'i tshogs dang ldan pa'i yid mi bde ba myong ba ni sdug bsngal lo/ /yid la byed pa dang ldan pa ni yid kyi sdug bsngal lo/ /yid la
<p>272a.6</p>byed pa dang ldan pa'i yid kyi sdug bsngal ni yid mi bde ba'o/ /gzhan yang 'di lta bu la sogs pa nye ba'i nyon mongs pa gang yin pa de dag ni 'khrugs pa zhes bya'o/ /nges pa'i tshig ni mun pa chen po'i phyir ma rig pa'o/ /mngon par 'du byed pa'i phyir 'du byed rnams so/ /rnam par rig pa'i
<p>272a.7</p>phyir rnam par shes pa'o/ /brten pa'i phyir ming dang gzugs so/ /skye ba'i sgo'i phyir skye mched drug go/ /reg pa'i phyir reg pa'o/ /myong ba'i phyir tshor ba'o/ /skom pa'i phyir sred pa'o/ /nye bar len pa'i phyir nye bar len pa'o/ /yang srid pa skyed pa'i phyir srid pa'o/ /phung po 'byung
<p>272b</p>
<p>272b.1</p>ba'i phyir skye ba'o/ /phung po smin pa'i phyir rga ba'o/ /'jig pa'i phyir 'chi ba'o/ /mya ngan byed pa'i phyir mya ngan no/ /tshig gi smre ba'i phyir smre sngags 'don pa'o/ /lus la gnod pa'i phyir sdug bsngal ba'o/ /sems la gnod pa'i phyir yid mi bde ba'o/ /nyon mongs
<p>272b.2</p>pa'i phyir 'khrugs pa'o/ /de gang gis bsdus she na/ gsum po 'di dag gis bsdus te/ nyon mongs pa dang las dang sdug bsngal lo/ /de la tshogs ni tshul khrims rnam par dag pa la sogs pa gzhan du blta'o/ /'dir bye brag cung zad tsam zhig bsam par bya ste/ gti
<p>272b.3</p>mug 'dis 'jig rten las 'das pa'i bya ba'i thabs mi shes shing mi mthong ste/ des na ngan 'gro 'ba' zhig tu lhung na byang chub lta ga la 'thob/ de skad du/ rmongs pas chos rnams mi mthong ngo / /gang dag gti mug rten byed pa/ /de dag ngan 'gror 'gro bar 'gyur/ /zhes gsungs
<p>272b.4</p>so/ /de bas na bdag gis gti mug sbyang ba'i ched du rten cing 'brel par 'byung ba la gus par bsgom mo snyam du sems bskyed par bya'o/ /de la bsgom pa gang zhe na/ thog mar bya ba thams cad yongs su rdzogs par byas la stan bde ba'i steng du skyil mo krung bcas lus drang por bsrangs
<p>272b.5</p>la/ yid tsam zhig bsdad do/ /de nas 'di snyam du rten 'brel ni ma rig pa nas 'khrug pa'i bar 'di las med par gsungs pas 'di nyid ci gsal du bsgom mo snyam du bsam mo/ /de nas rim gyis bgrang zhing grangs mi brjod pa go rims ma 'khrugs par sgra spyi dang / don spyi'i rnam pa
<p>272b.6</p>yid kyi brjod pa de la shes pa shin tu bsgrims la rab tu gsal bar gtad do/ /khams kyi tshod gzung ba ni spyir khams rab 'bring gsum yod kyang dge sbyong gzhan la rab tu 'jug la bsgom pa la zhan pa yang snang bas khams rab kyis kyang thun thung ngu nas bslabs na legs so/ /de
<p>272b.7</p>bas na gsum kas kyang dang po nas slob lugs gcig par bya'o/ /mtshan mo btang snyoms su bzhag ste/ gnyid ji tsam log pa de tsam gyis khams brtas pa de tsam log cing gdal lo/ /nyin par zhar la tshod bzung zhing bsgom mo/ /ji ltar dang po'i nyin par snga dro'i
<p>273a</p>
<p>273a.1</p>thun gcig la yun gom pa tha mal ba'i mda' rgyang phyed du phyin pa tsam zhig bsgom mo/ /phyi dro thun gcig la yang de bzhin du bsgom mo/ /de nas nyi ma bcu'i bar du nyi ma re re la thun re bsnan zhing bsgom mo/ /na tsha phran tshegs byung na thun gyi grangs dbri ba
<p>273a.2</p>dang / thabs gzhan gyis kyang rung ste/ 'phral la zhi bar bya/ bsran bskyed cing mi bsgom mo/ /na tsha med na gong du bstan pa bzhin du bsgom mo/ /de ltar na khams kyi tshod zhar la shes par 'gyur ro/ /de la sems kyi skye ba'i rim pa ni bzhi ste/ dang po ni rab tu bsgrims
<p>273a.3</p>kyang grangs brjed cing 'gro/ /go rims kyang 'khrugs shing 'gro ba dang / gnyis pa ni grangs mi brjed la go rims kyang 'khrugs pa med par 'jug go/ /gsum pa ni grangs dang go rims mi 'khrugs shing rten 'brel gzugs can gang dag yin pa de dag phal cher snang bar 'gyur ro/ /
<p>273a.4</p>bzhi pa ni gzugs can rnams gsal bar rtsol ba drag zhan gnyis ka la snang ba dang / gzugs can ma yin pa yang shin tu nges pa'o/ /gang la gtad kyang bde zhing 'og mar 'phor mi 'dod pa snyam byed cing bde ba dang sems kyi dga' ba dang ldan pa yin no/ /de la ji tsam gyis na rten
<p>273a.5</p>cing 'brel bar 'byung ba la sems gnas pa yin zhe na/ 'di ltar rnal 'byor pa des rten cing 'brel par 'byung ba la kun tu bsten cing goms par byas/ lan mang du byas pa'i rgyus/ rgyu yang rung gnas kyang rung ste/ mi rtag pa dang / sdug bsngal ba dang / stong pa dang / bdag med
<p>273a.6</p>par ches mang du snang la/ rtag pa dang / bde ba dang / 'jig tshogs la lta ba dang ldan pa med pa dang / kun tu rmongs par 'gyur ba'i mtshan ma dang / kun tu rmongs par 'gyur ba dang mthun pa'i chos rnams la sems mi 'jug pa yin no/ /de la brten pa'i thabs ni sems gnas par shes
<p>273a.7</p>nas sngar bsgoms pa bas thun gyi grangs nyung bar bya ste/ yun cung zad ring bar bsgom mo/ /srod dang tho rangs la yang bsgom mo/ /sngar ji tsam gsal ba de tsam las rtsol bar mi bya'o/ /bye brag ni 'di yin te/ skye ba snga ma'i ma rig pa las 'du byed 'byung bas de gnyis kyis skye ba 'di'i mngal du
<p>273b</p>
<p>273b.1</p>rnam par shes bzhugs nas srid pa'i bar du skye ba 'di dang len pa nas srid pa'i bar du ma 'ongs pa'i rgyu byas shing / de ma 'ongs pa nas dang po mngal du 'jug pa ni skye ba'o/ /de rga ba la sogs pa rim gyis 'byung ste/ des yang ma rig pa dang 'du byed 'byung ste/ de yang ma 'ongs pa na nying
<p>273b.2</p>mtshams sbyor ro/ /des rgyun mi chad par rlung gi rgyun bzhin du 'jug go snyam du bsam mo/ /ji srid du lus ngal ba'am/ sems dub pa'am/ bsgom tsam na dngang ba 'am/ shugs 'byung ba'am/ mgo bags kyis lci ba'am/ yam yom byed pa'am/ 'dar ba'am/ nub mo
<p>273b.3</p>gnyid srab pa'am/ zas mi zhim pa'am/ ngag gi 'khrul pa mang du 'byung ba la sogs pa khams mi bde ba'i mtshan ma cung zad ma byung gi bar du bsgom mo/ /de nam byung na ngal bso ste/ lus la bsku mnye bya/ chos dang mthun pa'i zas skom gyis lus dub pa brtas su gzhug ste/ 
<p>273b.4</p>khams sor ma chud kyi bar du nyin mtshan gnyis la nam bsgom snying 'dod pa'i dus su/ thun chung ngu re re lta ba tsam bsgom mo/ /nus pa brtas nas srod tho rangs thun re mi chags par bsgom/ nyin par thun gsum gsum du bsgom zhing snying rje sngon du 'gro ba dang / smon lam la sogs pa yang
<p>273b.5</p>bya'o/ /de la log par rtog pa spang ba gang zhe na rten cing 'brel bar 'byung ba'i phyir/ rang bzhin yod par rtog pa ni log par rtogs pa'o/ /de skad du 'phags pa klu sgrub kyis kyang / sangs rgyas lam la brten nas ni/ /thams cad mi rtag smra ba rnams/ /rtsod pa yis ni dngos po la/ /
<p>273b.6</p>chags gnas gang yin de smad do/ /zhes gsungs so/ /rten cing 'brel bar 'byung ba ni sangs rgyas kyi lam mo/ /de bas na dngos po thams cad rten cing 'brel bar 'byung ba'i phyir don dam par rang bzhin med de dper na sgyu ma lta bu'o zhes gsungs pa de'i rjes su 'brang bar bya'o/ /las
<p>273b.7</p>tshul bsam gyis mi khyab kyang / /bdag pas blo zhan mi srid de/ /'on kyang don du mi gnyer bas/ /mkhas pa'i gdams ngag ma thos la/ /phan srid bsams nas bris pa lags/ /rab rib can gyis gzugs bltas nas/ /gzhan la 'di zhes ston 'dra bas/ /mkhas pa rnams la
<p>274a</p>
<p>274a.1</p>bzod par gsol/ /rten cing 'brel bar 'byung ba bgrang ba'i sgo nas sems gnas par bya ba'i thabs cung zad bris pa rdzogs so// //[]gang gis nga rgyal ri bo gtan spangs nas/ /skye bo khengs pa'i don du khams dbye ba'i/ /bdud rtsi gsungs pa de la
<p>274a.2</p>phyag 'tshal te/ /nga rgyal shas che'i don du des gsungs bshad/ /sdom ni/ rtags dang phan yon shes bya dang / /tshogs dang bsgom dang tshod gzung dang / /skye rim gnas tshad brten pa'i thabs/ /lhag mthong bskyed dang bcu yin no/ /de la rtags ni gang zag nga rgyal shas ches pa'i
<p>274a.3</p>rtags gzung ste/ de la gang zag nga rgyal spyad pa'i rtags rnams gang zhe na/ 'di na gang zag nga rgyal spyad pa ni/ khengs par 'gyur ba dang mthun pa'i dngos po chung ngu dag la yang nga rgyal gyis kun nas dkris pa stug po dang mang po skyed par byed na 'bring dang chen po dag la lta smos kyang ci
<p>274a.4</p>dgos te/ nga rgyal gyis kun nas dkris pa de yang yun ring du sems kyi rgyud la gnas par byed cing / nga rgyal gyis kun nas dkris pa de yang yun ring du rjes su 'brel bar 'gyur ba dang / de khengs par 'gyur ba dang mthun pa'i chos rnams kyis zil gyis non par 'gyur zhing / 
<p>274a.5</p>khengs par 'gyur ba dang mthun pa'i chos rnams zil gyis non par mi nus pa dang / dbang po rgod pa dang / dbang po 'dam pa ltar mtho ba dang / dbang po khengs pa dang / lus cher brgyan pa la sbyor ba'i rjes su brtson pa dang / btsan ngag tu smra zhing mi 'dud pa dang / pha ma dang nye du dang bla ma
<p>274a.6</p>lta bu dag la dus dus su rkyen du bab pa'i mchod par mi byed pa dang / khengs pa dang / lus mi 'dud pa dang / gsong por smra ba dang / phyag 'tshal ba dang / mdun du ldang ba dang / thal mo sbyar ba dang / 'dud par byed pa'i ngang tshul can ma yin pa dang / bdag nyid kun tu 'dzin pa
<p>274a.7</p>dang / bdag la bstod pa dang / gzhan la smod pa dang / rnyed pa 'dod pa dang / bkur sti 'dod pa dang / grags pa'i sgra'i tshogs 'dod pa dang / tham thom gyi snod du 'gyur ba dang / bral bar dka' ba dang / yid dbyung bar dka' ba dang / rgya chen po la mos pa dang / snying rje chung
<p>274b</p>
<p>274b.1</p>ba dang / bdag dang / sems can dang / srog dang / gso ba dang / gang zag tu lta ba shas che ba dang / khro gtum che ba dang / 'khrug pa dang ldan pa yin te/ de lta bu dang mthun pa dag ni gang zag nga rgyal spyad pa'i rtags rnams yin par rig par bya'o/ /zhes gsungs
<p>274b.2</p>so/ /de la phan yon ni nga rgyal spong ba la zhugs na rigs dang lus phun sum tshogs pa dang / bla ma rnams kyi gdams ngag kyang tshegs med par 'thob ste/ des na tshogs rnams myur du rdzogs nas thams cad mkhyen pa'i ye shes kyang myur du thob par 'gyur ro/ /de skad du/ 'phags
<p>274b.3</p>pa blo gros rgya mtshos zhus pa'i mdo las/ de'i lus yongs su dag pa yin te/ lus mtshan gyis legs par brgyan pa dang / lag pa dang rkang pa 'jam zhing mnyen pa dang / bsod nams kyi rgyu mthun pa'i lus shin tu rnam par che ba dang / dbang po ma tshang ba med pa dang / yan lag dang
<p>274b.4</p>nying lag thams cad shin tu rdzogs pa yin yang gzugs kyis rgyags shing dregs pa med pa yin te/ lus che ba'i tshul dang ldan pa yin no/ /de chos 'dzin pa nye bar bzung nas sems can ji tsam du dman pa/ gzugs ma tshang ba rnams la yang 'dud do/ /rab tu 'dud do zhes
<p>274b.5</p>'byung ngo / /yang gsungs pa/ bcom ldan 'das 'di lta ste/ dper na gang gi tshe rgya mtsho chen po mchis par gyur pa de'i tshe gzhol ba'i phyogs na mchis par 'gyur to/ /de gzhol ba'i slad du chu klung thams cad dang / chab mig dang / 'bab chu thams cad tshegs chung dus der 'bab bo/ /
<p>274b.6</p>bcom ldan 'das de bzhin du byang chub sems dpa' nga rgyal ma mchis par bla ma dang sbyin gnas la gus pa la yang tshegs chung ngus chos zab mo'i sgo rnams rna ba'i dbang po la grag par 'gyur ro/ /de dran pa la yang gnas par 'gyur ro zhes gsungs so/ /de la shes par bya ba ni mdor bsdu na gnyis
<p>274b.7</p>te grangs dang / ngo bo'o/ /de la grangs ni drug ste/ sa'i khams dang / chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams so/ /nang gi sa'i khams gang zhe na/ gang ci yang rung ste/ lus 'di la nang gi khong na sra ba
<p>275a</p>
<p>275a.1</p>dang / mkhrang ba'i rnam pa dang / nye bar gyur pa dang zin pa'o/ /de yang gang zhe na/ 'di lta ste/ skra dang spu dang sen mo dang zhes bya ba la sogs pa'o/ /nang gi chu'i khams gang zhe na/ gang ci yang rung ste/ lus 'di la nang gi khong na chu dang chu'i rnam pa dang / 
<p>275a.2</p>chu nyid dang / brlan pa dang / brlan pa'i rnam pa dang / brlan pa nyid dang / gsher ba nyid dang / nye bar gyur pa dang / zin pa'o/ /de yang gang zhe na/ 'di lta ste/ mchi ma dang / rdul dang / mchil ma dang / snabs dang / chu ser dang / tshil dang / mkhris pa dang / ngar snabs
<p>275a.3</p>dang / rnag dang / khrag dang / 'o ma dang / gcin dang / gzhan yang gang lus 'di la nang gi khong na chu dang / chu'i rnam pa dang / chu nyid dang / brlan pa dang / brlan pa'i rnam pa dang / brlan pa nyid dang / gsher ba nyid dang / nye bar gyur pa dang / zin pa 'di ni/ nang gi chu'i khams
<p>275a.4</p>zhes bya'o/ /nang gi me'i khams gang zhe na/ gang ci yang rung ste/ lus 'di la me dang / me'i rnam pa dang / me nyid dang / dro ba dang / dro ba'i rnam pa dang / nye bar gyur ba dang / zin pa'o/ /de yang gang zhe na/ gang gi lus 'di la gdung ba dang / kun tu gdung ba dang / yongs su gdung
<p>275a.5</p>ba dang / gang gis zos pa dang / 'thungs pa dang / 'chos pa dang / myangs pa rnams bde zhing legs par zhu bar 'gyur ba dang / ngag gi shas chen no/ /rims so/ /rims so zhes bya ba'i grangs su 'gro ba dang zhes bya ba la sogs pa'o/ /de la nang gi rlung gi khams gang zhe na/ gang lus
<p>275a.6</p>'di la rlung dang / rlung gi rnam pa dang / yang ba nyid dang / g.yo ba nyid dang / nye bar gyur pa dang / zin pa'o/ /de yang gang zhe na/ 'di lta ste/ gyen du 'gro ba'i rlung dang / thur du 'gro ba dang / thad kar 'gro ba dang / rgyab tu 'gro ba dang / rgyab na gnas pa dang / lto na gnas pa dang / 'chad par
<p>275a.7</p>byed pa dang / 'gag par byed pa dang / gzer ba dang / 'dar bu dang / sna rkang dang / rlung skran dang / dbugs 'byung ba dang / rngub pa dang ldan pa dang / yan lag dang nying lag la gnas pa'i rlung dag la zhes bya ba la sogs pa'o/ /nang gi nam mkha'i khams gang zhe na/ gang ci yang rung ste/ 
<p>275b</p>
<p>275b.1</p>lus 'di la nang gi khong na nye bar gyur pa dang / zin pa dang / nam mkha' dang / nam mkha'i rnam pa nang zhes bya ba'i grangs su 'gro ba'am/ gang pags pa dang / sha dang / khrag gis dgang bar bya ba ma yin pa'o/ /de yang gang zhe na/ lus 'di la mig gi nang zhe'am/ rna ba'am
<p>275b.2</p>sna'i nang zhe'am/ kha zhe'am kha'i nang zhe'am/ kha'i sgo zhe'am/ mid pa zhe'am/ gang nas mid pa dang / gang du gnas pa dang / gang gis zos pa dang / 'thungs pa dang / 'chos pa dang / myangs pa rnams thur du rgyu bar byed pa dang / gzhan yang lus 'di la nang gi khong na nye bar
<p>275b.3</p>gyur ba dang / zin pa'am/ phung por gyur pa'am/ khams su gyur pa'am/ skye mched du gyur pa dag gi nam mkha' dang / nam mkha'i rnam pa dang / ma gang ba dang / pags pa dang / sha dang / khrag gis dgang bar bya ba yin pa/ nang gi grangs su 'gro ba khong stong dang bu ga zhes bya ba
<p>275b.4</p>dag ste/ de dag ni nang gi nam mkha' zhes bya'o/ /rnam par shes pa'i khams gang zhe na/ mig gi dbang po ni bdag po gzugs ni dmigs pa/ gzugs so sor rnam par rig pa ste/ sngon po rnam par rig pa'am/ ser po dang / dmar po dang / khra bo rnam par rig pa'am/ ring
<p>275b.5</p>po dang / thung ngu dang / sbom po dang / phra mo rnam par rig pa ste/ gang ci yang rung / kha dog dang dbyibs rnam par rig pa 'di ni mig gi rnam par shes pa'i khams zhes bya'o/ /de bzhin du gang ci yang rung / rna ba'i dbang po ni bdag po nas yid kyi dbang po ni bdag po'o/ /chos ni dmigs
<p>275b.6</p>pa ste/ sgra rnam par rig pa'am/ dri rnam par rig pa'am/ ro rnam par rig pa'am/ chos rnam par rig pa 'di ni rna ba'i rnam par shes pa'i khams te/ rna ba'i rnam par shes pa'i khams nas yid kyi rnam par shes pa'i bar gyi khams te/ de ltar dbang po drug ni bdag po/ /yul
<p>275b.7</p>drug ni dmigs pa yin la yul rnam par rig pa 'di ni rnam par shes pa'i khams zhes bya'o/ /zhes gsungs so/ /de la tshogs ni tshul khrims rnam par dag pa la sogs pa gzhan du blta'o/ 'dir bye brag cung zad tsam zhig bsam par bya ste/ 'di snyam du 'phags pa'i lam gyi gegs su
<p>276a</p>
<p>276a.1</p>'gyur ba'i nga rgyal 'dir ma spangs na rtag tu ngan song dang mi khom par skye zhing / brgya la mir skyes na yang rigs dma' ba dang / long ba dang / mdog ngan cing / mthu chung ba'i 'gro ba 'dzin na bla na med pa'i byang chub lta ga la thob/ de skad du/ 'phags
<p>276a.2</p>pa yul 'khor skyong gis zhus pa'i mdo las/ rmongs nas nga rgyal dbang gis ngan song sa/ /mi khom 'gro ba rnams dang dbul po dang / /dma' ba'i rigs su skye dang long ba dang / /mdog ngan pa dang mthu chung de dag 'dzin/ /zhes gsungs so/ /de bas na bdag gis ci nas kyang
<p>276a.3</p>khengs pa 'di dus thams cad du spang bar bya'o snyam du bsam par bya'o/ /de la bsgom pa gang zhe na/ thog mar bya ba thams cad yongs su rdzogs par byas la/ stan bde ba'i steng du skyil mo krung bcas la lus drang por bsrangs la yid tsam zhig bsdad do/ /de nas phyi rol gyi khams lnga po dag
<p>276a.4</p>mtshan ma bzung nas nang gi khams lngar gtogs pa la mos par byed do/ /thos pa dang bsam pa la brten nas rnam par shes pa'i khams la mos par byed de/ 'di ltar mig gi khams 'di ni 'byung ba chen po bzhi dang ba ste/ sra ba dang / gsher ba dang / tsha ba dang / yang zhing g.yo ba'o zhes
<p>276a.5</p>shes pa rab tu bsgrims la gzhir ci gsal du brtag go/ /de ltar gzugs can gyi dngos po dbang po lnga la so sor phyi zhing brtag go/ /khong stong dang / sbubs dang / ma gang ba la ni nam mkha'i khams su brtag go/ /thos pa dang bsam pa la brten nas rnam par shes pa'i khams la 'di
<p>276a.6</p>ltar dbang po dang / yul dang yid la byed pa la sogs pa la brten nas rnam par shes pa'i khams drug skye ste/ rnam pa sna tshogs la dmigs so snyam du de dag rim gyis so sor phye ba la dmigs so/ /de la khams kyi tshod gzung ba gang zhe na/ spyir khams la rab 'bring dang tha ma gsum yod kyang
<p>276a.7</p>dge sbyong gzhan la rab tu 'jug par snang la bsgoms pa na ha cang mi nus pa yang snang bas khams rab kyis kyang thun thung du nas bslab par bya'o/ /de bas na gsum kas kyang re zhig slob lugs gcig par bya ste mtshan mo btang snyoms su bzhag la gnyid ji tsam log pa de tsam gyis khams brtas pa de
<p>276b</p>
<p>276b.1</p>tsam log la gdal lo/ /nyin par zhar la tshod gzung zhing bsgom mo/ /'di ltar dang po nyin par snga dro thun gcig gom pa tha mal bas mda' rgyang phyed du phyin pa'i yun tsam zhig bsgom mo/ /phyi dro thun gcig la yang de bzhin du bsgom mo/ /de nas nyi ma bcu'i bar du thun re re bsnan zhing
<p>276b.2</p>bsgom mo/ /na tsha phran tshegs byung na zhar la zhi bar bya ste/ bsran bskyed la mi bsgom mo/ /de lta bas na khams kyi tshod zhar la shes par 'gyur ro/ /de la sems kyi skye ba'i rim pa ni bzhi ste/ dang po ni so sor phye ba mi gsal zhing go rims kyang 'khrugs te 'gro ba yin no/ /gnyis pa
<p>276b.3</p>ni so sor phye ba'i skabs su gsal zhing go rims mi 'khrugs pa yin no/ /gsum pa ni so sor phye ba gsal la go rims kyang mi 'khrugs te/ 'on kyang yun thun thung du las mi thub cing lus kyi bde ba dang sems kyi dga' ba med la 'jug snying bag 'dod pa tsam du bas so/ /bzhi pa
<p>276b.4</p>ni rtsol ba drag zhan gnyis ka la so sor phye ba gsal zhing gang la gtad pa las gzhan du 'phor mi 'dod la/ lus kyi bde ba dang sems kyi dga' ba dang bcas par yun ring du gnas par nus pa yin no/ /de la gnas pa'i tshad ni 'di ltar rnal 'byor pa de khams rab tu dbye ba'i sbyor ba kun tu bsten
<p>276b.5</p>cing goms par byas/ lan mang du byas pa'i rgyus na rgyu yang rung gnas kyang rung khams sna tshogs dang / khams du ma'i lus la ril po'am rab tu 'byed pa'i 'du shes ches mang du snang la/ ril po'i 'du shes nyid med pa dang / nga rgyal gyis kun nas dkris pa dang mthun pa'i chos la sems
<p>276b.6</p>mi 'jug pa yin no/ /de la bsten pa'i thabs ni sems gnas par shes nas sngar bsgoms pa bas thun gyi grangs nyung bar bya ste/ yun cung zad ring bar bsgom mo/ /srod dang tho rangs la yang bsgom mo/ /sngar ji tsam gsal ba de tsam las lhag par rtsol ba mi bya ste/ bag glod la bsgom
<p>276b.7</p>mo/ /ji srid du lus ngal ba'am/ sems dub pa'am/ bsgom tsam na dngang ba'am/ shugs 'byung ba'am/ mgo bags kyis lci ba'am/ yam yom byed pa'am/ 'dar ba'am/ nub mo gnyid srab pa'am/ zas mi zhim pa'am/ ngag gi 'khrul pa mang du 'byung ba la sogs
<p>277a</p>
<p>277a.1</p>pa khams mi bde ba'i mtshan ma cung zad byung gi bar du bsgom mo/ /de nam byung na ngal bso ste/ lus la bsku mnye bya/ /chos dang mthun pa'i zas skom gyis lus kyi nus pa brtas su gzhug go/ /khams sor ma chud kyi bar du nyin mtshan gnyis la bsgom snying
<p>277a.2</p>'dod pa'i dus su thun thung du re re tsam bsgom mo/ /de yang lta ba tsam mo/ /nus pa brtas nas srod dang tho rangs la thun re/ nyin par thun gsum tsam bsgom zhing snying rje sngon du 'gro ba dang / smon lam btab pa la sogs pa yang bya'o/ /de la lhag mthong bskyed pa gang zhe na/ dmigs
<p>277a.3</p>pa 'di la brten nas gcig dang du ma dang bral ba'i rtags grub shin tu sla bar 'gyur te/ 'di ltar khams gzugs can de dag ni shin tu phra yang cha shas dang bcas par snang ste/ de la btsal na cha shas med pa ni dmigs par mi 'gyur ro/ /rnam par shes pa'i khams sems las byung
<p>277a.4</p>ba dang bcas pa yang skad cig ma cha shas med pa na dmigs su med do/ /nam mkha'i khams kyang cha shas tsam dang 'brel ba yin pa'i phyir gcig pa ga la yod/ de skad du/ 'phags pa yab sras mjal ba las kyang / rgyal po chen po chos thams cad ni re re nas btsal na mi dmigs
<p>277a.5</p>so zhes gsungs so/ /de lta bas na gcig ma grub na du ma mi 'grub ste/ de ni de la ltos pa'i phyir ro/ /de la rab tu gsal la rtags rjes su dpag pa'i sgo nas grub pa yin no/ /de bas na gcig dang du ma bral ba'i phyir/ don dam par rang bzhin med de/ dper na gzugs brnyan bzhin no zhes
<p>277a.6</p>gsungs pa'i gdams ngag gi rjes su 'brang bar bya'o/ /las tshul bsam gyis mi khyab kyang / /bdag las blo zhan mi srid de/ /'on kyang don du mi gnyer bas/ /mkhas pa'i gdams ngag ma thos la/ /phan srid bsams nas bris pa lags/ /rab rib can gyis gzugs bltas nas/ /gzhan
<p>277a.7</p>la 'di zhes ston 'dra bas/ /mkhas pa rnams la bzod par gsol/ /khams rab tu dbye ba'i sgo nas/ sems gnas par bya ba'i thabs cung zad bris pa rdzogs so// //[]gang gi rlung 'dis dbang gyur bas/ /mi rtog ye shes skyes gyur cing / /'od zer sna tshogs ston mdzad pa/ 
<p>277b</p>
<p>277b.1</p>de la phyag 'tshal 'jug thabs bri/ sdom ni/ rtags dang phan yon shes bya dang / tshogs dang bsgom dang tshod gzung dang / /skye rim gnas tshad brten pa'i thabs/ /skyed dbyung grangs mthar phyin dang gcig /de la rtags ni 'dir rnam par rtog pa shas che ba'i rtags gzung ste/ 
<p>277b.2</p>de yang gang zhe na/ 'di lta ste/ dbang po 'gyur ba dang / dbang po g.yo ba dang / dbang po mi brtan pa dang / dbang po 'khrug pa dang / lus kyi las kyi mtha' brtad pa dang / ngag gi las kyi mtha' brtad pa dang / dbral bar dka' ba dang / yid dbyung bar dka' ba dang / 
<p>277b.3</p>spros pa 'dod pa dang / spros pa la dga' ba dang / nem nur mang ba dang / the tshom mang ba dang / 'dun pa dang ldan pa dang / brtul zhugs mi brtan pa dang / brtul zhugs ma nges pa dang / las kyi mtha' mi brtan pa dang / las kyi mtha' ma nges pa dang / dgos pa mang ba dang / brjed
<p>277b.4</p>ngas pa dang / dben pa la mi dga' ba dang / rnam par g.yengs pa mang ba dang / 'jig rten gyi sna tshogs dag la 'dun pa'i 'dod chags rjes su 'jug pa dang / mkhas pa dang le lo med pa dang / bsgrub phod pa'o zhes gsungs so/ /phan yon ni/ dbugs bgrang ba 'dis rnam par
<p>277b.5</p>rtog pa myur du zhi nas zhi gnas tshegs med par 'thob bo/ /de nas lhag mthong yang dka' ba med par skye ste/ zhi gnas dang lhag mthong zung du 'brel bas mi rtog pa'i ye shes kyang myur du skye bar gsungs so/ /yon tan khyad par can ma thob kyi bar du yang rtag tu nad nyung ba dang / tshe ring bar yang
<p>277b.6</p>'gyur te/ de skad du/ nang par langs nas stong phrag gcig /rtag tu bgrang bar byas na ni/ /nad kun las ni rnam grol zhing / /zla nyi gnas kyi bar du 'tsho/ /zhes gsungs so/ /shes par bya ba ni ngo bo gyen du rgyu ba'i rlung dang / grangs kyi dbye ba ni gnyis te/ nang du rngub pa dang / 
<p>277b.7</p>phyir 'byung ba'o/ /mtshan nyid ni rngub pa'i mtshan nyid dang / 'byung ba'i mtshan nyid do/ /rngub pa la gnyis te/ rngub pa dang bar du rngub pa'o/ /'byung ba la yang gnyis te/ 'byung ba dang / bar du 'byung ba'o/ /nges pa'i tshig ni rlung zhes bya/ /dbugs zhes bya/ lus kyi 'du byed ces bya/ 'gro ba
<p>278a</p>
<p>278a.1</p>dang 'ong ba zhes bya'o/ /rgyu ni sngon gyi las kyis 'phangs pa dang / lte ba'i phyogs nas kha'am sna'i bar du sbubs yod pa dang / rten ni lus 'ba' zhig la yang mi brten/ sems 'ba' zhig la yang mi brten/ gnyis ka kho na la yang mi brten te/ 'du shes
<p>278a.2</p>med pa'i snyoms par 'jug pa dang / 'du byed med pa dang / gzugs med pa'i snyoms par 'jug pa bzhi dang / bsam gtan bzhi pa'i snyoms par 'jug pa dang / nur nur po dang mer mer po la sogs pa mngal na gnas pa'i sems can la sogs pa la yang yod par thal bar 'gyur te/ 
<p>278a.3</p>de bas na gnyis ka kha cig la yod do/ /sa ni rags pa rgyu ba'i sa dang / phra ba rgyu ba'i sa'o/ /de la rags pa'i ni lte ba nas kha'am sna'i bar du sbubs yod pa yin no/ /phra ba'i ni ba spu'i khung bu la sogs pa'o/ /bgrod pa ni gnyis te/ rngub pa'i bgrod pa ni thur du'o/ /'byung ba'i bgrod pa ni
<p>278a.4</p>gyen du'o/ /shes par bya ba bsdus pa'i sdom ni/ ngo bo grangs kyi dbye ba dang / /mtshan nyid nges tshig rgyu dang ni/ /gang la brten dang de bzhin sa/ /bgrod dang brgyad de tha ma yin/ /tshogs ni tshul khrims rnam par dag pa la sogs pa gzhan du blta'o/ /'dir 'phral la bya ba cung zad tsam zhig
<p>278a.5</p>shes par bya ste/ thog mar sems kyis 'di snyam du sgrub pa snying por bya ba la sems gnas pa gcig med na bsgrub par dka' bas sems gnas pa gcig bsgrub par bya'o snyam du sems bskyed par bya'o/ /de nas khams rang gi rlung gi shas che ba'am/ chung bshes par bya ba'am/ /gzhan la
<p>278a.6</p>dri ba byas la/ khams dang 'phrod pa'i kha zas dang btung bas khams gso bar bya'o/ /de'i bar du chos dang mthun pa'i bya ba yang nyung bar bya ba yin na mi mthun pa lta ci smos/ lus ngag gi nyes pa cung zad kyang mi 'byung bar bya zhing / sems kyi 'dod pa la 'dun pa la sogs pa'i rnam par rtog pa cung
<p>278a.7</p>zad kyang mi bskyed do/ /sos dal bar byas la dge ba'i sems kyis gnas par bya mi nus na lung du ma bstan pa'i sems kyis ngal bso'o/ /de ltar byas pas rgyud kyi nus pa brtas nas bags kyis 'dug mi tshugs par dge ba la 'jug 'dod tsam na bzod pa bsgom mo/ /de la bsgom pa gang zhe na/ 
<p>278b</p>
<p>278b.1</p>dbang po rnon pos bsgom pa dang / rtul pos bsgom pa'o/ /de la rnon pos ni mi bgrang bar dbugs kyi 'gro lugs la gtad nas bsgom gyi bgrang bar mi byed do/ /rtul pos ni bgrang zhing bsgom mo/ /re zhig rnon pos kyang bgrang bas sbyang ba la bslabs na legs te/ ci'i phyir zhe na/ 
<p>278b.2</p>khams tshod bzung sla bas myur du sems gnas pa'i phyir ro/ /de bas na gnyis kas bgrang ba la sems gtad par bya'o/ /'di ltar stan bde ba'i steng du skyil mo krung bcas lus drang por bsrangs la yud tsam zhig bsdad do/ /de nas dbugs snyoms pa dang kha nas 'byung ba tshor bar bya ste/ 
<p>278b.3</p>kha'i sgo nas tsir gyis bzung nas rab tu bsgrims la lcags mgar gyi sbud pa'am/ gser mgar gyi shing sbud bzhin du grang bser gyis lte ba'i thad ka'i nang logs su phyin par byas la/ yud tsam bsdad nas gcig ces bsams la yang gyen du log gis bzlog ste/ dkar lang gis kha'i
<p>278b.4</p>sgo nas sor bzhi tsam du ci gsal du bsam zhing yud tsam zhig bsdad de/ gnyis bsam zhing / yang 'ud kyis 'then la/ dkar nar gyis lte ba'i nang logs su phyin par byas la bgrang zhing ci nas kyang tshor bar bya zhing dran pa dang ma bral bar bya'o/ /khams kyi tshod gzung ba ni spyir khams rab dang
<p>278b.5</p>'bring dang tha ma gsum yod kyang dge sbyong gzhan la rab tu 'jugo la/ bsgom pa la ha cang mi nus pa yang snang bas khams rab kyis kyang thun thung ngu nas bsgom par bya'o/ /de bas na gsum kas kyang slob lugs gcig par bya'o/ /mtshan mo btang snyoms su gzhag ste/ gnyid ji tsam
<p>278b.6</p>gyis khams brtas pa de tsam log cing gdal lo/ /nyin par zhar la tshod gzung zhing bsgom mo/ /de la sbyor ba ha cang lhod na le lo dang ldan pa'i sems rmugs pa dang / gnyid kyis kun nas dkris pa dang / sems phyi rol du rnam par g.yeng bar byed do/ /sbyor ba ha cang drags na lus la
<p>278b.7</p>gnod pa'am/ sems la gnod pa skyed par byed do/ /de la ji ltar na lus la gnod pa skyed par byed ce na/ mthu kar bor te/ dbugs rngub pa dang dbugs 'byung ba dag gis gnod par gyur pa'i lus la rlung mi mnyam pa dag 'jug par 'gyur zhing de dag gis dang po kho nar de'i yan
<p>279a</p>
<p>279a.1</p>lag dang nying lag de dang de dag la khyab par byed de de dag ni khyab byed ces bya'o/ /rlung khyab byed de dag rnam par 'phel na nad byed ces bya ba dag tu 'gyur zhing de dag gis de'i yan lag dang nyin lag de dag la nad skyed par byed de/ de ni lus la gnod pa zhes
<p>279a.2</p>bya'o/ /ji ltar na sems la gnod pa skyed par byed ce na/ de'i sems rnam par g.yeng bar byed pa'am/ yid mi bde ba dang 'khrug pa rab tu mang po dag gi zil gyis gnon par byed de/ de lta bas na sems la gnod pa skyed par byed pa yin no/ /'on tshod ji ltar gzung zhe na/ 'di
<p>279a.3</p>ltar dang po'i nyin par snga dro thun gcig la rkyang ba bzhi bsgom mo/ /phyi ma red kyi thun gcig la yang rkyang pa bzhi bsgom mo/ /de'i phyi de nyin par snga dro thun gnyis bsgom mo/ /rkyang pa drug drug go/ /phyi dro thun gnyis la yang rkyang ba drug drug go/ /nyi ma gsum pa la snga dro phyi dro thun gnyis
<p>279a.4</p>gnyis la rkyang pa brgyad brgyad do/ /nyi ma bzhi pa la snga dro phyi ma red thun gsum gsum la dbugs rkyang pa bcu bcu bsgom mo/ /de nas nyi ma lnga pa la snga dro thun bzhi phyi ma red thun gsum ste bdun pa la zung bcu bcu'o/ /de'i bar du khams zhar la dpyad cing bsgoms pas na tsha phran tshegs byung na yang 'phral la zhi bar
<p>279a.5</p>bya ste/ na tsha phran tshegs la bsran bskyed cing mi bsgom mo/ /de nas khams mi bde ba med na nyi ma re la thun re bsnan cing bsgom mo/ /dbugs kyi grangs ni sems gnas pa ma thob kyi bar du bcu bcu las mang ba mi bsgom mo/ /yang gnyid chung ba'am mi bde ba phran tshegs byung na thun re dbri zhing bsgom mo/ /mi bsgom pa'i
<p>279a.6</p>bar du ngal bso ba snyoms par bya zhing 'dug pa gcig tu bsdud mar thun gnyis la sogs pa mi bsgom mo/ /nyin par gnyid mi log/ /spyod lam thams cad du bags kyis dal bar bya'o/ /skye ba'i rim pa ni bzhi ste/ de la dang po ni shes pa bsgrims kyang dbugs nang du rngub pa na mar
<p>279a.7</p>'gror mi 'dod pa snyam byed cing rdugs pa snyam byed la res dran pas ma zin pa snyam byed pa dang / yar 'byung ba yang dran pas ma tshor bar yang byung nas 'gro ba dang / grangs kyang brjed skyen pa dang / dran pas dbugs gzung dka' bar 'ong ngo / /gnyis pa ni thun phal cher grangs mi brjed
<p>279b</p>
<p>279b.1</p>pa dang / nang du rngub pa yang rdugs pa med par grang zang zang 'gro zhing / yar 'byung ba yang dran pa dang mnyam por 'gyur te/ dper na rta la bag tsam chags pa dang 'dra ste/ dran pas bag tsam zin pa yin no/ /gsum pa ni grangs mi brjed pa dang / nang du rngub pa'i thog ma grang
<p>279b.2</p>sil gyis song bar tshor ba dang / yar ma bzlog gi bar du mig na grang sing nge 'dug par tshor ba dang / yar byung ba'i thog la kha'i sgo nas phar 'byung ba'i tshe mchu yang 'then pa snyam pa dang / bde ba yang thun stod thun smad la bag re 'ong ngo / /bzhi pa ni rngub pa'i thog la lus kyang bying ba
<p>279b.3</p>snyam byed cing tshor ba snga na nyams su myong ba cig gis glo bur du lus thams cad la khyab par 'ong ngo / /yang na 'byung ba'i thog la kha'i sgo nas phar dkar nar gyis byung nas lus bags kyis yar bteg pa snyam byed cing tshor ba bde bas lus thams cad la khyab cing sems kyang shin tu dga'
<p>279b.4</p>ba dang / dran pas dbugs de shin tu zin te/ dper na rta la chags pa'i mi rang gar 'dod par rta gtong ba de bzhin du nang du rngubs pa dang phyir 'byung ba la yang rang dbang du 'gyur ro/ /gnas pa'i tshad ni khyad par bzhi ste/ grangs kyi khyad par bde ba de byung ba'i rjes la nyis brgya nas brgya
<p>279b.5</p>bzhi bcu yan chad bgrangs kyang dang po bzhin du bde ba dang / rtsol ba'i khyad par glod kyang dbugs de dran pas mi tshor ba dang / bde ba'i khyad par sems ma btang gi bar du lus thams cad la khyab cing langs nas kyang cung zad bde ba dang / dga' ba'i khyad par sems rang shugs kyis dgod
<p>279b.6</p>'chor ba dang / 'bral mi phod pa dang / 'di nges par gnas pa yin no snyam nas chos la dad pa dang / dad pa'i shas chen po skye ba dang / langs pa'i mod la yang sems yeng yeng bor mi 'ong ba dang / gang zag gzhan la yang bsgoms na ci ma rung snyam pa'i sems 'byung ngo / /
<p>279b.7</p>gzhan yang rgyu yang rung gnas kyang rung ste/ nang nye bar zhi ba'i 'du shes dang / zhi gnas kyi 'du shes mang du snang la/ spros pa'i 'du shes med pa dang / rnam par rtog pa'i kun nas dkris pa dang mthun pa'i chos rnams la sems mi 'jug go/ /brtan par bya ba'i thabs ni khams
<p>280a</p>
<p>280a.1</p>kyi tshod las dpag ste khams bde na ni thun gyi grangs nyung bar byas la bgrang ba'i grangs mang bas yun ring bar bya zhing nyi ma kha cig tu bsgoms la ngal bso'o/ /khams zhan na ni nyi ma gcig tsam bsgoms la ngal bso'o/ /'o na tshod de gang gis gzung zhe
<p>280a.2</p>na/ lus ngal ba'am/ shugs 'byung ba'am/ bsgoms tsam na dngang ba'am/ mgo bags kyis lci ba'am/ lus 'dar ba'am/ nub mo gnyid mi zhugs pa'am/ sems sang sang por 'dug pa'am/ mdor na khams mi bde ba'i
<p>280a.3</p>mtshan ma bag tsam byung ma thag tu ngal bso'o/ /de ma byung na rtag par yang bsgom par bya ste/ brtan par bya ba ni sems pa'i bar der khams bde na bsgoms pas phyis brtan par 'gyur ro/ /mi bde na ngal bso bas brtan par 'gyur ba yin no/ /skyed dbyung ba'i tshad ni
<p>280a.4</p>sngar brtan par byas nas zhag bar ngal sos par byas la/ phyis srod tho rangs thun re bsgom/ nyin par thun bzhi bzhi lnga lnga bsgom mo/ /dbugs kyi grangs ni brgya man chad nas bzhi bcu yan chad bgrang ngo / /zla ba kha cig kyang de tsam ha cang mi drag par bsgom mo/ /chos dang mi 'gal
<p>280a.5</p>ba'i bya ba phran tshags kyang bya/ long med na yang srod dang tho rangs tsam bsgom mo/ /de nas dang po'i slob lugs bzhin du khams dang 'phrod pa'i kha zas dang / grogs mthun pa dang / gnas bde ba dang / bya ba mang po spang ba la sogs pa byas la/ zhag bcu tsam du/ nyi ma re la
<p>280a.6</p>thun chung re re tsam las mi bsgom par ngal bso'o/ /lus kyi nus pa brtas su gzhug/ mtshan mo bsgom mo/ /dge sbyor gzhan la yang bag tsam las mi bya/ /de nas nus pa brtas pa dang / mtshan mo'am nyin par khams gang bde ba cig la brten nas skyed dbyung ngo / /de yang nyin par
<p>280a.7</p>legs te/ nyi ma dang po la thun gsum la grangs brgya brgya bsgom/ de nas nyi ma bcu'i bar du thun gsum gsum las mi mang bar bsgom mo/ /dbugs kyi grangs ni nyin re la brgya brgyas mang bar bsgom mo/ /bar der tha na zas za ba'i bar du yang mi dang mi 'phrad do/ /yang gnyid chung ba
<p>280b</p>
<p>280b.1</p>'am na tsha phran tshegs byung na ngal bso'o/ /ngal sos pa'am/ mi bde ba med na snga ma bzhin du bya'o/ /grangs kyi mthar phyin pa gang zhe na/ grangs stong gi bar du sems rnam par g.yeng bar mi 'gyur zhing brjed pa med la rang gi ngang gis 'jug cing mngon par dga' ba dang bcas
<p>280b.2</p>pas 'jug na de tsam gyis bgrang ba'i sa las 'das pa yin no/ /de nas mi bgrang bar dbugs kyi 'gro lugs la gtad de/ sna nas 'byung ba la gtad cing lugs su sna g.yas pa nas 'gro ba dang / g.yon pa nas 'gro ba la gtad pa'am/ g.yas nas phyung la g.yon du rngub
<p>280b.3</p>pa la sogs pa bya zhing mi bgrang bar bsgom mo/ /de nas lhag mthong bskyed par bya'o/ /las tshul bsam gyis mi khyab kyang / /bdag pas blo zhan mi srid de/ /'on kyang don du mi gnyer bas/ /mkhas pa'i gdams ngag ma thos la/ /phan srid bsams nas bris pa lags/ /rab
<p>280b.4</p>rib can gyis gzugs bltas nas/ /gzhan la 'di zhes ston 'dra bas/ /mkhas pa rnams la bzod par gsol/ /dbugs bgrang ba'i sgo nas sems gnas par bya ba'i thabs cung zad bris pa rdzogs so// //[]'jam bu chu bo'i gser 'dras kha dog bskus/ /
<p>280b.5</p>bde gshegs 'gro ba'i gnyen gcig rab mdzes la/ /yon tan dran pa'i dang ba sngon 'gro bas/ /phyag 'tshal zhi gnas la 'jug cung zad bri/ /stong gsum gyi ni stong chen po'i/ /rdul phran ma lus ji snyed pa/ /nyan thos rang rgyal gzugs gyur la/ /bsod nams 'dod pas
<p>280b.6</p>rtag mchod pas/ /gang gis yang dag rdzogs pa'i sku/ /ri mo bris sogs mthong ba 'phags/ /dad pa'i stobs skyed la 'jug pa'i/ /phyag rgya'i mdo las bder gshegs gsungs/ /rin chen sna bdun gzhal yas khang / /'dzam bu'i gling rnams bkang nang du/ /tsan+dan mchog las
<p>280b.7</p>bder gshegs gzugs/ /byas kyang rtag tu mchod pa bas/ /gang gis yid rab nang btud nas/ /yud tsam bsgom pa khyad 'phags zhes/ /ting nge 'dzin mchog dam pa yi/ /mdo las sangs rgyas de skad gsungs/ /phan yon bstan pa'o/ /bdag dang longs spyod mdza' bshes la/ 
<p>281a</p>
<p>281a.1</p>chags par 'gyur ba spang bar bya/ /tshul khrims rnam dag la gnas nas/ /rab tu dben pa'i gnas 'dug ste/ /ma chags tshul khrims rnam dag cing / /zhe sdang zug rngu'i sems spangs na/ /ting 'dzin 'grub par 'gyur ro zhes/ /'od srungs
<p>281a.2</p>zhus pa'i mdo las gsungs/ /tshogs bstan pa'o/ /'jam pa'i stan la skyil krung bcas/ /'gro la snying brtse'i sems btang nas/ /de don byang chub thob bya bsam/ /yid ni rnam par g.yengs gyur pa/ /nyon mongs mche ba'i phrag la gnas/ /thams cad mkhyen pa'i ye shes
<p>281a.3</p>de/ /ting nge 'dzin las skye'o zhes/ /sa bcu'i mdo las bde gshegs gsungs/ /sngon 'gro'o/ /bdag gi mdun du bder gshegs sku/ /dbyibs legs kha dog gsal bar bsam/ /rab tu bsgrims pa'i dran pa yis/ /yang dang yang du gsal bar bsgom/ /gal te rangs
<p>281a.4</p>pa mi gsal na/ /ji tsam snang ba de la gtad/ /de med gyur na rangs pa bsam/ /de ltar yang dang yang du bsgom/ /sems ji ltar gtad pa'o/ /de yi sems kyi skye lugs ni/ /rim pa bzhir ni 'byung srid de/ /rtsol ba drag zhan gnyi ga la/ /cung zad mi snang dang po'i sems/ /drag tu
<p>281a.5</p>bsgoms na cung zad snang / /zhen na mi snang gnyis pa yin/ /drag tu bsgoms na rtag tu snang / /zhan na mi snang gsum pa yin/ /rtsol ba drag zhan gnyi ga la/ /bying rgod gnyis bral rdzogs par snang / /lus bde sems dga' rtse gcig pa/ /bzhi pa zhi gnas phyogs mthun thob/ /sems
<p>281a.6</p>kyi skye ba'i rim pa'o/ /mig gi mthong ba gsal ba yi/ /nga rgyal skye ba rab tshad yin/ /mig gi mthong ba 'dra ba yi/ /nga rgyal skye ba 'bring tshad yin/ /yan lag kun tshang ri bo tsam/ /snang ba de ni tha ma'i tshad/ /gsum ka yid kyi yul yin zhing / /gsal mi gsal gyi phye ba yin/ /gsal bye brag gi tshad bstan
<p>281a.7</p>pa'o/ /dang po'i nyin par thun gcig tsam/ /de nas nyi ma bdun gyi bar/ /thun re thun re bsnan par bya/ /de nas drug drug bdun bdun tsam/ /skyes bu gom pa tha mal pas/ /mda' rgyang phyed du phyin tshod tsam/ /yun gyi tshad ni de tsam gyis/ /grangs ni gong du bstan pa'o/ /khams kyi
<p>281b</p>
<p>281b.1</p>kyi tshod gzung ba'o/ /bya ba sna tshogs sems kyis spangs/ /'khor ba'i chos la skyo ba skyed/ /khon du 'dzin pa yongs su spangs/ /'gro ba kun la sems snyoms bya/ /mgron du 'bod dang 'du 'dzi ni/ /thams cad du ni spang bar bya/ /snyan dang mi snyan gtam snyan dang / /smra ba rtag tu
<p>281b.2</p>spang bar bya/ /kha na ma tho chung ba'i zas/ /khams dang mthun pa'i tshad ldan bza'/ /nyin par gnyid ni mi log cing / /spyod lam rnam bzhi yang yang spo/ /lus kyi spyod pa dal ba dang / /dge dang lung du ma bstan sems/ /bdag nyid gcig pu grogs med par/ /nyin mtshan rtag tu
<p>281b.3</p>gnas par bya/ /nyin dang mtshan mo lan gsum du/ /mchod dang bshags sogs dge ba gang / /sgyu ma lta bu'i sems bskyed de/ /thams cad byang chub chen por bsngo/ /ngal gso ba'i dus kyi bslab pa'o/ /phan yon tshogs dang sngon du 'gro bsgom/ /bskyed rim gnas tshad khams
<p>281b.4</p>dang bslab/ /brgyad po dag gis zhi gnas kyi/ /phyogs mthun bya thabs bsdus pa yin/ /bde gshegs bka' ni bdud rtsi lta bu sman chen las/ /bdag 'dra rmongs pas slob phyir bsdebs par mi 'os kyang / /ci zhig ltar nges bdag la mos pa de don byas/ /bsod nams 'di yis
<p>281b.5</p>skye med ye shes thob gyur cig// /zhig nas sku la bsgom thabs chung ngu rdzogs so// //[]gang gis zhi gnas lhag mthong mthar phyin pas/ /'gro ba'i mi shes rab rib sel mdzad pa/ /thams cad mkhyen pa de la phyag 'tshal te/ /zhi gnas 'jug pa'i thabs tshul cung zad bri/ /
<p>281b.6</p>sdom ni/ tshogs dang shes bya sngon 'gro dang / /bsgom dang nyes spang tshod gzung dang / /ngal gso skye lugs gnas pa'i tshad/ /bcu pa bstan thabs ngos zung cig /de la zhi gnas kyi tshogs gang zhe na/ 'phags pa blo gros mi zad pas bstan pa las/ zhi gnas kyi tshogs kyi
<p>281b.7</p>dbang du byas nas/ de la zhi gnas mi zad pa gang zhe na/ gang sems zhi ba dang / rab tu zhi ba dang / nye bar zhi ba dang / rnam par mi g.yeng ba dang / dbang po legs par bsdams pa dang / mi rgod pa dang / mi 'phyar ba dang / mur cor mi smra ba dang / yab yab po ma yin pa dang / 
<p>282a</p>
<p>282a.1</p>mi 'gyur ba dang / zhi des pa dang / bsrung ba dang / cang shes pa dang / las su rung ba dang / rtse gcig pa dang / gcig pur dga' ba dang / 'du 'dzi yongs su spang ba dang / dben par dga' ba dang / lus dben pa dang / sems ma bslad pa dang / 
<p>282a.2</p>dgon par mngon du phyogs pa yid la byed pa dang / 'dod pa nyung ba dang / 'dod pa med pa dang / 'dod chen med pa dang / chog shes pa dang / 'tsho ba yongs su dag pa dang / cho ga phun sum tshogs pa dang / spyod lam bsrung ba dang / 'du shes pa dang / tshod shes pa dang / 
<p>282a.3</p>dus min shes pa dang / rlan drod shes pa dang / dgang sla ba dang / gso sla ba dang / so sor rtogs pa'i stobs kyis mi mtho mi dma' ba dang / ngan du brjod pa dang / ngan du smra ba'i tshig gi lan dang du len pa dang / rnal 'byor la mngon du phyogs pa'i sems bskyed pa dang / 
<p>282a.4</p>nang du yang dag par 'jog la mngon par dga' ba dang / bsam gtan gyi yan lag yid la byed pa dang / byams pa bskyed pa dang / snying rje mngon par sgrub pa dang / dga' ba la gzhog pa dang / btang snyoms sgom pa'o zhes gsungs so/ /gzhan yang dkon mchog sprin las/ dal
<p>282a.5</p>'byor spyod pa'i skabs su skyon la mkhas pa yin zhes bya ba las brtsams te/ skyon de dag gang zhe na/ 'di lta ste/ sangs rgyas la rim gro mi byed pa dang / chos dang / dge 'dun dang bslab pa dang / 'phags pa rnams dang / tshangs par spyod pa rgan rabs dang / bar ma dang gsar
<p>282a.6</p>bu rnams la rim gro mi byed pa ni skyon no/ /bdag la ri mo byed pa dang / gzhan la brnyas pa dang / yul la mngon du phyogs pa dang / mya ngan las 'das pa la rgyab kyis phyogs pa dang / bdag tu lta ba dang / sems can du lta ba dang / gang zag tu lta ba dang / chad par lta ba dang / 
<p>282a.7</p>rtag par lta ba dang / stong pa nyid du 'dzin pa dang / rtag par 'dzin pa dang / mi rtag par 'dzin pa dang / 'phags pa rnams la mnyes par mi byed pa dang / byis pa'i skye bo brten pa dang / tshul khrims dang ldan pa yongs su spong ba dang / sems can tshul khrims 'chal ba la
<p>282b</p>
<p>282b.1</p>bsnyen bkur byed pa dang / sdig pa'i grogs la brten pa dang / dge ba'i bshes gnyen yongs su spang ba dang / mdo sde zab mo spang ba dang / mdo sde zab mos skrag pa dang / snyom las dang le lo byed pa dang / bdag la brnyas pa dang / gzi brjid chung ba dang / spobs pa
<p>282b.2</p>med pa dang / gnas ma yin pa la 'gyod pa dang / mi 'gyod pa la 'gyod pa dang / 'gyod pa la mi 'gyod pa dang / sgrib pa kun nas ldang ba'i grags pa dang / g.yo sgyus bcings pa dang / rmugs shing gnyid kyis non pa dang / rnyed pa dang bkur sti 'dod pa dang / rus la 'dod
<p>282b.3</p>chags pa dang / rigs la 'dod chags pa dang / lta ba la 'dod chags pa dang / yul la 'dod chags pa dang / 'khor la 'dod chags pa dang / 'jig rten rgyang pan pa'i gsang tshig la brten pa dang / dam pa'i chos la 'byor ba dang / yi dam 'dor ba dang / mi dge ba
<p>282b.4</p>dang ldan pa dag la rtsol ba dang / rab tu byung ba dang bsdeb dang / skyes pa dang bsdeb pa dang / bud med dang bsdeb pa dang / khye'u dang bsdeb pa dang / bu mo dang bsdeb pa dang / mu stegs can dang bsdeb pa dang / dgon pa la mngon par mi dga' ba dang / zas kyi tshod
<p>282b.5</p>mi shes pa dang / bla ma'i drung du mi 'gro ba dang / kha ton gyi dus mi shes pa dang / spyod yul gyi gnas mi shes pa dang / bslab pa phra mo dag la gus par mi byed pa dang / sdig pa chung ngu rnams la 'jigs par mi lta ba dang / dbang po gti mug gis bsgribs pa dang ldan pa dang / g.yeng
<p>282b.6</p>ba dang ldan pa la dbang po grims pa dang / rgod par spyod pa dang / bcos dka' ba dang / bka' blo mi bde ba dang / yid du 'ong ba dang / yid du mi 'ong ba'i gzugs dag la mtshan ma dang mngon rtags su 'dzin pa dang / khro ba rnams la sems mi byams pa dang / sdug bsngal ba rnams la snying mi
<p>282b.7</p>brtse ba dang / na bas skyo bar mi byed pa dang / shi bas mi skrag pa dang / kun tu 'bar ba las mi 'byung ba dang / lus so sor mi rtogs pa dang / tshul khrims la so sor mi rtogs pa dang / ci byas ci byed ci bya zhes so sor mi rtogs pa dang / mi bsam pa la sems pa dang / mi rtag pa la
<p>283a</p>
<p>283a.1</p>spyi rtog pa dang / mi smon pa la smon pa dang / mi 'byung ba la 'byung bar 'du shes pa dang / mi dge ba la dge bar 'du shes pa dang / lam ma yin pa lam du 'du shes pa dang / ma thob pa la thob par 'du shes pa dang / 'phral gyi bya ba la chags pa dang / 
<p>283a.2</p>byed pa ngan pas g.yengs pa dang / dge ba'i phyogs rgya chen po rnam par spong ba dang / theg pa chen po la mi bsngags pa brjod pa dang / nyan thos kyi theg pa la bsngags pa brjod pa dang / theg pa chen po la mngon par dad pa'i gang zag rnams la mi bsngags pa brjod pa dang / nyan thos
<p>283a.3</p>kyi theg pa la mngon par dad pa'i gang zag rnams la bsngags pa brjod pa dang / rtsod pa lhur byed pa dang / 'thab pa'i ngang tshul can dang / brlang ba dang / rtsub pa dang / pho theg can dang / spyi rtol che ba dang / gtum pa dang / gdug pa dang / ngag mi snyan pa dang / mur cor
<p>283a.4</p>smra ba dang / mi gtsigs par smra ba dang / ngan du smra bas smra ba dang / brdzun zer ba dang / spros pa la mngon par dga' ba dang / spros pa la gzhol ba ni skyon no zhes gsungs so/ /de nyid las yang gsungs pa/ de 'du ba thams cad kyi thams cad yongs su spang ngo / /'du
<p>283a.5</p>'dzi thams cad du yongs su spong ngo / /smra ba la dga' ba dang / 'dod pa'i rnam par rtog pa dang / gnod sems kyi rnam par rtog pa dang / 'tshe ba'i rnam par rtog pa dang / lta ba la rnam par rtog pa thams cad du yongs su spang ngo / /shes kyi khe 'dod pa dang / grags pa 'dod pa
<p>283a.6</p>dang / rnyed pa 'dod pa thams cad kyi thams cad du yongs su spong ste/ de lus dang sems rab tu dben pas sems la mkhas pa yin te/ de la sems la 'di snyam du bdag gi sems 'di ci dge ba la spyod dam/ 'on te mi dge ba'am/ 'on te lung du ma bstan pa'am/ chos gang la spyod
<p>283a.7</p>ces rnam par dpyod de/ gal te dge ba la spyod na de la sems dga' ba dang / rangs pa dang / mgu ba bskyed do/ /dge ba'i chos de dag kyang gang zhe na/ 'di lta ste/ byang chub kyi phyogs kyi chos sum cu rtsa bdun no/ /'on te mi dge ba la spyod na de la skyo ba mang ba dang / rtog pa mang ba
<p>283b</p>
<p>283b.1</p>yin te/ mi dge ba'i chos de dag spang ba la brtson pa yin no/ /mi dge ba'i chos de dag kyang gang zhe na/ 'di lta ste/ 'dod chags dang / zhe sdang dang / gti mug go/ /de la 'dod chags rnam pa gsum du rig par bya ste/ chen po dang / 'bring dang / chung ngu'o/ /de la 'dod
<p>283b.2</p>chags chen po gang zhe na/ gang lus thams cad du khyab ste/ sems kun nas gzung zhing gnas pa dang / gang gi de la gzhol zhing 'dod chags dang bral ba'i sems mi 'thob pa ste/ de la gzhol ba de la ngo tsha dang 'dzem pa thams cad kyi thams cad du med par 'gyur te/ ji ltar na ngo tsha
<p>283b.3</p>dang 'dzem pa thams cad kyi thams cad du med pa yin zhe na/ de la gcig pu lkog tu song ste/ sems kun nas gzung zhing gnas pa dang / de nyid rjes su rnam par rtog cing de nyid la legs par shin tu smon pa dang / de nyid la yang yon tan du lta ba yin te/ de ltar na de la ngo tsha med
<p>283b.4</p>pa yin no/ /ji ltar na 'dzem pa med pa yin zhe na/ de rgyu de dang rkyen de dang / gzhi des pha ma'am bla ma lta bu gzhan dag dang rtsod cing phyir zlog pa dang / rgol bar byed cing des ngo mi tsha la de la yon tan du lta ba yin te/ de ltar na de la 'dzem pa dang / ngo tsha med pa yin te/ de la rgyu de dang
<p>283b.5</p>rkyen de dang / gzhi des ngan song rnams su skye bar 'gyur te/ de ni 'dod chags chen po zhes bya'o/ /de la 'dod chags 'bring po gang zhe na/ gang gis 'dod pa rnams la brten par gyur na bya ba grub kyi bar du rten gyi bya ba grub nas 'dod chags dang bral ba'i sems thob nas 'gyod pa
<p>283b.6</p>'thob pa dang / sems la mi 'chab pa 'thob pa ste/ de ni 'dod chags 'bring po zhes bya'o/ /de la 'dod chags chung ngu gang zhe na/ gang gis 'dod pa rnams bsten par gyur kyang mnams pa dang / byug pa dang / lus kyis reg pa tsam mam/ tshig tu smras pa tsam mam/ mthong
<p>283b.7</p>ba tsam gyis tshim par 'gyur ba de ni 'dod chags chung ngu zhes bya'o/ /mdor na 'tsho ba'i yo byad thams cad la chags pa'i sems su gyur pa ste de ni 'dod chags zhes bya'o/ /de la zhe sdang gang zhe na/ zhe sdang yang rnam pa gsum du rig par bya ste/ chen po dang / 'bring dang / chung ngu'o/ 
<p>284a</p>
<p>284a.1</p>de la zhe sdang chen po gang zhe na/ zhe sdang gi rnam pa gang gis zhe sdang zhing rngam 'khrugs gtum par gyur nas mtshams med pa lnga las gang yang rung ba byed pa'am/ dam pa'i chos spang ba gang byas pa la mtshams med pa lnga bsdams pa bas kyang grangs su yang nye bar
<p>284a.2</p>mi 'gro/ /cha dang / bgrang ba dang / dpe dang / rgyur yang nye bar mi 'gro ba de lta bu phyed de/ de rgyu de dang rkyen de dang / gzhi des lus zhig nas sems can dmyal ba chen po dag tu skye zhing / gal te brgya la mir skye ba na yang / gnag cing dmar la/ gtum zhing gnod sems mang bar 'gyur
<p>284a.3</p>te/ de rgyu de dang rkyen de dang gzhi des kyang sems can dmyal ba dag tu skye bar 'gyur ba de ni zhe sdang chen po zhes bya'o/ /de la zhe sdang 'bring po gang zhe na/ gang gis zhe sdang bar gyur te/ sdig pa mi dge ba'i las byas nas myur ba myur bar skyen pa skyen pa la gor la gor du 'gyod cing de'i gnyen po
<p>284a.4</p>la yang brten pa ste/ de ni zhe sdang 'bring po zhes bya'o/ /de la zhe sdang chung ngu gang zhe na/ gang gis zhe sdang bar gyur nas tshig tsam dang / mi snyan pa tsam dang / ngan du brjod pa tsam gyis mi dge ba'i las sogs pa ste/ de yang brgyal bar 'ga' zhig 'byung ste/ byung na yang skad cig de nyid
<p>284a.5</p>dang / yul tsam de nyid dang / thang cig de nyid la gnyen po bsten pa ste/ de ni zhe sdang chung ngu zhes bya'o/ /de la gti mug gang zhe na/ gti mug kyang rnam pa gsum du rig par bya ste/ chen po dang / 'bring dang / chung ngu'o/ /de la gti mug chen po gang zhe na/ gang ji skad du smos pa'i
<p>284a.6</p>gnas de dag las nyes kyang dga' zhing mya ngan du mi byed/ smre sngags mi 'don/ 'gyod par mi byed pa yin te/ de ni gti mug chen po zhes bya'o/ /de la gti mug 'bring po gang zhe na/ gang gis mi dge ba'i las byas kyang la gor la gor du 'gyod cing / tshangs pa mtshungs par spyod pa rnams
<p>284a.7</p>kyi drung du 'chags shing mi 'chab la/ de la yon tan du yang mi lta ba yin te/ de ni gti mug 'bring po zhes bya'o/ /de la gti mug chung ngu gang zhe na/ gang gis rang bzhin gyi kha na ma tho ba ma yin pa bcas pa'i kha na ma tho ba bslab pa kun spyad pa'i lam gnyis gsum las 'da' ba ste/ de
<p>284b</p>
<p>284b.1</p>ni gti mug chung ngu zhes bya'o/ /de la yang byang chub sems dpa' sems phyir zlog pa la mkhas pa yin te/ de de ltar sems la mkhas pa la gang 'dod pa rnams la dga' ba dang / 'dod pa rnams la 'dun pa dang / 'dod pa rnams la lhag par chags pa de lta bu med pa yin
<p>284b.2</p>te/ de ci'i phyir zhe na/ de ltar sems la mkhas pa'i phyir ro/ /'on te lung du ma bstan pa la spyod na/ de la dran pa dang ldan zhing nan tan byed la/ de brtag pa la brtson pa yin no/ /de la ji ltar na lung du ma bstan pa la spyod pa yin zhe na/ gang gi tshe sems phyi rol du yang mi rgyu
<p>284b.3</p>nang du yang mi rgyu/ /dge ba la yang mi spyod/ mi dge ba la yang mi spyod/ lhag mthong la yang mi spyod/ zhi gnas kyang mi 'dzin cing zhum la gnyid kyis non par gnas te/ 'di lta ste/ dper na skyes bu nyal nyal ba las sad pa mi gnyid kyis bsgribs pa'i sems mi gsal ba de bzhin du
<p>284b.4</p>de'i tshe sems de mi gsal bar rgyu ba ste/ de la byang chub sems dpa' sems yang dag par gzengs bstod pa dang / yang dag par rab tu dga' bar bya ba dang / yang dag par gzhag pa la mkhas pa yin te/ de ltar na byang chub sems dpa' sems la mkhas pa yin no/ /de de ltar
<p>284b.5</p>sems la mkhas pa chos 'di dag ni sgyu ma lta bu'o/ /chos 'di dag ni rmi lam lta bu'o/ /chos 'di dag ni dge ba'o/ /chos 'di dag ni mi dge ba'o/ /chos 'di dag ni 'byung ba'o/ /chos 'di dag ni mi 'byung ba'o/ /zhes chos rnams la yongs su rtog ste/ 'di snyam du chos 'di
<p>284b.6</p>dag thams cad ni sems la gnas pa/ sems las byung ba/ sems sngon du 'gro ba ste/ sems shin tu bcil ba dang / shin tu brtul ba dang / shin tu khong du chud par byas na chos de dag thams cad kyang shin tu bcil ba dang / shin tu brtul ba dang / shin tu khong du chud
<p>284b.7</p>par 'gyur ro zhes gsungs so/ /'phags pa dran pa nye bar gzhag pa las kyang / 'du 'dzi'i gtam nyan pa dang / ri mo bri ba dang / snyan dang gas sbyor ba dang / gza'i tshogs dang / rgyu skar sems pa dang / zas rnyed pa bdag gir byed pa dang / sha za mo lta bur nor bsgrub
<p>285a</p>
<p>285a.1</p>par sems pa dang / rgyal po la brten pa dang / mkhas pa rnams la gdams ngag mi nod pa dang / bde ba la mgron du bod pa dang / 'dre zhing gnas pa'o zhes gsungs so/ /bsgom pa'i rim pa bar du mdzad pa las kyang / zhi gnas kyi tshogs gang
<p>285a.2</p>zhe na/ mthun pa'i yul la gnas pa dang / 'dod pa chung ba dang / chog shes pa dang / bya ba mang po yongs su spangs pa dang / tshul khrims rnam par dag pa dang / 'dod pa la sogs pa'i rnam par rtog pa spang ba'o/ /de la yon tan lnga dag dang ldan pa ni/ mthun pa'i yul
<p>285a.3</p>yin te/ skye bo mi srun pa dang / dgra la sogs pa med pa'i phyir legs par ldan pa dang / gos dang zas la sogs pa tshigs med par rnyed pa'i phyir rnyed sla ba dang / nad nyung ba'i sa phyogs yin pa'i phyir sa bzang ba dang / grogs tshul khrims rnam par dag pa dang / lta ba mthun
<p>285a.4</p>pas grogs bzang ba dang / nyin mo skye bo mang bos ma gang ba dang / mtshan mo sgra chung ba'i phyir gnas bzang ba'o/ /'dod pa chung ba gang zhe na/ chos gos la sogs pa bzang po'am/ mang po la lhag par ma chags pa'o/ chog shes pa gang zhe na/ chos gos la sogs pa ngan ngon
<p>285a.5</p>tsam rnyed pas rtag tu chog shes pa'o/ /bya ba mang po yongs su spang ba gang zhe na/ nyo tshong la sogs pa'i las ngan pa yongs su spang ba dang / khyim pa dang / rab tu byung ba dag dang ha cang smos 'drin byed pa dag dang / sman byed pa dang / skar ma brtsi ba la sogs pa yongs su spang ba'o/ /
<p>285a.6</p>tshul khrims rnam par dag pa gang zhe na/ sdom pa gnyi ga la yang rang bzhin dang bcas pa'i kha na ma tho ba dang bcas pa'i mi 'dral ba dang / bag med pas ral yang skyen pa skyen par 'gyod cing chos bzhin du byed pa'o/ /zhes bya ba la sogs pa gsungs so/ /'dod pa'i rnam par rtog pa la
<p>285a.7</p>sogs pa spangs pa gang zhe na/ 'dod pa rnams la tshe 'di dang phyi ma'i nyes dmigs rnams rnam pa mang por yong bar bsams la/ de dag la rnam par rtog pa spang bar bya'o/ /yang 'khor ba'i dngos po sdug pa'am/ mi sdug pa yang rung ste/ de dag thams cad dang bdag ring por mi thogs
<p>285b</p>
<p>285b.1</p>par bral na bdag ci zhig la chags par 'gyur snyam du bsams la rnam par rtog pa spang bar bya'o/ /zhes gsungs so/ /zhi gnas kyi tshogs de dag ni mdor bsdu na gnyis te/ kha cig ni dgag pa'i sgo nas ston to/ /kha cig ni bsgrub pa'i sgo nas gsungs so/ /yang zhi gnas
<p>285b.2</p>kyi tshogs gnyis te/ phyi'i dang / nang gi'o/ /phyi'i ni yid du 'ong ba'i sa phyogs so/ /mthun pa'i yul na gnas pa zhes kyang gsungs so/ /nang gi ni ma chags pa dang / tshul khrims rnam par dag pa'o/ /'jig rten chags pa med la mngon dgas 'jug /ces gsungs na/ sdom
<p>285b.3</p>pa'i tshul khrims kyis sems gnas pa'i bya ba byed ces kyang gsungs so/ /lhag pa'i tshul khrims la brten nas lhag pa'i sems skye zhes gsungs pa dang / tshul khrims la ni gnas nas ting nge 'dzin 'thob po/ /zhes gsungs so/ /tshul khrims ni ting nge 'dzin gyi rgyu yin no zhes
<p>285b.4</p>kyang gsungs pa dang / nyon mongs med pa'i ting 'dzin myur thob ste/ /de ni tshul khrims rnam dag phan yon yin/ /zhes gsungs so/ /tshul khrims la g.yel na phyis 'gyod pa 'byung zhing / 'gyod pas ni sems 'phro bar byed de de bas na 'bras bu ting nge 'dzin 'dod pas rgyu tshul khrims
<p>285b.5</p>gus par bsrung ngo / /dmigs pa'i mtshan nyid shes par bya ba gang zhe na/ 'dir de bzhin gshegs pa la sogs pa'i sku gzugs kyi mtshan nyid shes par bya ba ste/ 'di yang 'dod chags dang / zhe sdang dang / gti mug dang / nga rgyal dang / rnam par rtog pa shes che ba dang / cha
<p>285b.6</p>mnyam pa dang / nyon mongs pa chung ngu las tha ma gnyis la legs sam snyam du bsams pa'o/ /mang du thos pa'am/ gdams ngag gis zin na kun gyis kyang / re zhig dmigs kyang legs so snyam du bsams so/ /rnam par rtog pa la sogs pa de dag gi rtags dang / de dpag
<p>285b.7</p>pa'i thabs dang / dmigs pa dang / bsgom pa'i thabs nyan thos kyi sa las gsal lo/ /dmigs pa de ga las gsungs snyam pa la/ 'phags pa ting nge 'dzin gyi rgyal po las/ gser gyi kha dog lta bu'i sku lus kyis/ /'jig rten mgon po kun nas rab tu mdzes/ /dmigs
<p>286a</p>
<p>286a.1</p>pa de la gang gis sems 'jog pa/ /byang chub sems dpa' de mnyam gzhag ces bya/ /zhes gsungs pa dang / da ltar gyi sangs rgyas mngon sum du bzhugs pa'i ting nge 'dzin las kyang / de bzhin gshegs pa 'od dpag tu med pa'i sku mdog dang / phyag mtshan
<p>286a.2</p>dang / gdan dang / che ba'i yon tan la sogs pa thos nas dang ba'i sems kyis nub phyogs su bltas te bsgoms na gsal bar snang bar 'gyur ro/ /de yang thog mar rmi lam du snang ste/ dper na smad 'tshong ma mdog shin tu sdug pa zhig yod la/ tshong dpon gyi bu zhig gis thos pa
<p>286a.3</p>dang / de'i nub mo mthong ba'am 'phrad par rmis pa bzhin no zhes gsungs so/ /la la dag de bzhin gshegs pa mngon sum du bzhugs pa la dmigs na snang bar 'gyur srid kyi mya ngan las 'das pa la ni ma yin no snyam na/ 'phags pa ting nge 'dzin gyi rgyal po las/ de bzhin gshegs
<p>286a.4</p>pa mya ngan 'das pa dag/ /ji ltar yid la byas bzhin gzugs brnyan snang / /zhes gsungs so/ /yang bris sku la sogs pa la dmigs pa med dam snyam na/ mdo sde las de bzhin gshegs pa'i sku gzugs ri mor bris pa yongs su rdzogs pa zhig la tshong dpon gyi bu zhig gis
<p>286a.5</p>gzugs brnyan yang 'di 'dra na rang gi ngo bo mthong ba lta ci smos snyam du bsams te/ de ma thag tu sa phyogs byi dor ma byas pa zhig tu 'dug nas dang ba'i sems kyis mig mi 'dzums par bltas shing / bsgoms pas bsam gtan dang po nas bzhi pa'i bar du thob pa la sogs
<p>286a.6</p>pa gsungs so/ /gzhan dag na re zhi gnas kyi dmigs pa la nges pa med ces 'byung bas bum pa la sogs pa gang yang rung ba la dmigs pas chog zer te/ de lta yin mod kyi 'on kyang yud tsam re re la yang phan yon chen po yod pa'i phyir dang / dang ba skye bas de bzhin gshegs
<p>286a.7</p>pa la sogs pa'i sku gzugs la dmigs pa legs so snyam du bsam mo/ /de la phan yon ni 'phags pa dad pa'i stobs bskyed pa'i phyag rgya'i mdo las/ stong gsum gyi stong chen po'i 'jig rten gyi khams kyi rdul phra rab thams cad nyan thos dang rang sangs rgyas su gyur la/ gang la la zhig
<p>286b</p>
<p>286b.1</p>bsod nams 'dod pas de dag la chos gos dang / mal stan dang / na ba'i gsos sman la sogs pas bskal pa gang gA'i klung gi bye ma snyed du mchod cing bsnyen bkur byas pa bas/ gang la la zhig gis yang dag par rdzogs pa'i sangs rgyas kyi sku gzugs ri mor
<p>286b.2</p>bris pa zhig mthong na de de bas ches bsod nams che na/ me tog gtor ba la sogs pa lta ci smos zhes gsungs so/ /'phags pa ting nge 'dzin mchog dam pa las kyang / gang la la zhig gis rin po che sna bdun las byas pa'i gtsug lag khang gis 'dzam bu'i gling thams cad
<p>286b.3</p>bkang ste/ de dag gi nang du tsan+dan sbrul gyi snying po las byas pa'i de bzhin gshegs pa'i sku gzugs kyis bkang ste/ de dag la bskal pa gang gA'i klung gi bye ma snyed du las gzhan mi byed par nyin gcig bzhin du lha'i me tog dang spos la sogs pas mchod pa byas pa bas gang
<p>286b.4</p>la la zhig gis yang dag par rdzogs pa'i sangs rgyas kyi sku la yud tsam zhig sems nang du bsdus nas brtags na de ni de bas bsod nams ches grangs med pa skyed do/ /zhes gsungs so/ /'phags pa ting nge 'dzin gyi rgyal po las kyang / ji lta ji ltar mang du mi brtag na/ /de la
<p>286b.5</p>gnas pa'i rnam par rtog pa des/ /de lta de ltar de la sems gzhol 'gyur/ /de bzhin rgyal ba yi ni sku byad dang / /ye shes dpag tu med par thub dbang dran/ /rtag par rjes su dran par goms byed na/ /de yi mdun na ston pa rtag tu bzhugs/ /zhes gsungs so/ /yang
<p>286b.6</p>de nyid las/ nam zhig de ni na zhing mi bde ste/ /shi la thug pa'i sdug bsngal tshor byung na/ /sdug bsngal tshor bas phrogs par yong mi 'gyur/ /zhes bya ba la sogs pa gsungs so/ /'phags pa kA t+yA ya nas bran mo zhig la dbul 'tshong ngam zhes gsungs pa dang / bran mos
<p>286b.7</p>smras pa/ dbul gang zhig nyo ba mchis zhes zhus pa dang / dbul 'tshong ba'i thabs yod do/ de bzhin gshegs pa'i sku yid la gyis shig ces gsungs pa dang / des de'i mtshan mo tho rangs rtswa bting ba'i steng du 'dug ste/ de bzhin gshegs pa'i sku yid la byas pa dang / 
<p>287a</p>
<p>287a.1</p>de nyid du tshe'i dus byas kyang sum cu rtsa gsum gyi lha'i nang du skyes pa la sogs pa gsungs so/ /da ltar gyi sangs rgyas mngon sum du bzhugs pa'i ting nge 'dzin las kyang / nam zhig de bzhin gshegs pa mngon sum du mthong ba dang / des gsungs
<p>287a.2</p>pa'i chos kyi sgra thos par 'gyur ba la sogs pa'i phan yon gsungs so/ /'phags pa yul 'khor skyong gis zhus pa las/ sangs rgyas rjes su dran pa yang yin par gsungs so/ /de ltar mdo de dag de dag tu de bzhin gshegs pa'i sku la bsgoms na phan yon che bar
<p>287a.3</p>gsungs so/ /dmigs pa la dang ba'am dad pa skye ba ci dgos she na/ nyes pa lnga spang ba'i 'du byed brgyad kyi dang po mngon par yid ches pa'i dad pa yin par gsungs pa dang / dad pa sngon 'dren ma ltar skyes pa ste/ /lag pa bzhin du dge sdud rtsa ba yin/ /zhes gsungs
<p>287a.4</p>pas dad pa skye ba'i yul gal che'o/ /de bas na phan yon che ba dang / dad pa skye ba'i yul yin pa'i phyir de bzhin gshegs pa'i sku'i gzugs brnyan gang la mos pa cig la 'khar ba dang ra gan la sogs pa'i 'du shes mi skyed par bsod nams dang ye shes kyi tshogs mtha' dag bsags
<p>287a.5</p>pa las 'bras bu khyad par can ye shes dang bcas pa'i sku 'di lta bu bskyed pa yin snyam du bsams la dbyibs kyi bye brag bzhugs thabs sam/ sku stod dang sku smad dang / dbu dang phyag dang / zhabs dang / rgyab yol dang / gdan khri dang / phyag mtshan dang / rgyan la sogs pa ji
<p>287a.6</p>ltar gnas pa dang / kha dog gi bye brag ser po'am/ dmar po la sogs pa kha dog gcig pa'am/ mi gcig pa la legs par blta zhing nyi ma gnyis gsum du skabs skabs su bskyed cing blta/ 'dud cing rtags bye brag chung ngu yan chad sems la gzung shes par bya ste/ de ltar
<p>287a.7</p>dmigs pa'i mtshan nyid shes par bya'o/ /sngon du 'gro ba gang zhe na/ dang por bya ba thams cad yongs su rdzogs par bya ste/ yid du 'ong ba'i sa phyogs su phyag 'tshal ba la sogs pa sngon du song bas stan bde ba'i steng du 'dug ste/ lus bags kyis glod la drang por bsrangs/ skyil mo
<p>287b</p>
<p>287b.1</p>krung dal bus bca'/ lus la skyo ba bskyed de 'dug par bya'o/ /de nas 'di snyam du bsam par bya ste/ 'gro ba mtha' dag skye ba dang / rga ba dang / na ba dang / 'chi ba'i me rab tu 'bar bas sreg cing gzung ste 'khor zhing rab tu sdug bsngal lo snyam du bsam mo/ /de skad
<p>287b.2</p>du/ 'phags pa rgya cher rol pa las/ srid gsum rga dang nad kyi sdug bsngal 'bar/ /'chi me rab 'bar 'di na mgon med pa/ /srid las 'byung las 'gro ba rtag tu rmongs/ /bum par chud pa'i bung ba 'khor ba bzhin/ /zhes gsungs so/ /de lta bas
<p>287b.3</p>na srid pa gsum gyi sems can thams cad srid pa las 'byung ba'i thabs ni mi shes shing 'jug par dka' la 'khor ba'i rgyu la ni rang gi ngang gis 'jug go/ /de bas na bdag gis thams cad mkhyen pa'i ye shes thob par byas la/ 'gro ba mtha' dag byang chub chen po la
<p>287b.4</p>dgod do snyam du bsam mo/ /thams cad mkhyen pa'i ye shes de yang zhi gnas dang / lhag mthong goms pa las thob po zhes 'phags pa dgongs pa nges par 'grel pa las gsungs so/ /de yang sngon du zhi gnas goms par bya dgos te/ de skad du/ ting nge 'dzin
<p>287b.5</p>rnams thob nas shes rab shin tu bsgom/ /shes rab kyis ni ye shes rnam par dag pa 'thob/ /ces gsungs so/ /'phags pa sa bcu pa las kyang / thams cad mkhyen pa'i ye shes ni ting nge 'dzin la brten nas skye'o/ /zhes gsungs so/ /bslab pa kun las btus pa
<p>287b.6</p>las kyang / srid la sogs pa'i sdug bsngal mtha' yas mi bzad pa/ /sems yid ma zhi khyed kyis yang dang yang myong gyur/ /ces gsungs so/ /spyod pa la 'jug pa las kyang / yid ni rnam par g.yengs gyur na/ /nyon mongs mche ba'i phrag na gnas/ /zhes gsungs
<p>287b.7</p>so/ /de lta bas na bdag gi thog mar zhi gnas bsgrub po snyam du bsam mo/ /de ni sngon du 'gro ba'o/ /sems ji ltar gtad pa gang zhe na/ gong du legs par brtags pa'i sku de bdag gi mdun logs su khru gang gi pha mtha' tsam na sngar brtags pa bas kyang dbyibs legs
<p>288a</p>
<p>288a.1</p>sam kha dog gsal lam snyam du rdzogs pa mtshan nyid ci gsal du shes pa rab tu bsgrims la gtad do/ /de ltar gtad tsam na ye mi snang na yang rdzogs pa kho nar bsam mo/ /bye brag cung zad tsam snang na yang rab tu bsgrims la bzung ngo / /yang mi snang
<p>288a.2</p>na rdzogs pa kho nar zhugs par bsam mo/ /de bas rdzogs par ci gsal du bsgom zhing rdzogs par mi snang na bye brag cung zad snang yang de la gtad/ de snang ma thag tu yang rdzogs pa'i mtshan nyid du sems rab tu bsgrims la gtad do/ /de bas na gtso cher spyi la bsgom zhing bye
<p>288a.3</p>brag la gnas kyi bar du bye brag la gzhag go/ /gzhan dag na re shes pa bsgrims ci dgos tha mal par gzhag pas chog mod zer te/ las dang po pas ni de ltar mi bya ste/ slob dpon thogs med kyi zhal snga nas bsam gtan rnams la yid la byed pa bdun gyis 'jug pa
<p>288a.4</p>ni bzhis bsdus te/ bsgrims te 'jug pa dang / skabs su 'chad cing 'jug pa dang / skabs su 'chad pa med par 'jug pa dang / lhun gyis grub par 'jug pa'o zhes gsungs te de bas na las dang po pas shes pa rab tu bsgrims la dmigs pa gzung ste/ de ni sems ji ltar
<p>288a.5</p>gtad pa'i thabs so/ /nyes pa spang ba gang zhe na/ nyes pa ni skabs 'dir bying rgod gnyis la bya ba ste/ gong ma bzhin du gtad pa'i skabs su sems bying ngam bying du dogs par mthong na dad pa skye ba'i yul yid la byas la shes pa gsal bar gyur ma thag tu gong ma bzhin du gtad do/ /bying
<p>288a.6</p>ba'i rgyu ni kha zas kyi bye brag dang / ngal dub dang / mun pa yid la byas pa la sogs pas dmigs pa gsal bar 'dzin mi nus so/ /rgod pa ni gong ma bzhin du gtad tsam na dmigs pa de las gzhan gang dran yang rgod pa yin te/ dran ma thag tu skyo ba bskyed cing dmigs pa gang yin
<p>288a.7</p>pa la myur du gtad do/ /rgod pa'i rgyu ni phal cher chags pa las 'byung ste/ de bas na mi rtag par bsam zhing skyo ba bskyed pas yul la ldog go/ /sgom pa yun thung ba'i dbang gis bying ba ni shas chung ste/ rgod pa las blan pa la rab tu 'bad do/ /sems gnas nas phyis skyed 'dod tsam na ni
<p>288b</p>
<p>288b.1</p>sgom pa'i rim par gsungs pa bzhin du bya'o/ /mdor na bying na gsal bar bya/ rgod na blan/ mnyam par zhugs na yid glod de/ de ltar nyes pa spang ngo / /khams kyi tshod gzung ba gang zhe na/ khams rab kyis nyin gyi bzhi cha mtshan gyi bzhi cha la thun bzhi'am lnga/ mtshan gyi
<p>288b.2</p>bzhi cha ni nam gyi cha stod dang / cha smad la thun bzhi'am lngar bsgom mo/ /'bring gis nyin gyi bzhi cha la thun lnga'am drug tu bsgom mo/ /tha mas nyin gyi lnga cha'am/ drug cha tsam la thun drug gam bdun tsam du bsgom mo/ /khams zhan cing thun mang ba ni thung bas bye brag tu byas pa yin no/ /rab kyis ni zan re bza' ran
<p>288b.3</p>tsam/ 'bring dang tha mas ni gom pa tha mal pas mda' rgyang gcig gam gsum mam gnyis sam phyed du phyin pa'i bar tsam du bsgoms te de ni spyir btang ba'o/ /de kun gyis kyang yun thung bar bsgom zhing / de'i phyi de nyin par gnyis/ de bzhin du zhag bcu'i bar du nyin re thun re
<p>288b.4</p>bsnan cing bsgoms na/ snga dro phyi ma red gang bde ba dang / khams rab 'bring gi tshod zhar la shes par 'ong ngo / mi bde ba phran tshegs tsam yang tshor bar bya zhing zhi bar bya'o/ /de ltar na khams kyi tshod gzung ngo / /ngal gso ba'am/ mi bsgom pa'i skabs su ji ltar bya zhe na/ 
<p>288b.5</p>bsam pa phun sum tshogs pa dang / 'tsho ba phun sum tshogs pa dang / spyod lam phun sum tshogs par bya'o/ /de la bsam pa phun sum tshogs pa ni bdag dul ba la mngon par brtsan par bya ba'i bsam pa dang / gang zag gzhan gyi skyon la mi rtag pa dang / 'jigs pa la sogs pa byung ba la
<p>288b.6</p>ji ltar bya ba'i bsam pa dang / zhi gnas kyi tshogs spyir bsam ba'o/ /de la bdag dul ba la mngon par brtson par bya ba'i bsam pa ni/ 'phags pa drag shul can las/ bdag ci'i phyir dgon par 'ong / dgon pa na gnas pa 'ga' zhig ni dge sbyong dang bram ze ma yin te/ 'di na ma zhi ba/ ma
<p>288b.7</p>byang ba/ ma sbas pa/ mi brtson pa/ mi 'grus pa/ /'di lta ste ri dwags dang / spre'u dang / bya mang po dang / chom rkun dang / gdol ba dag kyang mang du gnas te/ de dag ni dge sbyong gi yon tan dang ldan pa ma yin te/ bdag gang gi phyir dgon pa na gnas nas dge sbyong gi don de thob par
<p>289a</p>
<p>289a.1</p>bya'o snyam du sems bskyed do zhes gsungs so/ /gzhan yang bdag ni lam ring po nas 'dir 'ongs shing gcig pu gnyis su med pa ste/ legs par byas pa dang / nyes par byas pa la bskul ba'i grogs gang yang med de/ lha dang / klu dang / gnod sbyin dang / dri za
<p>289a.2</p>dang / sangs rgyas bcom ldan 'das gang dag gzhan gyi sems shes pa yod de/ bdag dgon pa na gnas na mi dge ba'i sems kyi dbang du song na de dag gi dbang du 'gyur ro/ /bdag lam ring po nas 'ongs shing gcig pu gnyis su med la nga'i ba med pa yongs su 'dzin pa med pa yin la/ 
<p>289a.3</p>gal te 'dod pa la rnam par rtog pa'am/ gnod sems kyi rnam par rtog pa'am/ 'tshe ba'i rnam par rtog pa la sogs pa mi dge ba'i sems kyi dbang du gyur na/ 'du 'dzi ba'am 'du 'dzi la gnas pa'i sems can rnams dang bye brag med par 'gyur la/ lha dang / klu dang / gnod sbyin
<p>289a.4</p>dang dri za rnams kyang bslus par 'gyur zhing / sangs rgyas bcom ldan 'das rnams kyang mi mnyes par byas par 'gyur gyi/ de bas na bdag ci nas lha rnams 'phya bar mi 'gyur ba dang / sangs rgyas bcom ldan 'das rnams mi dgyes par mi 'gyur ba de ltar sems bskyed par bya'o zhes gsungs
<p>289a.5</p>so/ /gzhan gyi skyon la mi brtag pa ni 'di skad du mdo las/ yon tan 'dod pa nags na gnas pa dag /pha rol dag gi skyon la brtag mi bya/ /bdag ni khyad par 'phags shing bdag mchog ces/ /de snyam du ni sems bskyed mi bya'o/ /rgyags ni bag med kun gyi rtsa ba ste/ /dge
<p>289a.6</p>sbyong dman la brnyas par ma byed cig /bskal pa gcig gis byang chub thob mi 'gyur/ /'di ni bstan pa 'di la go rims yin/ /zhes gsungs so/ /'phags pa dkon mchog sprin las kyang / pha rol gyi skyon la rtogs pa ni dgon pa la gnas pa'i tshul bzhin ma yin pa yid la byed
<p>289a.7</p>pa'o zhes gsungs so/ /mi ma yin pa'i 'jigs pa la sogs pa byung na snying rje chen po bskyed do/ /des zhi bar 'gyur bar mdo sde las gsungs so/ /zhi gnas kyi tshogs spyir bsam pa ni gong du smos pa rnams skabs skabs su bsam par bya'o/ /'tsho ba phun sum tshogs pa ni rab tu byung ba yin na/ mthar
<p>289b</p>
<p>289b.1</p>chags kyi bsod snyoms dang / rnyed pas chog pa'i bsod snyoms pa gang yang rung bas dang por 'dul ba'am mdo sde las 'byung ba bzhin du blang ba'am/ sbyin bdag la gsol ba gdab pa byas la phyis 'tsho ba shin tu ngan kyang 'gyod par mi bya ste/ bdag gi 'tsho ba gzhan la rag las pa yin no
<p>289b.2</p>snyam du bsam zhing nga rgyal bskyungs te/ lhad zan zhag bdun pa yang rung ste/ zas kyi ro la chags pa ni bcom ldan 'das kyis rnam grangs du mar smad de/ zas la brten nas nyon mongs pa ma skyes pa 'di ni 'tsho ba phun sum tshogs pa yin no snyam du bsam mo/ /dge bsnyen yin na yang / kha
<p>289b.3</p>na ma tho ba med cing khams dang 'phrod pa dang po tshags byas nas phyis 'dod pa'am/ phul bskyed pa'am/ tshol ba'i bsam pa mi bya bar chog shes par bya ste/ ji ltar za gcig pas kyang ma thob pa thob par bya ba 'grub na/ bdag cag dus dang dus ma yin pa thams cad du za bas lhad zan las
<p>289b.4</p>med kyang khams ci'i phyir mi brta/ de bas zan gyi don du sdig pa bsag cing dge ba'i bar chad mi byed pa ni 'tsho ba yongs su dag pa yin no snyam du bsam mo/ /spyod lam phun sum tshogs pa ni sems mi gnas kyi bar du kha ton dang / phyag mang po mi bya/ yi dam du bcas pa yang du bas su bcad
<p>289b.5</p>cing nyin par phar 'gro tshur 'gro bya zhing zhar la sgra ha cang mi che bar gdon/ lus kyi spyod lam sos dal bar bya/ gyen thur zug po la mi 'gro/ /sa gcig tu yun ha cang ring bar mi 'dug /nyin par glos phab ste gnyid mi log /stobs bskyed pa'am/ drag shul chen po mi bya/ spyod
<p>289b.6</p>lam kun byang chub kyi sems kyis zin par bya ste/ 'phags pa dkon mchog sprin las 'byung ba'am/ spyod yul yongs su dag pa las 'byung ba bzhin du dran par bya'o/ /de bas na/ dge ba la ni lus dang sems 'jug par bya ste/ mi nus na btang snyoms dang lung du ma bstan pas ngal
<p>289b.7</p>bso'o/ /mi dge ba'i sems cung zad kyang mi btang ste/ 'dus shing kha stobs 'gyed pa dang / rgyal po dang / bud med la sogs pa'i gtam ngan pa smra ba'am/ ngan pa'i rtog pa cung zad kyang mi bskyed do/ /gong du bstan pa bzhin du sngon du 'gro ba dang / smon lam ci rigs par cung
<p>290a</p>
<p>290a.1</p>zad la gdab pa ni las dang po pas nyin re la thun re tsam bya ste/ sgom res kyis mi bya'o/ /de dag ni mi bsgom pa'i dus kyi bya ba'o/ /bsgom pas sems kyi skye lugs ni rnam pa gnyis te/ cig car dang rim gyis so/ /gong ma la gnyis te/ thun gcig
<p>290a.2</p>nas zhag bdun tshun chad kyis cig car rtsol ba drag zhan gnyis ka la rdzogs par snang ba la sogs bsal gyis snang nas brtan pa dang / thun gcig tsam snang nas zhag kha cig mi snang ste/ cis kyang cig car du rdzogs par snang nas brtan pa'o/ /rim gyis pa la bzhi ste/ dang po rtsol ba
<p>290a.3</p>drag kyang rung zhan yang rung dmigs ba cung zad kyang mi snang ba'i nyams dang / de nas rtsol ba drag tu bsgoms na snang la/ skabs skabs su drag zhan gnyi ga la mi snang ba'i nyams dang / drag tu bsgoms na ni snang la/ gzhan du bsgoms na skabs kha cig tu mi snang ba dang / rtsol ba drag
<p>290a.4</p>zhan gnyis ka la rdzogs pa'i mtshan nyid du snang ba la sogs pa gtad du 'dod pa'i mtshan nyid dang ldan pa'o/ /yang kha cig la 'di ltar skye ste/ thog ma nyid la rtsol ba drag zhan gnyi ga la mi snang ba mi srid de/ phyogs re tsam snang ste rdzogs par mi snang du mi 'dod do/ /gang gsal ba la gtad
<p>290a.5</p>cing de mi gsal tsam na rangs pa la gtad/ yang phyogs gcig gsal na de la gtad de mi gsal na yang snga ma bzhin du byas pas gsal tshabs je che je tshe brten skyed byung na rtsol ba drag zhan gnyi ga la rdzogs par snang ba la sogs pa gtad du 'dod pa'i mtshan nyid dang ldan pa'o/ /yang kha cig la
<p>290a.6</p>thog ma nyid nas rtsol ba drag zhan gnyi ga la res 'ga' snang / res 'ga' mi snang ba'i nyams dang / cung zad skyed byung nas rtsol ba drag zhan gnyis ka la phal cher snang la gnas skabs kha cig tu mi snang ba'i nyams dang rtsol ba drag zhan gnyis ka la yang snang ste/ rtsol ba zhan du bsgoms na
<p>290a.7</p>kha cig tu mi snang ba'i nyams dang / rtsol ba drag zhan gnyis ka la rdzogs par snang ba la sogs pa 'dod pa'i mtshan nyid dang ldan pa'o/ /yang kha cig la sems kyi skye lugs 'das ma thag pa dang 'dra ba las skye ba'i rim pa gsum pa rtsol ba drag zhan gnyis ka la snang / skabs kha cig tu gzhan du
<p>290b</p>
<p>290b.1</p>bsgoms na mi snang bar 'byung ba'i skabs der ma nges pa lnga snang ba 'byung ste/ dbyibs ma nges pa dang / kha dog ma nges pa dang / kha dog 'ba' zhig dang / grangs dang / che chung ma nges pa'o/ /de la dbyibs ma nges pa ni/ bde bar gshegs pa'i sku gzugs snang bar 'dod pa la/ sku
<p>290b.2</p>mi snang bar mchod rten nam/ gzhan zlum po la sogs par snang ba'o/ /kha dog ma nges pa ni ser por snang bar 'dod pa la sngon po'am dmar po la sogs pa gzhan snang ba'o/ /kha dog 'ba' zhig pa ni dbyibs dang kha dog bcas par 'dod pa las dbyibs kyi tha snyad ni gdags par dka'/ ser po la
<p>290b.3</p>sogs pa 'od du snang ba'o/ /grangs ma nges pa ni gcig bsgoms na gnyis yan chad snang ba'o/ /che chung ma nges pa ni chen po bsgoms pa ni chung ngu snang ba la sogs pa'o/ /ma nges pa de dag las thun gcig la yang gnyis snang ba dang / gsum dang bzhi gang zag gcig la snang ba srid kyi lnga kho
<p>290b.4</p>na thun gcig la snang ba ni mi srid do/ /kha dog 'ba' zhig pa dang 'gal ba'i phyir ro/ /kha dog 'ba' zhig la yang sngar gyi sku'i kha dog dang mthun pa dang / mi mthun pa yang 'byung ngo / /thams cad la nag por snang ba ni khams mi bde ba yin no/ /ci'i phyir ma nges pa zhes bya zhe na/ skye
<p>290b.5</p>ba'i rim pa gsum pa'i skabs su de dag gang yang ma nges pas na ma nges pa zhes bya'o/ /skabs der de dag gi rjes su 'brang bar mi bya ste/ sngar brtags pa'i sku nyid la bsgom mo/ /gzhan ni gsal bar 'dra yang gtad du 'dod pa'i mtshan nyid dang mi ldan pas rjes su mi 'brang ste/ khams la
<p>290b.6</p>gnod pa'i phyir ro/ /rjes su ma 'brang bas skyed byung ste/ rtsol ba drag zhan gnyis ka la rdzogs par snang ba la sogs gtad du 'dod pa'i mtshan nyid dang ldan pa'o/ /gtad du 'dod pa'i mtshan nyid dang ldan pa ni ma nges pa la yang bstan pa'i thabs bya'o/ /phyis gang mos pa la gyur du 'dod do/ /cig
<p>290b.7</p>car ba dang rim gyis pa de dag gi gnas pa'i tshad ni mtshan nyid bzhi yin la/ gsal ba'i bye brag ni rab 'bring gsum mo/ /de la mtshan nyid bzhi ni rtsol ba drag zhan gnyis ka la rdzogs par snang ba dang / thun ril por gnas nus pa dang / bying rgod gnyis dang bral ba dang / lus kyi bde
<p>291a</p>
<p>291a.1</p>ba spang ba dang / 'jam pa cung zad dang / sems la dga' ba dgod 'chor ba tsam dang / sems rtse gcig pa'i phyogs dang mthun pa yod pa'o/ /gsal ba'i bye brag gsum ni/ rab mig gis mthong ba bas gsal zhing 'jam pa'am snyam pa dang / 'bring mngon
<p>291a.2</p>sum du mthong ba dang 'dra snyam pa dang / tha ma cha rdzogs par gsal bar mi snang ba ste/ de rnams gang byung yang rung chog shes par bya ste/ re zhig de bstan par bya'o/ /phyis ni skyed dbyung ste/ mi gsal ba gsal bar bya ba dang / gsal ba yun ring ba la sogs pa'i thabs bya'o/ /la
<p>291a.3</p>lan re brten pa'i thabs mi dgos zer te/ de lta ma yin te/ brtan pa'i thabs ni bsgom pa dang ngal gso ba gnyis ka yin te/ de bas na khams kyi bye brag las dpag dgos pas shin tu gces so/ /khams kyi bye brag las ji ltar shes par bya zhe na/ khams rab cig yin na khams mi bde
<p>291a.4</p>ba med pa'i skabs su sems gnas pa rnyed na/ nyi ma gsum mtshan mo gsum srod tho rangs dang / nyin par gsal ba'am rtsol ba mi bya bar sngar ji tsam snang ba de ma shor bar nus tshad du bsgom mo/ /cung zad mi bde ba'i skabs su sems gnas par gyur na/ nyi ma gnyis dang / mtshan mo gnyis su srod
<p>291a.5</p>dang tho rangs dang nyin par snga ma bzhin du bsgom mo/ /khams 'bring gis mi bde ba med pa'i skabs su sems gnas par gyur na/ nyi ma gnyis dang mtshan mo gnyis su srod dang tho rangs nyin par nus chad du bsgom mo/ /cung zad mi bde ba'i dus su sems gnas par gyur na/ nyi ma gcig dang mtshan mo gcig srod
<p>291a.6</p>dang tho rangs nyin par snga ma bzhin du bsgom mo/ /khams tha mas mi bde ba med pa'i dus su sems gnas par gyur na/ nyi ma gcig dang mtshan mo gcig tu snga ma bzhin du bsgom mo/ /cung zad sems mi bde ba'i dus su sems gnas par gyur na/ thun gyi tshad ni dang po slob pa tsam du bya ste/ shes pa ni
<p>291a.7</p>mi bsgrims par nyin mtshan gnyis tsam du bsgom mo/ /de ni spyir btang ba ste/ gsum kas kyang nam lus ngal ba dang / shugs 'byung ba dang / dngang ba dang / mgo bags kyis lci ba dang / yang yang bying ste 'gro ba'am nus pa byung ma thag tu 'phro bcad/ gsum kas kyang khams cher mi bde ba dang /
<p>291b</p>
<p>291b.1</p>sems gnas pa dus mtshungs par gyur na/ ye mi bsgom par ngal gso'o/ /khams sor ma chud kyi bar du yud tsam lta ba las thun du bcad pa bsgom par bya'o/ /de ltar brtan pa'i thabs kyis brtan par byas pa'i dmigs pa de ngos gzung ba ni yid la byed pa dang mthun pa yin te/ de skad du/ 
<p>291b.2</p>'phags pa dgongs pa nges par 'grel pa las/ lus shin tu sbyangs pa dang / sems shin tu sbyangs pa de ma thob pa de'i bar du yid la bgyid pa de la ci zhes bgyi/ /byams pa zhi gnas dang mthun pa'i mos pa dang ldan pa yin te/ zhi gnas ni ma yin no zhes gsungs so/ /gang zhig dri ma gsum gyis
<p>291b.3</p>bsgribs pas na/ /dmus long gyur pas sprul sku ma mthong la/ /'di rtogs gong nas gong du gyur pa yis/ /de mthong bya phyir bgyis pas de mthong shog /zhi gnas la 'jug pa'i thabs cung zad bris pa rdzogs so// //[]dngos dang dngos med rab mkhyen te/ sku mchog mkha'
<p>291b.4</p>'dra brnyes gyur kyang / /thugs rje'i dbang gis ji srid par/ /'gro drug sems can mun 'thoms la/ /chos kyi sgron ma spor mdzad pa/ /de la gus par phyag 'tshal te/ /tha dad las las byung bas na/ /'di la mos pa'i skye bo 'ga'/ /yod srid de don bdag gis ni/ /bsam gtan la 'jug ci
<p>291b.5</p>nus bsdu/ /sdom ni/ tshogs dang dmigs dang nyes pa dang / /spang bya go rims brtags 'bras bu/ /de la tshogs ni rnam pa gnyis te/ phyi dang nang gi'o/ /de la phyi'i mdor bsdu na yid du 'ong ba'i sa phyogs so/ /nang gi yang mdor bsdu na gnyis te/ /ma chags pa dang / tshul khrims rnam
<p>291b.6</p>par dag pa'o/ /'jig rten chags pa med la mngon dgas 'grub/ /ces kyang gsungs la/ sdom pa'i tshul khrims kyi sems gnas pa'i bya ba byed ces kyang gsungs so/ /de la dmigs pa gang zhe na/ 'dir skye ba med pa'o/ /de yang mdo sde las chos 'di dag thams cad ni sems la gnas pa/ 
<p>291b.7</p>sems las byung ba/ sems sngon du 'gro ba ste/ sems shin tu bcil/ sems shin tu brtul/ shin tu khong du chud par byas nas chos de dag thams cad kyang / shin tu bcil ba dang / shin tu brtul ba dang / shin tu khong du chud par 'gyur te/ des chos rnams de ltar mthong bas
<p>292a</p>
<p>292a.1</p>rgyu de dang / rkyen de dang / gzhi des sems zhi bar bya ba'i phyir nan tan byed de/ sems nyid la sems nyid 'dogs so/ /sems nyid kyis sems zhi bar byed do/ /sems nyid la sems rab tu gzhog go/ /de ltar zhi ba la brtson pas sems rtse gcig tu 'gyur te/ rtse
<p>292a.2</p>gcig tu gyur nas mnyam par 'jog go/ /sems mnyam par bzhag pa la dben pa las skyes pa'i dga' bar gyur nas 'dod pa dag las dben pa sdig pa mi dge ba'i chos rnams las dben pa/ rnam par rtog pa dang / bcas pa/ dpyod pa dang bcas pa/ dben pa las skyes
<p>292a.3</p>pa'i dga' ba dang / bde ba can bsam gtan dang por rdzogs par bya ste gnas so zhes bya ba la sogs pa gsungs so/ /de la sems ni skad cig ma'i mtshan nyid yin la de yang blos gzhigs na mi gnas te/ 'das pa dang ma 'ongs pa ni 'gags pa dang / ma skyes pa'i phyir ma grub na/ 
<p>292a.4</p>da ltar gyi yang skye ba'i cha dang / gnas pa'i cha dang / 'gag pa'i cha gcig tu mi 'grub po/ /gang gi ngo bo gcig tu ma grub pa des du ma yang spangs te/ de bas na sems ni gcig dang du ma dang bral ba/ gzung du med pa dang / bstan du med pa dang / gzugs can ma yin pa ste/ 
<p>292a.5</p>skad cig thog ma mtha' yod pas/ /'jig rten skad cig la mi gnas/ /zhes kyang gsungs so/ /de ltar sems ma skyes par rtogs pa de nyid kho na la goms par bya'o/ /nyes pa ni lnga ste/ de spang ba'i ched du 'du byed brgyad bsgom par gsungs so/ /mdor na dmigs pa brjed pa'i
<p>292a.6</p>gnyen po dran pa ma shor na shes bzhin gnas te/ de'i skabs su mi brtsal bar lus dang sems la mi gnod tsam du bsgom zhing 'dug par bya'o/ /spang bar bya ba ni 'dod pa'i sred pa dang / sdig pa mi dge ba'i chos rnams te/ de yang ji skad du 'dod pa ni nyon mongs pa'i 'dod
<p>292a.7</p>pa dang dngos po'i 'dod pa ste/ mtshungs par ldan pa las dben pa dang / dmigs pa las dben pa'o/ /sdig pa mi dge ba'i chos ni gang dag nyon mongs pa'i rgyu las byung ba lus dang / ngag dang / yid kyi nyes pa sbyong bar rtogs pa chad pas gcod pa dang / mtshon chas 'debs
<p>292b</p>
<p>292b.1</p>pa dang / 'thab pa dang / rtsod pa dang / 'gyed pa dang / g.yo ba'i tshig dang / gnod pa dang / brdzun zer ba la sogs pa las dben pa'o zhes gsungs so/ /go rims ni rnam pa bdun du gsungs te/ de la mtshan nyid rab tu rig pas ni spang bar bya ba dang / thob
<p>292b.2</p>par bya ba legs par yongs su shes nas spang ba dang / thob par bya ba'i phyir sems 'jog go/ /de ni thos pa dang sems pa dang / 'dres par rig par bya'o/ /de'i 'og tu thos pa dang sems pa las 'das nas gcig tu bsgom pa'i rnam pas de'i rags pa zhi ba'i mtshan
<p>292b.3</p>nyid kyis mtshan ma la dmigs pa'i zhi gnas dang lhag mthong bsgom zhing yang ji ltar yongs su brtsal bar rags pa zhi ba nyid du mos te/ de ni mos pa yid la byed pa zhes bya'o/ /de goms pas thog ma kho nar spong ba'i lam dang ldan pa'i yid la byed pa ni rab tu dben
<p>292b.4</p>pa'i yid la byed pa zhes bya'o/ /des kun nas nyon mongs pa chen po rnams rab tu spang ngo / /de dag kyang gang zhe na/ ye shes sgron ma'i mdo las/ de la 'dod chags chen po gang zhe na/ gang lus thams cad du khyab ste/ sems kun nas gzung zhing gnas
<p>292b.5</p>pa dang / gang gis de la gzhol zhing 'dod chags dang bral ba'i sems mi 'thob pa ste/ de la gzhol ba de la ngo tsha ba dang / 'dzem pa thams cad kyi thams cad du med par 'gyur te/ ji ltar na ngo tsha ba dang 'dzem pa thams cad kyi thams cad du med pa yin zhe
<p>292b.6</p>na/ de gcig pu lkog tu song ste/ de nyid rjes su rnam par rtog cing de nyid legs par shin tu smon pa dang / de nyid la yang yon tan du lta ba yin te/ de ltar na de la ngo tsha ba med pa yin no/ /ji ltar na 'dzem pa med pa yin zhe na/ de rgyu de dang rkyen de
<p>292b.7</p>dang / gzhi des pha ma'am/ bla ma lta bu gzhan dag dang rtsod cing phyir bzlog pa dang / rgol bar byed cing des ngo mi tsha la/ de la yon tan du lta ba yin te/ de ltar na 'dzem pa med pa yin te/ de rgyu de dang rkyen de dang gzhi des na ngan song rnams su skye bar
<p>293a</p>
<p>293a.1</p>'gyur te/ de ni 'dod chags chen po zhes bya'o/ /zhe sdang chen po gang zhe na/ zhe sdang gi rnam pa gang gis zhe sdang zhing rngam 'khrugs gtum par gyur nas/ /mtshams med pa lnga las gang yang rung ba byed pa 'am/ dam pa'i chos
<p>293a.2</p>spang ba gang byas pa la mtshams med pa lnga bsdoms kyang grangs su yang nye bar mi 'gro/ /cha dang / bgrang ba dang / dpe dang rgyur yang nye bar mi 'gro ba de lta bur byed de/ de rgyu de dang rkyen de dang / gzhi des lus zhig nas sems can dmyal ba chen po dag tu skye
<p>293a.3</p>zhing / gal te brgya la mir skyes na yang gnag cing mig dmar la gtum zhing gnod sems mang bar 'gyur te/ de rgyu de dang rkyen de dang gzhi des yang sems can dmyal ba dag tu skye bar 'gyur te/ de ni zhe sdang chen po zhes bya'o/ /gti mug chen po gang zhe na/ gang
<p>293a.4</p>ji skad du smos pa'i gnas de dag la nyes kyang dga' zhing mya ngan du mi byed/ smre sngags mi 'don/ 'gyod pa med pa yin te/ de ni gti mug chen po zhes bya'o/ /zhes gsungs so/ /rnal 'byor ba de de'i 'og tu spong ba la dga' bar 'gyur zhing spong ba la phan yon du
<p>293a.5</p>lta ste/ rab tu dben pa'i dga' ba dang bde ba chung ngus reg nas dus dus su dad par gyur ba'i yid la byed pas ji tsam du rmugs pa dang / gnyid dang / rgod pa dang bral bar bya ba'i phyir rab tu dga' bar byed pa 'di ni dga' ba sdud pa zhes bya'o/ /des nyon mongs pa'i
<p>293a.6</p>rnam pa 'bring rab tu spong ngo / /de yang gang zhe na/ de nyid las 'dod chags 'bring po gang zhe na/ gang gis 'dod pa rnams la brten par gyur na bya ba grub kyi bar du rten cing bya ba grub nas 'dod chags dang bral ba'i sems 'thob pa dang / 'gyod pa 'thob pa dang / 
<p>293a.7</p>sems la mi cha ba 'thob pa ste/ de ni 'dod chags 'bring po zhes bya'o/ /zhe sdang 'bring po gang zhe na/ gang gis zhe sdang bar 'gyur te/ sdig pa mi dge ba'i las byas na myur ba myur bar skyen pa skyen par la gor la gor du 'gyod cing de'i gnyen po la yang brten pa ste/ de
<p>293b</p>
<p>293b.1</p>ni zhe sdang 'bring po zhes bya'o/ /gti mug 'bring po gang zhe na/ gang gis mi dge ba'i las la byas kyang la gor la gor du 'gyod cing tshangs pa mtshungs par spyod pa rnams kyi drung du 'chags shing mi 'chab la de yon tan du yang mi lta ba yin te de ni gti mug 'bring po zhes bya'o/ /
<p>293b.2</p>de ltar legs par zhus pa de dge ba'i phyogs la sbyor bas brten pa'i phyir 'dod pa na spyod pa'i nyon mongs pa'i kun nas dkris pa kun tu mi 'byung bas de spangs sam ma spangs pa khong du chud par bya ba'i phyir de 'byung ba dang mthun pa sdug pa'i mtshan ma yid la byed pas so sor rtogs pa ni dpyod
<p>293b.3</p>pa yid la byed pa'o/ /des thos pa mngon pa'i nga rgyal med pa la sems 'jog par byed do/ /des de ltar dpyad nas gnyen po bsgoms pas dus de ji srid cig pa'i tshul gyis 'dod pa spyod pa'i nyon mongs pa thams cad dang bral bar bya ba'i phyir bsam gtan dang po la sbyor ba'i
<p>293b.4</p>mthar thug pa'i gnyen po yid la byed pa ni sbyor ba'i mtha'o/ /des nyon mongs pa'i rnam pa chung ngu rab tu spang ngo / /de nyid la 'dod chags chung ngu gang zhe na/ gang gis 'dod pa rnams bsten par gyur kyang mnam pa dang byug pa dang / lus kyi reg pa tsam mam/ tshig
<p>293b.5</p>tu smras pa tsam gyis tshim par 'gyur ba de ni 'dod chags chung ngu zhes bya'o/ /mdor na 'tsho ba'i yo byad thams cad la chags pa'i sems su gyur pa ste/ de ni 'dod chags zhes bya'o/ /zhe sdang chung ngu gang zhe na/ gang gis zhe sdang bar gyur nas/ tshig tsam dang / 
<p>293b.6</p>mi snyan pa dang / ngan du brjod pa tsam gyis mi dge ba'i las sogs pa ste/ byung na yang skad cig de nyid dang / yud tsam de nyid dang / thang cig de nyid la gnyen po bsten pa ste/ de ni zhe sdang chung ngu zhes bya'o/ /gti mug chung ngu gang zhe na/ gang gis rang
<p>293b.7</p>bzhin gyi kha na ma tho ba ma yin par bcas pa'i kha na ma tho ba bslab pa kun la spyad pa'i lan gnyis gsum las 'da' ba ste/ de ni gti mug chung ngu zhes bya'o/ /zhes gsungs so/ /rtags ni lus g.yo ba snyam byed pa dang / lus phyar ba rtsub pos drud pa snyom byad pa dang / 
<p>294a</p>
<p>294a.1</p>lus thams cad la 'o mas gtor ba snyam byed pa dang / lus drod 'byung ba dang / snying ga nas mar me lta bu 'byung ba dang / smin mtshams nas nyi zer gyi 'od lta bu 'byung ba dang / spyi bo nas 'od zer sna lnga 'byung ba la sogs pa gsungs so/ /'bras bu yang de nyid de bsam
<p>294a.2</p>gtan dang po zhes bya'o/ /dad pas 'di bsdebs bsod nams kyis/ /'gro kun srid pa yongs spong zhing / /bsam gtan bde la rten byed de/ /rtag tu gzhan don mos par shog /bsam gtan la 'jug pa bsdus pa rdzogs so// //[]sems kyi nyams cung zad tsam zhig mdor bsdus te brjod
<p>294a.3</p>par bya'o/ /de la mtshan ma dang bcas pa'i rnal 'byor dang / mtshan ma med pa'i rnal 'byor rnam pa gnyis te/ de la mtshan ma dang bcas pa'i rnal 'byor bshad pa'i dbang du byas nas chos brgyad shes shing ldan na mtshan ma dang bcas pa'i dmigs pa la gtad du 'dod par 'gyur te/ 
<p>294a.4</p>chos brgyad ni zhi gnas kyi rgyu drug dang ldan par bya ba dang / dbyibs dang kha dog gi mtshan nyid shes par bya ba dang / gtso cher spyi la bsgom par bya zhing / /bye brag la gnas kyi bar du bye brag la gzhag par bya ba dang / dmigs pa shin tu gsal ba bsgom par bya ba dang / bying rgod gnyis kyi dbang du mi gtang ba dang / 
<p>294a.5</p>bsgom pa tshod zin par bya ba dang / rgyu chos de drug yid la bzhag ste bsgoms pas 'bras bu sems bskyed pa'i rim pa mu bzhir rig par bya ba dang / mu gsum pa'i dus su ma nges pa rnam pa lnga'i rjes su 'brang bar bya ba ma yin pa'o/ /de la zhi gnas kyi rgyu drug dang ldan par bya ba ni mthun pa'i yul na gnas pa dang / 
<p>294a.6</p>'dod pa chung ba dang / chog shes pa dang / bya ba mang po spang ba dang / tshul khrims rnam par dag par bya ba dang / 'dod pa la sogs pa'i rnam par rtog pa spang ba'o/ /zhi gnas kyi rgyu drug shes par byas nas rgyud la ldan par bya'o/ /dbyibs dang kha dog gi mtshan nyid shes par bya ba ni de bzhin gshegs pa'i sku
<p>294a.7</p>la dmigs pa gtod pa yin na dbyibs kyi mtshan nyid ni stod smad la sogs pa'i bye brag ji ltar gnas pa bzhin du shes par bya ba dang / kha dog gi mtshan nyid ni kha dog rnam pa bzhi las ji ltar gnas pa bzhin du shes par bya'o/ /gtso cher spyi la bsgom par bya zhing / bye brag la gnas kyi bar du bye brag la
<p>294b</p>
<p>294b.1</p>gzhag par bya ba ni dbyibs dang kha dog gi mtshan nyid shes par byas nas bsgom pa'i dus na sku rdzogs pa'i ngo bo spyi la sems gtad par bya ste/ de ltar gtad tsam na rdzogs pa mi snang bar bye brag phyogs 'ga' snang na ji tsam snang gi bar du bye brag de la sems gtad par bya'o/ /de bas na gtso cher spyi la bsgom
<p>294b.2</p>par bya zhing bye brag la gnas kyi bar du bye brag la gzhag par bya ba yin te/ de ltar ma yin pa'i dmigs par bya ba'am/ mdun du bzhag nas dus rtag tu har sgom byed pa'am/ /sku'i bye brag rim gyis yid la byed pa'am/ bye brag phyogs 'ga' la mi snang ba bzhin du don dang ched du gtod pa ni
<p>294b.3</p>dmigs pa myur du mi thob pa'i rgyu yin par shes par bya'o/ /dmigs pa shin tu gsal bar bsgom par bya ba ni gtso cher spyi la bsgom pa'i dus na yod do snyam pa dang / gnag yo re ba tsam dang / rab rib tsam du bsgom pa ma yin te/ dbyibs dang kha dog gi mtshan nyid shin tu gsal bar
<p>294b.4</p>bsgoms pa'i stobs kyis phyis dmigs par bya ba shin tu gsal bar 'gyur te/ de bas na dmigs pa shin tu gsal bar bsgom par bya'o/ /bying rgod kyi dbang du gtang bar bya ba ma yin pa ni dmigs pa shin tu gsal bar sgom pa'i dus na bying rgod gnyis kyi dbang du btang nas bsgom pa ma yin gyi/ de bas na
<p>294b.5</p>bying na gzengs bstod cing rgod na blan par bya'o/ /sgom pa tshod zin par bya ba ni khams rab 'bring tha ma gsum las rab kyis ni nyin gyi bzhi cha mtshan gyi bzhi cha bsgom par bya ste/ nyin gyi bzhi cha ni thun bzhi'am lnga bsgom par bya/ mtshan gyi bzhi cha ni srod tho rangs la bsgom par bya'o/ /'bring gis ni nyin 'ba' zhig gi
<p>294b.6</p>bzhi cha bsgom par bya ste/ mtshan gyi btang snyoms su bzhag cing nyin bar gyi bzhi cha la thun lnga'am drug tu bsgom par bya'o/ /tha mas ni nyin 'ba' zhig gi lnga cha'am drug cha'am/ bdun cha tsam bsgom par bya ste mtshan mo btang snyoms su gzhag cing / khams tha mas kyang rab 'bring tha ma gsum du shes par
<p>294b.7</p>byas nas nyin gyi lnga cha dang drug cha dang bdun cha la thun drug gam bdun du bsgom par bya'o/ /de la bsgom pa'i dus ni thung la mi bsgom pa'i dus ni ring bas dmigs pa gtad du mi 'dod par 'gyur ro snyam du sems na/ sgom pa yun thung yang shin tu gsal ba'i stobs kyis bag chags 'jog nus par 'gyur la mi
<p>295a</p>
<p>295a.1</p>sgom pa'i dus ring yang g.yel ba gzhan ma byas pas snga ma'i bag chags kyang mthu chung bar mi 'gyur la sgom pa yun thung ba'i dbang gis shes pa'i rgyud nas nus pa che bar gyur nas/ shin tu gsal bar bsgoms pa'i stobs kyis dmigs pa la gtad du 'dod pa myur du 'thob par 'gyur ro/ /rgyu
<p>295a.2</p>chos de drug yid la bzhag nas bsgoms pas 'bras bu sems skye ba'i rim pa mu bzhir rig par bya ste chos drug ni zhi gnas kyi rgyu drug dang ldan par bya ba la sogs pa'i chos drug shes shing ldan nas bsgoms pa'i stobs kyis sems skye ba'i rim pa mu bzhi 'byung ste/ mu dang po la ni rtsol ba drag tu bsgoms kyang dmigs
<p>295a.3</p>par bya ba mi snang la/ rtsol ba zhan du bsgoms kyang dmigs par bya ba mi snang ba yin no/ /mu gnyis pa la ni rtsol ba drag tu bsgoms na gnas skabs kha cig tu snang la/ gnas skabs kha cig tu ni drag zhan gnyis ka la yang mi snang ba yin no/ /mu gsum pa la ni rtsol ba drag tu bsgoms na snang la/ zhan du
<p>295a.4</p>bsgoms na mi snang ba yin no/ /mu bzhi pa ni mu gsum pa las khyad par du gyur pa yin te/ rtsol ba drag zhan gnyis ka la yang snang la thun rkyang par yang nus/ mi mthun pa'i chos gnyis dang bral zhing mthun pa'i chos gsum dang ldan pa yin te/ mi mthun pa'i chos ni rgod pa rgyun chags dang / bying ba shas che
<p>295a.5</p>ba yin la/ mthun pa'i chos gsum ni tshor ba dga' ba de'i phyogs dang mthun pa dang / zhi gnas kyi phyogs dang mthun pa yin no/ /yang chos drug yid la bzhag nas bsgoms pas sems kyi skye ba'i rim pa mu bzhir shes par bya ba ni/ mu dang po ni rtsol ba drag zhan gnyis ka la yang snang la/ gnas skabs kha cig
<p>295a.6</p>tu ni rtsol ba drag zhan gnyis ka la mi snang ba yin no/ /mu gnyis pa la ni mu dang po las khyad par du gyur pa yin te/ rtsol ba drag zhan gnyis ka la yang snang ba'i grangs ni mang la/ mi snang ba'i grangs ni nyung ba yin no/ /mu gsum pa la ni rtsol ba drag zhan gnyi ga la yang snang la/ gnas skabs kha cig tu ni rtsol ba zhan
<p>295a.7</p>du bsgoms na mi snang ba yang yin la yang na kha cig gi dbang du byas na ma nges pa rnam pa lngar snang ste/ ma nges pa rnam pa lnga ni dbyibs ma nges pa dang / kha dog ma nges pa dang / kha dog 'ba' zhig snang ba dang / grangs ma nges pa dang / che chung ma nges pa'o/ /de la dbyibs ma nges pa ni de bzhin gshegs pa'i sku'i dbyibs
<p>295b</p>
<p>295b.1</p>dang / kha dog gi mtshan nyid snang bar 'dod pa la mchod rten gyi dbyibs 'dra ba dang / zlum zlum po lta bur snang ba yin no/ /kha dog ma nges pa ni ser por snang bar 'dod pa la dkar po dang sngon po lta bur snang ba yin no/ /kha dog 'ba' zhig snang ba ni dbyibs dang kha dog gi mtshan nyid bcas par 'dod pa las dbyibs med par kha
<p>295b.2</p>dog snang ba yin no/ /grangs ma nges pa ni dmigs par bya ba gcig kho nar snang bar 'dod pa la lnga 'am drug tu snang ba yin no/ /che chung ma nges pa ni dmigs par bya ba che ba snang bar 'dod pa la chung ba snang ba'am chung ba snang bar 'dod pa la che ba snang ba lta bu'o/ /rtag pa'i don mi snang bar mi rtag pa'i don snang ba'i phyir
<p>295b.3</p>ma nges pa zhes bya'o/ /mu bzhi ba ni mu gsum pa las khyad par du 'gyur te/ rtsol ba drag zhan gnyis ka la yang snang la/ thun rgyang par yang nus/ mi mthun pa'i chos gnyis dang 'bral zhing mthun pa'i chos gsum dang ldan pa yin no/ /mu gsum pa'i dus su ma nges pa lnga'i rjes su 'brang bar bya ba ma yin pa ni gang gi
<p>295b.4</p>tshe rtsol ba drag zhan gnyis ka la yang mi snang / thun rkyang bar yang mi nus/ res snang res mi snang ba yin pas 'brangs kyang bul med pa yin te/ de bas na sngar btags pa'i don la rtsol ba drag tu sgom zhing bsgom pa tshod zin par byas na dmigs pa myur du thob par 'gyur te/ de bas na de'i tshe ma nges pa lnga'i rjes su
<p>295b.5</p>'brang bar bya ba ma yin no/ /mu bzhi ba'i dus su ni ma nges pa rnam pa lnga snang bar gyur kyang dmigs pa la gtad du 'dod pa'i mtshan nyid dang ldan pas 'brangs kyang skyon med de/ phyis ji ltar 'dod pa bzhin du snang bar yang 'gyur ro/ /yang na chos drug yid la bzhag nas bsgoms pas sems kyi skye ba'i rim pa mi
<p>295b.6</p>'byung bar cig car sal gyis 'byung ste/ thun dang po'am zhag drug gam bdun gyi bar la dbyibs dang kha dog gi mtshan nyid cig car sal gyis snang bar 'gyur nas gtad du 'dod par 'gyur ba'am/ yang na thun mi ring ba tsam du snang bar gyur nas nyin mtshan gnyis gsum gyi bar du nyams par 'gyur zhing yang phyis cig car
<p>295b.7</p>sel gyis dbyibs dang kha dog gi mtshan nyid gsal bar gyur nas gtad du 'dod par 'gyur ba yin no/ /de la rim gyis pa'am/ cig car ba'i dmigs pa la gtad du 'dod pa'i mtshan nyid ni chos bzhi dang ldan na dmigs pa la gtad du 'dod pa yin te/ chos bzhi ni rtsol ba drag zhan gnyis ka la snang ba dang / thun rkyang bar
<p>296a</p>
<p>296a.1</p>nus pa dang / mi mthun pa'i chos gnyis dang bral ba dang / mthun pa'i chos gsum dang ldan pa yin no/ /dmigs pa la gtad du 'dod pa'i gsal ba'i bye brag ni rab 'bring tha mar shes par bya ste/ rab ni mig gis mthong ba las gsal bar nga rgyal skye ba dang / 'bring ni mig gis mthong ba tsam du nga rgyal skye ba dang / tha ma
<p>296a.2</p>ni yid la gsal ba'o/ /rab 'bring tha mar shes nas dmigs pa la gtad du 'dod pa'i dus su gang snang yang chog shes par byas nas brten pa'i cho ga byas na khams mi bde bar mi 'gyur ba dang / phyis mi nyams par 'gyur ro/ /rab 'bring tha mar shes kyang 'bring dang tha mas chog ma shes na ci gsal du rtsol ba drag tu bsgoms shing
<p>296a.3</p>brtan pa'i cho ga ma byas pas khams mi bde bar 'gyur ba dang / phyis nyams par 'gyur ro/ /dbang po rno rtul dang / thos pa mang nyung dang / khams rab 'bring tha ma la rim gyis pa dang / cig car ba dang / gsal ba'i bye brag rab 'bring tha ma las gang 'byung ma nges par shes par bya'o/ /cig car ba'i dbang du byas nas/ 
<p>296a.4</p>chos drug dang ldan na dmigs pa la gtad du 'dod par 'gyur ba dang / sems kyi skye ba'i rim pa dang po'i dbang du byas nas chos bdun dang ldan na dmigs pa la gtad du 'dod par 'gyur ba dang / sems kyi skye ba'i rim pa gnyis pa'i dbang du byas nas chos brgyad dang ldan na dmigs pa la gtad du 'dod par 'gyur te/ de bas
<p>296a.5</p>na chos brgyad shes shing ldan na dmigs pa la gtad du 'dod pa'i rgyu rnams ni rdzogs la gtad du mi 'dod pa'i skyon rnams ni rnam par gcad pa yin no/ /de la mtshan ma dang bcas pa'i rnal 'byor la dmigs pa gtad du 'dod nas mtshan ma med pa'i rnal 'byor bsgom par bya ste/ mtshan ma med pa'i rnal 'byor gyi dbang du byas
<p>296a.6</p>na yang chos brgyad shes shing ldan na dmigs pa la gtad du 'dod par 'gyur te/ chos brgyad ni zhi gnas kyi rgyu drug dang ldan par bya ba dang / chos kyi rang bzhin ji ltar gnas pa bzhin du shes par bya ba dang / mi rtog pa bsgom par bya ba dang / dmigs pa ni shin tu gsal ba bsgom par bya ba dang / bying rgod gnyis kyi dbang
<p>296a.7</p>du mi gtang bar bya ba dang / bsgom pa tshod zin par bya ba dang / rgyu chos de drug yid la bzhag nas bsgoms pas 'bras bu sems skye ba'i rim pa mu bzhir rig par bya ba dang / mu gsum pa'i dus su ma nges pa drug gi rjes su 'brang bar bya ba ma yin pa'o/ /de la chos kyi rang bzhin ji ltar gnas pa bzhin du shes par bya ba
<p>296b</p>
<p>296b.1</p>ni kun rdzob tu sgyu ma lta bu yin la don dam par rang bzhin med par shes par bya'o/ /mi rtog pa bsgom par bya ba ni don dam par chos thams cad spros pa'i mtha' rnam pa brgyad dang bral ba yin pas cir yang mi 'dzin par bsgom par bya'o/ /dmigs pa shin tu gsal bar bsgom par bya ba ni mtshan ma dang bcas pa
<p>296b.2</p>bsgom pa'i dus na ni/ sku'i kha dog dang dbyibs gsal bar bsgom pa yin la mtshan ma med pa bsgom pa'i dus na ni/ cir yang mi 'dzin pa'i mtshan nyid shin tu gsal bar bsgom pa'o/ /mtshan ma bsgom pa'i dus na ni/ mtshan ma ni rang gi ngo bo yang rags pa yin la/ so so'i skye bo'i thog ma med pa nas mngon sum du
<p>296b.3</p>byas pas bsgom pa'i dus na yang yul can shugs kyis gsal bar 'gyur te/ shugs kyis gsal bar gyur ba des kha dog dang dbyibs kyi mtshan nyid shin tu gsal bar bsgoms pa'i stobs kyis phyis kha dog dang dbyibs shin tu gsal bar snang bar 'gyur ro/ /mtshan ma med pa'i bsgom pa'i dus na ni shes pa ma bsgrims
<p>296b.4</p>par zhan pa cir yang mi 'dzin par don dam par chos thams cad spros pa'i mtha' brgyad dang bral bas zab cing rtogs par dka' la/ so so'i skye bo'i blo dang ldan pas kyang sngar mngon sum du ma byas pas bsgom pa'i dus na yul can shugs kyis gsal bar mi 'gyur te/ de lta bas na shes pa gzengs bstod cing gsal bar
<p>296b.5</p>byas nas cir yang mi 'dzin pa shin tu gsal bar bsgoms pa'i stobs kyis phyis shin tu gsal bar nyams su myong bar 'gyur te/ de bas na sems rtsol ba zhan pa cir yang mi 'dzin pa ni myur du dmigs pa thob par mi 'gyur te/ gal te sgom pa la skyed byung na cir yang mi 'dzin pa mthu chung zhing shes pa'i rgyud gsal
<p>296b.6</p>ba ma yin pa'i mtshan nyid nyams su myong bar 'gyur te/ de bas na shes pa'i rgyud shin tu gsal bar byas nas dmigs pa shin tu gsal bar bsgom par bya'o/ /bsgom pa tshod zin pa ni gong du bstan pa bzhin du shes par bya'o/ /rgyu chos de drug yid la bzhag nas bsgoms pas 'bras bu sems skye ba'i rim pa mu
<p>296b.7</p>bzhir shes par bya ba ni mu dang po la ni rtsol ba drag zhan gnyis ka la yang mi rtog pa'i ngo bor cung zad tsam yang mi snang ba yin no/ /mu gnyis pa la ni rtsol ba drag tu bsgoms na mi rtog pa'i ngo bor cung zad tsam gnas la gnas skabs kha cig tu ni rtsol ba drag zhan gnyis ka la yang mi rtog pa'i ngo bor cung zad tsam yang mi gnas
<p>297a</p>
<p>297a.1</p>pa yin no/ /mu gsum pa la ni rtsol ba drag tu bsgoms na mi rtog pa'i ngo bor cung zad tsam gnas la gnas skabs kha cig tu rtsol ba gzhan du bsgoms na mi rtog pa'i ngo bor cung zad tsam yang mi gnas pa yin no/ /mu bzhi pa ni mu gsum pa las khyad par du gyur te/ rtsol ba drag zhan gnyis ka la
<p>297a.2</p>mi rtog pa'i ngo bor gnas la/ thun rkyang bar yang nus/ mi mthun pa'i chos gnyis dang bral zhing mthun pa'i chos gsum dang ldan pa yin no/ /yang na rgyu chos drug yid la bzhag nas bsgoms pas 'bras bu sems kyi skye ba'i rim pa mu bzhir shes par bya ba ni mu dang po ni rtsol ba drag zhan gnyis ka la yang mi rtog pa'i ngo bor
<p>297a.3</p>cung zad tsam gnas la gnas skabs kha cig tu rtsol ba drag zhan gnyis ka la yang mi rtog pa'i ngo bor cung zad tsam yang mi gnas pa yin no/ /mu gnyis pa ni mu dang po las khyad par du 'gyur te/ rtsol ba drag zhan gnyis ka la yang mi rtog pa'i ngo bor cung zad tsam gnas pa'i dus ni grangs mang la gnas skabs kha cig tu ni rtsol
<p>297a.4</p>ba drag zhan gnyis ka la yang mi rtog pa'i ngo bor cung zad tsam yang mi gnas pa yin no/ /mu gsum pa la rtsol ba drag zhan gnyis ka la yang mi rtog pa'i ngo bor cung zad tsam gnas la gnas skabs kha cig tu rtsol ba zhan du bsgoms yang mi rtog pa'i ngo bor cung zad tsam du mi gnas pa yin la/ yang kha cig gi dbang du byas na mi
<p>297a.5</p>rtog pa'i ngo bor mi gnas pa'i ma nges pa drug snang ste/ drug ni kha dog bzhi dang nam mkha' dang / nam mkha' sa phyogs dang bcas pa yin no/ /mu bzhi pa ni mu gsum pa las khyad par du gyur te/ chos bzhi dang ldan pa'i mtshan nyid yin no/ /mu gsum pa'i dus su ma nges pa rnam pa drug gi rjes su 'brang bar bya ba ma yin pa ni gang gi tshe
<p>297a.6</p>chos thams cad don dam par spros pa'i mtha' brgyad dang bral ba yin pas cir yang mi 'dzin pa ni yang dag pa'i shes pa yin no/ /ma nges pa drug ltar snang ba'i shes pa ni phyin ci log gi shes pa yin te/ de bas na de'i tshe mu gsum pa'i dus su ma nges pa rnam pa drug gi rjes su mi 'brang bar shes par bya'o/ /yang na chos drug yid
<p>297a.7</p>la bzhag nas bsgoms pas/ sems kyi skye ba'i rim pa bzhir mi 'byung bar cig car cir yang mi 'dzin par 'gyur te/ thun dang po'am/ zhag drug bdun gyi bar du cir yang mi 'dzin par 'gyur nas gtad du 'dod pa'am/ yang na thun mi ring ba tsam du cig car cir yang mi 'dzin par 'gyur nas nyin mtshan gnyis gsum gyi bar du
<p>297b</p>
<p>297b.1</p>yang nyams par 'gyur zhing / yang phyis cig car yang mi 'dzin par gyur nas gtad du 'dod par 'gyur ba yin no/ /de rim gyis pa'am cig car ba'i dmigs pa la gtad du 'dod pa'i mtshan nyid ni chos bzhi dang ldan pa yin no/ /dmigs pa la gtad du 'dod pa'i gsal ba'i bye brag ni rab 'bring tha mar shes par
<p>297b.2</p>bya ste/ rab ni mi rtog pa'i mthu yang shin tu che la shes pa'i rgyud kyang shin tu gsal ba yin no/ /'bring ni mi rtog pa'i mthu yang 'bring la shes pa'i rgyud kyang gsal ba 'bring tsam du gnas pa yin no/ /tha ma ni mi rtog pa'i mthu yang chung la shes pa'i rgyud kyang snga ma bas cung zad tsam mi gsal ba yin no/ /rab 'bring
<p>297b.3</p>tha mar shes nas dmigs pa la gtad du 'dod pa'i dus su gang nyams su myong yang chog shes par byas nas brtan pa'i cho ga byas na khams mi bde bar mi 'gyur ba dang / phyis mi nyams par 'gyur ro/ /'bring dang tha mas chog ma shes nas rtsol ba drag tu cir yang mi 'dzin par bsgoms shing brtan pa'i cho ga ma byas
<p>297b.4</p>pas khams mi bde bar 'gyur ba dang / phyis nyams par 'gyur ro/ /dbang po rno rtul dang / thos pa che chung dang / khams rab 'bring tha ma la rim gyis pa dang / cig car ba dang / gsal ba'i bye brag rab 'bring tha ma las gang 'byung ma nges par shes par bya'o/ /de la chos brgyad shes shing ldan par byas nas bsgoms pa'i stobs kyis
<p>297b.5</p>dmigs pa la gtad du 'dod par gyur na brtan pa'i cho ga ni chos bzhi'i dbang gis bye brag dgur shes na skyon spangs shing yon tan dang ldan pas phyis mi nyams par 'gyur te de la chos bzhi ni khams rab 'bring tha ma dang dmigs pa la gtad du 'dod par byed pa'i dus su mi bde ba med pa dang / cung zad mi bde ba dang / rab 'bring tha
<p>297b.6</p>ma mi dmigs pa la gtad du 'dod par byed pa'i dus su cher mi bde bar 'gyur ba yin no/ /de bye brag dgu ni rab la gsum/ 'bring la gsum/ tha ma la gsum mo/ /de la rab gsum ni dmigs pa la gtad du 'dod par byed pa'i dus su ye mi bde ba med na nyin mtshan drug tu ci nus su bsgom par bya'o/ /rab de cung zad mi bde
<p>297b.7</p>bar gyur na nyin mtshan bzhir ci nus su bsgom par bya'o/ /rab de cher mi bde bar gyur pa dang / dmigs pa dus mtshungs su snang na brtan pa'i cho ga bya mi dgos par shes par bya'o/ /'bring la gsum ni/ dmigs pa la gtad du 'dod par byed pa'i dus su/ ye mi bde ba med na nyin mtshan bzhir ci nus su bsgom par bya'o/ /
<p>298a</p>
<p>298a.1</p>'bring de cung zad mi bde bar gyur na nyin mtshan gnyis su ci nus su bsgom par bya'o/ /'bring de cher mi bde bar gyur pa dang dmigs pa dus mtshungs su snang na brtan pa'i cho ga ye mi dgos par shes par bya'o/ /chos bzhi'i dbang gis khams tha ma la gsum ni khams tha ma de dmigs pa
<p>298a.2</p>la gtad du 'dod par byed pa'i dus su mi bde ba ye med na nyin mtshan gnyis su ci nus su bsgom par bya'o/ /khams tha ma de cung zad mi bde bar gyur na snga so'i bsgoms pa tsam nyin mtshan gnyis nas gsum du bsgom par bya'o/ /khams tha ma de cher mi bde bar gyur pa dang dmigs pa dus mtshungs su snang na
<p>298a.3</p>brtan pa'i cho ga ye mi dgos par shes par bya'o/ /skyon spang zhing yon tan dang ldan pa ni khams mi bde bar 'gyur ba dang / dmigs pa mi gsal bar 'gyur ba dang / dmigs pa nyams par 'gyur ba'i skyon rnams spangs shing yon tan gsum dang ldan te khams mi bde bar mi 'gyur ba dang / dmigs
<p>298a.4</p>pa mi gsal bar mi 'gyur ba dang / dmigs pa nyams par mi 'gyur ba'o/ /de bas na mi nyams shing brtan par 'gyur ro/ /de dmigs pa la gtad du 'dod par gyur nas brtan pa'i cho gas brtan par byas pa'i dbang gis phyis dmigs pa la gtad du 'dod pa de ni zhi gnas kyi phyogs dang mthun pa zhes bya
<p>298a.5</p>ste/ zhi gnas rdzogs pa ma yin no/ /de la zhi gnas kyi phyogs dang mthun pa thob nas kyang chos gsum shes shing ldan na zhi gnas rdzogs par 'gyur te/ chos gsum ni mu bzhir shes shing blang dor gyi bye brag shes pa dang zhi gnas kyi rgyu drug dang ldan zhing de'i mi mthun pa spang bar bya ba dang / bsgom pa
<p>298a.6</p>tshod zin zhing thun ring po ma yin pa'o/ /de la mu bzhir shes shing blang dor gyi bye brag shes pa ni ting nge 'dzin ma rdzogs pa'i dbang gis sems kyi nyams mu bzhir 'byung bar shes par bya ste/ mu dang po la ni dmigs pa mi gsal la rgod pa yod pa dang / mu gnyis pa la ni dmigs pa mi gsal la
<p>298a.7</p>rgod pa med pa dang / mu gsum pa la ni dmigs pa 'bring tsam la rgod pa yod pa dang / mu bzhi pa ni dmigs pa shin tu gsal la rgod pa med pa yin no/ /mu dang po ni rnal 'byor ba'i shes pa'i rgyu nus pa chung ba'i dus na 'byung ngo / /mu gnyis pa ni bying ba shas che ba'i dus na 'byung ngo / /mu gsum
<p>298b</p>
<p>298b.1</p>pa ni shes pa'i rgyu nus pa 'bring gi dus na 'byung la nus pa che ba yin na yang sgom snying mi 'dod pa'i dus na 'byung ngo / /mu bzhi pa ni shes pa'i rgyu yang nus pa che la/ sgom snying 'dod pa'i dus na 'byung ngo / /blang dor gyi bye brag shes pa ni ting nge 'dzin ma rdzogs pa'i dbang gis sems kyi nyams mu bzhir 'byung ste/ de ltar
<p>298b.2</p>'byung bar shes na blang dor gyi bye brag shugs kyis shes pa 'byung ste/ de la mi lcogs pa med pa'i ting nge 'dzin gyi mtshan nyid ni sems shin tu gsal ba yin/ bying rgod gnyis dang bral ba yin no/ /tshor ba btang snyoms dang ldan pa yin pas/ de bas na mu bzhi pa la mi lcogs pa med pa'i ting nge 'dzin gyi phyogs dang
<p>298b.3</p>mthun pa shas che ba yin pas/ mu gsum pa'i dus su rtsol ba bya zhing spang bar bya'o/ /mu bzhi pa'i dus su ngang la ma shor bar bya zhing de la gus par bya'o/ /ting nge 'dzin ma rdzogs pa'i dbang gis sems kyi nyams mu bzhir 'byung ste/ de ltar 'byung bar mi shes na/ blang dor gyi bye brag shes par mi 'gyur te/ de bas na ting nge 'dzin
<p>298b.4</p>rdzogs par mi 'gyur ro/ /ting nge 'dzin ma rdzogs pa'i dbang gis sems kyi nyams mu bzhir 'byung ste/ de ltar 'byung bar shes na blang dor gyi bye brag shugs kyis shes par 'gyur te/ de lta bas na ting nge 'dzin myur du rdzogs par 'gyur ro/ /zhi gnas kyi rgyu drug dang ldan zhing de'i mi mthun pa spong ba ni/ zhi gnas kyi rgyu drug
<p>298b.5</p>mthun pa'i yul na gnas pa la sogs pa'o/ /zhi gnas kyi rgyu drug shes par byas nas/ rgyud la ldan par bya zhing / mi mthun pa'i yul na gnas pa la sogs pa spang bar bya'o/ /zhi gnas kyi rgyu drug dang mi ldan zhing de'i mi mthun pa mi spang ba ni/ dor bar bya ba'i mu gsum pa ni phal cher 'byung zhing / dang du blang bar bya ba'i mu bzhi
<p>298b.6</p>pa ni gnas skabs kha cig tu 'byung bar 'gyur te/ des na ting nge 'dzin rdzogs par mi 'gyur ro/ /zhi gnas kyi rgyu drug dang ldan zhing de'i mi mthun pa spang ba ni dor bar bya'o/ /mu gsum pa ni gnas skabs kha cig tu 'byung bar 'gyur zhing dang du blang bar bya ba'i mu bzhi pa ni phal cher 'byung bar 'gyur ro/ /de bas na ting nge 'dzin myur du
<p>298b.7</p>rdzogs par 'gyur ro/ /sgom pa tshod zin cing thun ring po ma yin pa ni khams rab 'bring tha ma gsum las/ rab kyis ni nyin gyi sum cha mtshan gyi sum cha bsgom par bya ste/ nyin gyi sum cha ni thun gsum pa'am bzhir bsgom par bya'o/ /mtshan gyi sum cha ni nam gyi cha stod dang cha smad la bsgom par bya'o/ /khams 'bring gis
<p>299a</p>
<p>299a.1</p>ni nyin gyi bzhi cha mtshan gyi bzhi cha bsgom par bya ste/ nyin gyi bzhi cha ni thun bzhi 'am lngar bsgom par bya'o/ /mtshan gyi bzhi cha ni nam gyi cha stod dang cha smad la bsgom par bya'o/ /khams tha mas ni nyin mtshan gcig gi bzhi cha tsam la/ nam gyi cha stod dang cha smad dang nyin par thun bzhi 'am lngar bsgom
<p>299a.2</p>par bya'o/ /khams rab 'bring tha ma des phyis ting nge 'dzin mthu skyes par gyur nas nyin gyi phyed mtshan gyi phyed bsgom par bya ste/ nyin gyi phyed ni nyin par thun gsum du bsgom par bya'o/ /mtshan gyi phyed ni nam gyi cha stod dang cha smad la bsgom par bya'o/ /mi bsgom pa'i dus na yang chos thams cad sgyu ma lta bur shes par bya ba dang / 
<p>299a.3</p>snying rje bsgom pa la sogs pa ni bsgom pa'i rim pa nas 'byung ba bzhin du shes par bya'o/ /thun ring po ma yin pa ni sgom pa'i tshod zin cing lus dang sems la mi gnod tsam du bsgom mo/ /sgom pa'i tshod ma zin cing thun ring na ni dor bar bya ba'i mu gsum po ni phal cher 'byung la/ dang du blang bar bya ba'i bzhi pa ni gnas
<p>299a.4</p>skabs kha cig tu 'byung bar 'gyur te/ des na ting nge 'dzin rdzogs par mi 'gyur ro/ /sgom pa tshod zin cing thun ring po ma yin na ni dor bar bya ba'i mu gsum pa ni gnas skabs kha cig tu 'byung la/ dang du blang bar bya ba'i mu bzhi pa ni phal cher 'byung bar 'gyur te/ de bas na ting nge 'dzin myur du rdzogs par 'gyur
<p>299a.5</p>ro/ /de ltar shes par bya zhing brtson 'grus brtsams na ting nge 'dzin myur du rdzogs par 'gyur ro/ /mu bzhir shes shing blang dor bye brag mkhas/ /zhi gnas rgyu drug mi mthun spangs la mkhas/ /sgom pa tshod zin thun ring min la mkhas/ /de ltar gang shes ting 'dzin rdzogs la mkhas/ /bdag ni blo ldan skye bo ma
<p>299a.6</p>lags kyang / /gdams ngag blo la bzhag nas sems nyams brjod/ /skye bo ma sbyangs 'di la mos gyur na/ /mnyam gzhag gong ma'i khyad par thob par 'gyur/ /shes rab rnam gsum dbang gis blo yi byi dor byas/ /blo ldan skye bo 'di la ma dad gyur na 'ang / /mi mkhas dbang gis blo ldan yid mi dbab/ /gzhan phan ma 'dres blo yis brtsams
<p>299a.7</p>pas nyes pa med/ /bdag gis shin tu dang ba'i sgo nas 'di brtsams pas/ /skye bo thams cad lung dang rigs pa'i don rtogs nas/ /lam gyi rim tshul bzhin du bgrod nas mthar phyin te/ /mi rtog dang las thugs rje rgyun bzhin 'byung bar shog /sems kyi nyams cung zad tsam zhig mdor bsdus nas brjod pa rdzogs so// 
<p>299b</p>
<p>300a</p>
<p>300b</p>
<p>300b.1</p>@#/ /rgya gar skad du/ Ar+ya b+ha dra tsar+ya pra ni d+hA na rA dza/ bod skad du/ 'phags pa bzang po spyod pa'i smon lam gyi rgyal po/ /'phags pa 'jam dpal gzhon nur gyur pa la phyag 'tshal lo/ /ji snyed su dag phyogs bcu'i 'jig rten na/ /dus gsum
<p>300b.2</p>gshegs pa mi yi seng ge kun/ /bdag gis ma lus de dag thams cad la/ /lus dang ngag yid dang bas phyag bgyi'o/ /bzang po spyod pa'i smon lam stobs dag gis/ /rgyal ba thams cad yid kyi mngon sum du/ /zhing gi rdul snyed lus rab btud pa yis/ /rgyal ba kun
<p>300b.3</p>la rab tu phyag 'tshal lo/ /rdul gcig steng na rdul snyed sangs rgyas rnams/ /sangs rgyas sras kyi dbus na bzhugs pa dag /de ltar chos kyi dbyings rnams ma lus pa/ /thams cad rgyal ba dag gis gang bar mos/ /de dag bsngags pa mi zad rgya mtsho rnams/ /dbyangs
<p>300b.4</p>kyi yan lag rgya mtsho'i sgra kun gyis/ /rgyal ba kun gyi yon tan rab brjod cing / /bde bar gshegs pa thams cad bdag gis bstod/ /me tog dam pa phreng ba dam pa dang / sil snyan rnams dang byug pa gdugs mchog dang / mar me mchog dang bdug spos dam pa yis/ /
<p>300b.5</p>rgyal ba de dag la ni mchod par bgyi/ /na bza' dam pa rnams dang dri mchog dang / /phye ma phur ma ri rab mnyam pa dang / bkod pa khyad par 'phags pa'i mchog kun gyis/ /rgyal ba de dag la ni mchod par bgyi/ /mchod pa gang rnams bla med rgya che ba/ /de dag rgyal ba
<p>300b.6</p>thams cad la yang mos/ /bzang po spyod la dad pa'i stobs dag gis/ /rgyal ba kun la phyag 'tshal mchod par bgyi/ /'dod chags zhe sdang gti mug dbang gis ni/ /lus dang ngag dang de bzhin yid kyis kyang / /sdig pa bdag gis bgyis pa ci mchis pa/ /de dag
<p>300b.7</p>thams cad bdag gis so sor bshags/ /phyogs bcu'i rgyal ba kun dang sangs rgyas sras/ /rang rgyal rnams dang slob dang mi slob dang / /'gro ba kun gyi bsod nams gang la yang / /de dag kun gyi rjes su bdag yi rang / /gang rnams phyogs bcu'i 'jig rten
<p>301a</p>
<p>301a.1</p>sgron ma rnams/ /byang chub rim par sangs rgyas ma chags brnyes/ /mgon po de dag bdag gis thams cad la/ /'khor lo bla na med pa bskor bar bskul/ /mya ngan 'da' ston gang bzhed de dag la/ /'gro ba kun la phan zhing bde ba'i phyir/ /bskal
<p>301a.2</p>pa zhing gi rdul snyed bzhugs par yang / /bdag gis thal mo rab sbyar gsol bar bgyi/ /phyag 'tshal ba dang mchod cing bshags pa dang / /rjes su yi rang bskul zhing gsol ba yi/ /dge ba cung zad bdag gis ci bsags pa/ /thams cad bdag gis byang chub phyir
<p>301a.3</p>bsngo'o// //'das pa'i sangs rgyas rnams dang phyogs bcu yi/ /'jig rten dag na gang bzhugs mchod par gyur/ /gang yang ma byon de dag rab myur bar/ /bsam rdzogs byang chub rim par sangs rgyas spyon/ /phyogs bcu ga la'i zhing rnams ji snyed pa/ /de
<p>301a.4</p>dag rgya cher yongs su dag par gyur/ /byang chub shing dbang drung gshegs rgyal ba dang / /sangs rgyas sras kyis rab tu gang bar shog /phyogs bcu'i sems can gang rnams ji snyed pa/ /de dag rtag tu nad med bde bar gyur/ /'gro ba kun gyi chos kyi don rnams ni/ /
<p>301a.5</p>mthun par gyur cing re ba'ang 'grub par shog /byang chub spyod pa dag ni bdag spyod cing / /'gro ba kun tu skye ba dran par gyur/ /tshe rabs kun tu 'chi 'pho skye ba na/ /rtag tu bdag ni rab tu 'byung bar shog /rgyal ba kun gyi rjes su slob gyur te/ /bzang po spyod pa yongs su
<p>301a.6</p>rdzogs byed cing / /tshul khrims spyod pa dri med yongs dag pa/ /rtag tu ma nyams skyon med spyod par shog /lha yi skad dang klu dang gnod sbyin skad/ /grul bum dag dang mi yi skad rnams dang / /'gro ba kun gyi sgra rnams ji tsam par/ /thams cad skad du bdag gis chos
<p>301a.7</p>bstan to/ /des shing pha rol phyin la rab brtson te/ /byang chub sems ni nam yang brjed ma gyur/ /sdig pa gang rnams sgrib par gyur pa dag /de dag ma lus yongs su byang bar shog /las dang nyon mongs bdud kyi las rnams las/ /grol zhing 'jig rten 'gro
<p>301b</p>
<p>301b.1</p>ba rnams su yang / /ji ltar pad+mo chus mi chags pa bzhin/ /nyi zla nam mkhar thogs pa med ltar spyad/ /zhing gi khyon dang phyogs rnams ji tsam par/ /ngan song sdug bsngal rab tu zhi bar byed/ /bde ba dag la 'gro ba kun 'god cing / /'gro ba thams cad la ni phan par spyad/ /byang chub spyod pa yongs su rdzogs byed cing / /
<p>301b.2</p>sems can dag gi spyod dang mthun par 'jug /bzang po spyod pa dag ni rab ston cing / /ma 'ongs bskal pa kun tu spyod par gyur/ /bdag gi spyod dang mtshungs par gang spyod pa/ /de dag dang ni rtag tu 'grogs par shog /lus dang ngag rnams dang ni sems kyis kyang / /spyod pa dag dang smon lam
<p>301b.3</p>gcig tu spyad/ /bdag la phan par 'dod pa'i grogs po dag /bzang po spyod pa rab tu ston pa rnams/ /de dag dang yang rtag tu phrad par shog /de dag bdag gis nam yang yid mid byung / /sangs rgyas sras kyis bskor ba'i mgon po rnams/ /mngon sum rtag tu
<p>301b.4</p>bdag gis rgyal ba blta/ /ma 'ongs bskal pa kun tu mi skyo bar/ /de dag la yang mchod pa rgya cher bgyi/ /rgyal ba rnams kyi dam pa'i chos 'dzin cing / /byang chub spyod pa kun tu snang bar byed/ /bzang po spyod pa rnam par sbyong ba yang / /ma 'ongs bskal pa kun tu spyad
<p>301b.5</p>par bgyi/ /srid pa thams cad du yang 'khor ba na/ /bsod nams ye shes dag ni mi zad rnyed/ /thabs dang shes rab ting 'dzin rnam thar dang / /yon tan kun gyi mi zad mdzod du gyur/ /rdul gcig steng na rdul snyed zhing rnams te/ /zhing der bsam gyis mi
<p>301b.6</p>khyab sangs rgyas rnams/ /sangs rgyas sras kyi dbus na bzhugs pa la/ /byang chub spyad pa spyod cing blta bar bgyi/ /de ltar ma lus thams cad phyogs su yang / /skra tsam khyon la dus gsum tshad snyed kyi/ /sangs rgyas rgya mtsho zhing rnams rgya mtsho dang / /bskal
<p>301b.7</p>ba rgya mtshor spyod cing rab tu 'jug /gsung gcig yan lag rgya mtsho'i sgra kun gyis/ /rgyal ba kun dbyangs yan lag rnam dag pa/ /'gro ba kun gyi bsam pa ji bzhin dbyangs/ /sangs rgyas gsung la rtag tu 'jug par bgyi/ /dus gsum gshegs pa'i rgyal ba
<p>302a</p>
<p>302a.1</p>thams cad dag /'khor lo'i tshul rnams rab tu bskor ba yi/ /de dag gi yang gsung dbyangs mi zad la/ /blo yi stobs kyis bdag kyang rab tu 'jug /ma 'ongs bskal pa thams cad 'jug par yang / /skad cig gcig gis bdag kyang 'jug par bgyi/ /
<p>302a.2</p>gang yang bskal pa dus gsum tshad de dag /skad cig cha shas kyis ni zhugs par spyad/ /dus gsum gshegs pa mi yi seng ge gang / /de dag skad cig gcig la bdag gis blta/ /rtag tu de dag gi ni spyod yul la/ /sgyu mar gyur pa'i rnam thar stobs kyis 'jug /gang
<p>302a.3</p>yang dus gsum dag gi zhing bkod pa/ /de dag rdul gcig steng du mngon par bsgrub/ /de ltar ma lus phyogs rnams thams cad du/ /rgyal ba dag gi zhing rnams bkod la 'jug /gang yang ma byon 'jig rten sgron ma rnams/ /de dag rim par 'tshang rgya 'khor lo bskor/ /
<p>302a.4</p>mya ngan 'das pa rab tu zhi mtha' ston/ /mgon po kun gyi drung du bdag mchi'o/ /kun du myur ba'i rdzu 'phrul stobs rnams dang / /kun nas sgo yi theg pa'i stobs dag dang / /kun tu yon tan spyod pa'i stobs rnams dang / /kun tu khyab pa byams pa dag gi stobs/ /
<p>302a.5</p>kun nas dge ba'i bsod nams stobs dag dang / /chags pa med par gyur pa'i ye shes stobs/ /shes rab thabs dang ting 'dzin stobs dag gis/ /byang chub stobs rnams yang dag sgrub par byed/ /las kyi stobs rnams yongs su dag byed cing / /nyon mongs
<p>302a.6</p>stobs rnams kun tu 'joms par byed/ /bdud kyi stobs rnams stobs med rab byed cing / /bzang po spyod pa'i stobs ni rdzogs par bgyi/ /zhing rnams rgya mtsho rnam par dag byed cing / /sems can rgya mtsho dag ni rnam par dgrol/ /chos rnams rgya mtsho rab
<p>302a.7</p>tu mthong byed cing / /ye shes rgya mtsho rab tu rtogs par byed/ /spyod pa rgya mtsho rnam par dag byed cing / /smon lam rgya mtsho yongs su rdzogs par byed/ /sangs rgyas rgya mtsho rab tu mchod byed cing / /bskal pa rgya mtshor mi skyo spyad par bgyi/ /gang yang dus gsum
<p>302b</p>
<p>302b.1</p>gshegs pa rgyal ba yi/ /byang chub spyod pa'i smon lam bye brag rnams/ /bzang po spyod pa'i byang chub sangs rgyas nas/ /de kun bdag gis ma lus rdzogs par bgyi/ /rgyal ba kun gyi sras kyi thu bo pa/ /gang gi ming ni kun tu bzang zhes bya/ /mkhas pa de dang mtshungs
<p>302b.2</p>par spyad pa'i phyir/ /dge ba 'di dag thams cad rab tu bsngo/ /lus dang ngag dang yid kyang rnam dag cing / /spyod pa rnam dag zhing rnams yongs dag dang / /bsngo ba bzang po mkhas pa ci 'dra ba/ /de 'drar bdag kyang de dang mtshungs par shog /kun nas dge ba bzang po spyad
<p>302b.3</p>pa'i phyir/ /'jam dpal gyi ni smon lam spyad par bgyi/ /ma 'ongs bskal pa kun tu mi skyo bar/ /de yi bya ba ma lus rdzogs par bgyi/ /spyod pa dag ni tshad yod ma gyur cig /yon tan rnams kyang tshad bzung med par shog /spyod pa tshad med pa la gnas nas kyang / /
<p>302b.4</p>de dag 'phrul pa thams cad 'tshal bar bgyi/ /nam mkha'i mthar thug gyur pa ji tsam par/ /sems can ma lus mtha' yang de bzhin te/ /ji tsam las dang nyon mongs mthar gyur pa/ /bdag gi smon lam mtha' yang de tsam mo/ /gang yang phyogs bcu'i zhing rnams
<p>302b.5</p>mtha' yas pa/ /rin chen brgyan te rgyal ba rnams la phul/ /lha dang mi yi bde ba'i mchog rnams kyang / /zhing gi rdul snyed bskal par phul ba bas/ /gang gis bsngo ba'i rgyal po 'di thos nas/ /byang chub mchog gi rjes su rab mos shing / /lan cig tsam yang dad
<p>302b.6</p>pa bskyed pa na/ /bsod nams dam pa'i mchog tu 'di 'gyur ro/ /gang gis bzang spyod smon lam 'di btab pas/ /des ni ngan song thams cad spang bar 'gyur/ /des ni grogs po ngan pa spangs pa yin/ /snang ba mtha' yas de yang des myur mthong / /de dag rnyed pa rab
<p>302b.7</p>rnyed bde bar 'tsho/ /mi tshe 'dir yang de dag legs par 'ong / /kun tu bzang po de yang ci 'dra bar/ /de dag ring por mi thogs de bzhin 'gyur/ /mtshams med lnga po dag gi sdig pa rnams/ /gang gi mi shes dbang gis byas pa dag /de yis bzang po spyod pa 'di
<p>303a</p>
<p>303a.1</p>brjod na/ /myur du ma lus yongs su byang bar 'gyur/ /ye shes dang ni gzugs dang mtshan rnams dang / /rigs dang kha dog rnams dang ldan par 'gyur/ /bdud dang mu stegs mang pos de mi thub/ /'jig rten gsum po kun na'ang mchod par 'gyur/ /byang
<p>303a.2</p>chub shing dbang drung du de myur 'gro/ /song nas sems can phan phyir der 'dug ste/ /byang chub sangs rgyas 'khor lo rab tu bskor/ /bdud rnams sde dang bcas pa thams cad btul/ /gang yang bzang po spyod pa'i smon lam 'di/ /'chang ba dang ni ston tam klog pa yi/ /
<p>303a.3</p>de yi rnam par smin pa sangs rgyas mkhyen/ /byang chub mchog la som nyi ma byed cig /'jam dpal ji ltar mkhyen cing dpa' ba dang / /kun tu bzang po de yang de bzhin te/ /de dag kun gyi rjes su bdag slob cing / /dge ba 'di dag thams cad rab tu bsngo/ /dus gsum
<p>303a.4</p>gshegs pa rgyal ba thams cad kyis/ /bsngo ba gang la mchog tu bsngags pa des/ /bdag gi dge ba'i rtsa ba 'di kun kyang / /bzang po spyod phyir rab tu bsngo bar bgyi/ /bdag ni 'chi ba'i dus byed gyur pa na/ /sgrib pa thams cad dag ni phyir bsal te/ /mngon
<p>303a.5</p>sum snang ba mtha' yas de mthong nas/ /bde ba can gyi zhing der rab tu 'gro/ /der song nas ni smon lam 'di dag kyang / /thams cad ma lus mngon du 'gyur bar shog /de dag ma lus bdag gis yongs su bkang / /'jig rten ji srid sems can phan par bgyi/ /
<p>303a.6</p>rgyal ba'i dkyil sa khor bzang zhing dga' ba der/ /pad+mo dam pa shin tu mdzes las skyes/ /snang ba mtha' yas rgyal bas mngon sum du/ /yung bstan pa yang bdag gis der thob shog /der ni bdag gis lung bstan rab thob nas/ /sprul pa mang po bye ba phrag brgya yis/ /
<p>303a.7</p>blo yi stobs kyis phyogs bcu rnams su yang / /sems can rnams la phan pa mang po bgyi/ /bzang po spyod pa'i smon lam bton pa yi/ /dge ba cung zad bdag gis ci bsags pa/ /des ni 'gro ba'i smon lam dge ba rnams/ /skad cig gcig gis thams cad 'byor par
<p>303b</p>
<p>303b.1</p>shog /gang yang bzang po spyod pa 'di bsngos pas/ /bsod nams mtha' yas dam pa gang thob des/ /'gro ba sdug bsngal chu bor bying ba rnams/ /'od dpag med pa'i gnas rab thob par shog /smon lam rgyal po 'di dag mchog gi gtso/ /mtha' yas 'gro ba kun la phan
<p>303b.2</p>byed cing / /kun tu bzang pos brgyan pa'i gzhung grub ste/ /ngan song gnas rnams ma lus stongs par shog /'phags pa bzang po spyod pa'i smon lam gyi rgyal po rdzogs so// //'di byang chub sems dpa'i sde snod kyi nang tshan phal po che'i sdong po
<p>303b.3</p>brgyan pa zhes bya ba 'chos kyi rnam grangs nor bzang gis dge ba'i bshes gnyen bsnyan bkur ba'i spyod pa phyogs gcig pa'i le'u las phyung ba'o//[ ]@##/ /rgya gar skad du/ Ar+ya mi TI pra Ni d+hA na rA dza/ bod skad du/ 
<p>303b.4</p>'phags pa byams pa'i smon lam gyi rgyal po/ sangs rgyas dang byang chub sems dpa' thams cad la phyag 'tshal lo/ /sangs rgyas kun la phyag 'tshal lo/ /drang srong lha mig ldan pa yi/ /byang chub sems dpa' rnams dang yang / /nyan thos rnams la
<p>303b.5</p>phyag 'tshal lo/ /ngan 'gro thams cad zlog byed cing / /mtho ris lam ni rab ston la/ /rga shi med par 'dren bgyid pa/ /byang chub sems la phyag 'tshal lo/ /sems kyi dbang du gyur pas na/ /bdag gis sdig pa ci bgyis pa/ /sangs rgyas spyan sngar mchis nas su/ /
<p>303b.6</p>bdag gis de dag bshags par bgyi/ /bdag las rnam pa gsum gang gis/ /bsod nams tshogs ni bskyed pa des/ /bdag gi kun mkhyen sa bon te/ /bdag gi byang chub mi zad shog /phyogs bcu dag gi zhing khams su/ /sangs
<p>303b.7</p>rgyas mchod pa gang byung ba/ /sangs rgyas mkhyen pas yi rang ba/ /de la bdag ni yi rang ngo / /sdig pa thams cad bshags par bgyi/ /bsod nams kun la yi rang ngo / /sangs rgyas kun la phyag 'tshal lo/ /bdag ni ye shes mchog thob shog /phyogs bcu dag gi phyogs rnams na/ /sa bcu dag la
<p>304a</p>
<p>304a.1</p>gnas pa yi/ /byang chub sems dpa' byang chub mchog /'tshang rgya bgyid par bskul ma 'debs/ /byang chub dam par sangs rgyas shing / /sde dang bcas pa'i bdud btul nas/ /srog chags kun la sman slad du/ /chos kyi 'khor lo bskor gyur cig /
<p>304a.2</p>chos rnga chen po'i sgra yis ni/ /sdug bsngal sems can mthar bgyid shog /bskal pa bye ba bsam yas su/ /chos ston mdzad cing bzhugs gyur cig /'dod pa'i 'dam du bying gyur cing / /sred pa'i srad bus dam bcings pa/ /'ching ba kun gyis bcings bdag
<p>304a.3</p>la/ /rkang gnyis mchog rnams gzigs su gsol/ /sems kyi dri mar bgyis pa la/ /sangs rgyas rnams ni smod mi mdzad/ /sems can rnams la byams thugs ldan/ /srid pa'i mtsho las sgrol bar shog /rdzogs pa'i sangs rgyas gang bzhugs dang / /gang dag
<p>304a.4</p>'das dang ma byon pa/ /de dag rjes su bdag slob cing / /byang chub spyad pa spyod gyur cig /pha rol phyin drug rdzogs bgyis nas/ /'gro drug sems can mthar bgyid shog /mngon shes drug po mngon bgyis nas/ /bla med byang chub reg gyur cig /ma skyes pa dang mi 'byung dang / /
<p>304a.5</p>rang bzhin ma mchis gnas ma mchis/ /rnam rig ma mchis dngos ma mchis/ /stong pa'i chos ni rtogs par shog /sangs rgyas drang srong chen po ltar/ /sems can ma mchis srog ma mchis/ /gang zag ma mchis gso ma mchis/ /bdag ma mchis pa'i chos rtogs shog /
<p>304a.6</p>bdag 'dzin bdag gir 'dzin pa yi/ /dngos po kun la mi gnas par/ /sems can kun la bde slad du/ /ser sna ma mchis sbyin gtong shog /dngos po dngos po ma mchis pas/ /bdag gi longs spyod lhun grub shog /dngos po thams cad rnam 'jig pas/ /sbyin pa'i pha
<p>304a.7</p>rol phyin rdzogs shog /khrims kyi tshul khrims skyon med cing / /tshul khrims rnam par dag dang ldan/ /rlom sems med pa'i tshul khrims kyis/ /tshul khrims pha rol phyin rdzogs shog /sa 'am yang na chu 'am me/ /rlung gi khams ltar mi gnas shing / /bzod pa'ang
<p>304b</p>
<p>304b.1</p>khro ba ma mchis par/ /bzod pa'i pha rol phyin rdzogs shog /brtson 'grus brtsams pa'i brtson 'grus kyis/ /brtan spro le lo ma mchis shing / /stobs dang ldan pa'i lus sems kyis/ /brtson 'grus pha rol phyin rdzogs shog /sgyu ma lta bu'i ting 'dzin dang / /dpa' bar
<p>304b.2</p>'gro ba'i ting 'dzin dang / /rdo rje lta bu'i ting 'dzin gyis/ /bsam gtan pha rol phyin rdzogs shog /rnam par thar pa'i sgo gsum dang / /dus gsum mnyam pa nyid dang yang / /rig gsum mngon sum bgyis pa yis/ /shes rab pha rol phyin rdzogs shog /sangs rgyas
<p>304b.3</p>kun gyis bsngags pa dang / /'od dang gzi brjid 'bar ba dang / /byang chub sems dpa'i brtson 'grus kyis/ /bdag gi bsam pa rdzogs gyur cig /de ltar spyad pa spyod byed cing / /byams pa grags dang ldan pa yis/ /pha rol phyin drug rdzogs bgyis nas/ /sa bcu po la
<p>304b.4</p>rab tu gnas/ /kun dga' bo byang chub sems dpa' sems dpa' chen po byams pa gang la gnas nas thabs mkhas pas theg pa bde ba dang / 'jug pa bde ba dang / lam bde bas bla na med pa yang dag par rdzogs pa'i byang chub yang dag par bsgrub pa'i thabs mkhas pa ni
<p>304b.5</p>'di yin no/ /'phags pa byams pa'i smon lam gyi rgyal po rdzogs so// //dkon brtsegs kyi byams pas zhus pa lung bstan pa zhes bya ba'i theg pa chen po'i mdo las so//[ ]@/ /gser 'od dam pa mdo sde'i dbang po'i smon lam bzhugs/ @##/ /dkon
<p>304b.6</p>mchog gsum la phyag 'tshal lo/ /gser 'od dam pa'i rnga chen sgra yis ni/ /stong gsum 'jig rten 'jig rten gsum 'di na/ /ngan song sdug bsngal gshin rje'i sdug bsngal dang / /dbul ba'i sdug bsngal sdug bsngal zhi bar shog /rnga bo che yi sgra skad 'di yis ni/ /
<p>304b.7</p>'jig rten rmongs pa thams cad zhi gyur cig /ji ltar thub dbang 'jigs med 'jigs zhi ltar/ /sems can 'jigs med 'jigs dang bral bar shog /ji ltar 'khor bar kun mkhyen thub dbang po/ /'phags pa'i yon tan kun dang ldan pa ltar/ /skye dgu ting 'dzin
<p>305a</p>
<p>305a.1</p>byang chub yan lag gi/ yon tan ldan zhing yon tan rgya mtshor gyur/ /rnga bo che yi sgra skad 'di yis ni/ /sems can thams cad tshangs pa'i sgra ldan gyur/ /sangs rgyas dam pa byang chub mchog reg shog /chos kyi 'khor lo dge ba bskor gyur cig /bskal pa bsam
<p>305a.2</p>gyis mi khyab bzhugs par shog /'gro la phan phyir chos kyang ston gyur cig /nyon mongs 'joms gyur sdug bsngal sel bar gyur/ /'dod chags zhe sdang gti mug zhi gyur cig /sems can gang dag ngan song sar gnas te/ /rus pa'i yul la me lce rab 'bar ba/ /de dag
<p>305a.3</p>rnga chen bsgrags pa thos gyur cig /sdug bsngal thams cad rab tu zhi gyur nas/ /sangs rgyas phyag 'tshal lo zhes tshig thos shog /sems can kun gyi tshe rabs brgya dag dang / /tshe rabs stong phrag bye bar skye dran shog /thub pa'i dbang po rtag tu dran gyur cing / /de dag gi ni
<p>305a.4</p>rgya chen gsung thos shog /rnga bo che yi sgra skad 'di yis ni/ /sangs rgyas rnams dang rtag tu 'grogs rnyed gyur/ /sdig pa'i las rnams rnam par spong bar shog /bya ba dge ba rnams ni spyod gyur cig /mi dang lha dang srog chags thams cad kyi/ /de dag bsam dang smon lam
<p>305a.5</p>gang yin pa/ /rnga bo che yi sgra skad 'di yis ni/ /de dag rnams kyi re kun rdzogs gyur cig /sems can gang dag sems dmyal mi bzad skyes/ /lus la me lce kun tu rab tu 'bar/ /skyabs med mya ngan bcas shing yongs 'khyam pa/ /me rnams ma lus rab tu zhi bar shog /
<p>305a.6</p>sems dmyal yi dwags mi yi 'jig rten na/ /sems can sdug bsngal mi bzad drag po gang / /rnga bo che yi sgra skad 'di yis ni/ /de dag rnams kyi sdug bsngal kun zhi shog /rten med dpung gnyen med pa dang / /skyabs med par ni gyur pa dag /de rnams la ni skyob pa dang / /
<p>305a.7</p>dpung gnyen rten mchog bdag gyur cig /sangs rgyas rkang gnyis dam pa dag /thugs brtse thugs rje ldan pa'i thugs/ /gang dag phyogs bcu'i 'jig rten na/ /bzhugs pa bdag la dgongs su gsol/ /bdag gis sngon chad sdig pa'i las/ /shin tu mi bzad gang
<p>305b</p>
<p>305b.1</p>bgyis pa/ /stobs bcu'i spyan sngar bdag mchis te/ /de dag thams cad bshags par bgyi/ /pha ma dag tu mi 'dzin dang / /sangs rgyas rnams su mi 'dzin dang / /dge ba dag tu mi 'dzin pas/ /sdig pa bdag gis gang bgyis dang / /phyug cing rgyags pas dregs pa
<p>305b.2</p>dang / /rigs dang longs spyod rgyags pa dang / /gzhon pa'i rgyags pas dregs pa yis/ /bdag gis sdig pa gang bgyis dang / /nyes sam nyes par smras pa dang / /nyes pas bgyis pa'i las rnams dang / /nyes pa'i dmigs su ma bltas pas/ /bdag gis sdig pa
<p>305b.3</p>gang bgyis dang / /byis pa'i blo yis 'jug pa dang / /mi shes mun pa'i sems dang ni/ /sdig pa'i grogs po'i dbang gyur dang / /nyon mongs rnam par 'khrug sems dang / /rtsed mo dga' ba'i dbang nyid dang / /mya ngan dang ni nad dbang dang / /nor gyis mi chog nyes pa yis/ /
<p>305b.4</p>bdag gis sdig pa gang bgyis dang / /'phags min skye bo 'dren pa dang / /phrag dog ser sna'i sgyu dang ni/ /g.yo dang dbul ba'i nyes pa yis/ /bdag gis sdig pa gang bgyis dang / /phongs pa 'byung ba'i dus kyi tshe/ /'dod pa rnams dang 'jigs rgyu dang / /phyug po ma
<p>305b.5</p>yin gyur pa yis/ /bdag gis sdig pa gang bgyis dang / /g.yo ba'i sems kyi dbang nyid dang / /'dod dang khro ba'i dbang nyid dang / /bkres dang skom gyis nyen pa yis/ /bdag gis sdig pa gang bgyis dang / /bza' ba dag dang btung ba dang / /bud med rgyu dang gos kyi
<p>305b.6</p>phyir/ /nyon mongs btung ba sna tshogs kyis/ /bdag gis sdig pa gang bgyis dang / /lus dang ngag dang yid kyis sdig /nyes par spyad pa rnam gsum bsags/ /'di 'dra'i tshul gyis gang bgyis pa/ /de dag thams cad bdag 'chags so/ /sangs rgyas
<p>305b.7</p>rnams dang chos rnams dang / /de bzhin nyan thos rnams la yang / /gus pa ma lags gang bgyis pa/ /de dag thams cad bdag 'chags so/ /gang yang rang sangs rgyas rnams dang / /byang chub sems dpa' rnams la yang / /gus pa ma lags bgyis pa rnams/ 
<p>306a</p>
<p>306a.1</p>de dag thams cad bdag 'chags so/ /dam chos smra ba rnams la yang / /gus pa ma lags bgyis pa dang / /chos la'ang gus par ma bgyis pa/ /de dag thams cad bdag 'chags so/ /bdag gis rtag tu mi shes pas/ /dam pa'i chos ni spangs pa
<p>306a.2</p>dang / /pha ma rnams la ma gus pa/ /de dag thams cad bdag 'chags so/ /blun pa dang ni byis pa dang / /'dod chags zhe sdang gti mug dang / /nga rgyal dregs pas bsgribs bgyis pa/ /de dag thams cad bdag 'chags so/ /bdag ni phyogs bcu'i 'jig rten du/ /
<p>306a.3</p>stobs bcu rnams la mchod par shog /bdag ni phyogs bcur sems can rnams/ /sdug bsngal kun las 'don gyur cig /sems can bsam gyis mi khyab kun/ /sa bcu dag la 'god par shog /sa bcu dag la gnas nas kyang / /thams cad de bzhin gshegs
<p>306a.4</p>gyur cig /ji srid sdug bsngal rgya mtsho las/ /de kun mthar bgyid nus srid du/ /sems can re re'i phyir yang ni/ /bskal pa bye bar spyod par shog /gser 'od dam pa zhes bgyi ba/ /las rnams thams cad byang byed pa/ /zab mo dag ni ston pa 'di/ /sems can de dag
<p>306a.5</p>ston gyur cig /gang gis bskal pa stong rnams su/ /sdig pa shin tu mi bzad bgyis/ /lan cig rab tu bshags pa yis/ /de dag thams cad byang bar 'gyur/ /gang gis las kyi sgrib pa rnams/ /myur du yang dag zad 'gyur ba/ /gser 'od dam pa dge ba
<p>306a.6</p>yis/ /bshags pa 'di dag bshags nas ni/ /rin chen 'byung gnas mchog bcu po/ /sa bcu la ni gnas par shog /sangs rgyas yon tan snang gyur cig /srid pa'i mtsho las sgrol bar shog /sangs rgyas rgya mtsho chu bo dang / /yon tan rgya mtsho zab mo de/ /sangs
<p>306a.7</p>rgyas yon tan bsam yas kyis/ /thams cad mkhyen du rdzogs par shog /ting 'dzin brgya phrag stong rnams dang / /gzungs rnams bsam gyis mi khyab dang / /dbang stobs byang chub yan lag gis/ /stobs bcu dam par 'gyur bar shog /dgongs pa'i
<p>306b</p>
<p>306b.1</p>thugs kyis sangs rgyas rnams/ /bdag la rnam par gzigs su gsol/ /thugs rje ldan pa'i thugs kyis ni/ /nongs pa rab tu gzung du gsol/ /bdag gis bskal pa brgya rnams su/ /sngon chad sdig pa gang bgyid pa/ /de phyir bdag ni mya ngan sems/ /phongs dang
<p>306b.2</p>mya ngan 'jigs pas gzir/ /sdig pa'i las la 'jigs par bgyid/ /yid ni rtag tu dman par gyur/ /gang dang gang du 'gro bgyid pa/ /bdag ni gang du'ang dga' ma mchis/ /sangs rgyas thams cad thugs rjer ldan/ /'gro ba kun gyi 'jigs sel bas/ /nongs pa rab
<p>306b.3</p>tu gzung du gsol/ /'jigs pa dag las bdag thar mdzod/ /bdag gi nyon mongs las rnams kyis/ /dri ma de bzhin gshegs pas sol/ /sangs rgyas rnams kyis bdag la ni/ /thugs rje chu yis bkru bar gsol/ /sdig pa thams cad bshags par bgyi/ /
<p>306b.4</p>sngon chad bdag gis gang bgyis dang / /da ltar bdag gis sdig pa gang / /de dag thams cad bdag 'chags so/ /nongs par bgyis pa'i las rnams kun/ /slan chad mi bgyid bsdam par bgyi/ /bdag gis nongs par bgyis pa gang / /sdig de bcab par mi bgyi'o/ /
<p>306b.5</p>lus kyi las ni rnam gsum dang / /ngag gi rnam pa bzhi dag dang / /yid kyi rnam pa gsum po rnams/ /de dag thams cad bdag 'chags so/ /lus kyis bgyis dang ngag gi las/ /yid kyis rnam par bsams pa dang / /las rnams bcu po bgyis pa dag /de dag thams
<p>306b.6</p>cad bdag 'chags so/ /mi dge'i las bcu spangs nas su/ /dge ba bcu po bsten bgyis nas/ /sa bcu la ni bdag gnas shing / /stobs bcu mchog tu gyur par shog /bdag gis sdig pa'i las gang dag /mi 'dod 'bras bu thob bgyid pa/ /sangs rgyas
<p>306b.7</p>spyan sngar mchis nas ni/ /de dag thams cad bshags par bgyi/ /'dzam bu'i gling 'dir gang dag dang / /'jig rten khams ni gzhan dag tu/ /gang rnams dge ba'i las bgyid pa/ /dge ba kun la yid rang ngo / /lus dang ngag dang yid kyis kyang / /bdag gis
<p>307a</p>
<p>307a.1</p>bsod nams gang bsgrubs pa/ /bdag ni dge ba'i rtsa ba des/ /byang chub mchog la reg par shog /srid 'gro nyam ngar byis pa'i blo yis ni/ /shin tu mi bzad sdig pa gang bgyis pa/ /stobs bcu mi mnyam spyan sngar mchis nas ni/ /sdig pa
<p>307a.2</p>de kun so sor bshags par bgyi/ /skye ba nyam nga srid pa nyam nga dang / /'jig rten nyam nga g.yo sems nyam nga dang / /lus kyi spyod pa nyam nga sna tshogs kyis/ /bdag gis sdig pa gang bsags de 'chags so/ /byis pa blun byas nyon mongs nyam nga dang / /sdig pa'i
<p>307a.3</p>grogs dang phrad pa nyam nga dang / /srid pa nyam nga 'dod chags nyam nga dang / /zhe sdang gti mug mun pa'i nyam nga dang / /ngal ba'i nyam nga dus kyi nyam nga dang / /bsod nams bsgrub pa nyam nga gang bgyis pa/ /rgyal ba mi mnyam mngon sum mchis nas ni/ /sdig pa de
<p>307a.4</p>kun so sor bshags par bgyi/ /sangs rgyas gser mdog ri snang ri rab 'dra/ /yon tan rgya mtsho 'dra la phyag 'tshal lo/ /rgyal ba de dag rnams la skyabs su mchi/ /rgyal ba de dag kun la mgos phyag 'tshal/ /gser mdog gser ni dri ma med pa'i gser gyi 'od/ /
<p>307a.5</p>dri med rnam dag bai DUr+ya yi yan lag spyan/ /sangs rgyas nyi ma dpal gzi grags 'bar 'byung ba'i gnas/ /thugs rje'i 'od zer dag gis mun pa mun nag bsal/ /yan lag rab tu dri med 'od bzang rnam par mdzes/ /sangs rgyas nyi ma yan lag dri med gser 'dras
<p>307a.6</p>khyab/ /nyon mongs med gdungs yid can 'bar ba'i me 'dra ba/ /thub pa'i zla ba'i 'od zer dra bas tshim par mdzad/ /mtshan mchog sum cu gnyis kyis dbang po yan lag mdzes/ /dpe byad bzang po dag gis yan lag rnam par mdzes/ /dpal gzi bsod nams
<p>307a.7</p>'bar 'khrungs 'od zer dra ba yis/ /'jig rten gsum na mun khrod nyi ma bzhin du bzhugs/ /dri med rgya chen kha dog sna tshogs bai DUr+ya/ /skya rengs dmar dang dngul dang shel bzhin yan lag dmar/ /'od zer dra ba rnam pa sna tshogs legs brgyan pa/ /thub chen khyod
<p>307b</p>
<p>307b.1</p>ni nyi ma bzhin du de yis mdzes/ /mya ngan 'khrugs pa'i 'chi chu rgal ba'i dba' rlabs can/ /'khor ba'i klung chen phongs pa'i chu bor lhung ba la/ /sdug bsngal rgya mtsho mchog tu rtsub cing shugs drag pa/ /bde gshegs nyi ma'i 'od zer mang po rnams kyis skoms/ /yan
<p>307b.2</p>lag gser gyi mdog tu rnam par snang / /ye shes 'byung gnas 'jig rten gsum mgon mchog /rab mdzes mtshan gyis yan lag rnam spras pa/ /sangs rgyas gser sku 'bar la phyag 'tshal lo/ /ji ltar rgya mtsho'i chu ni dpag med dang / /ji ltar sa la sa rdul mtha' yas
<p>307b.3</p>dang / /ji ltar ri rab rdo mtha' mtshungs med dang / /ji ltar nam mkha'i tha ma mtha' yas pa/ /de bzhin sangs rgyas yon tan mtha' yas te/ /sems can kun gyis shes par mi nus so/ /bskal pa du mar gzhal cing bsams kyang ni/ /yon tan tha ma shes
<p>307b.4</p>par mi nus so/ /chu ni skra yi rtse mo'i tshad tsam dang / /rdor bcas rir bcas rgya mtshor bcas pa ni/ /bskal par bgrangs na shes par nus kyang srid/ /sangs rgyas yon tan pha mtha' shes mi nus/ /yon tan kha dog snyan dang grags pa dang / /dge ba'i mtshan gyis
<p>307b.5</p>brgyan pa'i sku lus dang / /dpe byad bzang po brgyad cus brgyan pa yis/ /sems can thams cad de 'drar gyur par shog /bdag gis dge ba'i las rnams 'di dag gis/ /'jig rten mi ring sangs rgyas 'gyur bar shog /'gro la phan phyir chos kyang ston gyur
<p>307b.6</p>cig /sems can sdug bsngal mang gzir thar byed shog /stobs bcas sder bcas bdud las rgyal gyur cig /chos kyi 'khor lo dge ba bskor bar shog /bskal pa bsam gyis mi khyab bzhugs gyur cig /bdud rtsi chu yis sems can tshim byed shog /
<p>307b.7</p>ji ltar sngon gyi rgyal pas rdzogs pa ltar/ /pha rol phyin drug bla med rdzogs par shog /nyon mongs bcom zhing sdug bsngal sel gyur cing / /'dod chags zhe sdang gti mug zhi byed shog /tshe rabs brgya dang tshe rabs bye ba stong / /bdag ni rtag tu tshe rabs dran par
<p>308a</p>
<p>308a.1</p>shog /thub pa'i dbang po rtag tu dran gyur cig /de dag rnams kyi gsung rgya che thos shog /bdag ni dge ba'i las rnams 'di dag gis/ /rtag tu sangs rgyas 'grogs pa rnyed par shog /sdig pa'i las rnams rnam par spong gyur cing / /dge ba'i
<p>308a.2</p>'byung gnas dge rnams spyod par shog /zhing rnams kun na srog chags thams cad kyang / /'jig rten dag na sdug bsngal kun zhi gyur/ /sems can dbang po ma tshang yan lag nyams/ /de kun de'u re dbang po tshang bar shog /gang dag nad btab nyam chung lus
<p>308a.3</p>nyams dang / /phyogs bcu dag na skyabs med gyur pa rnams/ /de kun myur du nad las thar gyur cig /nad med stobs dang dbang po rnyed par shog /gang dag rgyal po chom rkun dgras bsdigs bsad thug dang / /sdug bsngal rnam pa sna tshogs brgya yis phongs gyur
<p>308a.4</p>pa/ /sems can nyam thag gyur cing sdug bsngal de dag kun/ /'jigs mchog mi bzad brgya po de las thar gyur cig /gang dag brdegs shing bcings pas bcings gzir ba/ /phongs pa sna tshogs dag na gnas gyur cing / /nyon mongs stong phrag du mas dkrugs
<p>308a.5</p>nas kyang / /'jigs pa mi bzad mya ngan sna tshogs rnyed/ /de dag thams cad bcings las grol gyur cig /brdegs pa dag ni brdegs las thar bar shog /bsad pa rnams kyang srog dang ldan gyur cig /phongs gyur thams cad 'jigs pa med par shog /
<p>308a.6</p>sems can gang dag bkres sred skom gyis gzir/ /de dag zas skom sna tshogs rnyed par shog /long bas gzugs rnams sna tshogs mthong gyur cing / /'on pas yid 'ong sgra rnams thos par shog /gcer bu rnams kyis sna tshogs gos rnyed gyur/ /sems can dbul
<p>308a.7</p>pos gter rnams rnyed par shog /nor 'bru rin chen sna tshogs mang po yis/ /sems can thams cad bde dang ldan par shog /gang yang sdug bsngal tshor bar gnod ma gyur/ /sems can thams cad blta na sdug pa dang / /gzugs bzang mdzes shing shin tu shis par
<p>308b</p>
<p>308b.1</p>shog /rtag tu bde ba du ma sogs gyur cig /yid kyi zas skom rab 'byor bsod nams dag /bsams ma thag tu de dag grub gyur cig /rdza rnga cang te'u pi wang sgra snyan dang / /chu mig mtshe'u rdzing bu lteng ka dag /gser gyi pad+ma ut+pal 'dab ma can/ /zas skom gos nor
<p>308b.2</p>mu tig nor bu dbyig /rgyan gser rin chen sna tshogs bai DUr+ya/ /de dag bsams ma thag tu grub gyur cig /'jig rten gang na'ang sdug bsngal sgra ma byung / /sems can gcig kyang mi 'phrod mthong ma gyur/ /de dag thams cad kha dog rgya chen dang / /phan tshun du ni 'od byed
<p>308b.3</p>gyur par shog /mi yi 'jig rten phun sum tshogs gang yod/ /de dag bsam par de dag skye bar gyur/ /bsam pa thams cad bsams ma thag tu yang / /bsod nams 'bras bu yongs su rdzogs par shog /spos dang phreng ba dag dang byug pa dang / /gos dang phye ma me tog sna
<p>308b.4</p>tshogs dang / /ljon shing dag las dus gsum 'bab par shog /sems can de dag len cing dgar gyur cig /de bzhin gshegs pa bsam yas thams cad dang / /rdzogs pa'i byang chub sems dpa' nyan thos dang / /rdul bral dri med bstan pa'i chos la yang / /
<p>308b.5</p>phyogs bcu rnams su mchod pa byed par shog /'gro ba dman pa thams cad spong gyur cig /mi khom brgyad po dag las 'das par shog /dal ba'i rgyal po dam pa thob gyur cig /rtag tu sangs rgyas 'grogs pa thob par shog /rtag tu mtho ba'i rigs su skye bar
<p>308b.6</p>shog /nor dang 'bru yis mdzod rnams 'byor gyur cig /snyan dang grags dang gzugs dang kha dog gis/ /bskal pa du mar legs par brgyan par shog /bud med thams cad rtag tu phor gyur te/ /dpa' zhing rtul phod mkhas shing gsal bar shog /de kun rtag tu
<p>308b.7</p>byang chub phyir spyod gyur/ /pha rol phyin pa drug la spyod par shog /phyogs bcu dag na rin chen shing dbang drung / /sangs rgyas bde bzhugs rin chen bai DUR+Ya'i/ /khri la bzhugs pa dag ni mthong gyur cig /chos bstan pa yang de dag thos par shog /bdag gis sdig
<p>309a</p>
<p>309a.1</p>pa'i las rnams bsgrubs pa ni/ /srid pa nyam ngar sngon chad gang bsgrubs pa/ /sdig las gang dag mi 'dod 'bras thob pa /dge ba thams cad ma lus zad gyur cig /sems can gang dag srid par bcings gnas kun/ /'khor ba'i zhags
<p>309a.2</p>pa'i thag pas dam bcings pa/ /shes rab lag gis bcings pa bkrol bar shog /sdug bsngal rnams las thar gyur thob gyur cig /sems can gang dag 'dzam bu'i gling 'di dang / /gang dag 'jig rten khams ni gzhan rnams na/ /bsod nams sna tshogs
<p>309a.3</p>zab mo rnams byed pa/ /de dag kun la rjes su yi rang ngo / /lus dang ngag dang yid kyis bsgrubs pa yi/ /bdag gi rjes su yi rang bsod nams des/ /bdag gi smon lam 'bras bu yod par shog /byang chub rdul bral bla med thob gyur cig /gang dag rtag tu dri ma
<p>309a.4</p>bral ba dang / /dri med yid kyi phyag 'tshal bstod pa dang / /yongs su bsngo ba brjod pa 'di yis ni/ /bskal pa drug cur ngan song spong bar 'gyur/ /tshigs su bcad pa brjod pa 'di dag gis/ /skyes pa bud med bram ze rgyal rigs las/ /thal sbyar 'dug ste rgyal ba
<p>309a.5</p>gang bstod pa/ /tshe rabs kun tu skye ba dran par 'gyur/ /yan lag dbang po kun gyis yan lag brgyan/ /bsod nams yon tan sna tshogs rnams dang ldan/ /mi dbang rgyal po rtag tu de mchod de/ /de dang de dag tu ni de 'drar 'gyur/ /gang dag rna ba'i bu gar bshags
<p>309a.6</p>pa 'di ni grag 'gyur ba/ /de dag sangs rgyas gcig gi gan nas dge ba byas ma yin/ /gnyis las ma yin bzhi las ma yin lnga min bcu la min/ /de ltar sangs rgyas stong gi gan nas dge ba byas pa yin/ /'di dag gang gis thos pa de dag thams cad bsod nams kyi phung po
<p>309a.7</p>rgya chen po dang ldan pa dang / skye bo mang po la phan pa dang bde bas tshim par byed de/ /sgrib pa thams cad byang bar 'gyur ba shes par gyis shig /'di lta bu'i spyod pa khyad par can dang ldan pa 'di dag ni/ sngon 'das pa'i dus na de bzhin gshegs pa dag la bstod pa dang /
<p>309b</p>
<p>309b.1</p>smon lam rgya chen po btab pa'i rgyu dang / de bzhin gshegs pa'i byin gyi rlabs kyis de dag thos pa yin no/ /'phags pa gser 'od dam pa mdo sde'i dbang po'i rgyal po las gsungs pa'i smon lam rdzogs so// //[]@/ /rgyal po gser gyi lag pa'i smon lam bzhugs/ 
<p>309b.2</p>@##/ /dkon mchog gsum la phyag 'tshal lo/ /ma 'ongs bskal pa mtha' yas rnams su yang / /gang dang gang du bdag ni skye ba na/ /rmi lam du ni 'di 'dra'i rnga mthong zhing / /der ni bshags pa 'di 'dra thos par shog /rgyal bstod pad+ma 'byung rgyal 'di 'dra ba/ /
<p>309b.3</p>tshe rabs de dang der ni rnyed gyur cig /sangs rgyas yon tan mtha' yas mtshungs med dang / /gang yang bskal pa stong du rnyed dka' ba/ /de dag rmi lam na yang thos par shog /nyin gyur tshe yang de dag ston gyur cig /sems can sdug bsngal mtsho las thar byed shog/ 
<p>309b.4</p>pha rol phyin pa drug po rdzogs bgyis nas/ /phyin chad bla med byang chub thob par shog /bdag gi zhing ni 'gran zla med gyur cig /rnga phul rnam par smin pa'i 'bras bu dang / /rgyal ba thams cad la yang bstod pa'i rgyus/ /shAkya thub dbang mngon du mthong bar shog /der
<p>309b.5</p>ni bdag gis lung bstan thob gyur cig /gser gyi lag pa'i dbang dang gser gyi 'od/ /bdag gi khye'u ni gang yin 'di gnyis dang / /der ni bu pho de dag gnyi ga dang / /bla med byang chub lung bstan thob par shog /sems can gang dag gnas med rten med cing / /
<p>309b.6</p>skyabs dang bral nas phongs par gyur pa dang / /de dag la yang ma 'ongs dus rnams na/ /skyob dang dpung gnyen skyabs dang rten gyur shog /sdug bsngal kun 'byung zad par byed gyur cig /bde ba kun gyi 'byung gnas gyur par shog /sngon mtha' 'das pa de dag ji
<p>309b.7</p>srid pa/ /ma 'ongs bskal par byang chub spyod gyur cig /gser 'od dam pa yi ni bshags pa yis/ /bdag gi sdig pa'i rgya mtsho skems par shog /bdag gi las kyi rgya mtsho zad gyur cig /bdag gi nyon mongs rgya mtsho chad par shog /bdag gi bsod nams rgya
<p>310a</p>
<p>310a.1</p>mtsho rdzogs gyur cig /ye shes dri med snang ba dam pa yis/ /bdag gi tshul khrims rgya mtsho rnam dag shog /yon tan kun gyi rgya mtshor 'gyur bar shog /byang chub yon tan yon tan rin chen rdzogs/ /gser 'od dam pa'i bshags pa'i stobs
<p>310a.2</p>kyis ni/ /bdag gi bsod nams rab tu snang bar shog /bdag gi byang chub snang ba rnam dag gyur/ /ye shes dri med snang ba dam pa yis/ /bdag gi lus kyi don ni snang bar shog /bsod nams snang ba lhang nger bya ba'i phyir/ /'jig rten gsum na khyad par 'phags gyur
<p>310a.3</p>cig /bsod nams stobs dang rtag tu ldan par shog /sdug bsngal rgya mtsho las ni sgrol ba dang / /bde ba kun gyi rgya mtsho 'dra ba yis/ /ma 'ongs bskal par byang chub spyad par bgyi/ /'jig rten gsum na sngon mthar ji snyed gshegs/ /de dag zhing ni rgyal ba thams
<p>310a.4</p>cad kyi/ /yon tan mtha' yas khyad 'phags ci 'dra ba/ /yon tan mtha' yas rnams kyis bdag gi zhing / /ma 'ongs dus na de 'drar 'gyur bar shog /rgyal po gser gyi lag pa'i smon lam 'di yang gser 'od dam pa las gsungs so// //
<p>310a.5</p>@/ /'phags pa lag bzangs kyis zhus pa'i mdo las byung ba'i smon lam bzhugs/ @#/ /chos dang ldan pa'i bya ba rnams kyi phyir/ /'jig rten dag gi phyogs rnams thams cad kyi/ /rgyal ba kun dang byang chub sems dpa' las/ /rang gi lus ni nges par dbul bar bgyi/ /
<p>310a.6</p>rdzogs pa'i sangs rgyas thob par gyur bar du/ /ma 'ongs pa na smon lam mtha' yas gdab/ /skye dang skye bar dkon mchog gsum po la/ /gzhal med khang bcas bzhon dang mal cha dang / /bza' dang btung ba rab yang sbyin par shog /'gro ba'i bsam pa lam gyis
<p>310a.7</p>rdzogs byed cing / /skyabs dang lus dang pha 'drar 'gyur bar shog /bzod la dga' zhing tshul khrims gtsang ba dang / /'gro la chos rnams rab tu ston gyur cig /byang chub theg pa mchog ni rnyed pa dang / /dkon mchog gsum phyir go cha bgo bar shog /pha rol
<p>310b</p>
<p>310b.1</p>phyin pa yongs su rdzogs byed cing / /sangs rgyas chos rnams yongs su rdzogs byed shog /sdig pa kun dang bral zhing lus ngag dang / /yid kyi las mtha' dge ba mchog gyur cig /byang chub las ni mi ldog bdag 'gyur zhing / /byang chub dga' dang byang chub sems dpar
<p>310b.2</p>gyur/ /srid dang srid par byang chub sems dpa' dang / /sangs rgyas rnams kyi dge ba kun la slob/ /bdag gis chos rnams de dag kun la yang / /'jig rten de dag rab tu dgod par bgyi/ /zhes gsungs so// //[]@/ /sbyin pa'i rabs kyi smon lam bzhugs/
<p>310b.3</p>@#/ /dkon mchog gsum la phyag 'tshal lo/ /zas skom bzang po ro zhim zhing mdog sdug la dri bsung ldan zhing ngad ldang ba/ yon tan phun sum tshogs pas brgyan pa/ dpag bsam gyi shing ljon pa'i nags tshal dkon zhing dri ma med la rgyan gyis klubs pa/ 
<p>310b.4</p>yal ga'i thor to'i ljid kyis g.yur za la mgo lcogs me tog kha phye zhing 'dab mas legs par brgyan te/ bung ba lang long khyus lding zhing 'phungs pa rnams kyis gzhib cing non pa'i shugs kyis bag tsam 'dar ldem ldem la/ rin chen yal ga dang ma rgad lcug phran gyi bla re
<p>310b.5</p>'jol ba dag mngon par sgrub par byed pa/ 'gro ba dag tu ma tshor bar 'gro ba'i g.yang sa chen po yang ba dag tu mar me snang gsal dag cing dri ma med pa lta bu byin pa gang la bsod nams dang / bsod nams kyi rgyu mthun pa dang / dge ba dang / dge ba'i rgyu dang mthun pa bde
<p>310b.6</p>dgu'i gzhir gyur pa des ni sbyin bdag chen po bdag nyid che ba che ge mo zhig gi lus dge ba bcu'i las kyi lam gyis bsgrubs pa la tshe dang / kha dog dang / stobs dang / gzi byin dang / longs spyod dang / dbang phyug dang / shes rab dang / spobs pa phun sum
<p>310b.7</p>tshogs par gyur cig /sbyin bdag gi bsod nams ma skyes pa rnams ni skye bar gyur cig /sbyin bdag gi bsod nams skyes zin pa rnams ni 'phel zhing rgyas par gyur cig /sbyin bdag gi pha ma mchog tu dka' ba byed byed pa/ gso gso/ gnam gnam/ bskyed
<p>311a</p>
<p>311a.1</p>bskyed/ bsring bsring / 'dzam bu'i gling skra yer yer mig gis mthong bar byed pas kyang bsod nams kyi phud kyi skal shas thob par gyur cig /de bzhin du sbyin bdag gi chung ma rnams dang / bu rnams dang / bu mo rnams dang / sbyin bdag gi
<p>311a.2</p>gnyen 'dun mdza' bshes rgyas pa'i tshan ris gang dag 'khod cing 'tsho la gnas pa de dag kyang tshe ring zhing longs spyod che la g.yog 'khor mang bar gyur cig /gang dag 'das shing tshe 'phos pa de dag kyang 'gro ba skye ba'i gnas dang gnas tha dad pa'i khyad par thob par gyur
<p>311a.3</p>te/ /lha'i gnas su skye bar gyur nas 'phags pa byams pa'i zhal snga nas mnyes par byed par gyur cig /de bzhin du rgyal po'i mchog rgyal po chen po mnga' bdag dam pa dpal lha btsan pos ma phebs pa rnams ni phebs par gyur cig /phebs zin pa rnams ni cham du
<p>311a.4</p>phebs par gyur cig /stobs kyi 'khor los sgyur ba'i rgyal srid kyang brnyes par gyur cig /de bzhin du khyed nye 'khor gyi grong khyer na gnas pa'i rigs bzhi ste/ bram ze dang / rgyal rigs dang / rje'u rigs dang / dmangs rigs la sogs pa yul gyi mi rnams
<p>311a.5</p>la nad med cing gnod pa med par gyur cig /de bzhin du mi mjed kyi bdag po tshangs pa dang / lha'i dbang po brgya byin dang / 'jig rten skyong ba bzhi dang / gnod sbyin gyi sde dpon chen po nyi shu rtsa brgyad dang / klu'i rgyal po dga' bo dang / bsnyen dga' bo dang / 
<p>311a.6</p>gnod sbyin gyi sde dpon bde ba'i ri bo dang / gangs can dang / lngas rtsen dang / lnga len la sogs pa dang / nor bu bzang dang rdzogs bzang gnyis dang / 'phrog ma bu lnga brgya'i 'khor dang bcas pa dang / gzhan yang bcom ldan 'das kyi bstan pa la mngon
<p>311a.7</p>par dga' ba'i lha dang / klu dang / gnod sbyin dang / lha ma yin dang / nam mkha' lding dang / dri za dang / mi'am ci dang / lto 'phye chen po dang / sbyin bdag gi khyim 'di na gnas pa'i lha rnams dang / sbyin bdag gis bsten pa'i lha khyad par gyi de
<p>311b</p>
<p>311b.1</p>dag gzi byin dang / stobs dang / gzhal med khang rnams rgyas par gyur cig /de dag gzi byin dang ldan par gyur cig /stobs dang ldan par gyur/ gzhan gyis mi tshugs par gyur/ dbang che bar grags par gyur nas/ sbyin bdag bdag nyid chen po
<p>311b.2</p>'di nyid kyi mdzod dang / bang ba dang / ba lang gi khyu dang / phyugs bdag sna tshogs kyi khyu dang / zhing gi rmo rko dang / las kyi sgo rnams dang / bla 'og gi bya ba thams cad la chos bzhin du bsrung ba dang / bskyab pa dang / sba bar byed par gyur cig /gnod pa
<p>311b.3</p>thams cad ni bzlog par gyur cig /don du bsgrubs pa rnams ni snang bar gyur cig /de bzhin du sbyin bdag gi dad pa dang sbyar te dmyal bar skyes pa rnams kyi gnod pa'i sdug bsngal thams cad zhi bar gyur cig /dud 'gro rnams gcig la gcig za ba rnams
<p>311b.4</p>zlog par gyur cig /yi dgas rnams kyi bkres shing skom pa'i sdug bsngal thams cad zhi bar gyur cig /mi rnams tshol khros g.yen spyo ba'i sdug bsngal thams cad zhi bar gyur cig /lha rnams kyi 'chi 'pho dang ltung ba dang / rnam par 'thor ba dang / rnam par
<p>311b.5</p>'jig pa'i sdug bsngal thams cad zhi bar gyur cig /mdor na khams gsum du skye ba'i sems can thams cad dang srog chags thams cad kyis kyang mya ngan las 'das pa ma skyes ma byung ba/ ma byas ma bcos pa dang / 'chi 'pho ba med pa dang / mi gnas pa/ 
<p>311b.6</p>dmigs su med pa/ bde ba zhi ba/ gya nom pa/ bde legs can/ gnas dang / gling dang / skyob pa dang / skyabs dang / dpung gnyen dang / mi g.yo ba gang yin pa'i mya ngan las 'das pa'i chos kyi mchog de reg cing thob par gyur cig /gnod sbyin
<p>311b.7</p>gang dag gzhon pa mi bzad dpung btsan lha rdzas gos gyon phreng ba thogs/ /gang dag 'jig rten gsum mchod mkhas pa rnams kyis brjod pa'i sangs rgyas skyabs song la/ /lngas rtsen lag na rdo rje nor sbyin dpal can nor bu bzang sras la sogs pa/ /de dag thams
<p>312a</p>
<p>312a.1</p>cad lhan cig rtag tu khyod kyi khyim du chos bzhin bsrung bar shog /lngas rtsen dang ni 'phrog ma bu sdug 'khor bcas nor bu bzang sras dpung dang bcas rnams dang / /gnod sbyin dbang po lag na rdo rje rang gi sde tshan bcas dang rang gi sder bcas dang / /gzhan
<p>312a.2</p>yang gnod sbyin dbang po gang dag bde chen grags ldan bstan pa dag la dga' ba rnams/ /thams cad mthun par khyod kyi pha tshan dang ni gnyen sdug bcas la rtag tu skyong gyur cig /mtshan mo dang ni nyi ma 'char ka nyi ma'i gung rnams dang / /nyi ma nub kar rtag tu khyod la bkra
<p>312a.3</p>shis ldan par shog /dpal chen lag na rdo rje nor bu bzang dang 'phags skyes sogs/ /khyod dang gnyen 'dun rnams dang bcas la yongs su skyong gyur cig /gtong la dpa' ba rnams kyang khyim 'khor stobs dang 'byor ba grub cing mi nad med par shog /yon tan rnams
<p>312a.4</p>kyang yon tan tshogs pas 'phel bar 'gyur zhing 'bru rnams rab tu rgyas par shog /mchod rten rnams kyang mchod par 'gyur zhing bcom ldan 'das kyi bstan pa yun ring 'bar bar shog /rgyal po chos bzhin byed pas skyong gyur sems can mtha' dag rab zhi bde ba myong gyur
<p>312a.5</p>cig /sbyin pa'i rabs rdzogs so//[ ]@/ /byang chub sems dpa'i spyod pa la 'jug pa'i smon lam bzhugs/ @#/ /dkon mchog gsum la phyag 'tshal lo/ /de ltar 'di dag kun byas te/ /dge ba bdag gis bsags pa gang / /des ni sems
<p>312a.6</p>can thams cad kyi/ /sdug bsngal thams cad bsal bar shog /'gro ba nad pa ji srid du/ /nad sos gyur gyi bar du ni/ /sman dang sman pa nyid dag dang / /de yi nad g.yog byed par shog /zas dang skom gyi char phab ste/ /bkres dang skom pa'i sdug bsngal
<p>312a.7</p>bsal/ /mu ge'i bskal ba bar ma'i tshe/ /bdag ni zas dang skom du gyur/ /sems can phongs shing dbul ba la/ /bdag ni mi zad gter gyur te/ /yo byad mkho dgu sna tshogs su/ /mdun na nye bar gnas gyur cig /bdag la dmigs nas nam du yang
<p>312b</p>
<p>312b.1</p>'ga' yang don med ma gyur cig /bdag la dmigs nas gang dag gi / khro 'am dad pa'i sems byung na/ /de nyid rtag tu de dag gi / don kun grub pa'i rgyur gyur cig /gang dag bdag la kha zer ram/ /gzhan dag gnod pa byed pa'am/ /de bzhin phyar ka gtong yang
<p>312b.2</p>rung / /thams cad byang chub skal ldan gyur/ /bdag ni mgon med rnams kyi mgon/ /lam zhugs rnams kyi ded dpon dang / /rgal 'dod rnams kyi gru dang ni/ /gzings dang zam pa nyid du gyur/ /gling don gnyer la gling dang ni/ /gnas mal 'dod la gnas mal
<p>312b.3</p>dang / /bdag ni lus can bran 'dod la/ /kun gyi bran du gyur par shog /yid bzhin nor bu bum pa bzang / /rig sngags grub dang sman chen dang / /dpag bsam gyi ni shing dag dang / /lus can rnams kyi 'dod 'jor gyur/ /sa sogs 'byung ba chen po dang / /
<p>312b.4</p>nam mkha' bzhin du rtag par yang / /sems can dpag tu med pa yi/ /rnam mang nyer 'tsho'i gzhir yang shog /de bzhin nam mkha'i mthas gtugs pa'i/ /sems can khams la rnam kun tu/ /thams cad mya ngan 'das bar du/ /bdag ni nyer 'tsho'i gzhir
<p>312b.5</p>yang shog /bdag gis byang chub spyod pa la/ /'jug pa rnam par brtsams pa yi/ /dge ba gang des 'gro ba kun/ /byang chub spyod la 'jug par shog /phyogs rnams kun na lus dang sems/ /sdug bsngal nad pa ji snyed pa/ /de dag bdag gi bsod nams
<p>312b.6</p>kyis/ /bde dga' rgya mtsho thob par shog /de dag sangs rgyas bde thob kyi/ /bar du bde las nyams ma gyur/ /'gro bas bla na med pa yi/ /bde ba rgyun mi 'chad thob shog /'jig rten khams na dmyal ba dag /gang dag ji snyed yod pa rnams/ /de dag tu ni
<p>312b.7</p>lus can rnams/ /bde chen bde bas dga' bar shog /grang bas nyam thag dro thob shog /byang chub sems dpa' sprin chen las/ /byung ba'i chu bo mtha' yas kyis/ /tsha bas nyam thag bsil bar shog /ral gri lo ma'i nags tshal yang / /de la dga'
<p>313a</p>
<p>313a.1</p>tshal sdug dgur shog /shal ma li yi sdong po yang / /dpag bsam shing du 'khrung bar shog /thing ril dur pa dag dang ngang pa dang / /bzhad sogs skad snyan 'byin pas mdzes gyur cing / /pad ma dri bsung che ldan mtsho dag gis/ /dmyal
<p>313a.2</p>ba'i sa phyogs dag ni nyams dgar shog /sol phung de yang rin chen phung por gyur/ /sa bsregs shel gyi sa gzhi bstar bar shog /bsdus 'joms ri bo rnams kyang mchod pa yi/ /gzhal med khang gyur bde gshegs gang bar shog /mdag ma rdo bsregs
<p>313a.3</p>mtshon gyi char pa dang / /deng nas bzung ste me tog char par gyur/ /phan tshun mtshon gyis 'debs pa de yang ni/ /deng nas rtse phyir me tog 'phel bar shog /chu bo rab med me dong 'dra nang bying ba dag /sha kun zhig gyur rus gong me tog kun da'i mdog /bdag gi
<p>313a.4</p>dge ba'i stobs kyis lha yi lus thob nas/ /lha mo rnams dang lhan cig dal gyis 'bab gnas shog /ci phyir 'di ni gshin rje'i mi dang khra dang bya rgod mi bzad rnams skrag byed/ /kun nas mun bsal bde dga' bskyed pa'i mthu bzang 'di ko su yi yin snyam ste/ /gyen
<p>313a.5</p>du bltas na nam mkha'i dkyil na phyag na rdo rje 'bar ba bzhugs mthong nas/ /rab tu dga' ba'i shugs kyis sdig dang bral nas de dang lhan cig 'gro bar shog /me tog char pa spos chu dang 'dres bab pa yis/ /dmyal ba'i me mdag chil chil gsod par mthong gyur
<p>313a.6</p>nas/ /glo bur bde bas tshim pa 'di ci bsam pa dang / /sems dmyal rnams kyis phyag na pad+ma mthong bar shog /grogs dag 'jigs pa bor la rings par tshur zhes/ gang gi mthu yis sdug bsngal thams cad bral zhing dga' ba'i shugs phyin
<p>313a.7</p>la/ 'gro ba kun nas yongs skyob byang chub sems dang brtse ba skyes gyur pa/ gzhon nu zur phud can 'bar 'jigs pa med dpar byed pa ci zhig phyin/ khyod kyis lha brgya'i cod pan dag gi zhabs kyi pad+ma la mchod cing / thugs rjes rlan spyan dbul me tog du
<p>313b</p>
<p>313b.1</p>ma'i tshogs kyis char 'bab pa/ khang brtsegs yid 'ong lha mo stong phrag bstod dbyangs sgrogs ldan 'di ldos zhes/ 'jam dbyangs de 'dra mthong nas da ni sems dmyal ca co 'don par shog /de ltar bdag gi dge rtsas kun tu bzang la sogs/ /byang chub sems
<p>313b.2</p>dpa' sgrib pa med sprin bde ba dang / /bsil zhing dri zhim ngad ldang char pa 'bebs mthong nas/ /sems can dmyal ba de dag mngon par dga' gyur cig /dud 'gro rnams ni gcig la gcig /za ba'i 'jigs dang bral bar shog /sgra mi snyan pa'i mi bzhin du/ /
<p>313b.3</p>yi dgas rnams ni bde bar gyur/ /'phags pa spyan ras gzigs dbang gi / phyag nas 'bab pa'i 'o rgyun gyis/ /yi dgas rnams ni tshim byas shing / /khrus byas rtag tu bsil bar shog /long ba rnams kyis gzugs mthong shog /'on pas rtag tu sgra
<p>313b.4</p>thos shog /lha mo sgyu 'phrul bzhin du ni/ /sbrum ma gnod med btsa' bar shog /gcer bu rnams kyis gos dag dang / /bkres pa rnams kyis zas dang ni/ /skom pa rnams kyis chu dag dang / /btung ba zhim po thob par shog /bkren pa rnams kyis nor thob
<p>313b.5</p>shog /mya ngan nyam thag dga' thob shog /yi chad rnams kyang yid sos shing / /brtan pa phun sum tshogs par shog /sems can nad pa ji snyed pa/ /myur du nad las thar bar shog /'gro ba'i nad ni ma lus pa/ /rtag tu 'byung ba med par shog /
<p>313b.6</p>skrag pa rnams ni 'jigs med shog /bcings pa rnams ni grol bar gyur/ /mthu med rnams ni mthu ldan zhing / /phan tshun sems ni mnyen gyur cig /'gron pa dag ni thams cad la/ /phyogs rnams thams cad bde bar shog /gang gi don du 'gro byed pa/ /
<p>313b.7</p>de 'bad mi dgos grub gyur cig /gru dang gru chen zhugs pa rnams/ /yid la bsam pa grub gyur te/ /chu yi ngogs su bde phyin nas/ /gnyen dang lhan cig dga' bar shog /mya ngan lam gol 'khyams pa rnams/ /'gron pa dag dang phrad gyur nas/ /chom rkun
<p>314a</p>
<p>314a.1</p>stag sogs 'jigs med par/ /mi ngal bde blag 'gro bar shog /dgon sogs lam med nyam nga bar/ /byis pa rgan po mgon med pa/ /gnyid log myos shing rab myos rnams/ /lha dag srung bar byed par shog /mi ngal kun las thar pa dang / /
<p>314a.2</p>dad dang shes rab brtser ldan zhing / /zas dang spyod pa phun tshogs nas/ /rtag tu tshe rabs dran gyur cig /thams cad nam mkha'i mdzod bzhin du/ /longs spyod zad par med par shog /rtsod pa med cing 'tshe med par/ /rang dbang du ni spyod par shog /sems can
<p>314a.3</p>gzi brjid chung ngu gang / /de dag gzi brjid chen por shog /dka' thub can gang gzugs ngan pa/ /gzugs bzang phun sum tshogs gyur cig /'jig rten bud med ji snyed pa/ /de dag skyes pa nyid gyur cig /ma rabs rnams ni mtho thob cing / /nga rgyal
<p>314a.4</p>dag kyang bcom par shog /bdag gi bsod nams 'di yis ni/ /sems can thams cad ma lus pa/ /sdig pa thams cad spangs nas ni/ /rtag tu dge ba byed par shog /byang chub sems dang mi 'bral zhing / /byang chub spyod la gzhol ba dang / /sangs rgyas
<p>314a.5</p>rnams kyi sa yongs bzung zhing / /bdud kyi las kyang spong bar shog /sems can de dag thams cad ni/ /tshe yang dpag med ring bar shog /rtag tu bde bar 'tsho 'gyur zhing / /'chi ba'i sgra yang grag ma gyur/ /dpag bsam shing gi skyed mos tshal/ /sangs
<p>314a.6</p>rgyas dang ni sangs rgyas sras/ /chos snyan sgrogs pas gang pa yis/ /phyogs rnams thams cad dga' bar shog /thams cad du yang sa gzhi dag /gseg ma la sogs med pa dang / /lag mthil ltar mnyam bai DUR+Ya'i/ /rang bzhin 'jam por gnas par
<p>314a.7</p>gyur/ /'khor gyi dkyil 'khor yod dgur yang / /byang chub sems dpa' mang po dag /rang gi legs pas sa stengs dag /brgyan par mdzad pas bzhugs gyur cig /lus can kun gyi bya dang ni/ /shing dang 'od ser thams cad dang / /nam mkha' las kyang chos
<p>314b</p>
<p>314b.1</p>kyi sgra/ /rgyun mi 'chad par thos par shog /de dag rtag tu sangs rgyas dang / /sangs rgyas sras dang phrad gyur cig /mchod pa'i sprin ni mtha' yas pas/ /'gro ba'i bla ma mchod par shog /lha yang dus su char 'bebs shing / /lo tog phun sum tshogs par shog /
<p>314b.2</p>rgyal po chos bzhin byed gyur cig /'jig rten dag kyang dar bar shog /sman rnams mthu dang ldan pa dang / /gsang sngags bzlas brjod grub par shog /mkha' 'gro srin po la sogs pa/ /snying rje'i sems dang ldan gyur cig /sems can 'ga' yang sdug ma
<p>314b.3</p>gyur/ /'jigs dang brnyas pa mi 'byung zhing / /'ga' yang yid mi bde ma gyur/ /gtsug lag khang rnams klog pa dang / /kha ton gyis brgyan legs gnas shog /rtag tu dge 'dun mthun pa dang / /dge 'dun don yang 'grub par shog /bslab pa 'dod
<p>314b.4</p>pa'i dge slong dag /dben pa dag kyang thob par shog /g.yeng ba thams cad spangs nas ni/ /sems ni las rung bsgom gyur cig /dge slong ma rnams rnyed ldan zhing / /'thab dang rtsod pa spong bar shog /de bzhin rab tu byung ba kun/ /tshul khrims nyams pa med
<p>314b.5</p>gyur cing / /tshul khrims 'chal bas yid byung nas/ /rtag tu sdig pa zad byed shog /bde 'gro dag kyang thob gyur nas/ /der yang brtul zhugs mi nyams shog /mkhas pa rnams ni bkur ba dang / /bsod nams dag kyang rnyed par shog /rgyud ni yongs su
<p>314b.6</p>dag pa dang / /phyogs rnams kun du grags par shog /ngan song sdug bsngal mi myong zhing / /dka' bas spyad pa med par yang / /lha bas lhag pa'i lus kyis ni/ /de dag sangs rgyas myur 'grub shog /sems can kun gyis lan mang du/ /sangs rgyas thams cad mchod
<p>314b.7</p>byed cing / /sangs rgyas bde ba bsam yas kyis/ /rtag tu bde dang ldan gyur cig /byang chub sems dpa' rnams kyis ni/ /'gro don thugs la dgongs 'grub shog /mgon po yis ni gang dgongs pa/ /sems can rnams la de 'byor shog /de bzhin rang sangs rgyas rnams dang / /nyan thos rnams
<p>315a</p>
<p>315a.1</p>kyang bde gyur cig /bdag kyang 'jam dbyangs bka' drin gyis/ /sa rab dga' ba thob par du/ /rtag tu tshe rabs dran pa dang / /rab tu byung ba thob par shog /bdag ni kha zas [(]gyi [,]kyi [)]nas kyang / /nyams dang ldan zhing 'tsho bar shog /tshe rabs kun du
<p>315a.2</p>dben gnas par/ /phun sum ldan pa thob par shog /gang tshe blta bar 'dod pa dang / /cung zad 'dri bar 'dod na yang / /mgon po 'jam dbyangs de nyid ni/ /gegs med par yang mthong bar shog /phyogs bcu nam mkha'i mthas gtugs pa'i/ /sems can
<p>315a.3</p>kun don bsgrub pa'i phyir/ /ji ltar 'jam dbyangs spyod mdzad pa/ /bdag gi spyod pa'ang de 'drar shog /ji srid nam mkha' gnas pa dang / /'gro ba ji srid gnas gyur pa/ /de srid bdag ni gnas gyur nas/ /'gro ba'i sdug bsngal sel bar shog /'gro ba'i sdug
<p>315a.4</p>bsngal gang ci 'ang rung / /de kun bdag la smin gyur cig /byang chub sems dpa'i dge 'dun gyis/ /'gro ba bde la spyod par shog /'gro ba'i sdug bsngal sman gcig pu/ /bde ba thams cad 'byung ba'i gnas/ /bstan pa rnyed dang bkur sti dang / /bcas te
<p>315a.5</p>yun ring gnas gyur cig /slob dpon chen po zhi ba lhas mdzad pa/ /byang chub sems dpa'i spyod pa la 'jug pa las byung ba'i smon lam rdzogs so//[ #]@##/ /rgya gar skad du/ badzra pra Ni d+hA naM/ bod skad du/ rdo rje'i smon lam/ dpal rdo rje sems dpa' la
<p>315a.6</p>phyag 'tshal lo/ /smon lam ye shes rgya mtsho ni/ /rnal 'byor rgyud kyi rjes 'brangs te/ /bdag gis smon lam gdab par bgyi/ /ji srid nam mkha' srid pa dang / /byang chub mthar thug ji srid par/ /de srid dus su'ang rtag par bdag /sangs rgyas rnams la
<p>315a.7</p>gus par shog /rdo rje pad+ma yang dag sbyor/ /rdo rje'i dkyil 'khor dbus su bdag /rdo rje sems dpa'i spyan sngar ni/ /rgyud rnams thams cad mnyan par bgyi/ /'dod pa lnga rnams longs spyad pas/ /rnam bkra rdo rje'i mchod pa yis/ /lus gnas bde ba chen po
<p>315b</p>
<p>315b.1</p>la/ /skye ba kun tu mchod par shog /byang chub sems dpa'i tshogs thams cad/ /rig ma lha mo yang dag ldan/ /rdo rje theg par gnas sems kyis/ /rdo rje chags pa'i rang bzhin la/ /rdo rje'i glu ni legs blangs shing / /rdo rje'i gar gyis gar byas te/ /rdo rje tshogs
<p>315b.2</p>dpal dkyil 'khor du/ /rdo rje rol pa dag bgyi'o/ /rdo rje theg pa rab rtogs pa'i/ /mchog gi byang chub thob nas bdag /lha mo'i dkyil 'khor dbus su ni/ /ma lus bskal par gnas par shog /byang chub sems kyi chus bkrus shing / /rdo rje'i rgyan gyis brgyan
<p>315b.3</p>byas nas/ /der gnas bla na med pa yi/ /chos kyi 'khor lo bskor bar shog /rdo rje theg pa mngon par mdzes/ /lus pa med pa yongs su chub/ /chos kyi dbyings zhes bya ba las/ /'khor lo rtag tu mthong bar shog /mi gang gis ni mthong tsam gyis/ /lta ba ngan las
<p>315b.4</p>grol 'gyur ba/ /thub pa chen pos legs gsungs pa'i/ /rgyud rnams bdag gis bstan par bgyi/ /rdo rje las rab sbyor ba yis/ /sems can rnams la rtag pa ru/ /rdo rje ral gri rnon pos ni/ /smra po'i ye shes spro bar bgyi/ /rdo rje'i skye ba'i tshul sna tshogs/ /ched du
<p>315b.5</p>rdo rje'i gar ston pas/ /sems can rnams kyi mi dge ba'i/ /las rnams 'byung ba gcad par bgyi/ /sna tshogs las dang ting 'dzin gyis/ /gdug pa gdul dka' cher 'khrugs pa'i/ /bgegs dang log par 'dren pa dang / /'gro ba thams cad gdul bar bgyi/ /
<p>315b.6</p>rdo rje'i rnal 'byor rnam bsgoms pas/ /rdo rje slob dpon rnam par 'phrul/ /rab gtum khro bo'i gzugs kyis ni/ /lus pa med par gdul bar bgyi/ /gus pas rdo rje sems dpa' la/ /ji ltar rigs par slob bgyi zhing / /sems la dub pa med par bdag /sems
<p>315b.7</p>can kun gyi don bgyi'o/ /mang du smon lta ci zhig 'tshal/ /bla ma la bdag gus gyur cig /rdo rje slob dpon rnams la bdag /gong nas gong du gus bgyir gyur/ /gang las gnyis dbye kun bral ba'i/ /de nyid ye shes 'thob nyid na/ /de phyir rgyun chad med pa yi/ /
<p>316a</p>
<p>316a.1</p>yid kyis gus pa kho nar shog /rdo rje'i smon lam btab pa las/ /dge ba bdag gis nyer bsags gang / /des ni rdo rje lta bu yi/ /'gro kun rdo rjer snang gyur cig /dpal klu sgrub zhabs kyis mdzad pa'i rdo rje'i smon lam rdzogs so// //
<p>316a.2</p>rgya gar shar phyogs kyi paN+Di ta chen po dngos grub brnyes pa'i dbang phyug dpal nags kyi rin chen gyi zhal snga nas dang / de nyid kyi bka' drin las legs par sbyar ba'i tshul cung zad rig pa/ dge slong chos smra ba bsod nams rgya mtsho'i sde zhes bya bas dpal kun tu bzang
<p>316a.3</p>po'i nags khrod du bsgyur ba'o/ 'dis kyang sems can thams cad kyi don du rten 'di nyid la rdo rje'i smon lam rgya mtsho'i pha rol tu phyin par gyur cig/[ #]@#/rgya gar skad du/ bo d+hi A [#]ka ra pra Ni d+hA na/ bod skad du/ byang chub 'byung
<p>316a.4</p>ba'i smon lam/ 'jam dpal gzhon nur gyur pa la phyag 'tshal lo/ /log rtog mun bsal mkhyen rab 'dab rgyas shing / /bdud bzhi'i dgra bcom yang dag ji bzhin gshegs/ /thugs rje'i mtsho bskyil don mchog 'byor pa'i gter/ /sangs rgyas bcom
<p>316a.5</p>ldan rnams la phyag 'tshal lo/ /mkha' ltar mtshan med rab zhi rtog las 'das/ /sgrib pa'i [#]skyon bral legs tshogs 'byung ba'i gnas/ /skye bo 'gro [#]mang byang chub 'byung ba'i gnas[#]/ /yang dag dam chos rnams la phyag 'tshal lo/ /nyon mongs dgra rgyal srid mtsho
<p>316a.6</p>las rgal cing [#]/ /sdug bsngal mtshon spangs yang dag thar lam mkhyen/ /'gro la phan mdzad yon tan mang po'i phul/ /'phags pa'i dge 'dun rnams la phyag 'tshal lo/ /chos dbyings mkha' dkyil mkhyen rab nyi shar nas/ /rmongs pa'i mun bsal yang dag chos
<p>316a.7</p>nyid rtogs/ /thabs ldan thugs rjes 'gro la phan brtson pa/ /byang chub sems dpa'i tshogs la phyag 'tshal lo/ /rin chen sa gzhi dpag bsam nags tshal bcas/ /yid bzhin gzhal yas gdan khri rgyan mchog ldan/ /lha mi'i mchod sprin mang po gtibs
<p>316b</p>
<p>316b.1</p>pa rnams/ /yon tan gter mnga' sras bcas rgyal la 'bul/ /dus kun bdag gis dkon mchog gsum spangs shing / /de yi bskor [#]phyogs byang chub sems btang dang / /mtshams [#]med la sogs smad pa'i las byas rnams[#]/ /bla ma'i spyan sngar de bshags slan
<p>316b.2</p>chad bsdams[#]/ /sangs rgyas rang sangs rgyas dang nyan thos dang / /byang chub sems dpa' so so'i skye bo yi/ /bsod nams rgyu dang 'bras bcas ci mchis pa/ /de dag kun la rjes su yi rang ngo / /phyogs gang 'gro la sman slad bde gshegs rnams/ /mya ngan 'dar
<p>316b.3</p>bzhed chos bshad bskul gzhes la/ /'gro ba'i don slad [#]mya ngan mi 'da' zhing / /chos kyi 'khor lo dam pa bskor bar bskul/ /skyon kun byang zhing yon tan kun rdzogs pa/ /sangs rgyas dam chos dge 'dun dkon mchog la/ /bdag ni dus kun lus 'bul
<p>316b.4</p>skyabs gsol gyis/ /yongs bzhes log lta'i lam las bskyab tu [#]gsol/ /bdag gis [#]'gro ba'i nyon mongs bsal slad dang / /byang chub spyad pa'i bcom ldan gdung bsab [#]phyir/ /bdag med rtog bral mi gnas rtag pa yi/ /bla med byang chub mchog tu [#]dus kun
<p>316b.5</p>bskyed[#]/ /phyogs dus bzhugs pa'i rgyal ba sras bcas dgongs/ /khyod la bdag gi [#]sdom pa'i tshul khrims dang / /dge ba chos sdud sems can don byed pa'i/ /bslab gsum deng nas brtsams te gzung [#]bar bgyi/ /bsod nams stobs 'dis chos [#]gnas
<p>316b.6</p>thams cad la/ /bla med mchod sprin 'byung zhing bgyi bgyis [#]shog /sems can rnams kyang sgrib tshogs kun byang nas/ /yon tan tshogs rdzogs kun mkhyen mchog gyur cig /bdag kyang dus kun blo rnams snying rje ldan/ /ting 'dzin shes rab gzungs sgo
<p>316b.7</p>mchog thob nas/ /'gro [#]kun bder 'gyur spyod mchog rnams byed cing / /chos rnams mtshan nyid ji bzhin rtogs gyur cig /bsdu ba bzhis bsdus pha rol phyin rdzogs shing / /mos spyod la [#]sogs sa rnams kun sbyangs nas/ /nyon mongs shes bya'i sgrib tshogs
<p>317a</p>
<p>317a.1</p>rnams [#]spangs te/ /bsod nams ye shes tshogs rdzogs sangs rgyas gyur/ /bdag ni mthong thos reg pa'am dran tsam gyis/ /'gro kun nyon mongs sdug bsngal zhi byed shog /lus sems ngag rnams spyod yul cir 'jug pa/ /srog chags rnams la bde ba'i
<p>317a.2</p>rgyur gyur cig /dus kun bdag gis lus ngag yid kun nas/ /dge ba'i rtsa ba cung zad ci bsags pa/ /dus gsum rgyal bas [#]ji ltar bsngos pa bzhin/ /thams cad bla med byang chub myur 'grub bsngo/ /byang chub 'byung ba'i smon lam slob dpon 'phags pa klu sgrub kyis mdzad
<p>317a.3</p>pa rdzogs so//[ ]##//rgya gar skad du/ tsan+d+ra go mi pra Ni d+hA na nA ma/ bod skad du/ btsun pa zla ba'i smon lam zhes bya ba/ 'jam dpal gzhon nur gyur pa la phyag 'tshal lo/ /srid pa'i las ni nyam nga yis/ /gang
<p>317a.4</p>dang gang du nyer skye ba/ /de dang der ni skyes pa dang / /dad dang dbang po tshang ba dang / /bzo dang sgyu rtsal kun mngon shes/ /bstan bcos kun la 'jigs med dang / /'dod pa kun la rgyab phyogs shing / /dngos kun yongs su gtong ba dang / /dran dang ldan zhing bden smra dang / 
<p>317a.5</p>sems can rnams kyis mthong na dga'/ /byang chub sems kyis rnam brgyan pa'i/ /dge ba'i bshes gnyen bsten pa dang / /dul ba'i spyod dang yang dag ldan/ /blo bzang skye ba gtsang ma dran/ /sdig pa'i las la 'jigs byed pas/ /spyod pa dge ba'i spyod yul can/ /
<p>317a.6</p>mthar yang bla med rtogs pa yis/ /pha rol phyin pa bcu bsten pas/ /'gro la gcig tu bde ba yi/ /g.yo med mgon po thob par gyur/ /bdag ni bran dang mor ma gyur/ /blun dang yul ngan skye ba dang / /sangs rgyas 'byung la lkog ma gyur/ /nam du'ang lta ba
<p>317a.7</p>log ma gyur/ /'dod med tshul ldan sangs rgyas rgyur/ /pha rol 'dod pa'i rdzas longs spyod/ /sems can nyam thag byed 'gyur ba'i/ /'dod pa'i slong mo bdag mi spyod/ /sems can rnams la byams goms shing / /rgyu med rang bzhin sangs rgyas dang / /byang
<p>317b</p>
<p>317b.1</p>sems 'gro ba'i 'bras mi lta/ /rigs chen blo nor skye ba dang / /skye ba skye bar lus mdzes shing / /bde gshegs mang po'i snyan ngag byed/ /skye zhing skye ba dang ldan par/ /gang du sangs rgyas lhar byed pa'i/ /rigs der bdag ni skye ba dang / /skye ba dang ni skye ba ru/ /
<p>317b.2</p>chos lnga po ni mi spong zhing / /bsod nams ye shes stobs dang ni/ /brtson 'grus byang chub sems lnga po/ /ji ltar thams cad mkhyen pa yi/ /zhabs thob pa yi thabs de bzhin/ /de ltar bdag gis thabs kyis ni/ /thub pa'i dbang po'i zhabs thob shog /btsun pa zla
<p>317b.3</p>ba'i smon lam zhes bya ba rdzogs so// //rab tu bsngags pa'i gnas chen po nye ba'i 'thung gcod dpal bal po yam bu'i grong khyer du/ bal po'i paN+Di ta dze+e ta kar+Na'i zhal snga nas dang / bod kyi lo tsA ba shAkya'i dge slong nyi ma rgyal mtshan dpal bzang pos bsgyur cing
<p>317b.4</p>zhus te gtan la phab pa'o/ /[]@##/ /rgya gar skad du/ /A r+ya nA gA rdzun pra Ni d+hA na nA ma/ bod skad du/ 'phags pa klu sgrub kyi smon lam zhes bya ba/ dkon mchog gsum la phyag 'tshal lo/ /'khor bar 'khor tshe skye gnas thams
<p>317b.5</p>cad du/ /chos la bzod pa ma thob bar du ni/ /ngan song gsum du nam yang mi skye zhing / /mtho ris mi yi lus su skye bar shog /mtho ris mi yi lus su skyes nas kyang / /sdig spyod rgyal bor ma skye blon po dang / /dmag dpon zhal che gcod par bdag ma skye/ /khe byed til brdung
<p>317b.6</p>chang 'tshong rkun po dang / /bran dang bran mo'i lus su bdag ma skye/ /dge slong gnas la dbang byed bdag po dang / /gnas brtan las byed pa dang ngan khrims pa/ /dge skos gtsang sbyor ba dang dam bzhag pa/ /gang zag las byed rnams su bdag ma skye/ /mtha' 'khob kla klo'i skye
<p>317b.7</p>ba'i yul rnams dang / /glen lkugs 'on long phrag dog can rnams dang / /mu stegs log lta bram ze'i rigs rnams dang / /rigs ngan shan pa'i rigs su bdag ma skye/ /byang chung ma thob bar du rtag par bdag /dam chos spyod pa'i lus su skye bar shog /dam chos spyod pa'i lus
<p>318a</p>
<p>318a.1</p>su skyes nas kyang / /mi dge gzhan gyi dbang du mi 'gyur zhing / /tshe la nad kyi bar chad med pa dang / /skyes ma thag tu chos dang phrad par shog /skyes ma thag tu chos dang phrad nas kyang / /mnyan bsam bsgom pas rig pa'i rgyud sbyangs nas/ /
<p>318a.2</p>ting 'dzin rtse gcig sems la dbang byed ste/ /rnam shes drug po yul la g.yangs ma gyur/ /lus kyi yan lag rgyas shing skyon med de/ /dbang po ma nyams rigs mtho bskur pa'i gnas/ /sangs rgyas chos kun rdzogs par byed pa dang / /gzhon nur rab byung tshul
<p>318a.3</p>khrims ldan pa dang / /dge bshes mchog rnams rtag tu bsten byed cing / /sa bcu rim gyis bgrod rnams thogs med de/ /bla ma byang chub myur du thob par shog /bla med byang chub myur du thob nas kyang / /rgyud drug 'khor ba'i sems can thams cad la/ /bsdu
<p>318a.4</p>ba rnam bzhis 'gro don byed par shog /slob dpon 'phags pa klu sgrub kyis mdzad pa'i smon lam zhes bya ba rdzogs so/ /[]@#/ /rgyal po la gtam bya ba rin po che'i phreng ba las byung ba'i smon lam tshigs su bcad pa nyi shu pa bzhugs so/ /
<p>318a.5</p>@#/ /dkon mchog gsum la phyag 'tshal lo/ /de phyir sku gzugs mchod rten gyi/ /spyan snga'am yang na gzhan du'ang rung / /tshigs su bcad pa nyi shu 'di/ /nyin gcig bzhin yang dus gsum brjod/ /sangs rgyas dam chos dge 'dun dang / /byang chub sems dpa'
<p>318a.6</p>rnams la yang / /rnam kun btud de skyabs mchis nas/ /mchod 'os rnams la phyag 'tshal lo/ /sdig pa'i las ni ldog bgyid cing / /bsod nams thams cad yongs su gzung / /lus can kun gyi bsod nams dag /kun la rjes su yi rang ngo / /bdag ni spyi
<p>318a.7</p>btud thal sbyar te/ /chos kyi 'khor lo bskor slad dang / /'gro gnas bar du bzhugs slad du/ /rdzogs pa'i sangs rgyas rnams la gsol/ /de ltar bgyi ba'i bsod nams dang / /bdag gis bgyis dang ma bgyis gang / /des ni sems can thams cad kyang / 
<p>318b</p>
<p>318b.1</p>bla med byang chub sems ldan shog /sems can thams cad dri med dbang / /yongs rdzogs mi khom kun 'das shing / /spyod pa rang dbang yod pa dang / /tshor ba bzang dang ldan par shog /lus can dag ni thams cad kyang / /lag na rin chen nyid ldan zhing / /yo byad thams cad
<p>318b.2</p>mtha' yas pa/ /'khor ba srid du mi zad shog /bud med thams cad dus kun tu/ /skyes mchog nyid du gyur par shog /lus can thams cad rig pa dang / /rkang par ldan pa nyid du shog /lus can kha dog ldan pa dang / /gzugs bzang gzi brjid che ba dang / /blta na sdug cing
<p>318b.3</p>nad med dang / /stobs can tshe dang ldan par shog /thams cad thabs la mkhas gyur te/ /sdug bsngal kun las thar ba dang / /dkon mchog gsum la gzhol bar bya/ /sangs rgyas chos nor che ldan shog /byams dang snying rje dga' ba dang / /nyon mongs btang
<p>318b.4</p>snyoms gnas pa dang / /sbyin dang tshul khrims bzod brtson 'grus/ /bsam gtan shes rab kyis brgyan cing / /tshogs rnams thams cad yongs rdzogs te/ /mtshan dang dpe byad gsal ba dang / /bsam gyis mi khyab sa bcu dag /rgyun mi 'chad par bgrod par
<p>318b.5</p>shog /bdag kyang yon tan de dag dang / /gzhan kun gyis kyang brgyan ldan te/ /nyes pa kun las grol ba dang / /sems can kun mchog byams pa dang / /sems can kun yid re ba yi/ /dge ba thams cad rdzogs bgyid cing / /rtag tu lus can thams
<p>318b.6</p>cad kyi/ /sdug bsngal bsal bar bgyid bar shog /'jig rten kun na skye bo gang / /su dag 'jigs pas skyo ba ste/ /bdag gi ming tsam thos pas kyang / /shin tu 'jigs pa med par shog /bdag ni mthong dang dran pa dang / /mi gtsang thos pa'i skye
<p>318b.7</p>bo kun/ /rab dang 'khrug med rnal ma dang / /rdzogs pa'i byang chub nges pa dang / /tshe rabs kun du rjes 'brang ba'i/ /mngon shes lnga po thob par shog /sems can kun la rnam kun du/ /rtag tu phan bde bgyid par shog /'jig rten kun na skye bo gang /
<p>319a</p>
<p>319a.1</p>sdig pa byed par 'dod gyur pa/ /de dag thams cad gnod med par/ /rtag tu cig car zlog gyur cig /sa dang chu dang me dang rlung / /sman dang dgon pa'i shing bzhin du/ /rtag tu sems can thams cad kyis/ /rang dgar dgag med spyod par shog /
<p>319a.2</p>sems can rnams la srog bzhin phangs/ /bdag la de dag ches phangs shog /bdag la de dag sdig smin cing / /bdag dge ma lus der smin shog /ji srid sems can 'ga' zhig kyang / /gang du ma grol de srid du/ /de phyir bla na med pa yi/ /byang chub thob kyang
<p>319a.3</p>gnas gyur cig /de skad brjod pa'i bsod nams gang / /gal te de ni gzugs can gyur/ /gang ga'i bye ma snyed kyis ni/ /'jig rten khams su shong mi 'gyur/ /slob dpon 'phags pa klu sgrub kyis mdzad pa/ /rgyal po la gtam bya ba rin po che'i phreng ba las
<p>319a.4</p>byung ba'i smon lam gyi tshigs su bcad pa nyi shu pa rdzogs so//[ ]@##/ /rgya gar skad du/ ku la pra Ni d+hA nA ma/ /bod skad du/ /rigs kyi smon lam zhes bya ba/ /'phags ma sgrol ma la phyag 'tshal lo/ /bdag ni 'chi ba'i dus kyi tshe/ /dbang
<p>319a.5</p>po gsal bar 'chi ba dang / /gnad gcod sdug bsngal med pa dang / /srid pa bar ma do ru yang / /rang byung ye shes rtogs par shog /rang byung ye shes rtogs nas kyang / /gar skye rang dbang yod par shog /gang der skyes pa'i sa de yang / /nyin mongs mtha' dag
<p>319a.6</p>chung ba yi/ /chos ldan rigs su skye bar shog/ /chos ldan rigs su skyes nas kyang / /chos ldan grogs dang phrad par shog /chos ldan grogs dang phrad nas kyang / /gtso bo dkon mchog mchod pa dang / /sdom pa gsum la gnas par shog /sdom pa gsum la
<p>319a.7</p>gnas kyang / /stong nyid dam pa bsgom pa dang / /thos pa'i chos rnams dran par shog /thos ba'i chos rnams dran nas kyang / /rang don gtso bor mi byed cing / /'khor ba'i sems can thams cad kyi/ /sdug bsngal bdag la smin par shog /sdug
<p>319b</p>
<p>319b.1</p>bsngal bdag la smin nas kyang / /lus dag sems la mi gnod cing / /mtshan ma'i spyod pas mi g.yel ba'i/ /gzhan don dmigs pa'i sems kyis su/ /gzhan don thams cad byed par shog /gzhan don thams cad mthar phyin
<p>319b.2</p>nas/ /ye shes lnga dang ldan pa yi/ /sku gsum lhun gyis grub par shog /rigs kyi smon lam zhes bya ba/ /slob dpon mkhas pa chen po dpal mar me mdzad ye shes kyi zhal snga nas mdzad pa rdzogs so// //[]@//bsngo ba shin tu bsdus ba bzhugs/ /
<p>319b.3</p>@#/ /bdag gi sbyin pa'i bsod nams kyis/ /rnyed dka'i sangs rgyas nyid thob nas/ /rab med srid pa'i rgya mtsho las/ /sems can ma lus grol bar shog /ces bya ba ni slob dpon btsun pa rta dbyangs kyis mdzad pa'i bsngo ba shin tu bsdus pa yin no/ /paN+Di ta dAn
<p>319b.4</p>shI las bsgyur ba'o//[ ]@//rgyal ba'i lam la 'jug pa las byung ba'i smon lam bzhugs/ @#/ /dkon mchog gsum la phyag 'tshal lo/ /rgyal ba'i lam 'jug yang dag par/ /sbyar las bsod nams tshad med gang / /de yis 'gro kun rgyal ba
<p>319b.5</p>yi/ /lam la legs par 'jug par shog /bdag gis bsod nams 'di yi ni/ /nam mkha' kun khyab skye bo rnams/ /ngan 'gro kun las nges grol zhing / /mi khoms thams cad rnam par spangs/ /skye ba lha dang mi yi ni/ /skye ba yongs su thob par shog /srid pa
<p>319b.6</p>sdug bsngal gyis skrag pa/ /dkon mchog gsum la skyabs 'gro zhing / /dam chos nyan sems don bsgom dang / /sems ni dben par gnas par shog /theg pa chen po la gnas te/ /tshangs pa'i spyod dang ldan par shog /lam kun rnam par bsgom pa yis/ /sa
<p>319b.7</p>la sogs pa kun thob nas/ /zhing kun yang dag sbyangs nas ni/ /myur du sangs rgyas thob par shog /ji ltar 'khor ba'i gnas skabs su/ /bsam pa'i don kun thams cad ni/ /nam mkha'i mdzod bzhin mkha' nyid nas/ /sems can kun la 'byung bar shog /
<p>320a</p>
<p>320a.1</p>phyogs bcu nam mkha'i mtha' gnas pa'i/ /'jig rten khams ni de dag rnams/ /don kun 'jig rten khams bzhin du/ /de ltar thams cad dag par shog /bdag kyang byang chub snying po'i bar/ /zang zing mi 'jigs dam chosam dang / /byams pas sems
<p>320a.2</p>can thams cad kyi/ /bsam kun yongs su rdzogs byed cing / /rtag pa nyid du tshangs spyod dang / /sdom pa kun gyis bsdams par shog /sems can don kun byed pa dang / /chos kun don ni ston par shog /'jig rten khams ni sems can kun/ /gang la gnod pa
<p>320a.3</p>byed kyang ni/ /bag ni de dag thams cad ga/ /phan 'dogs byed pa nyid du shog/ /'khor ba'i sdug bsngal bsran nas bdag /rtag par sems can don la brtson/ /sems ni dam chos bams gtan la/ /ro gcig brtan pa nyid du shog /ji ltar brtson ldan brtson
<p>320a.4</p>'grus bzhin/ /bdag kyang go cha sbyar ba dang / /de bzhin mi ldog pa bzhes pa'i/ /brtson 'grus dang ni ldan par shog /ting 'dzin phun sum tshogs pa yi/ /tshogs kyi byang chub bsgrub pa yis/ /bsam gtan kun la gcig tu gnas/ /bdag sems rdo rje lta bur
<p>320a.5</p>shog /shes rab nam mkha'i mtha' khyab pa/ /rdo rje yi ni mtshan nyid dang / rab mthun kun dga' tshogs dang ni/ /snying rje'i ro yis nges gang zhing / /thabs dang smon lam de bzhin du/ /stobs ni rab tu sbyor ba dang / /ye shes bdag nyid da'adi dag ni/ /bdag la rnam par
<p>320a.6</p>dag par shog /mngon shes kun gyi phar phyin te/ /khyad par lam ni thob par shog /sangs rgyas zhing ni rnams sbyang zhing / /bdag ni sangs rgyas nyid gyur cig /'di nyid kyis ni rim pa yis/ /bdag gi bsod nams mthu yis ni/ /'khor bar gnas pa'i sems
<p>320a.7</p>can kun/ /myar du rgyal ba nyid du shog /bsod nams yongs su bsngo ba 'di/ /bdag nyid gyis ni blo yis byas/ /kun nas kun tu ma lus pa/ /sangs rgyas nyid kyis mkhyen pas ni/ /kun du bzang po zhes bgyi ba'i/ /smon lam rgya mtsho ji lta ba/ /de bzhin
<p>320b</p>
<p>320b.1</p>du ni bdag la yang / /dge ba rgya mtsho de myur du/ /'bras bu dang ni bcas par shog /phyogs bcu nam mkha' kun khyab pa'i/ /sangs rgyas zhing gi rgyal rnams shar/ /de dag ji ltar smon lam ni/ /sngon du byas 'i rim pa rnams/ /de tsam nyid du bdag gis kyang / /
<p>320b.2</p>bsam pa brtan pa de bzhin bgyi/ /bsod nams mthu yis 'di dag ni/ /de bzhin du ni grub par shog /ji ltar dpal ldan 'jam dbyangs kyi/ /smon lam de bzhin bdag gis yang / /dus ni yun mi ring ba yis/ /smon lam 'di ni rdzogs par shog /sangs rgyas
<p>320b.3</p>kun rnams rang rang gi /zhing bzhugs mya ngan mi 'da' zhing / /mkha' mnyam chos kyi char gyis ni/ /rtag tu sems can tshim byed shog /sems can rnams kyang sangs rgyas chos/ /dge 'dun bcas pa thams cad la/ /lha rdzas mchod sprin mtha' yas bas/ /yang
<p>320b.4</p>dag par ni mchod byed shog /de bzhin gshegs pa'i yon tan gyis/ /'jig rten khams kun gang bar shog /mchog gi chos rnams sems 'gyur zhing / /srid pa sbyor bar byed par shog /paN+Di ta sangs rgyas dpal ye shes mdzad pa/ rgyal ba'i lam la
<p>320b.5</p>'jug pa las byung ba'i smon lam rdzogs so//[ ]@#/ /rgya gar skad du/ pra Ni d+hA na sap+ta nA ma gA thA/ bod skad du/ smon lam bdun cu pa zhes bya ba'i tshigs su bcad pa/ byang chub sems dpa' kun tu bzang po la phyag 'tshal lo/ /yon
<p>320b.6</p>tan rin chen dpag med tshogs mnga' zhing / /nyes pa'i dug sdong mtha' dag drung phyung ba/ /phyogs bcu dag na dus gsum bzhugs pa yi/ /bde bar gshegs pa rnams la phyag 'tshal lo/ /mi shes pa yi rab rib sel mdzad pa'i/ /bag la nyal ba'i mda' dug
<p>320b.7</p>'byin pa'i thabs/ /'gro ba gsum po kun gyi blo gros kyi/ /mig 'byed pa yi chos la phyag 'tshal lo/ /bde gshegs sras po dge 'dun mi bzlog pa/ /thugs rje chen pos yid ni drangs gyur te/ /blo can bye bar gyur pa ma lus la/ /rgyun mi 'chad par mgo bos phyag
<p>321a</p>
<p>321a.1</p>'tshal lo/ /'gro ba rnams su bdag gis mi dge gang / /cung zad bgyis sam bgyid stsal rjes yi rang / /rgyal ba rnams la de dag bshags nas ni/ /slan chad mi bgyid pa yi sdom pa nod/ /bde gshegs rang rgyal dang ni nyan thos dang / /rgyal ba'i
<p>321a.2</p>sras kyis dge ba bsags pa dang / /'jig rten pa yis legs par spyad pa bzhin/ /ma lus pa yang bdag ni yi rang ngo / /skye bo nyon mongs dug gis mgo rmongs pa/ /de dag rnams la mi dge gang mchis pa/ /de ni bdag nyid kho na dga' bzhin du/ /ci nas dmyal ba
<p>321a.3</p>rnams su gzhol bar bgyi/ /'jig rten rab zhi bde ba'i bdud rtsi yis/ /tshim nas yid ni dge ba bgyid gyur cig /'gro ba dag gis sdug bsngal ji snyed pa/ /de ni bdag gis dang du len par shog /'gro ba 'di dag yid la myur du ni/ /yang dag byang chub nyid ni skye gyur
<p>321a.4</p>cig /yid la byang chub dag ni bskyed pa dag /byang chub tshogs rnams yang dag sgrub par shog /dge ba'i tshogs sgrub nas ni sa thob cing / /srid pa gsum gyi mgon po'i gdung bzung nas/ /dgra rnams bcom nas 'jig rten gsum dag na/ /chos kyi rgyal srid chen
<p>321a.5</p>po'i gnas thob shog /byang chub shing drung sangs rgyas rang sangs rgyas/ /nyin zhag ji snyed gzhes shing bzhugs pa dag /dpe ma mchis pa'i chos kyi bdud rtsi'i char/ /'gro la dbab pa'i slad du gsol bar bgyi/ /gzhan don phun sum tshogs pa rdzogs byas nas/ /mya ngan
<p>321a.6</p>'das pa mchog te gshegs pa gang / /gzhan la phan pa mdzad cing yun ring du/ /bzhugs par blo bzang de la gsol bar bgyi/ /'jig rten gsum po thibs po der rgyu ba'i/ /sems can su dag ji snyed mchis pa dag /de dag rab tu zhi ba'i bde ba yi/ /bdud rtsi'i
<p>321a.7</p>longs spyod mgron du gnyer bar bgyi/ /de ltar dge ba gang dag bsgrubs pa 'di/ /ma lus yang dag byang chub bsngo bar bgyi/ /des ni bdag ni byang chub sems dang ni/ /skad cig tsam yang 'bral bar ma gyur cig /ji srid phun sum tshogs pa'i gzhir gyur pa/ /bde
<p>321b</p>
<p>321b.1</p>bar gshegs pa'i go 'phang ma mnan pa/ /de srid du ni thub pa'i khyu mchog dang / /byang chub sems dpa' rnams dang bral ma gyur/ /de dag kho nas gzhan la dman pa yi/ /spyod pa'i lam dag nye bar bstan pa la/ /skyo ba ma mchis par ni sangs rgyas kyi/ /sras kyi
<p>321b.2</p>kun la yang ni sbyar bar bgyi/ /bdag gi lus kyi yan lag nying lag dag /tshang zhing skye bo kun gyis bstod 'os pa'i/ /yon tan phung po tshe rabs dran pa dang / /cho rigs btsun zhing lus ni mdzes par shog /gzhan phan spong zhing rang don lhur len pa/ /tha chad dug
<p>321b.3</p>dang 'dra ba spangs nas su/ /snying rjes gdungs pa'i yid kyis skye bo kun/ /gcig tu gzhol bar rjes su 'dzin par shog /bdag gis bdog pa rnams la gzhan gyis blo/ /gzhan gyi nor snyam cung zad mi 'dzin cing / /rang gi nor la som nyi ma mchis ltar/ /bag yangs
<p>321b.4</p>dag tu len cing spyod par shog /bdag gi sha zhig slong ba mchis na yang / /brod la 'dzum pa'i mig gis stsal bar bgyi/ /bdag gi rkang la sogs pa rtag tu yang / /lus can rnams kyi don du gtong bar shog /bdag ni yid bzhin nor bus 'gro ba yi/ /'dod pa'i
<p>321b.5</p>dngos po mtha' dag sgrub pa dang / /yid la re ba yongs rdzogs bgyid pa yi/ /dpag bsam gyi ni shing dang 'dra bar shog /bdag ni rang gi ngang gis sdig pa dag /mi gtsang ba ltar rgyang ring spong ba dang / /thub pa'i skyes mchog gis ni bslab bcas pa'i/ /chu lon
<p>321b.6</p>'dral bar bgyid par ma gyur cig /lus dang srog la lta ba rgyang bsring nas/ /rtag par dgon pa rnams su dga' bar bgyi/ /rnyed pa dag dang bkur sti mtha' dag la/ /slon pa'i zas bzhin blo ni bzlog par bgyi/ /'gro ba rnams la gdol ba'i phru gu bzhin/ /rgyags
<p>321b.7</p>dang nga rgyal dregs pa spangs pa dang / /rigs btsun pa yi nye du'i tshogs bzhin du/ /rjes su mthun pa sgrub cing spyad par bgyi/ /zla zer pad+ma rtsa lag dri ma bral/ /ma ral ma 'dres nag nog ma mchis la/ /ma lus rab tu zhi ba'i rgyur gyur pa'i/ /tshul khrims la ni bdag ni
<p>322a</p>
<p>322a.1</p>goms par bgyi/ /su dag nongs ma mchis par bdag gi mgo/ sog les tshal pa brgyar ni gshags bgyid kyang / /de la'ang bu gcig gces pa bzhin du'ang / /rgyun mi 'chad par sems ni phangs par bgyi/ /su dag snying nas bdag la khros
<p>322a.2</p>gyur te/ /dgos pa ma mchis bzhin du srog 'phrog na'ang / /de la'ang las kyi 'bras bu mi bzad par/ /mi 'tshal ba dag 'byung bar ma gyur cig /khro ba dang ni gshe dang mtshang 'bru dang / /brdeg par gyur kyang bzod pa mi btang ste/ /rgyal ba'i sras kyi spyod pa sgrub pa'i
<p>322a.3</p>phyir/ /sdug bsngal ma lus pa dag dang du blang / /sngon chad rnyed ma myong ba thub pa'i chos/ /shin tu zab cing rigs pa'i mchog la yang / /bdag gis sems la skad cig tsam yang ni/ /som nyi'i dpyang thag g.yo bar ma gyur cig /bdag gi skye ba tshe rabs tshe rabs su/ /
<p>322a.4</p>'gro ba kun la sman pa lhur spyod kyis/ /skad cig tsam yang dge ba rgya chen po/ /bgyid par mi 'gyur bar ni ma gyur cig /bran dang 'dra bar 'gro ba thams cad kyi/ /bgyi ba ma lus pa dag bsgrub par bgyi/ /bdag gis kun gyis bgyi ba'i khur spangs nas/ /sems
<p>322a.5</p>can rnams ni bde bar gnas par shog /lus ni gzhan gyi bran bgyid tshig smra na'ang / /gzhan la chos ston pa la dga' ba dang / /bdag gi yid kyang rtag tu gzhan dag la/ /phan par sems pa'i dbang du bgyid par shog /gal te dmyal bar bskal ba grangs med du/ /
<p>322a.6</p>gcig tu sdug bsngal nyams su myong na yang / /'on kyang skyo ba dag ni ma mchis par/ /sems can yongs su smin par bgyid par shog /gcig nas sgrub pa'i rim pa 'di nyid kyis/ /lus can rnams ni 'dul bar bgyi slad du/ /'gro ba gsum po yongs su smin
<p>322a.7</p>bgyid pa'i/ /go cha 'di nyid kyang ni bgo bar bgyi/ /me yi 'dag mas bar mtshams ma mchis pa'i/ /'obs rnams gang las brgal nas legs gsungs pa'i/ /tshig gcig tsam yang mnyan pa'i ched du ni/ /le lo ma mchis spro ba bgyid par shog /bsam gtan
<p>322b</p>
<p>322b.1</p>gzugs med ting 'dzin mtha' dag ni/ /'bras bu rnams la dga' ba spangs nas ni/ /rab tu mthar phyin pa yi gnas pa yis/ /dga' bar 'gyur ba dag tu goms par bgyi/ /zhen pa ma mchis zhi gnas rta zhon nas/ /rang bzhin g.yo ba'i sems kyi glang po che/ /shin
<p>322b.2</p>tu gdul bar dka' ba log pa yi/ /lam du zhugs pa rnams ni 'dul bar bgyi/ /lha dbang dag dang 'khor los sgyur ba yi/ /'byor pa dam pa mchog dag mchis pa rnams/ /'dod pa'i rang bzhin mi gtsang ba bzhin du/ /bdag gi yid ni ltos pa ma mchis shog /
<p>322b.3</p>lcags kyi khang pa 'bar ba 'dra ba yis/ /sreg par rgyu bar bdag ni dgar ma gyur/ /snying rjes drangs nas gzhan la sman pa dag /bgyis par rjes su mthun par skye bar shog /'gro ba'i mgon gyi sras po thams cad kyi/ /ting 'dzin gang zhig la ni dbang brnyes pas/ /
<p>322b.4</p>rnam par bsgyings pa bsam gyis mi khyab pa/ /dpa' bo rol pa sna tshogs mdzad pa yis/ /dpa' bar 'gro ba dag dang nam mkha'i mdzod/ /dri med la sogs ma lus thob bgyis nas/ /'gro ba gsum po ma lus pa dag gis/ /bde ba gya nom bsgrubs nas cher
<p>322b.5</p>stsal to/ /bzo dang bstan bcos sgyu rtsal rgya mtsho dag /mchog tu pha mtha' phul du phyin pa dang / /sems can thams cad kyis ni tshig gi don/ /ma lus pa dag rtogs shing mkhas par shog /tshig don ma lus spyod pa'i shes rab ni/ /dri med rnon po dpag tu med
<p>322b.6</p>thob nas/ /sems can rnams la shin tu zab pa yi/ /rigs pa'i chos rnams kyi ni bgo bsha' bgyi/ /sangs rgyas gsung dag mthar phyin ma rtogs pa'i/ /sems can ma lus pa ni mtha' dag la/ /sems la yi ge bris pa 'dra bar ni/ /mang po dag
<p>322b.7</p>gis rab tu bstan par bgyi/ /ci nas 'bras bur bcas pa'i stobs bcu yis/ /go 'phang mngon par 'dzegs gnas 'gro ba'i don/ /ma tshang ma lus 'bras mchis bgyid pa yi/ /thabs kyis spyod pa de dag bsgrub par bgyi/ /ji lta ji ltar sems can phan pa'i
<p>323a</p>
<p>323a.1</p>rgyu/ /thub pa rnams kyi smon lam ma lus pa/ /de lta de ltar rgyun du smon lam gyi/ /pha rol phyin pa dag ni thob par bgyi/ /yul gyi dgra yi tshogs ni mi bzad pa/ /mod la ma lus ci dgar zil mnan nas/ /sems kyi spyod pa rnams ni mi g.yo
<p>323a.2</p>zhing / /sa steng phan pa kho nas gnas par bgyi/ /chos 'di dag ni sgyu ma smig rgyu dang / /sprul pa lta bur yang dag rtogs bgyis nas/ /rtog pa'i dri ma rnams ni spangs nas su/ /'jig rten gsum la phan par bgyid gyur cig /pha dag bu gcig lhag par gces
<p>323a.3</p>pa bzhin/ /nag nog ma lus pa dag spangs nas su/ /rgyun mi 'chad par 'gro ba mtha' dag la/ /byams pa'i bsgom pa dag gis gnas par bgyi/ /ji ltar ma dag brtse ba'i khur lci ba'i/ /bun pa la rjes su mthun spyod pa/ /de bzhin bdag kyang 'gro ba sems can
<p>323a.4</p>la/ /snying rjes rgyas 'gyur so sor bgyid par shog /pha rol bde ba'i 'byor pa mthong nas ni/ /lhag par dga' ba mang po skyes nas su/ /snying gi bu gcig pa la bde skyed bzhin/ /dga' ba'i bsgom pa dag gis gnas par bgyi/ /sems can rnams la phan dang gnod
<p>323a.5</p>pa'i rgyu/ /khong khro rjes su chags pa spangs nas ni/ /rang gi bu la bgyi ba bsgrub pa bzhin/ /'jig rten gsum po kun gyi bgyi ba bsgrub/ /dbang dang mngon shes so sor rig pa dang / /gzungs dang rnam par thar pa'i sgo rtogs nas/ /'jig rten khams ni dpag tu ma
<p>323a.6</p>mchis pa'i/ /sems can rnams la phan pa dus gcig bgyi/ /sangs rgyas zhes bgyi'i sgra ni rna lam du/ /thos ma gyur pa'i yul khams gang lags pa/ /der ni thabs kyi rnam pa sna tshogs kyis/ /sangs rgyas mdzad pa dag dang mthun par bgyi/ /nam zhig
<p>323a.7</p>'jig rten 'dir ni srid gsum gyi/ /bla ma nyi ma shar bar ma gyur par/ /der ni bdag gis nyi ma bzhin du ni/ /lus can kun gyi rab rib bsal bar bgyi/ /bde gshegs rab tu mang pos spangs pa yi/ /yid dag sdig pas sbags pa gang lags pa'i/ /'gro
<p>323b</p>
<p>323b.1</p>ba de ni bdag gi tshig dag gis/ /spyod yul rnams la brten nas 'dul bar shog /bdag ni 'jig rten ma lus pa dag gis/ /bsnyen bkur bgyid pa dag la nye du dang / /byams la mdza' bshes ma bzhin sgrub pa dang / /pha bzhin phan pa'i gdams ngag 'doms par shog /
<p>323b.2</p>bdag gi ming ni dran pa tsam gyis kyang / /'gro ba ma lus pa dag 'jigs pa las/ /mod la skyob par gyur cig srid gsum gyi/ /sdug bsngal ma lus pa dag spong bar shog /phongs pa brgya phrag bsten pa'i mi dag la/ /bum pa bzang dang nad pa'i sman dag ni/ /yi
<p>323b.3</p>dwags sogs la rgyun mi 'chad par yang / /bdud rtsi'i chab kyi rdzing bu bzang por shog /bdag ni grang ba'i dmyal bar dro ba dang / /tsha bar rdzi char bcas pa'i char 'bebs shing / /gzhan yang shin tu smad pa'i ngan 'gro dag /gnod pa ma lus zhi bar bgyid par shog /
<p>323b.4</p>'gro bas bdag ni dran pa tsam gyis kyang / /phongs pa mngon sum gyur la gnyen bshes dang / /nyam thag mda' char 'bab la gos sra dang / /mya ngan mi la bsil ba'i chab gyur cig /'gro ba dag gis dran na nyon mongs pa'i/ /dug gi gnyen por gyur cing srid gsum
<p>323b.5</p>gyi/ /chu bo dag la zam pa brtan po dang / /ngan song gnas kyi sgo gtan bgyid par shog /bdag gi ming tsam dran na'ang 'jus pa bzhin/ /'gro ba ma lus srid pa'i g.yang sa ru/ /lhung ba zhi ba dag gi rtse mo la/ /'dzeg par gyur pa'i them skas gzhir gyur cig /
<p>323b.6</p>skad cig tsam yang khro zhi dag gi ming / /blo la dran pa tsam zhig bgyid na yang / /ngan song rnams su ltung bar mi 'gyur zhing / /nges par byang chub yang dag sgrub par shog /bdag gi yon tan zla zer dri med ltar/ /'jig rten ma lus pa la bder gyur cig /dbugs
<p>323b.7</p>tsam phyung ba rnams kyang pha rol la/ /bde ba dpag med skyed par bgyid par shog /shin tu phun sum tshogs pa ma lus pa/ /mthar phyin pa yi sangs rgyas nyid thob nas/ /dam pa'i sangs rgyas de nyid kho na la/ /'gro ba ma lus pa yang sbyar bar bgyi/ /de yi tshe
<p>324a</p>
<p>324a.1</p>na su yi sems la yang / /nyes byas phran tshegs tsam yang mi 'byung la/ /skye bo gzhan la rgyun du phan byed cing / /dge ba bcu yi lam la gnas par shog /su yang rung ste ngan song gnas rnams ni/ /rmi lam na yang mthong bar mi 'gyur zhing / /ngan
<p>324a.2</p>'gro rnams kyi gnas ni mtha' dag kyang / /lha yi 'jig rten bzhin du dga' bar shog /ji srid 'jig rten gsum gyi mi dge ba'i/ /mtsho klung dbus su 'ga' zhig chud na yang / /sangs rgyas bgyi ba yongs su mthar phyin kyang / /de srid de yi ched du bsdad par
<p>324a.3</p>bgyi/ /bdag ni mya ngan 'das 'gro ston pa na/ /gsung rab rnams ni 'khrug par mi 'gyur zhing / /de la 'ga' yang som nyi'i dpyang thag la/ /skad cig tsam yang 'ju bar ma gyur cig /de ltar rgyal ba'i sras kyi rnam 'phrul la/ /mngon dgas bdag gis dge
<p>324a.4</p>ba bsgrubs pa gang / /des ni 'gro ba ma lus de dag gi /ma lus par ni thun mong 'gyur bar shog /slob dpon btsun pa gzhan la phan pa'i dbyangs dgon pa ba gsung rab mtha' dag chub par byas pa stag gis rang la bskyon te nags khung du phyin pa na snying rjes gdung ba'i yid
<p>324a.5</p>kyis 'gro ba'i don sgrub pa'i smon lam bdun cu pa mdzad pa rdzogs so// //paN+Di r+m+mA shrI pra b+hA dang / lo tsA ba ban+de dpal gyi lhun po'i sdes bsgyur cing zhus te gtan la phab pa'o/ /[]@//slob dpon kA ma la shI la'i smon lam mu gnyis ma bzhugs/ 
<p>324a.6</p>@#/ /dkon mchog gsum la phyag 'tshal lo/ /bdag la brten nas sems bskyed pa'i/ /dri ma med pa'i sbyin pa la/ /brten nas yon bdag nyid grol te/ /de la yon bdag mi re zhing / /'jig rten re ba zhi bar shog /sgo gsum dri ma med pa yi/ /tshul khrims
<p>324a.7</p>rgyan dang ldan par shog /sbyin pa 'di yi byin rlabs kyis/ /rtag tu longs spyod ldan par shog /longs spyod de la ma chags shing / /sems can kun la snying rje bas/ /stong pa'i sems dang ldan par shog /sbyin pa 'di yi byin rlabs kyis/ /dus 'dir bar du gcod
<p>324b</p>
<p>324b.1</p>pa yi/ /bgegs rnams ma lus zhi gyur nas/ /rkyen rnams ma lus bzlog par shog /bsrung bar gyur pa'i lha rnams kyis/ /g.yel ba med par bsrung bar shog /yid chis rten de 'phel bar shog /'di dang phyi ma gnyis kar yang / /mi rnams kun gyis bkur
<p>324b.2</p>bar shog /shin tu phra bar gyur ba yi/ /sbyin pa shin tu chung gyur kyang / /sems kyi thongs pa'i sbyin pa 'di/ /dpal tu med pa 'phel gyur te/ /byang chub thob pa'i rten du shog /bla med byang chub thob gyur nas/ /'gro ba 'dren pa'i dpal du shog /
<p>324b.3</p>dkon mchog gsum la phyag 'tshal lo/ /bdag kyang de la ma chags shing / /khe dang rnyed pa bkur sti dang / /'jig rten snyan grags zhi bar shog /chags pa med pa rngams sems kyis/ /gzhan la re ba med par shog /phyogs 'dzin ngo bsrung med par shog /bdag gi
<p>324b.4</p>dge ba mthar phyin nas/ /dri ma med pa'i dge ba yis/ /gzhan gyi bsod nams 'phel nus shog /dri ma med pas kun dag shog /brjod pa'i stobs kyis kun bral shog /bdag gzhan dge ba ma chad pa'i/ /bar chad med pa'i brtson 'grus kyis/ /byang chub
<p>324b.5</p>'bras bu thob nas kyang / /ngan 'gro de la dgod ba yis/ /theg pa chung ngur sems bskyed nas/ /theg chen sa la 'god par shog /slob dpon kA ma la shI la'i smon lam mu gnyis ma zhes bya ba rdzogs so//[ ]@#/ /dpal legs par grub par byed pa'i rgyud
<p>324b.6</p>las gsungs pa'i smon lam bzhugs/'a/ @#/ /dkon mchog gsum la phyag 'tshal lo/ /'jig rten dag gi phyogs kun na/ /de bzhin gshegs pa gang bzhugs dang / /dgra bcom byang chub sems dpa' dag /de dag bdag la dgongs su gsol/ /tshe
<p>324b.7</p>rabs gang yang rung ba ni/ /bdag gis sdig pa ci bgyis dang / /sngon gyi tshe rabs gzhan dag dang / /tshe rabs 'di dang 'khor ba na/ /'dod chags dbang dang blun pa dang / /khro ba dag gis 'khrugs gyur te/ /sangs rgyas chos dang dge 'dun nam/ /bla ma dag dang pha
<p>325a</p>
<p>325a.1</p>ma dang / /dgra bcom byang chub sems dpa' dang / /sbyin gnas gang yang rung ba dang / /de las gzhan pa'i sems can dag /yon tan ldan dang mi ldan la/ /sdig pa'i las rnams gang bgyid dang / /gang yang bgyid du stsal ba dang / /gang yang cung zad yi rang ba/ /bag med pas ni
<p>325a.2</p>phra mo yang / /lus ngag yid kyis bgyis pa rnams/ /de dag ma lus blos bsdus nas/ /rdzogs pa'i sangs rgyas sras bcas pa/ /bdag gi de ni mngon sum bzhin/ /rab tu gus pas phyag 'tshal lo/ /skyo ba'i yid du gyur pa yis/ /thal mo sbyar te nongs pa
<p>325a.3</p>rnams/ /yang dang yang du so sor bshags/ /bdag gis mi dge bgyis pa rnams/ /rdzogs sangs rgyas kyis mkhyen pa bzhin/ /de ltar bdag gis so sor bshags/ /slan chad de ltar yongs mi bgyi/ /srog chags sdug bsngal zhi bya'i phyir/ /bdag nyid ji
<p>325a.4</p>srid 'tsho'i bar du/ /sangs rgyas chos dang dge 'dun la/ /gus pas yang dag skyabs su mchi/ /de yi yon tan gus bsgrags te/ /sa la mgo bos gtugs nas ni/ /dkon mchog gsum la blo can gyis/ /de ltar gus pas skyabs su 'gro/ /de nas mchog gi sa
<p>325a.5</p>bon gang / /thar pa bdud rtsi'i 'bras bu sbyin/ /shin tu bsgoms nas mchog gyur pa/ /dngos grub phyir ni de bskyed do/ /sems can khams ni mtha' yas pa'i/ /sdug bsngal nye bar zhi ba dang / /ngan 'gro rnams las bsgral ba dang / /nyon mongs rnams las
<p>325a.6</p>sgrol ba'i phyir/ /srid pa mi bde dog pa na/ /sdug bsngal sna tshogs ci mchis pa/ /de dag yongs su bskyab pa'i phyir/ /bdag gis byang chub sems bskyed do/ /sems can phongs pa thams cad kyi/ /skyabs su bdag nyid rtag tu shog /bdag ni mgon
<p>325a.7</p>med rnams kyi mgon/ /rten med rnams kyi rten du bdag /skyabs med rnams kyi skyabs 'gyur zhing / /sdug bsngal bde bar byed pa dang / /bdag ni sems can thams cad kyi/ /nyon mongs zhi bar byed par shog /dge ba'i las rnams gang dang gang / /'di
<p>325b</p>
<p>325b.1</p>dang gzhan du bsags pa rnams/ /bsod nams ye shes zhes bya ba'i/ /tshogs ni rnam pa gnyis su shog /pha rol phyin pa drug sgo nas/ /bdag gi brtson 'grus gang brtsams pa/ /de yang sems can ma lus pa/ /thams cad la ni phan par shog /tshe yis mtha'
<p>325b.2</p>klas byed pa dang / /gang yang cung zad byed 'gyur ba/ /mdor na sems can thams cad kyi/ /nyon mongs thams cad zhi ba dang / /grol bar bya ba'i phyir 'bad cing / /byang chub rab tu dga' brtson no/ /de nas rdzogs pa'i byang chub sems/ /cho ga bzhin du kun tu skyed/ /
<p>325b.3</p>sems can kun la snying rje dang / /byams pa nye bar gnas par bya/ /sems ni legs par sbyang ba'i phyir/ /sna tshogs thabs kyis rjes dran drug /nang gi bdag nyid zhi ba yis/ /bsam pa gcig tu bsgom par bya/ /sngon gyi rgyal ba'i sras rnams kyis/ /
<p>325b.4</p>smon lam ji ltar mdzad pa bzhin/ /bdag kyang dge ba'i sems kyis su/ /de bzhin du ni smon lam 'debs/ /chos kyi longs spyod sna tshogs la/ /mnyam par gzhag nas yi rang ngo / /sems can thams cad bde ba dang / /zhi zhing nad kyang med par shog /
<p>325b.5</p>bdag kyang bya ba kun nus shing / /yon tan dang yang ldan par shog /nor ldan gtong phod shes rab can/ /bzod ldan dge la dad pa yi/ /sems ldan tshe rabs thams cad du/ /skye ba dran zhing brtser ldan shog /dpal legs par grub par byed pa'i rgyud las
<p>325b.6</p>gsungs pa'i smon lam rdzogs so//[ ]@##/ /rgya gar skad du/ pra Ni d+hA na rat+na rA dza nA ma/ /bod skad du/ smon lam rin po che'i rgyal po zhes bya ba/ sangs rgyas dang byang chub sems dpa' thams cad la phyag 'tshal lo/ /ji srid
<p>325b.7</p>du ni dus gsum gyi/ /sems can thams cad ma zad pa/ /de srid sangs rgyas zhing rnams ni/ /rdul gyis byur bur gang ba yi/ /rdul rnams re re dag la yang / /de yi rdul mtshungs zhing gnas pa'i/ /zhing dang zhing gi sangs rgyas la/ /rdul de'i grangs kyis
<p>326a</p>
<p>326a.1</p>lus rnams kyi/ /de rdul snyed du phyag byas nas/ /gzhan yang rgyal rnams bstod bgyid cing / /rdul de dang mnyam bskal pa ru/ /gnas de rtse gcig rtag mchod shog /sras bcas sangs rgyas chos la phyag bgyi zhing / /de dag rnams la rtag
<p>326a.2</p>par skyabs su mchi/ /lus dang yongs su bzung med me tog dang / /rin chen de rnams la yang rtag tu dbul/ /sdig pa thams cad so sor bshags bgyi zhing / /kun nas sdig dang rnam par bral bar bgyi/ /bsod nams kun la yi rang bdag gis ni/ /dge bas
<p>326a.3</p>'gro kun mchog gi byang chub gyur/ /khyad 'phags dam chos rab ston dus kun du/ /rdzogs sangs rgyas bzhugs dam bca' 'bras bcas gyur/ /rgyal ba rnams la rtag tu mchod bgyi zhing / /'gro la phan phyir sangs rgyas rgyas nyid gyur cig /phyogs bcu nam
<p>326a.4</p>mkha'i mthas klas pa'i/ /sems can kun gyi don sgrub ched/ /ji ltar 'jam dpal spyad spyod pa/ /bdag spyod de dang 'dra gyur cig /shes rab zab mo nyid du gyur bas bdag /'jam dpal dang ni mtshungs gyur mtha' yas pa'i/ /'gro la nyam thag zhi byed
<p>326a.5</p>brtse ba yi/ /ngang tshul 'jig rten dbang phyug 'dra bar shog /kun du bzang pos 'gro ba rnams kyi yid/ /dga' byed kun du bzang po dang 'dra zhing / /byams pa legs par 'phel las blo gros ni/ /byams pa ji bzhin nyid du 'gyur bar shog /sbyin pas nam
<p>326a.6</p>mkha'i mdzod dang tshul khrims kyis/ /rnam 'phrul blo gros mtshan te bzod pa dang / /gus par sbyor bas brtson pa'i brtson 'grus kyis/ /gdung bas 'phags pa'i brtson 'grus bzhin gyur cig /bsam gtan gyis ni rnam par 'gyur ba dang / /bral ba'i blo
<p>326a.7</p>gros sring mo stobs dag gis/ /lag na rdo rje dang mtshungs shAkya thub/ /ston par shes pa rdor snying 'dra bar shog /bde bar gshegs pa yongs su dri ba ni/ /sgrib pa rnam par sel ba bzhin gyur te/ /lhag pa'i bsam pa phun tshogs brtan pa'i blo/ /rtag tu
<p>326b</p>
<p>326b.1</p>brtan pa'i blo gros lta bur shog /rdzu 'phrul yang ni gzhan du mi 'gro dang / /thabs la mkhas pa dri med grags dang mtshungs/ /sems can rnams la sman dge shin tu dga'/ /rtag par shin tu dga' ba ltar gyur cig /pha rol phyin sogs rab tu 'byed pa la/ /blo gros
<p>326b.2</p>mi zad pa dang mtshungs gyur cing / /dpag med phun tshogs dbyangs kyis nges ston pa/ /rgyu dang mi rgyu'i blo ldan ji bzhin shog /rtag tu dge ba'i bshes gnyen bsten pa la/ /skyon med yid ni nor bzangs lta bu dang / /dpe med nam mkha'i chos rnams nyer ston pa/ /
<p>326b.3</p>nam mkha'i snying po lta bur bdag gyur cig /sa bzhin 'gro ba'i nyer 'tshor gyur pa las/ /'gro la mnyam par phan byed sa snying dang / /slong ba rnams kyi sdug bsngal zhi la bdag /rtag tu dzam+b+ha la dang 'dra bar shog /rin chen chos ston pa yis mi ngal ba/ /bdag ni chos
<p>326b.4</p>'phags lta bur 'gyur ba dang / /shes rab pha rol phyin pa tshol ba la/ /byang sems rtag tu du dang mtshungs par shog /gzhan yang yongs su bsngo ba bdun dag la/ /mkhas pa rdo rje rgyal mtshan lta bu dang / /ma lus bdun rnams yongs su rdzogs pa las/ /rtag par
<p>326b.5</p>ring ba rgyal ba bzhin gyur cig /de ltar lhag pa'i bsam pas yon tan tshogs/ /skyon med grags pa de dang de las ni/ /sras bcas rgyal rnams rab tu dgyes pa dang / /'gro ba thams cad rtag tu zhi gyur cig /rgyal ba sras dang bcas pa'i yon tan rnams/ /mngon
<p>326b.6</p>par 'dod las yang dag dge thob pa/ /shin tu 'phel ba de yis mtha' yas pa'i/ /'gro rnams yon tan tshogs des rab gnas shog /smon lam rin po che'i rgyal po zhes bya ba/ slob dpon chen po klu sgrub kyi zhal snga nas mdzad pa rdzogs so// //
<p>326b.7</p>rgya gar shar phyogs kyi sad+na ga ra'i paN+Di ta chen po gnas brtan nags kyi rin chen gyi zhal snga nas dang / dge slong chos smra ba bsod nams rgya mtsho'i sdes/ dpal bsam yas lhun grub rtse'i pho brang du bsgyur ba'o/ /[]@##/ /rgya gar skad du/ 
<p>327a</p>
<p>327a.1</p>a gra tsar+ya pra Ni d+hA na/ bod skad du/ mchog gi spyod pa'i smon lam/ sangs rgyas dang byang chub sems dpa' thams cad la phyag 'tshal lo/ /skye dgu kun la sman dang bde slad du/ /phyogs bcu'i 'jig rten sangs rgyas rnams la 'dud/ /de dag la ni
<p>327a.2</p>brjod cing mchod par bgyi/ /'gro kun byang chub phyogs la reg gyur cig /byams pa dang ni 'jam dpal mnga' bdag tog /chos kyi blo gros dpa' bo bdud rtsi gsungs/ /dpa' bo de la phyag 'tshal mkhyen pa ltar/ /de bzhin bdag kyang mi dbang rnams la 'dud/ /
<p>327a.3</p>thugs rjer ldan zhing 'jig rten don mdzad pa/ /rgyal ba mi mkhyen mi gzigs mi mnga' ba/ /mi dbang thugs brtse byams la gnas pa yi/ /rgyal ba de kun bdag la dgongs su gsol/ /sngon gyi srid pa dag tu bdag nyid kyis/ /sdig pa'i las rnams gang bgyis bdag
<p>327a.4</p>gis bshags/ /de bzhin lus ngag yid kyis bgyis pa rnams/ /de dag thams cad bdag gis so sor bshags/ /shAkya thub dang mi 'khrugs 'od dpag med/ /de dag gi ni phrin las yongs rdzogs dang / /chags dang bshags pa mkhyen cing rtogs gyur ltar/ /
<p>327a.5</p>de bzhin bdag gis sdig pa bshags par bgyi/ /thams cad dga' mdzad skyes bu dam pa dang / /byang chub bzhugs pa kun la gsol bar 'tshal/ /ngan song bzhi po myur du zhi gyur cig /mi khom 'joms par bgyid cing rgyu bar shog /sangs rgyas bzang spyod dri
<p>327a.6</p>med mnga' bdag dang / /de bzhin lhun po'i dpal dang nyi ma sgron/ /de dag bsod nams yi rang mkhyen pa ltar/ /de bzhin bdag kyang bsod nams rje yi rang / /phyogs bcu dag na sbyin pa spyod pa gang / /de bzhin ting 'dzin tshul khrims spyod rnams dang / /shes
<p>327a.7</p>rab bsgom dang bsod nams stobs kun la/ /byang chub yon tan don du yi rang ngo / /rgyal ba kun gyi yon tan mtha' yas dang / /chos bstan byang chub 'jog bgyid thams cad la/ /byang chub yon tan don du yi rang ngo / /'gro kun byang chub mchog la reg gyur cig/ 
<p>327b</p>
<p>327b.1</p>'jig rten rgyal ba gang bzhugs kun la bskul/ /phyogs bcu dag na byang chub rnyed pa gang / /de dag ji ltar sangs rgyas gsol ba ltar/ /rgyal rnams bzhugs shing chos mchog ston gyur cig /rgyal kun bskal pa mang por bzhugs par shog /'gro kun byang chub
<p>327b.2</p>mchog la reg gyur cig /mi rnams thams cad mchog dang bla med pa/ /'jig rten sgron ma bde gshegs myur gyur cig /sangs rgyas rnams la phyag 'tshal mchog gang dang / /las dge rnams la yi rang gang lags dang / /sdig pa'i las rnams bshags pa
<p>327b.3</p>gang lags dang / /rgyal ba rkang gnyis dbang rnams mthong gang dang / /bdag gis dge ba cung zad ci bgyis pa/ /lus dang ngag dang sems las byung ba'ang rung / /bdag gis bgyi dang bgyid dang bgyis gyur gang / /thams cad skye dgu sman slad stsal bar bgyi/ /
<p>327b.4</p>ji ltar phyogs bcu'i sangs rgyas rnams mkhyen nas/ /stsal ba legs par stsal zhing legs rgyas pa/ /de bzhin bdag gis skye dgu sman slad stsal/ /'gro kun byang chub mchog la reg gyur cig /bdag gis 'gro la stsal ba gang lags pa'i/ /bsod nams
<p>327b.5</p>'bras bu bla med ci mchis pa/ /theg pa chen por yongs su bsngo bar bgyi/ /bdag la byang chub 'bras bu grub par shog /mtshungs pa ma mchis kun nas sgo mo rnams/ /'gro ba'i don du bdag la mngon sum shog /'jam dpal gyi ni rjes su slob bgyid cing / /
<p>327b.6</p>byang chub spyod pa'i smon lam gdab par bgyi/ /mi gcig tsam gyi ched du mnar med pa'i/ /tshor ba thams cad bdag gis myong gyur par/ /bskal pa du mar bdag ni spro bar bgyi/ /'gro ba thams cad mya ngan med par shog /sems dmyal gshin rje'i 'jig rten
<p>327b.7</p>sdug bsngal dang / /dud 'gro'i gnas rnams mi yi sdug bsngal dang / /'gro ba'i sdug bsngal phung po mtha' yas dag /bdag la 'bab gyur 'gro ba bde bar shog /rgyal ba rnams kyi zhing ni rnam dag dang / /sems can rnam dag ye shes rnam dag dang / /
<p>328a</p>
<p>328a.1</p>rgyal ba rnams kyi smon lam mtha' yas gang / /smon lam de kun bdag la grub par shog /bdag gi smon lam nyams par ma gyur cig /bdag ni nams kyang skyo bar mi 'gyur shog /byang chub mchog ni bdag gis thob bar du/ /bskal pa du
<p>328a.2</p>mar bdag ni spro bar shog /mchog gi spyod pa'i smon lam rdzogs so//[ ]@/ /'phags pa shes rab kyi pha rol tu phyin pa'i phyogs kyi smon lam bzhugs/ @##/ /'phags pa shes rab kyis pha rol tu phyin ba'i phyogs kyi smon lam bzhugs/ /@#/ /'phags pa shes rab kyi pha rol tu phyin pa stong phrag brgya pa la sogs pa klog gi dus su
<p>328a.3</p>smon lam du gsol pa/ phyogs bcu'i 'jig rten gyi khams rab 'byam bsam gyis mi khyab pa dag na/ ston pa bla na med pa sangs rgyas bcom ldan 'das/ zhi ba chos kyi sku/ rnam pa thams cad mkhyen pa'i ye shes dang ldan pa/ stobs dang / mi 'jigs
<p>328a.4</p>pa dang / ma 'dres pa'i chos kyis brgyan pa/ phyogs bcu dus gsum gyi sangs rgyas thams cad la ston pa dam pa'i 'du shes kyis gus par phyag 'tshal zhing dang bas skyabs su mchi'o/ /bstan pa bla na med pa dam pa'i chos ngo bo nyid kyis rnam par dag cing rang bzhin
<p>328a.5</p>gyis rnam par grol ba/ 'phags pa so so rang gis rig pa'i ye shes kyi spyod yul/ rnam grangs byis pa lta bu'i spyod yul du ma gyur pa/ don dam pa'i chos dang / dus gsum gyi 'phags pa thams cad gshegs pa'i shul lam gyi chos 'phags pa'i lam yan
<p>328a.6</p>lag brgyad kyis bsdus pa dang / bstan pa'i chos skyes bu chen po'i dpal gyi mgur nas legs par gsungs pa/ thog mar dge ba/ bar du dge ba/ tha mar dge ba/ don bzang zhing tshig 'bru gsal ba/ mngon par mtho ba/ nges par legs pa'i
<p>328a.7</p>lam du gyur pa/ mdo sde 'dul ba mngon pa bstan bcos la sogs pa dam pa'i chos yi ge 'bru gnyer gyis bsnyad pa thams cad la bstan pa dam pa'i 'du shes kyis gus par phyag 'tshal zhing dang bas skyabs su mchi'o/ /sgrub pa bla na med pa/ 'phags
<p>328b</p>
<p>328b.1</p>pa'i dge 'dun byang chub sems dpa' sems dpa' chen po 'jigs pa lnga las shin tu 'das pa/ phyir mi ldog pa'i sa'i go 'phang brnyes pa/ sa chen po la rtogs pa'i khyad par gyis rim par bzhugs pa/ de bzhin gshegs pa'i thugs kyi sras/ 'gro ba
<p>328b.2</p>yongs kyi dpal mgon du gyur cing / sems can thams cad kyi don mdzad pa la brtson pa sku nyams su bzhes pa rnams dang / 'phags pa rang sangs rgyas rang gi shes rab kyi rtsal gyis go zhing / bsam gtan dang ting nge 'dzin la dbang thob pas rdzu 'phrul gyis don
<p>328b.3</p>mdzad pa rnams dang / nyan thos dgra bcom pa gnas brtan chen po mchog bcu drug la sogs pa de bzhin gshegs pa'i gsung las byung ba'i sras/ chos las skyes pa/ rang gi don rjes su thob pa/ srid par kun du sbyor ba/ yongs su zad pa/ shes rab
<p>328b.4</p>dang ting nge 'dzin gyi cha las rnam par grol ba/ lha dang mi'i 'jig rten kun gyis mchod cing phyag bya bar 'os pa thams cad la dge ba'i bshes gnyen dang mchod gnas dam pa'i 'du shes kyis gus par phyag 'tshal zhing dang bas skyabs su mchi'o/ /khyad par du yang dus
<p>328b.5</p>gsum gyi bde bar gshegs pa thams cad kyi yum/ bcom ldan 'das ma shes rab kyi pha rol tu phyin pa la sogs pa pha rol tu phyin pa bcu'i lha mo dang / sras phyogs bcu'i sangs rgyas dang / phyogs bcu'i byang chub sems dpa' 'khor mtha' yas pa dang bcas pa
<p>328b.6</p>thams cad bdag ming 'di zhes bgyi ba'ang 'khor dang bcas pa dang / mtha' yas pa'i sems can thams cad lus dang ngag dang yid rab tu dang bas gus par phyag 'tshal zhing skyabs su mchi'o/ /dkon mchog gsum 'khor mtha' yas pa dang bcas pa phyag gi gnas
<p>328b.7</p>bsod nams thams cad kyi dpal gyi zhing mthu dang yon tan bsam gyis mi khyab pa thams cad la bdag ming 'di zhes bgyi bas mchod do/ /bstod do/ /bsngags so/ /lus dbul lo/ /srog phyogs so/ /dkon mchog gsum mchod gnas de dag thams
<p>329a</p>
<p>329a.1</p>cad la mchod par dbul ba/ byang chub sems dpa' rnams kyi ting nge 'dzin dang / chos kyi dbyings rtogs par gyur pa rnams kyi byin gyi rlabs las byung ba/ gser gyi pad+ma 'dab ma stong dang / gzhan yang mchod pa bla na med pa dang / bla na med
<p>329a.2</p>pa'i lha'i me tog dang / lta'i bdug spos dang / lha'i phreng ba dang / lha'i byug pa dang / lha'i na bza' dang / rgyan dang / gdugs dang / rgyal mtshan dang / ba dan dag gis rim gror bgyi'o/ /bkur stir bgyi'o/ /phu dud du bgyi'o/ /mchod par bgyi'o/ /
<p>329a.3</p>gzhan yang skad cig thang cig yud tsam la stong gsum gyi stong chen po'i 'jig rten gyi khams 'di rin po che sna tshogs kyi rang bzhin du kun nas gnas par gyur te/ me tog gi sil ma sna tshogs kyis kun du gang ba dang / dar gyi lda ldi dang / chun po mang po kun du bres pa dang / 
<p>329a.4</p>snod sna tshogs nas bdug spos mang po 'thul ba dang / dpag bsam gyi shing mang po'i yal ga'i rtse mo g.yur za ba dang / me tog gi shing dang / 'bras bu'i shing dang / spos kyi shing dang / phreng ba'i spos dang / bdug spos sna tshogs kyi shing sna tshogs kyis rab
<p>329a.5</p>tu brgyan pa kun nas gnas par gyur pa/ bla na ma mchis pa mchod par 'bul gyis bzhes su gsol lo/ /da ltar gyi mchod pa rnam pa lnga la sogs pa dngos su 'byor pa rnams kyang / lha dang mi'i mchod pa khyad par can rgya chen por sprul pas yum shes rab kyi pha rol
<p>329a.6</p>tu phyin pa la sogs te/ pha rol tu phyin pa bcu dang / sras phyogs bcu'i sangs rgyas 'khor dang bcas pa rnams mngon sum dang 'dra bar dmigs te/ mchod par dbul gyis bzhes su gsol lo/ /bdag gir mdzad du gsol lo/ /longs spyad nas mnyes
<p>329a.7</p>shing dgyes pa chen por mdzad du gsol lo/ /bdag ming 'di zhes bgyi ba/ 'khor ba thog ma mchis pa nas/ yang dag pa'i don ma mthong ste/ phyin ci log gis bslad nas/ sdig pa mi dge ba'i las mtshams med pa lnga dang / de dang nye ba lnga dang / me dge
<p>329b</p>
<p>329b.1</p>bcu spyod pa dang / 'phags pa la skur pa btab pa dang / dam pa'i chos spong ba'i las bgyis pa dang / sems can gzhan la gnod pa'i las rnam pa mang po bgyis pas/ 'khor ba dang ngan song gi rgyur gyur cing / mtho ris dang thar pa'i sgrib par gyur pa/ 
<p>329b.2</p>sdig pa mi dge ba'i las ci bgyis so 'tshal thams cad mi 'chab mi sbed par gnod zhing 'gyod pa'i sems kyis ma lus par mthol zhing bshags so/ /'jig rten dang 'jig rten las 'das pa'i chos rgyu dang 'bras bur bcas pa/ 'dus byas dang 'dus ma byas
<p>329b.3</p>kyis bsdus pa'i dge ba'i rtsa bar gyur pa/ rnam par dkar ba'i phyogs thams cad la shin tu rjes su yi rang ba'i mchog gis rjes su yi rang ngo / /de bzhin gshegs pa gang dag dam pa'i chos btsun par mdzad pa'i slad du nang du yang dag 'jog la gnas nas/ 
<p>329b.4</p>chos kyi 'khor lo mi bskor zhing bskul ba'i sa la gzhes pa de dag la yang chos kyi 'khor lo rnam pa bcu gnyis bden pa bzhi'i tshul du bskor nas dam pa'i chos bdud rtsi'i char dbab par bskul zhing gsol lo/ /bde bar gshegs pa gang dag gdul bya rnams
<p>329b.5</p>kyi don mdzad nas/ 'dus byas thams cad mi rtag cing / 'byor pa thams cad rgud par bstan te/ 'jig rten mi rtag par bstan pa'i slad du/ rdo rje lta bu'i sku bshig nas/ thabs kyis mya ngan 'da' ba'i tshul ston par bzhed pa de dag la yang thugs rje chen
<p>329b.6</p>po'i gzugs kyis 'khor ba ma stongs kyi bar du mya ngan las mi 'da' zhing / 'jig rten na yun ring por bzhugs nas/ lha dang mi'i ston pa dang / dge ba'i bshes gnyen du bzhugs par gsol ba 'debs so/ /de bzhin gshegs pa gang dag gis sems
<p>329b.7</p>can ma lus pa'i don du bla na med pa'i byang chub tu thugs bskyed pa de bzhin du/ bdag gis kyang dus thams cad dang gnas thams cad du dkon mchog gsum la skyabs su gsol te/ bla na med pa'i byang chub tu sems bskyed par bgyi'o/ /de ltar phyag
<p>330a</p>
<p>330a.1</p>'tshal ba nas byang chub tu sems bskyed pa'i bar gyi dge ba'i rtsa ba dang / srung ma thugs dam can mi mjed kyi bdag po tshangs pa dang / lha rnams kyi dbang po brgya byin dang / rgyal po chen po bzhi la sogs pa 'khor mtha' yas pa dang bcas pa/ 
<p>330a.2</p>sangs rgyas mthong ba/ chos thos pa bstan pa bsrung bar khas blangs pa/ lha'i dge bsnyen chen po de dag la chos dang zang zing gi longs spyod rgya chen po bstabs shing phul ba dang / 'gro ba ris khams gsum gyis bsdus pa/ lam rgyud lngar 'khor zhing / 'gro ba
<p>330a.3</p>ris drug tu skye gnas rnam pa bzhi las skyes pa/ ji tsam sems can gyi ris na mchis pa/ sems can bsdu bar bsdus pa thams cad la yang bsdu ba rnam pa bzhis bsdus pa'i mchod sbyin gyi gtor ma rgya chen pos khyab par bsngos pa dang / tshe rabs brgyud pa nas
<p>330a.4</p>lan chags par gyur pa'i bgegs rnams la yang / gnas dang / dus dang / longs spyod ji ltar 'dod pa'i mchod sbyin gyi gtor ma rgya chen po bsngos shing stsal pa/ de lta bu'i dge ba'i rtsa ba dang / gzhan yang bdag cag gi snga slad du dge ba'i rtsa ba bgyis
<p>330a.5</p>so 'tshal gyi mthu dang / khyad par du yang yum shes rab kyi pha rol tu phyin pa stong phrag brgya pa la sogs te/ shes rab rnam gsum gyi don du gsungs pa'i phyogs/ g.yo sgyu med par bris pa dang / bklags shing ston pa dang / mchod cing rim gro bgyis pa
<p>330a.6</p>dang / rig sngags dang / gsang sngags kyi mthu dang / lha dang drang srong la sogs pa rig pa 'dzin pa thams cad kyi gzi brjid dang / bden pa'i byin gyi rlabs kyis/ bdag cag gis mchod pa bshams pa'i gnas 'di/ sngon bya rgod kyi phung po'i ri la/ 
<p>330a.7</p>bcom ldan 'das shAkya thub pas thams cad dang ldan pa'i 'khor gyi dkyil 'khor du/ yum shes rab kyi pha rol tu phyin pa rgya cher bstan cing bshad pa de bzhin du/ rang bzhin gyi dkyil 'khor rnam par dag par gyur cig /yum shes rab kyi pha rol tu phyin pa dang / 
<p>330b</p>
<p>330b.1</p>sras phyogs bcu'i sangs rgyas 'khor phun sum tshogs pa dang bcas pa/ pho brang gi dkyil 'khor rnam par dag pa'i gnas 'dir spyan drangs te/ mchod pa dang / bklags pa dang / mdo sde dang / mi mnyam pa dang mnyam pa'i gsang sngags kyi gzhung dang / dngos
<p>330b.2</p>grub kyi cho ga dang / mchod pa la sogs pa'i dbang dang / byin gyi rlabs kyis bdag cag 'khor dang bcas pa dang mtha' yas pa'i sems can thams cad tshe rabs gar skyes gar gnas kyang / las dang nyon mongs pa'i sgrib pa thams cad ni byang / ngan song gsum dang / 
<p>330b.3</p>mi khom brgyad la sogs pa sdug bsngal thams cad las ni yang dag par grol zhing thar te/ bde 'gro lha'i 'jig rten du skyes nas 'phags pa thams cad kyi zhal mngon sum du mthong ste/ phyag g.yas pa gser gyi kha dog can brkyang nas bdag gi spyi bor bzhag ste/ 
<p>330b.4</p>rigs kyi bu khyod ma 'ongs pa'i dus na 'jig rten gyi khams 'di zhes bgyi bar/ sangs rgyas 'di lta bu zhes bya bar 'gyur ro zhes lung bstan pa myur du thob nas/ bla na med pa'i sangs rgyas su myur du 'grub par gyur cig /sangs rgyas su ma grub kyi bar du 'jig
<p>330b.5</p>rten 'di dag tu yang / tshe ring nad med longs spyod 'phel/ rigs rgyud rgyas shing bde skyid phun sum tshogs pa dang ldan par gyur cig /mi dang mi ma yin pa la sogs pa dgra bgegs bar du gcod pa cis kyang mi tshugs shing / 'jig rten dang 'jig rten las 'das
<p>330b.6</p>pa'i bsam pa thams cad yid bzhin du 'grub par gyur cig /khyad par du yang shes rab kyi pha rol tu phyin pa la/ chos spyod rnam pa bcu'i sgo nas tshul bzhin bgyis pa'i phan yon bsam gyis mi khyab na yang / mdor bsdus pa bcu ste/ sangs rgyas thams
<p>330b.7</p>cad kyis sras su dgongs shing / byin gyis rlob par 'gyur ba dang / tshangs pa dang brgya byin la sogs pa'i srung ma khyad par can rnams kyis bu bzhin du skyong bar 'gyur ba dang / tshe dang dbang phyug phun sum tshogs par 'gyur ba dang / bgegs dang log 'dren
<p>331a</p>
<p>331a.1</p>la sogs pa gdon thams cad kyi bsam sbyor ngan pas mi tshugs pa dang / gza' skar dang rmi ltas la sogs pa'i mtshan ma ngan pa thams cad zhi bar 'gyur ba dang / pha rol gyi dmag tshogs thams cad bzlog par 'gyur ba dang / 'jig
<p>331a.2</p>rten dang 'jig rten las 'das pa'i yon tan thams cad bos pa bzhin du 'du bar 'gyur ba dang / tshe rabs thams cad du shes rab kyi pha rol tu phyin pa'i don dang mi skol bar 'gyur ba dang / de bzhin gshegs pa'i zhal mngon sum du mthong ba dang / mthar
<p>331a.3</p>bla na med pa'i sangs rgyas su grub par 'gyur ba la sogs pa'i yon tan gyi tshogs mtha' yas shing rmad du byung ba rnams bdag cag 'khor dang bcas pa la smin cing grub par gyur cig /khyad par du yang bod kyi rgyal khams su sangs rgyas kyi bstan pa yun ring por
<p>331a.4</p>bzhugs par gyur cig /'phags pa shes rab kyi pha rol tu phyin pa bzhugs pa'i yul phyogs su yang ngan sems kyi 'khrugs pa mi 'byung ba dang / mi nad dang phyugs nad rgyun chad pa dang / lo phyug rtag tu legs/ char chu dus su phebs bde skyid phun
<p>331a.5</p>sum tshogs pa dang ldan te/ sems can thams cad dge ba spyod pa'i bsam pa bzang po dang ldan par gyur cig /sangs rgyas kyi bstan pa la zhe sdang ba'i gang zag log sred can bstan pa gzhig pa'i ngan sems dang ldan pa rnams ni chu shing gi rtsa ba bzhin du gyur
<p>331a.6</p>cig /dkon mchog gsum la dad cing dam pa'i chos bsrung ba'i bsam pa bzang po dang ldan pa'i gang zag rnams ni tshe ring zhing bsam pa thams cad yid bzhin du grub par gyur cig /bdag dang sems can thams cad rnam pa kun tu/ dkon mchog gsum
<p>331a.7</p>gyi bden pa'i byin rlabs dang / /dus gsum rgyal ba'i yum gyi mthu byin gyis/ /gang dang gang na ji ltar gnas pa yi/ /sgrib dang sdug bsngal ma lus kun bsal te/ /'khor ba'i sdug bsngal ma lus rab bsnyil nas/ /rgyud drug 'gro ba ma lus kun
<p>331b</p>
<p>331b.1</p>bsgral te/ /kun du bzang po'i spyod pas bsgrubs pa'i zhing / /rin chen mdzes pa rnam bkod bde ba can/ /bdud rtsi'i mtsho dang dpag bsam shing dang ldan/ /der 'byung skal ldan pad+ma'i mchog las skyes/ /yid bzhin phun sum tshogs pa 'phags pa'i sa/ /
<p>331b.2</p>rnam dag khyad par can gyi gnas mchog der/ /thogs med rdzus te bde bar gshegs gyur nas/ /mtshan tsam thos pas sgrib pa rnam sel ba/ /rin chen 'od 'bar sku mchog 'gro ba'i skyabs/ /tshe dang longs spyod dpag med sbyin pa'i gtso/ /snang ba
<p>331b.3</p>mtha' yas 'gro don mngon sum ste/ /de las mchog thob lung bsten dbang bskur nas/ /rgyal sras gnyis dang spyod pa'i blo mthun zhing / /phyogs bcur 'gro la phan pa'i don mdzad nas/ /srid gsum yongs kyi skyabs su gyur par shog /'phags pa
<p>331b.4</p>shes rab kyi pha rol tu phyin pa'i phyogs kyi smon lam rdzogs so//[ ]@/ /'phags pa stong phrag brgya pa la sogs pa mdo sde chen po bklags pa'i chos kyi sbyin pa'i bsngo ba bzhugs/ @//'phags pa stong phrag brgya pa la sogs pa mdo sde chen po
<p>331b.5</p>bklags nas/ chos kyi sbyin pa'i bsngo ba/ dam chos gsung rab yid bzhin nor bu 'od 'bar bar/ /yid dang rin chen mang po sna tshogs 'byung ba'i gnas/ /mkhyen bzhi shes bcu gang chen mtsho dang ldan pa yi/ /chos rje busangs rgyas byang chub sems dpa'
<p>331b.6</p>thams cad dang / /chos mdzad rang rgyal nyan thos 'phags pa thams cad la/ /lus btud dad pa'i spyi bos phyag 'tshal mchod par bgyi/ /chos kyi rgyal po sangs rgyas byang chub sems dpa' yi/ /thugs rjes snyoms pa'i mar dang nying 'dzin snying po las/ /
<p>331b.7</p>rnam par dag pa'i ye shes gsal ba'i mar me 'bar/ /'od bzang bdud rtsi dusrid gsum 'jig rten thams cad khyab/ /sdug bsngal nad sel mi shes mun pa kun sel ba/ /dam chos mdo yi sde la gus pas phyag 'tshal lo/ /dbyangs kyis bsnyad pa'i sde la gus
<p>332a</p>
<p>332a.1</p>pas phyag 'tshal mchod/ /dam chos lung bstan sde la gus pas phyag 'tshal mchod/ /tshigs su bcad pa'i sde la gus pas phyag 'tshal mchod/ /ched du brjod pa'i sde la gus pas phyag 'tshal mchod/ /dam chos gleng gzhi'i sde la gus
<p>332a.2</p>pas phyag 'tshal mchod/ /'di ltar 'das pa'i sde la gus pas phyag 'tshal mchod/ /skyes pa nyarabs kyi sde la gus pas phyag 'tshal mchod/ /shin tu rgyas pa'i sde la gus pas phyag 'tshal mchod/ /rmad du byung ba'i sde la gus pas phyag 'tshal mchod/ /rtogapa
<p>332a.3</p>brjod pa'i sde la gus pas phyag 'tshal mchod/ /gtan la dbab pa'i sde la gus pas phyag 'tshal mchod/ /skyes bu gang gis gus pas gang zhig gis/ /blo dang lce las dam chos sgron ma 'bar ba dang / /mdo sde'i tshig 'bru bdud rtsi thigs pa 'ga' tsam
<p>332a.4</p>yang / /su yi snying dang lce la snang bar byed pa yi/ /blo gsal ngag bzang skye bo ji snyed bzhugs kun la/ /dad pa'i sems kyis rjes su yi rang phyag 'tshal nas/ /chos brjod seng ge'i sgra sgrogs chos kyi sbyin pa 'di/ /'phags pa chos la mnga' mdzad tshig la
<p>332a.5</p>dbang bsgyur dang / /khyu mchog dge slong rgya mtsho'i rgyal tshab ji bzhin du/ /tshig gcig yan lag rgya mtsho'i sgra skad thams cad kyis/ /'jig rten so so'i yid mthun chos kyi char 'beb shog /'di ltar snying po byang chub tu phyin pa'i byang chub sems dpa'
<p>332a.6</p>rnams la chos kyi dbyings gzhi bye brag mngon sum du shes pa'i sprin zhes tu bya ba'i chos kyi sprin gyi char mngon par 'bab par gyur cig /byang chub sems dpa' dbang bsgyur ba thob pa rnams la/ gzhi kun du rten pa'i sprin zhes bya ba'i chos kyi sprin gyi char mngon
<p>332a.7</p>par 'bab par gyur cig /byang chub sems dpa'i chos chen po'i rgyal tshab tu dbang bskur ba thob pa rnams la sgo kun nas 'jug pa zhes bya ba'i chos kyi sprin gyi char mngon par 'bab par gyur cig /byang chub sems dpa' gzhon nur gyur pa rnams la kun nas
<p>332b</p>
<p>332b.1</p>brgyan pa zhes bya ba'i chos kyi sprin gyi char mngon par 'bab par gyur cig /byang chub sems dpa' phyir mi ldog pa rnams la snying rje chen po'i tshogs shin tu brtan pa zhes bya ba'i chos kyi sprin gyi char mngon par 'bab par gyur cig /byang chub sems dpa'i lhag
<p>332b.2</p>pa'i bsam pa rnam par dag pa rnams la/ chos thams cad kyi rang bzhin bye brag shes pa'i rdo rje zhes bya ba'i chos kyi sprin gyi char mngon par 'bab par gyur cig /byang chub sems dpa' sngon gyi sbyor ba dang ldan pa rnams la/ 'gro ba yongs su sdud pas kun
<p>332b.3</p>nas brgyan pa zhes bya ba'i chos kyi sprin gyi char mngon par 'bab par gyur cig /byang chub sems dpa' cher skyes pa rnams la/ dus gsum gyi de bzhin gshegs pa'i dkyil 'khor mngon sum du dmigs pa'i sprin zhes bya ba'i chos kyi sprin gyi char mngon
<p>332b.4</p>par 'bab par gyur cig /byang chub sems dpa' rnal 'byor la spyad pa rnams la/ chos thams cad kyi rang bzhin dang / gzhi rab tu sgrogs par zhes bya ba'i chos kyi sprin gyi char mngon par 'bab par gyur cig /byang chub sems dpa' las dang po pa rnams
<p>332b.5</p>la/ snying rje chen po'i tshul dang thabs kyi snying po'i bye brag gi sprin kun du 'byung ba zhes bya ba'i chos kyi sprin gyi char mngon par 'bab par gyur cig /byang chub sems dpa' sems dang po bskyed pa rnams la dga' bar bya ba'i mdzod shin tu brtsegs pa'i snying
<p>332b.6</p>po zhes bya ba'i chos kyi sprin gyi char mngon par 'bab par gyur cig /byang chub sems dpa' yang dag pa la mos pa rnams la/ rnam par thar pa mi zad pa dang / de bzhin gshegs pa'i smon lam gyis dga' bar byed pa'i mdzod ces bya ba'i chos kyi sprin gyi char
<p>332b.7</p>mngon par 'bab par gyur cig /gzugs na spyod pa'i sems can rnams la gzhi kun du mi zad pa'i chos kyi sprin gyi char mngon par 'bab par gyur cig /tshangs ris kyi lha rnams la tshul gyi rgya mtsho tshad med pa'i 'brug sgra'i dbyangs zhes bya ba'i chos kyi sprin
<p>333a</p>
<p>333a.1</p>gyi char mngon par 'bab par gyur cig /dbang bsgyur gyi lha rnams la stobs 'byung ba'i chos kyi yo byad mi zad pa'i mdzod ces bya ba'i chos kyi sprin gyi char mngon par 'bab par gyur cig /bdud kyi rigs kyi lha rnams la thams cad mkhyen pa nyid kyi
<p>333a.2</p>tshogs can yang dag par bsgrubs pa'i dbyangs zhes bya ba'i chos kyi sprin gyi char mngon par 'bab par gyur cig /'phrul dga'i lha rnams la ye shes rin po che sna tshogs la brtson pa zhes bya ba'i chos kyi sprin gyi char mngon par 'bab par gyur cig /dga' ldan gyi lha
<p>333a.3</p>rnams la byang chub sems dpa'i smon lam rin po che sna tshogs kyi rgyal mtshan zhes bya ba'i chos kyi sprin gyi char mngon par 'bab par gyur cig /mtshe ma'i lha rnams la de bzhin gshegs pa thams cad rjes su dran pa'i mdzod ces bya ba'i chos kyi sprin gyi char mngon
<p>333a.4</p>par 'bab par gyur cig /lha'i dbang po brgya byin gyi gnas su de bzhin gshegs pa mthong na dga' ba'i shugs 'byung ba zhes bya ba'i chos kyi sprin gyi char mngon par 'bab par gyur cig /gnod sbyin gyi dbang po'i gnas su chos kyi dbyings nam mkha' la de bzhin
<p>333a.5</p>gshegs pa'i rnam par 'phrul pas rgyas par 'gengs pa zhes bya ba'i chos kyi sprin gyi char mngon par 'bab par gyur cig /dri za'i dbang po'i gnas su de bzhin gshegs pa thams cad kyi chos yang dag par 'gro ba zhes bya ba'i chos kyi sprin gyi char mngon par 'bab
<p>333a.6</p>par gyur cig /lha ma yin gyi dbang po'i gnas su ye shes tshul rdo rje'i shedakyil 'khor zhes bya ba'i chos kyi sprin gyi char mngon par 'bab par gyur cig /mi'i gnas su 'gro ba thams cad las khyad par 'phags pa'i ye shes rnam par 'byed pa zhes bya ba'i chos kyi
<p>333a.7</p>sprin gyi char mngon par 'bab par gyur cig /sems can dmyal ba'i 'jig rten du 'khor ba'i sdug bsngal thams cad rab tu zhi ba'i dbyangs dang / 'phags pa'i lam gyi tshig gi rgyud kyis brgyan pa zhes bya ba'i chos kyi sprin gyi char mngon par 'bab par gyur
<p>333b</p>
<p>333b.1</p>cig /byol song gi skye gnas su las kyi lam kha na ma tho ba'i med pa la nan tan du bya ba'i dbyangs dang / de bzhin gshegs pa rjes su dran pa'i sprin gyi dkyil 'khor gyi lhun zhes bya ba'i chos kyi sprin gyi char mngon par 'bab par gyur cig /gshin rje'i 'jig rten
<p>333b.2</p>du de bzhin gshegs pa thams cad kyi pha rol tu phyin pa bsgrags pas sems can thams cad kyi gtong bas sems 'byung ba zhes bya ba'i chos kyi sprin gyi char mngon par 'bab par gyur cig /sems can log par ltung ba rnams la snyug bsngal thams cad
<p>333b.3</p>zhi bar rab tu thob pa'i dbugs dbyung ba'i dbyangs kyi nga ro zhes bya ba'i chos kyi sprin gyi char mngon par 'bab par gyur cig /sangs rgyas bcom ldan 'das thams cad kyi 'khor gyi dkyil 'khor du dus thams cad du mchod pa rgya mtsho'i sprin rtag par 'byung ba dang / 
<p>333b.4</p>sems can thams cad yongs su smin par mdzad pa'i dgongs pa yongs su rdzogs par gyur cig /byang chub sems dpa' thams cad kyi grogs su gyur te/ phyogs bcu nas byang chub tu sems ma bskyed pa rnams ni bskyed par gyur cig /sems bskyed pa
<p>333b.5</p>rnams ni slar ldog pa'i sa thob par gyur cig /slar ldog pa'i sa thob pa rnams ni slar mi ldog pa'i sa thob par gyur cig /slar mi ldog pa'i sa thob pa rnams ni bla na med pa yang dag par rdzogs pa'i sangs rgyas kyi sku thob ste/ sems can thams cad kyi don
<p>333b.6</p>yongs su rdzogs par gyur cig /nyan thos dang rang sangs rgyas thams cad kyi grogs su gyur te/ bla na med pa'i byang chub tu sems bskyed nas theg pa chen po bla na med pa'i sgor gzhol zhing 'bab par shog cig /'jig rten skyong ba tshangs pa dang / brgya
<p>333b.7</p>byin gyi grogs su gyur cig /lha ma yin gyi dgra las rgyal ba dang / so so'i rnam par thar pa'i sgo kun yongs su rdzogs par gyur cig /longs spyod kyis yongs su rgyas par gyur cig /rgyal po chen po bzhi grogs su gyur te/ so so'i rnam par thar
<p>334a</p>
<p>334a.1</p>pa'i sgo kun yongs su rdzogs pa dang / longs spyod kyis rgyas par gyur cig /'jig rten skyong ba nyi shu rtsa brgyad dang / blon po sum cu rtsa gnyis kyi grogs su gyur te/ lha so so'i rnam par thar pa'i sgo kun yongs su rdzogs pa dang / longs
<p>334a.2</p>spyod kyis rgyas par gyur cig /gtsug lag khang gi bdag po thams cad kyi grogs su gyur te/ so so'i rnam par thar pa'i sgo kun yongs su rdzogs pa dang longs spyod kyis rgyas par gyur cig /'byung ba chen po bzhi dang / lo tog gi lha dang / sman gyi lha la
<p>334a.3</p>sogs pa mi dang mi ma yin pa'i ris na/ 'jig rten skyong ba ji snyed bzhugs pa'i grogs su gyur te/ so so'i rnam par thar pa'i sgo kun yongs su rdzogs pa dang longs spyod kyis rgyas par gyur cig /sems can thams cad du thun mong du bsngos pa'i chos kyi sbyin pa 'dis
<p>334a.4</p>lha'i 'jig rten thams cad du khyab ste/ lha'i 'jig rten dge zhing skyed par shog cig /mi'i ris thams cad du khyab ste mi'i 'jig rten dge zhing skyid par shog cig /klu'i ris thams cad du khyab ste klu'i 'jig rten dge zhing skyid par shog cig /gnod sbyin gyi ris
<p>334a.5</p>thams cad du khyab ste gnod sbyin gyi ris dge zhing skyid par shog cig /dri za'i ris thams cad du khyab ste dri za'i 'jig rten dge zhing skyid par shog cig /lha ma yin gyi ris thams cad du khyab ste lha ma yin gyi 'jig rten dge zhing skyid par shog cig /gshin rje'i ris
<p>334a.6</p>thams cad du khyab ste gshin rje'i 'jig rten du dge zhing skyid par shog cig /de bzhin du mi'am ci dang / lto 'phye chen po dang / nam mkha' lding dang / grul bum dang / srin po'i ris thams cad du khyab ste so so'i 'jig rten dge zhing skyid par shog cig /byol song
<p>334a.7</p>gi ris thams cad du khyab ste byol song gi 'jig rten dge zhing skyid par shog cig /dbang po gsal bar gyur cig /yi dwags kyi ris thams cad du khyab ste yi dwags kyi 'jig rten dge zhing skyid par shog cig /dmyal ba'i ris thams cad du khyab ste dmyal ba'i
<p>334b</p>
<p>334b.1</p>'jig rten dge zhing skyid par shog cig /snod kyi 'jig rten thams cad du khyab ste sa'i bdag po thams cad dgyes shing zhi nas phan 'dogs pa'i sprin chen po dus dus su 'du/ 'brug sgra dus dus su sgrogs shing / char chu dus su 'bab ste/ lo tog skye
<p>334b.2</p>'khrungs dus su smin cing 'phel bar shog cig /sangs rgyas kyi bstan pa la khyab ste gnas thams cad dang dus thams cad du dam pa'i chos rnam pa thams cad du kun du rgyas shing rdzogs par shogacig /yon tan thams cad kyi ris su khyab ste legs pa'i yon tan
<p>334b.3</p>thams cad rgyas shing 'phel ba dang / /nyes pa'i skyon thams cad byang zhing zhi nas yid la bsams shing bzang por smon lam thams cad 'grub par shog cig /bsam pa myur du 'grub par shog cig/[ ]@/ /chos kyi sbyin pa'i bsngo ba bzhugs/
<p>334b.4</p>@##/ /rkang gnyis mchog gyur rgyal ba sras bcas dang / /chags sdang bral ba'i dam chos bdud rtsi dang / /sdug bsngal tshogs bsal dge 'dun tshogs rnams la/ /lus dang ngag yid dang bas phyag bgyi'o/ /lus kyi gus bcas bsnyi stang rab bsgrubs
<p>334b.5</p>te/ /dang sems 'dun bcas rtog ldan bsal 'gyur la/ /yon tan bsngags pa mtha' yas rab brjod de/ /mgon po sras bcas bdag gis rab tu bstan/ /me tog phreng ba sil snyan mchog rnams dang / /byug pa gdugs dang mar me bdug spos rnams/ /
<p>334b.6</p>shin tu dang ba'i sems kyis dbul bar bgyi/ /rin chen na bza' rnam pa sna tshogs dang / /gdugs dang bla re pho brang gdan la sogs/ /khyad par can gyi rgyan mchog thams cad kun/ /thabs mkhas kun rdzob byang chub sems yin te/ /'gro ba'i don du
<p>334b.7</p>dad pas bdag 'bul gyis/ /thugs brtser dgongs nas 'di dag bzhes su gsol/ /gnyis med mtha' bral don dam byang chub sems/ /bsngo dang bsngo bya nam mkha'i dbyings 'dra yang / /sngon spyod rgyal sras bsngo mdzad ji bzhin du/ /shes rab rtsal
<p>335a</p>
<p>335a.1</p>gyis bdag gis bsngo bar bgyi/ /phyogs dus kun gyi rgyal ba sras bcas dang / /dam chos bsrung bar nyid kyis zhal 'ches pa'i/ /tshangs ris tshangs bcas 'og min lha la sogs/ /gzhan 'phrul 'phrul dga' dga' ldan 'thab bral
<p>335a.2</p>dang / /brgya byin nye dbang rgyal chen phyogs skyong bcas/ /sa 'og sa steng nam mkha' bar snang bcas/ /bsod nams tshogs ldan lha tshogs mang po kun/ /thugs brtser dgongs nas dpang po mdzad du gsol/ /khyed kyi spyan sngar sdig pa bshags pa ni/ /bdag
<p>335a.3</p>dang mtha' yas sems can thams cad kyi/ /thog ma med nas skye ba 'di bar du/ /bdag 'dzin sgyu mkhan log pa'i sems brgyud nas/ /nyon mongs drug dang nye ba nyi shu yi/ /dbang du gyur nas sdig pa'i las byas pa'i/ /mtshams med lnga dang de dang nye ba
<p>335a.4</p>lnga/ /mi dge bcu dang mi khom brgyad la sogs/ /bya bar ma 'os bdag gis bgyis pa dang / /sdig pa'i grogs ldan gzhan gyi rkyen song nas/ /bdud rtsi spangs nas dug 'thungs ji bzhin du/ /yang dag lta spyod dam tshig spangs nas ni/ /log pa'i lta spyod dam
<p>335a.5</p>tshig mchog bzung nas/ /sdig pa'i nyon mongs rgya mtsho tshul 'dra la/ /bdag dang mtha' yas sems can thams cad kyis/ /rang gis bgyis dang bgyid du stsal ba dang / /bgyid par byed la rjes su yi rang bas/ /sems dmyal dud 'gro gshin rje'i
<p>335a.6</p>'jig rten ni/ /'bras bu sdug bsngal nyams su myong gyur kun/ /dang sems brtson pas rab tu bshags gyur pas/ /myong bar ma gyur smin par ma gyur cig /deng nas bzung nas ma 'ongs dus su yang / /rkyen du mi 'tsham sdig pa'i las rnams kun/ /nam
<p>335a.7</p>yang mi bgyid mang du bcas pas na/ /'phags pa'i 'khor tshogs thugs rje che rnams kyis/ /tshangs par stsal nas byin gyis brlab tu gsol/ /byang chub snying po myur du bgrod pa dang / /'gro ba ma lus byang chub bsgral ba'i phyir/ /dang ba'i sems kyis
<p>335b</p>
<p>335b.1</p>dge ba bsngo ba ni/ /thog ma med nas da lta'i dus bar du/ /bla med byang chub mchog tu sems bskyed de/ /shes rab gnyis med nges pa'i tshul rtogs shing / /thabs mkhas snying rje sku gsung thugs dang ni/ /sku gsum 'phro 'du phrin las rnam bzhi yis/ /
<p>335b.2</p>snying rje bskyed nas dge ba ci bsags dang / /sku gsung thugs kyi mtshan ma bris pa dang / /bla na yod med mchod pa rgya chen dang / /mchod gnas sbyin gnas sbyin pa rnam gnyis dang / /nyan dang len dang de bzhin klag pa dang / /kha ton dag dang ci rigs bshad pa dang / /
<p>335b.3</p>tshul bzhin sems dang bsgom pas mthar phyung dang / /byams dang snying rje dga' ba btang snyoms dang / /sbyin dang tshul khrims bzod pa brtson 'grus dang / /bsam gtan shes rab thabs dang stobs dang ni/ /smon lam dang ni de bzhin ye shes dang / /
<p>335b.4</p>rnam par dag pa'i phung po lnga dang ni/ /dran dang brtson 'grus rdzu 'phrul rkang pa dang / /dbang stobs yan lag 'phags pa'i lam rnams dang / /phyi nang rten 'brel rgyu 'bras phye ba dang / /gzungs dang ting 'dzin stobs dang mi 'jigs dang / /ma 'dres chos dang rnam
<p>335b.5</p>pa kun mkhyen dang / /thabs dang shes rab bden gnyis bden bzhi dang / /snyoms par 'jug dgu zad pa bcu dag dang / /rnam thar brgyad dang rnam thar gsum dag dang / /bsam gtan brgyad dang dge ba bcu la sogs/ /de la sogs te dge ba ji snyed rnams/ /
<p>335b.6</p>rgyal ba sras dang bcas pas rab bsngags pa/ /skyes bu dam pa rnams kyis bgrod pa'i lam/ /nye lam dam pa shin tu mchog gyur pa/ /bdag gis bsgrubs dang sgrub tu stsal ba dang / /sgrub par byed la rjes su yi rang bas/ /dge ba'i rtsa ba bdag gis ci
<p>335b.7</p>bsags pa/ /skal ba mnyam pas rigs kyi bu mchog rnams/ /bsam pa dag pas brtson 'grus rab bskyed nas/ /byang chub bsgrub phyir dge ba ci bsags dang / /phyogs dus kun gyi rgyal ba sras bcas pas/ /dang por thugs bskyed dam chos
<p>336a</p>
<p>336a.1</p>gnas par bgyi/ /dge ba'i yon tan khyad par ci mdzad dang / /mtha' yas mu med 'jig rten rab 'byam na/ /'gro drug sems can ma lus ji snyed pa/ /lus dang ngag dang de bzhin yid kyis kyang / /dge ba'i yon tan khyad par ci
<p>336a.2</p>bsags pa/ /thabs mkhas bcas pa'i snying rje cher bskyed nas/ /'gro ba'i don du dge ba bsngo ba ni/ /rgyal ba rgya mtsho tshogs kyi dkyil 'khor du/ /rgyan dang longs spyod mchog gis klubs gyur cig /phyogs dus kun na bzhugs pa'i rgyal ba'i sras/ /
<p>336a.3</p>sa bcu rgyal tshab srid pa tha ma pa/ /shes bya bag chags rtsa nas bsal nas su/ /byang chub snying po shin tu nyams dga' bar/ /rdo rje'i gdan mchog myur du mnan nas kyang / /bdud rnams sder bcas shin tu pham mdzad nas/ /zhing gi rdul snyed mya ngan mi 'da'
<p>336a.4</p>bar/ /chos kyi 'khor lo rgya chen bskor gyur cig /tshogs kyi lam rtags bcu gsum rdzogs mdzad pa'i/ /skyes bu dam pa dad pa thob pa dang / /nges 'byed yan lag ting 'dzin bzhi sbyangs nas/ /sbyor ba'i sa gzhi nges par gnon pa dang / /dang po thob
<p>336a.5</p>nas dgu la thug par bgyi/ /skyes mchog dam pa thugs rje mnga' rnams kyis/ /brtson 'grus drag po'i me chen sbar nas su/ /rdo rje lta bu'i ye shes chen po yis/ /'og min skyon rnams myur du bsal nas kyang / /kun gyis mthun par byang chub thob par shog /
<p>336a.6</p>ma nor tshul bzhin dge ba 'di bsngos par/ /tshogs dang bse ru lta bu'i rang rgyal rnams/ /rgyu rkyen rten 'brel ting 'dzin sbyangs nas su/ /gnyis su med pa'i ye shes mchog brnyes nas/ /'gro ba ma lus thabs kyis sgrol mdzad cing / /sa bcu'i yon tan
<p>336a.7</p>lhun gyis rdzogs gyur cig /dge bshes dam pa'i drin la rab gnas shing / /dbang po skyon med 'dun dang bcas pa'i phyir/ /nyan thos shes pa'i tha snyad ldan pa rnams/ /chos la bdag 'dzin ting 'dzin sbyangs nas su/ /theg pa chen po'i sems la gzhol
<p>336b</p>
<p>336b.1</p>bar shog /dge ba'i rtsa ba tshul bzhin bsngos pa 'dis/ /nam mkha' mtha' yas rnam shes mtha' yas dang / /ci yang med dang srid pa'i rtse mo pa/ /bdag dang bcas pa'i ting 'dzin sbyangs nas su/ /bla med byang chub myur du thob par shog /bdag gi dge ba'i rtsa
<p>336b.2</p>ba 'di yi mthus/ /bsam gtan bzhi gsum bcu gnyis la sogs te/ /gzugs khams lha tshogs mang po thams cad kun/ /bdag 'dzin sgyu mkhan de dag bsal nas kyang / /bla med byang chub myur du thob par shog /bdag gi dge ba'i rtsa ba 'di yi mthus/ /
<p>336b.3</p>gzhan 'phrul 'phrul dga' dga' ldan 'thab bral dang / /sum cu gsum pa rgyal chen sa bla ba/ /'dod khams ris drug lha tshogs thams cad kun/ /dge bcu dpag med yon tan bsgrubs nas su/ /bla na med pa'i byang chub thob par shog /bdag gi dge ba'i rtsa ba
<p>336b.4</p>'di yi mthus/ /lha ma yin gyi ris su gtogs pa rnams/ /nga rgyal phrag dog dug rnams spangs nas su/ /byang chub gsum gyi go 'phang thob par shog /bdag gi dge ba'i rtsa ba 'di yi mthus/ /gling na gnas pa'i mi rnams thams cad kun/ /sdug bsngal
<p>336b.5</p>dug gsum skyon rnams rab spangs nas/ /byang chub mchog tu sngon sems bskyed pa rnams/ /sems de rgyas shing yon tan rdzogs gyur nas/ /sngon chad nam yang dad sems ma skyed pa/ /dad dang mos pa'i sems su gyur nas su/ /lus ngag yid kyis
<p>336b.6</p>brtson 'grus bskyed nas ni/ /byang chub sgrub la som nyi med par shog /gzhan yang phran tshegs sdug bsngal 'di dag kyang / /nam yang mi 'byung byung yang zhi bar shog /long bas gzugs mthong 'on pas sgra thos shing / /dig pas smra shes smyon pas dran rnyed
<p>336b.7</p>shog /zha bo rnams kyang de bzhin rangs pa dang / /nad pa rnams kyang myur du sos par shog /dbul po rnams kyis rtag tu nor rnyed shog /bkres skom rnams kyis zas skom rnyed par shog /gos med rnams kyang gos dang ldan pa dang / de la sogs pa phongs pa'i sdug bsngal
<p>337a</p>
<p>337a.1</p>kun/ /thams cad bsal nas sgra mi snyan bzhin du/ /bde ba kun gyis kun du rgyas nas kyang / /bsod nams 'bras bu rtag tu grub par shog /bdag gi dge ba'i rtsa ba 'di yi mthus/ /mtha' yas 'jig rten khams kyi byol song rnams/ /glen zhing gti mug par ni
<p>337a.2</p>gyur pa dang / /gcig la gcig ni gnod pa'i sdug bsngal rnams/ /myur du bsal nas lha mi thob par shog /bdag gi dge ba'i rtsa ba 'di yi mthus/ /phyogs bcu 'jig rten khams kyi yi dwags rnams/ /bkres skom sdug bsngal rnams ni bsal nas kyang / /lha dang mi yi bde
<p>337a.3</p>ba'i mchog la gnas/ /byang chub sgrub la som nyi med par shog /bdag gi dge ba'i rtsa ba 'di yi mthus/ /'jig rten khams kyi sems can ji snyed pa/ /tsha grang sdug bsngal ji snyed yod pa rnams/ /ba mo la ni nyi zer ji bzhin du/ /myur du zhi nas lha mi'i bde ba dang / /byang chub
<p>337a.4</p>sgrub la the tshom med par shog /mdor na mtha' yas sems can thams cad kyi/ /sdig pa rnam grangs ma lus kun bsal nas/ /sdug bsngal 'bras bu kun las thar ba dang / /bla med byang chub mthun pa thob par shog /dge ba'i rtsa ba bsngo bar brtsams pa yang / /bdag phyir ma yin
<p>337a.5</p>'gro ba'i phyir brtsams pas/ /deng nas bzung nas byang chub thob par shog /mi khom brgyad dang gtan du bral gyur cig /grogs mchog dam pa rnams dang mi 'bral bas/ /gang nas gang du byang chub sgrub pa'i tshe/ /phrad par gyur nas spyod par mi smon pa/ /lha mi'i longs spyod mchog
<p>337a.6</p>tu bde ba dang / /rgyal srid dbang phyug de bzhin snyan tshig rnams/ /'gro ba'i don du spyod pa ma gtogs pa/ /bslus shing chags par nam yang ma gyur cig /rig pa'i gnas la sogs pa'i bya byed kun/ /mthong thos tha snyad bzhis ni bsgrubs nas su/ /thabs mkhas snying rje'i 'gro
<p>337a.7</p>don ma gtogs pa/ /spyod par ma gyur slob par ma gyur cig /yul 'khor nor dang 'byung ba'i gter rnams dang / /pha ma phu nu de bzhin spun rnams dang / /bu dang chung ma khyim dad bang mdzod dang / /bran pho bran mo rta dang glang po dang / /de la sogs pa bya byed thams cad kun/ /thabs
<p>337b</p>
<p>337b.1</p>mkhas snying rje'i spyod pa ma gtogs par/ /bslus shing chags par nam yang ma gyur cig /rgyal ba sras bcas ma lus mchod pa dang / /'gro ba ma lus byang chub bsgral ba'i phyir/ /mgo gcod pa dang rna ba sna gcod dang / /snying dang rkang dang rus pa khrag rnams dang / /lpags
<p>337b.2</p>pa dag dang yan lag nying lag rnams/ /dgos pa'i don du spyod pa'i dbang thob nas/ /ji ltar 'dod bzhin rtag tu gtong bar shog /byang chub snying po myur du thob bya'i phyir/ /phyag 'tshal ba dang bstod cing mchod pa dang / /sdig pa bshags shing tshul bzhin bsngos pa dang / /yi dam
<p>337b.3</p>bcas nas nam yang mi 'bral bas/ /byang chub spyod pa rlabs chen thob nas su/ /ji ltar mthun par 'gro ba'i don spyod nas/ /byang chub snying por myur du song nas ni/ /bdud rnams sde dang bcas par tshar bcad nas/ /chos kyi 'khor lo rgya chen bskor gyur cig /lha dang lha min mi la sogs
<p>337b.4</p>pa yi/ /grogs mchog dam pa rnal 'byor spyod rnams kyis/ /lta spyod dam tshig shes rab rtsal bzung nas/ /kun gyis bdag bzhin bsgrub par mdzad du gsol/ /bsngo ba bla chen dgongs pa rab gsal gyis mdzad pa rdzogs so// /[]rgya gar skad  
<p>337b.5</p>du/ mang+ga la gA thA/ bod skad du/ bkra shis kyi tshigs su bcad pa/ dkon mchog gsum la phyag 'tshal lo/ /gzhan gyis mi thub rdzogs sangs rgyas/ /mgon po phyogs gcig bzhugs pa na/ /lha gcig dpa' bo chen po la/ /phyag 'tshal 'di skad tshig gsol to/ /
<p>337b.6</p>dge ba don du gnyer ba na/ /lha dang mi rnams so so nas/ /bkra shis dag ni brjod bgyis na/ /bkra shis dam pa gang zhig lags/ /bcom ldan 'das kyis bka' stsal pa/ /dge ba don du gnyer ba na/ /lha dang mi rnams so so nas/ /bkra shis rnams ni rjod byed pa/ /de dag
<p>337b.7</p>bkra shis brjod par bya/ /yul bzang gnas dang grogs mchog dang / /sngon chad bsod nams byas pa dang / /sems ni legs par gtad byas pa/ /de ni bkra shis dam pa yin/ /sbyin dang shin tu smra ba dang / /yang dag don la rnam nges dang / /khrims ldan rnams dang mtshungs
<p>338a</p>
<p>338a.1</p>sbyor ba/ /de ni bkra shis dam pa yin/ /byis pa rnams la mi brten dang / /mkhas pa rnams la brten pa dang / /mchod 'os rnams la mchod byed pa/ /de ni bkra shis dam pa yin/ /pha ma bsnyen bkur byed pa dang / /zhi dang tshangs par spyod pa dang / /'byung po kun la snying
<p>338a.2</p>brtse ba/ /de ni bkra shis dam pa yin/ /sdig pa'i las las ldog pa dang / /dge ba'i las la brten pa dang / /bag yod pa dang brtag mkhas pa/ /de ni bkra shis dam pa yin/ /nga rgyal med dang khengs med dang / /chog shes mthun pas 'tsho ba dang / /rtag tu byas pa gzo byed pa/ /de
<p>338a.3</p>ni bkra shis dam pa yin/ /mi smod de bzhin bzod pa dang / /'phags pa rnams dang mthun sbyor ba/ /dus skabs su ni chos nyan pa/ /de ni bkra shis dam pa yin/ /le lo med dang mang thos dang / /chos la legs par rnam nges dang / /de bzhin sems la rnyog med pa/ /de ni bkra shis dam pa
<p>338a.4</p>yin/ /gang zhig sems can thams cad la/ /byams pa'i sems ni rab bsgom zhing / /dpag tu med de mi 'khrugs pa/ /de ni bkra shis dam pa yin/ /gang zhig 'phags pa'i bden rnams la/ /shes rab mig ni rab sbyangs dang / /tshul khrims nongs par ma gyur pa/ /de ni bkra shis dam pa
<p>338a.5</p>yin/ /'phags pa'i bden pa mthong ba dang / /tshangs par spyod pa bsgom pa dang / /mya ngan 'das pa thob 'gyur ba/ /de ni bkra shis dam pa yin/ /gang zhig 'dod chags zhe sdang dang / /ma rig pa dag rnam spangs dang / /shes pa mi 'khrugs skye 'gyur ba/ /de ni bkra shis dam pa yin/ /
<p>338a.6</p>'jig rten chos brgyad kyis bskyod kyang / /gang gi sems ni mi g.yo dang / /dri med zhi dang mya ngan med/ /de ni bkra shis dam pa yin/ /de dang 'dir ni ci rigs par/ /'di la bkra shis 'di dag ni/ /mkhas pa gang zhig rjod byed pa/ /de la rtag tu bkra shis gyur/ /bkra shis kyi tshigs su
<p>338a.7</p>bcad pa rdzogs so// //[{Da}]@##/ /rgya gar skad du/ swasti gA thA/ bod skad du/ bde legs kyi tshigs su bcad pa/ dkon mchog gsum la phyag 'tshal lo/ /lha gcig nye bar song nas su/ /lhas mchod pa la zhus byas te/ /sangs rgyas chen po thub pa che/ 
<p>338b</p>
<p>338b.1</p>ci zhig smras na bde legs gyur/ /des ni tshig de gsan gyur na/ /'jig rten rtsa lag bka' stsal pa/ /gang zhig rtag tu rjod byed pa/ /nga yi bde legs 'gyur de nyon/ /'jig rten 'di dang gzhan dang mtho ris na/ /rin chen rmad byung rgya chen mchog yod pa/ /de ni rdzogs pa'i sangs rgyas rin
<p>338b.2</p>chen la/ /cis kyang grangs dang bgrang dang char mi phod/ /ngo mtshar shin tu rmad byung dpag med de/ /rdzogs pa'i sangs rgyas rin chen 'jig rten mchog /ji ltar nga'i 'di de bzhin bden mchog na/ /bden pa 'dis ni shin tu bde legs shog /zhi 'gog bdud rtsi shin tu gya nom gang / /
<p>338b.3</p>shAkya thub pas mnyam gzhag thugs chud pa/ /chos de dang ni mtshungs pa yod min te/ /de mngon byas na phyin chad mya ngan med/ /ngo mtshar shin tu rmad byung dpag med de/ /dam pa'i chos ni rin chen 'jig rten mchog /ji ltar nga'i 'di de bzhin bden mchog na/ /bden pa 'dis ni
<p>338b.4</p>shin tu bde legs shog /rgyal bas gang dag gang zag brgyad gsungs pa/ /de dag rnams ni skyes bu zung bzhi ste/ /sbyin gnas de dag sa steng shin tu dkon/ /de dag rnams la byin na dpag med 'gyur/ /ngo mtshar shin tu rmad byung dpag med de/ /dge 'dun rin chen gang zhig 'jig rten
<p>338b.5</p>mchog /ji ltar nga'i 'di de bzhin bden mchog na/ /bden pa 'dis ni shin tu bde legs shog /dam pa gtso bo mchog sbyin gya nom pa/ /'od mchog dpa' bo dam pa mchog gi gnas/ /shes rab dam pa mchog gi dam pa mchog /mchog min mchog mkhyen 'di ni bcom ldan gcig /ngo
<p>338b.6</p>mtshar shin tu rmad byung dpag med de/ /rdzogs pa'i sangs rgyas rin chen 'jig rten mchog /ji ltar nga'i 'di de bzhin bden mchog na/ /bden pa 'dis ni shin tu bde legs shog /ting 'dzin dam pa bar chad med pa gang / /mtha' yas blo ldan de bzhin gshegs gsungs pa/ /ting
<p>338b.7</p>'dzin bde brtan rdo rje dper byas pa/ /ting 'dzin de dang mtshungs pa'i ting 'dzin med/ /ngo mtshar shin tu rmad byung dpag med de/ /ting nge 'dzin gyi rin chen 'jig rten mchog /ji ltar nga'i 'di de bzhin bden mchog na/ /bden pa 'dis ni shin tu bde legs shog /ji ltar sgo gtan
<p>339a</p>
<p>339a.1</p>dam zhing rab dam ste/ /stobs chen rlung bzhi dag gis mi bskyod pa/ /de ltar mkhas pa bden bzhi mthong gnas pa/ /'jig rten smra ba rnams kyis 'dir mi g.yo/ /ngo mtshar shin tu rmad byung dpag med de/ /dge 'dun rin chen gang zhig 'jig rten mchog /ji ltar nga'i 'di de
<p>339a.2</p>bzhin bden mchog na/ /bden pa 'dis ni shin tu bde legs shog /thams cad zil gnon kun mkhyen thams cad gzigs/ /thams cad mkhyen pa stobs rnams kun dang ldan/ /kun gyi dam pa 'dzin pa kun dang bral/ /bsam pa kun mkhyen 'di ni bcom ldan gcig /ngo mtshar shin tu rmad
<p>339a.3</p>byung dpag med de/ /rdzogs pa'i sangs rgyas rin chen 'jig rten mchog /ji ltar nga'i 'di de bzhin bden mchog na/ /bden pa 'dis ni shin tu bde legs shog /srid pa 'gog cing mi g.yo 'gyur ba med/ /skyon med 'jigs pa kun las rnam par grol/ shin tu 'gag cing gya nom
<p>339a.4</p>nges par 'byung / /shin tu dri med zhi ba blos mi 'phrogs/ /ngo mtshar shin tu rmad byung dpag med de/ /dam pa'i chos kyi rin chen 'jig rten mchog /ji ltar nga'i 'di de bzhin bden mchog na/ /bden pa 'dis ni shin tu bde legs shog /shin tu sdug bsngal ston cing bde sbyin pa'i/ /
<p>339a.5</p>bden rnams mthong ste gang dag bag yod pa/ /bden pa rin chen rnams la dogs bral ba/ /de dag skye ba brgyad pa rnams mi len/ /ngo mtshar shin tu rmad byung dpag med de/ /dge 'dun rin chen gang zhig 'jig rten mchog /ji ltar nga'i 'di de bzhin bden mchog na/ /bden pa
<p>339a.6</p>'dis ni shin tu bde legs shog /dam pa rnams kyi dam pa don dam mkhyen/ /mchog dang mchog min mkhyen cing don dam brtson/ /gzhan gyis mi 'phrogs dam pa thugs chud rtogs/ /shin tu sdug bsngal rnams kyi dpung gnyen mchog /ngo mtshar shin tu rmad byung dpag med de/ /
<p>339a.7</p>rdzogs pa'i sangs rgyas rin chen 'jig rten mchog /ji ltar nga'i 'di de bzhin bden mchog na/ /bden pa 'dis ni shin tu bde legs shog /'dun pa bskyed nas rnal 'byor ldan gyur cing / /gau tam bstan la rtag brtson rab grol zhing / /gzhan gyis mi bkri ba dag zhing der reg 
<p>339b</p>
<p>339b.1</p>'di la de reg grangs su phyin mi 'gyur/ /ngo mtshar shin tu rmad byung dpag med de/ /dge 'dun rin chen gang zhig 'jig rten mchog /ji ltar nga'i 'di de bzhin bden mchog na/ /bden pa 'dis ni shin tu bde legs shog /bden pa mthong bas brjod pas brgya lam na/ /gal te sdig pa 'ga'
<p>339b.2</p>zhig byas gyur kyang / /de ni de 'chab pa yi 'os min te/ /chos nyid 'di ni mi g.yo gnas phyir ro/ /ngo mtshar shin tu rmad byung dpag med de/ /dge 'dun rin chen gang zhig 'jig rten mchog /ji ltar nga'i 'di de bzhin bden mchog na/ /bden pa 'dis ni shin tu bde legs shog /lha dang
<p>339b.3</p>bcas pa'i 'jig rten thams cad na/ /sangs rgyas dang ni lhag pa'am mtshungs pa med/ /lha dang mi yi ston pa bla na med/ /ston pa ded dpon sman pa rnams kyi mchog /ngo mtshar shin tu rmad byung dpag med de/ /rdzogs pa'i sangs rgyas rin chen 'jig rten mchog /ji ltar nga'i 'di de bzhin
<p>339b.4</p>bden mchog na/ /bden pa 'dis ni shin tu bde legs shog /so ga'i zla ba dang por thub pa yis/ /nags khrod chos kyi dam pa rab brnyes nas/ /chos de dang ni lhag pa'am mtshungs pa med/ /'di la de reg grangs su phyin mi 'gyur/ /ngo mtshar shin tu rmad byung dpag med de/ /dam pa'i
<p>339b.5</p>chos kyi rin chen 'jig rten mchog /ji ltar nga'i 'di de bzhin bden mchog na/ /bden pa 'dir ni shin tu bde legs shog /sdig pa rnyid zad gsar du byas med la/ /rims nad med pas 'jigs med mya ngan bral/ /rtsa ba 'gags pas srid pa mi skyed pa/ /bstan pa mar me bzhin du
<p>339b.6</p>'bar bar 'gyur/ /ngo mtshar shin tu rmad byung dpag med de/ /dge 'dun rin chen gang zhig 'jig rten mchog /ji ltar nga'i 'di de bzhin bden mchog na/ /bden pa 'dis ni shin tu bde legs shog /lhas zhus pa'i bde legs kyi tshigs su bcad pa rdzogs so// //
<p>339b.7</p>@##/ /rgya gar skad du/ swa s+t+ya yaM gA thA/ bod skad du/ bde legs su gyur pa'i tshigs su bcad pa/ thams cad mkhyen pa la phyag 'tshal lo/ /'jig rten 'dren pa'i drung du ni/ /lha zhig nye bar song nas su/ /gang zhig rtag tu bde legs pa/ /bdag gi zhu yis
<p>340a</p>
<p>340a.1</p>bcom ldan gsung / /dam pas de dag gsan pa dang / /'jig rten 'dren pas lung bstan pa/ /gang gis kun du bde legs su/ /'gyur ba lha khyod legs par nyon/ /gang zhig de bzhin gshegs pa la/ /dad pa mi g.yo legs rab brtan/ /gang zhig dge ba tshul
<p>340a.2</p>khrims can/ /de dag kun du bde legs 'gyur/ /gang zhig pha dang ma dag dang / /bu dang bu mo bran dag la/ /rtag tu legs par bsnyen bkur ba/ /de dag kun du bde legs 'gyur/ /gang zhig dgra bcom grags pa la/ /legs par rab dad yon 'bul dang / /lha yi bka'
<p>340a.3</p>bzhin byed pa dag /de dag kun du bde legs 'gyur/ /gang gis lus dang ngag dag dang / /yid la nyes byas med pa dang / /gang zhig rnam gsum rab bsdams pa/ /de dag kun du bde legs 'gyur/ /gang zhig 'byung po thams cad la/ /tshad med kun du mi 'khrugs pa/ /
<p>340a.4</p>byams pa'i sems ni sgom byed pa/ /de dag kun du bde legs 'gyur/ /gang zhig sdug bsngal kun spang phyir/ /'phags pa'i lam gyi yan lag brgyad/ /bden pa 'dren pa legs bsgoms pa/ /de dag kun du bde legs 'gyur/ /gang gis 'dus byas thams cad kyis/ /stong
<p>340a.5</p>nyid rtag tu legs mthong zhing / /de ni sems la gnas gyur pa/ /de dag kun du bde legs 'gyur/ /gang zhig lus kyi dri med chos/ /mngon sum byas nas rgyu ba dang / /dgra bcom rnam grol sems ldan pa/ /de dag kun du bde legs gyur/ /gang zhig 'dod chags zhe sdang dang / /
<p>340a.6</p>gti mug rnams dang chags bral zhing / /ye shes 'khrugs med skyes gyur pa/ /de dag kun du bde legs 'gyur/ /gang zhig lhar bcas 'jig rten gyi/ /mgon po yang srid spangs pa yi/ /sangs rgyas khong du chud gyur pa/ /de dag kun du bde legs 'gyur/ /lhas zhus pa'i
<p>340a.7</p>bde legs su 'gyur ba'i tshigs su bcad pa rdzogs so// //[]@##/ /bcom ldan 'das la lha'i dbang po brgya byin gyis bkra shis kyi tshigs su bcad pa/ dkon mchog gsum la phyag 'tshal lo/ /bkra shis dam pa gang zhig gis/ /thugs rje chen
<p>340b</p>
<p>340b.1</p>po mnga' ba 'od srungs rigs skyes pa/ /rnam par rgyal bar gshegs gyur pa/ /des ni 'dir yang bkra shis legs gyur cig /bkra shis dam pa gang zhig gis/ /gser thub sgrib pa med par rab tu gzigs pa de/ /rin chen sna tshogs gshegs gyur pa/ /des ni 'dir yang
<p>340b.2</p>bkra shis legs gyur cig /bkra shis dam pa gang zhig gis/ /bsod skyabs gser gyi ri bo 'bar ba 'dra ba de/ /rtse mo mchog tu gshegs gyur pa/ /des ni 'dir yang bkra shis legs gyur cig /bkra shis dam pa gang zhig gis/ /thams cad mnga' ba dgra bcom dri ma gsum
<p>340b.3</p>sel ba/ /mdzod spu'i rtse mor gshegs gyur pa/ /des ni 'dir yang bkra shis legs gyur cig /bkra shis dam pa gang zhig gis/ /sangs rgyas gtsug tor dgongs pa zil gyis mi non pa/ /rin chen sna tshogs gshegs gyur pa/ /des ni 'dir yang bkra shis legs gyur
<p>340b.4</p>cig /bkra shis dam pa gang zhig gis/ /rnam par gzigs pa skyes bu'i zla ba mi yi mgon/ /rin chen rgyan du gshegs gyur pa/ /des ni 'dir yang bkra shis legs gyur cig /bkra shis dam pa gang zhig gis/ /shin tu rgyas pa don dam mkhas shing brtan pa de/ /ma la ya
<p>340b.5</p>yi rtser gshegs pa/ /des ni 'dir yang bkra shis legs gyur cig /bkra shis dam pa gang zhig gis/ /sangs rgyas ston mchog thos pa mi mnga' ba/ /dri med zla bar gshegs gyur pa/ /des ni 'dir yang bkra shis legs gyur cig /bkra shis dam pa gang zhig gis/ /
<p>340b.6</p>grags pa dri ma med par mgon po pad+ma'i bla/ /dri ma med par gshegs gyur pa/ /des ni 'dir yang bkra shis legs gyur cig /bkra shis dam pa gang zhig gis/ /mgon po mar me mdzad pa 'od snang mnga' ba de/ /'od zer dra bar gshegs gyur pa/ /des ni 'dir yang bkra shis
<p>340b.7</p>legs gyur cig /bcom ldan 'das la lha'i dbang po brgya byin gyis bkra shis kyi tshigs su bcad pa'o// //[]@##/ /bcom ldan 'das la lha'i rgyal po rab mtshe mas bkra shis kyi tshigs su bcad pa/ dkon mchog gsum la phyag 'tshal lo/ /bkra shis
<p>341a</p>
<p>341a.1</p>dam pa gang zhig gis/ /sangs rgyas dam pa'i grags par mtshan btags pa/ /nor bu'i gtsug tu gshegs pa ltar/ /des ni 'dir yang bkra shis mchog gyur cig /bkra shis dam pa gang zhig gis/ /'jig rten sgron ma blo zhes mtshan btags pa/ /sbyangs
<p>341a.2</p>pa'i lam du gshegs pa ltar/ /der ni 'dir yang bkra shis mchog gyur cig /bkra shis dam pa gang zhig gis/ /sgrib med gzigs pa 'dzum pa'i spyan du mtshan btags pa/ /rgyan gcig ldan par gshegs pa ltar/ /des ni 'dir yang bkra shis mchog gyur cig /bkra shis dam
<p>341a.3</p>pa gang zhig gis/ /'jig rten sgron ma mar me mdzad ces mtshan btags pa/ /rnam par rgyal bar gshegs pa ltar/ /des ni 'dir yang bkra shis mchog gyur cig /bkra shis dam pa gang zhig gis/ /bde gshegs yang dag don gzigs pa zhes mtshan btags pa/ /dri med
<p>341a.4</p>rtse mor gshegs pa ltar/ /des ni 'dir yang bkra shis mchog gyur cig /bkra shis dam pa gang zhig gis/ /de bzhin gshegs pa rang byung mchog ces mtshan btags pa/ /rin chen yongs su gshegs pa ltar/ /des ni 'dir yang bkra shis mchog gyur cig /bkra shis dam pa
<p>341a.5</p>gang zhig gis/ /'jig rten sgron ma dbyig gi lha zhes mtshan btags pa/ /dri med sna tshogs gshegs pa ltar/ /des ni 'dir yang bkra shis mchog gyur cig /bkra shis dam pa gang zhig gis/ /'gro ba med pa smra ba'i stag ces mtshan btags pa/ /thams cad tshal du
<p>341a.6</p>gshegs pa ltar/ /des ni 'dir yang bkra shis mchog gyur cig /bkra shis dam pa gang zhig gis/ /yon tan kun mnga' dpal gyi rgyal bar mtshan btags pa/ /dga' ba'i rgyun du gshegs pa ltar/ /des ni 'dir yang bkra shis mchog gyur cig /bkra shis dam pa gang zhig
<p>341a.7</p>gis/ /'jig rten phan brtson dka' thub drag por mtshan btags pa/ /kun nas mchog tu gshegs pa ltar/ /des ni 'dir yang bkra shis mchog gyur cig /bcom ldan 'das la lha'i dbang po rab mtshe mas bkra shis kyi tshigs su bcad pa'o// //[]@##/ /bcom ldan
<p>341b</p>
<p>341b.1</p>'das la lha'i dbang po rab dga' ldan gyis bkra shis kyi tshigs su bcad pa/ dkon mchog gsum la phyag 'tshal lo/ /bkra shis dam pa gang zhig gis/ /chags pa med pa'i zla bar mtshan gsol mtshan btags pa/ /pho brang mchog tu rab gshegs pa/ /des ni 'dir
<p>341b.2</p>yang bkra shis legs gyur cig /bkra shis dam pa gang zhig gis/ /ye shes mtha' yas dbang zhes bya bar mtshan btags pa/ /kha dog gser du rab gshegs pa/ /des ni 'di yang bkra shis legs gyur cig /bkra shis dam pa gang zhig gis/ /kun du mtha' yas spyan zhes
<p>341b.3</p>bya bar mtshan btags pa/ /pad+mo'i rtse mor rab gshegs pa/ /des ni 'dir yang bkra shis legs gyur cig /bkra shis dam pa gang zhig gis/ /yan lag rin po che zhes bya bar mtshan btags pa/ /rin chen mdzod du rab gshegs pa/ /des ni 'dir yang bkra shis legs gyur cig/ 
<p>341b.4</p>bkra shis dam pa gang zhig gis/ /dpal rab rgol ba'i stag ces bya bar mtshan btags pa/ /dbang po'i khang par rab gshegs pa/ /des ni 'dir yang bkra shis legs gyur cig /bkra shis dam pa gang zhig gis/ /yon tan thams cad ston pa'i nyi mar mtshan btags pa/ /me
<p>341b.5</p>tog snying por rab gshegs pa/ /des ni 'dir yang bkra shis legs gyur cig /bkra shis dam pa gang zhig gis/ /yan lag 'od zer mtha' yas par ni mtshan btags pa/ /shing gis brgyan par rab gshegs pa/ /des ni 'dir yang bkra shis legs gyur cig /bkra shis dam
<p>341b.6</p>pa gang zhig gis/ /mgon po the tshom 'joms pa chos kyi rgyal mtshan de/ /rin chen khang par rab gshegs pa/ /des ni 'dir yang bkra shis legs gyur cig /bkra shis dam pa gang zhig gis/ /mi yi seng ge ye shes sgron ma mtha' yas pa/ /spos kyi rtse mor rab gshegs pa/ /des ni
<p>341b.7</p>'dir yang bkra shis legs gyur cig /bkra shis dam pa gang zhig gis/ /sangs rgyas yon tan kun gyi 'byung gnas 'od mnga' ba/ /nor bus brgyan par rab gshegs pa/ /des ni 'dir yang bkra shis legs gyur cig /ces pa ni bcom ldan 'das la lha'i rgyal po rab dga' ldan
<p>342a</p>
<p>342a.1</p>gyis bkra shis kyi tshigs su bcad pas bstod pa'o/ /sangs rgyas phal po che las gsungs pa'i bkra shis kyi tshigs su bcad pa'o//[ ]@##/ /shis par brjod pa'i tshigs su bcad pa/ dkon mchog gsum la phyag 'tshal lo/ /lha yi bkra
<p>342a.2</p>shis don sgrub cing / /phyogs rnams bkra shis byed pa des/ /khyed kyi don rnams grub gyur cig /thams cad myur du mthun par shog /phreng ba mgo la 'dug pa ltar/ /lag pa g.yas na dpal yod shog /g.yon na'ang dpal ni gnas gyur cig /yan lag kun la'ang dpal yod
<p>342a.3</p>shog /tshong pa dag ni nor tshol zhing / /phyogs bcu dag tu 'gro ba rnams/ /rnyed pa chen po rnyed gyur cing / /de yang bde ba skyed par shog /dgos pa la la gang gi phyir/ /shar phyogs su ni 'gro ba na/ /gang dag phyogs der gnas pa yi/ /rgyu skar khyed la skyong gyur cig /smin drug
<p>342a.4</p>dang ni snar ma dang / /mgo dang lag pa nab so dang / /rgyal dang skag ces bya ba ste/ /de dag rnams ni shar phyogs pa/ /rgyu skar bdun po de dag ni/ /'jig rten skyong ba grags ldan pa/ /shar phyogs logs na yod ces bya/ /de dag khyed la kun du srungs/ /de dag bdag po rgyal po ni/ /
<p>342a.5</p>yul 'khor srung zhes grags pa ste/ /de ni dri za kun gyi bdag /nyi ma lhan cig bsrung bar shog /de la bu ni mang yod pa/ /mkhas shing ming yang mthun pa ste/ /dgu bcu rtsa gcig zad par yang / /dbang po zhes bya'i stobs po che/ /de rnams khyed la nad med cing / /shis par lhag
<p>342a.6</p>par skyong gyur cig /shar phyogs logs kyi phyogs cha na/ /lha mo gzhon nu brgyad yod de/ /rgyal dang rnam par rgyal ma dang / /don grub ma dang mi pham dang / /dga' mchog ma dang dga' sde dang / /dga' can ma dang dga' 'phel ma/ /de dag khyed la nad med cing / /shis par lhag par
<p>342a.7</p>skyong bar shog /shar phyogs logs kyi phyogs cha na/ /gzhi 'dzin zhes bya'i mchod rten yod/ /rgyal ba skyob pa dgra bcom pa/ /de rnams kyi ni bzhugs shing mkhyen/ /de yang khyed la nad med cing / /shis par lhag par skyong gyur cig /phyogs na khyed cag bde bar shog 
<p>342b</p>
<p>342b.1</p>khyed cag sdig par ma gyur cig /lha rnams kun gyis rab bsrungs nas/ /nor rnams rnyed de ldog par shog /dgos pa la la gang gi phyir/ /lho phyogs su ni 'gro ba na/ /gang dag phyogs der gnas pa yi/ /rgyu skar khyed la skyong gyur cig /mchu dang gre dang dbo dang ni/ /me bzhi nag pa lnga
<p>342b.2</p>pa yin/ /sa ri dang ni sa ga ste/ /de dag rnams ni lho phyogs pa/ /rgyu skar bdun po de dag ni/ /'jig rten skyong ba grags ldan pa/ /lho phyogs logs na yod ces bstan/ /de dag khyed la kun du srungs/ /de dag bdag po rgyal po ni/ /'phags skyes po zhes bya bar brjod/ /de ni grul bum
<p>342b.3</p>kun gyi bdag /gshin rje lhan cig bsrung bar shog /de la bu ni mang yod la/ /mkhas shing ming yang mthun pa ste/ /dgu bcu rtsa gcig zad par yang / /dbang po zhes bya stobs po che/ /de rnams khyed la nad med cing / /shis par lhag par skyong gyur cig /lho phyogs logs kyi phyogs
<p>342b.4</p>cha na/ /lha mo gzhon nu brgyad yod de/ /dpal ldan ma dang grags ldan ma/ /grags pa thob dang grags 'dzin ma/ /legs par langs dang rab mnga' dang / /legs par sad dang bde bsgrub ma/ /de dag khyed la nad med cing / /shis par lhag par skyong gyur cig /lho phyogs logs kyi
<p>342b.5</p>phyogs cha na/ /pad+ma zhes bya'i mchod rten yod/ /rtag tu gzi brjid kyis kyang 'bar/ /rtag tu thams cad gsal byed pa/ /de yang khyed la nad med cing / /shis par lhag par skyong gyur cig /phyogs na khyed cag bde bar shog /khyed cag sdig par ma gyur cig /lha rnams kun gyis rab
<p>342b.6</p>bsrungs nas/ /nor rnams rnyed de ldog par shog /dgos pa la la gang gi phyir/ /nub phyogs su ni 'gro ba na/ /gang dag phyogs der gnas pa yi/ /rgyu skar khyed la skyong gyur cig /lha mtshams dang ni snron dang yang / /brtson 'grus brtan ldan snrubs dang ni/ /chu stod chu smad byi bzhin dang / /
<p>342b.7</p>gro bzhin de ni bdun pa yin/ /rgyu skar bdun po de dag ni/ /'jig rten skyong ba grags ldan pa/ /nub phyogs logs na yod ces bstan/ /de dag khyed la kun du srungs/ /de dag bdag po rgyal po ni/ /mig mi bzang zhes bya bar shes/ /de ni klu rnams kun gyi bdag /chu lha lhan cig bsrung
<p>343a</p>
<p>343a.1</p>par shog /de la bu ni mang yod pa/ /mkhas shing ming yang mthun pa ste/ /dgu bcu rtsa gcig zad par yang / /dbang po zhes bya stobs po che/ /de dag khyed la nad med cing / /shis par lhag par skyong gyur cig /nub phyogs logs kyi phyogs cha na/ /lha mo gzhon nu brgyad
<p>343a.2</p>yod de/ /rna cha skra 'dres ma dang ni/ /pad+ma dkar dang skya rengs dang / /cha med gcig dang dgu pa dang / /rol dang gnag dang stabs myur srid/ /de dag khyed la nad med cing / /shis par lhag par skyong bar shog /nub phyogs logs kyi phyogs cha na/ /nub ces bya ba'i ri bo yod/ /nyi ma zla ba
<p>343a.3</p>gnyis ka'ang nub/ /nub pa'ang khyed la nor sbyin 'gyur/ /de yang khyed la nad med cing / /shis par lhag par skyong gyur cig /phyogs na khyed cag bde bar shog /khyed cag sdig par ma gyur cig /lha rnams kun gyis rab bsrungs nas/ /nor rnams rnyed de ldog par shog /dgos pa la la
<p>343a.4</p>gang gi phyir/ /byang phyogs su ni 'gro ba na/ /gang dag phyogs der gnas pa yi/ /rgyu skar khyod la skyong gyur cig /mon gru dang ni mon gre dang / /khrums stod dang ni khrums smad dang / /nam gru dang ni tha skar dang / /bra nye ste ni bdun po yin/ /rgyu skar bdun po de dag ni/ /'jig rten skyong bar
<p>343a.5</p>grags ldan pa/ /byang phyogs logs na yod ces bstan/ /de dag khyed la kun du srungs/ /de dag bdag po rgyal po ni/ /mi la zhon pa lus ngan po/ /gnod sbyin kun gyi bdag po ste/ /nor bzang lhan cig bsrung bar shog /de la bu ni mang yod pa/ /mkhas shing ming yang mthun pa ste/ /
<p>343a.6</p>dgu bcu rtsa gcig zad par yang / /dbang po zhes bya stobs po che/ /de dag khyed la nad med cing / /shis par lhag par skyong gyur cig /byang phyogs logs kyi phyogs cha na/ /lha mo gzhon nu brgyad yod de/ /rab chags lha mo stong lha mo/ /sa dang de bzhin pad+ma can/ /rgyal po che la nyer
<p>343a.7</p>gnas dang / /ri dang khrel yod dpal ldan ma/ /de dag khyed la nad med cing / /shis par lhag par skyong bar shog /byang phyogs logs kyi phyogs cha na/ /spos ngad ldan pa'i ri bo yod/ /gnod sbyin 'byung po rnams kyi gnas/ /lha mo sna tshogs blta na sdug /de yang khyed la nad med
<p>343b</p>
<p>343b.1</p>cing / /shis par lhag par skyong gyur cig /phyogs na khyed cag bde bar shog /khyed cag sdig par ma gyur cig /lha rnams kun gyis rab bsrungs nas/ /nor rnams rnyed de ldog par shog /rgyu skar nyi shu rtsa brgyad po/ /phyogs bzhi dag na bdun bdun gnas/ /lha yi bu mo sum cu
<p>343b.2</p>gnyis/ /phyogs bzhi dag na brgyad brgyad gnas/ /dge sbyong brgyad dang bram ze brgyad/ /yul rnams la ni grong rdal brgyad/ /dbang por bcas pa'i lha brgyad rnams/ /de dag khyed la kun du srungs/ /khyed cag 'gro na'ang bkra shis gyur/ /ldog pa na'ang bkra shis shog /
<p>343b.3</p>gnyen la lta ba bkra shis shog /gnyen gyis lta ba'ang bkra shis shog /dbang bcas gnod sbyin rgyal che dang / /dgra bcom pa dag snying brtse bas/ /thams cad du ni bkra shis dang / /bdud rtsi shis pa thob par shog /tshangs pa dang ni de bzhin nor rgyas dang / /zag pa med pa rnam
<p>343b.4</p>par grol rnams dang / /klu dang gnod sbyin rtag tu snying rjes bsrung / /ston brgya mtshungs par tshe ni skyong bar shog /'phags pa rgya cher rol pa'i mdo'i tshong dpon ga gon dang bzang po'i le'u las 'byung ba shis par brjod pa'i tshigs su bcad pa rdzogs so// //
<p>343b.5</p>@##/ /yangs pa'i grong khyer du 'jug pa'i bde legs kyi tshigs su bcad pa/ /dkon mchog gsum la phyag 'tshal lo/ /gang la ser sna rnam chags pa/ /rnam 'joms dri ma med mdzad pa/ /thugs zhi gnod pa mi mnga' ste/ /khyed la bde legs mdzad par 'gyur/ /
<p>343b.6</p>'dren pa gang zhig 'gro ba rnams/ /thar ba'i lam du 'dzin mdzad cing / /chos rnams thams cad ston pa de/ /khyed la bde legs mdzad par 'gyur/ /ston pa 'gro ba rnams kyi rten/ /sems can kun gyi don gyi phyir/ /gang gis bde ba mnga' mdzad de/ /khyed la bde legs mdzad par
<p>343b.7</p>'gyur/ /skyob pa gang zhig byams pa yi/ /thugs kyis 'gro ba 'di dag kun/ /bu gcig bzhin du rtag bskyang de/ /khyed la bde legs mdzad par 'gyur/ /gang zhig 'khor bar 'khor ba yi/ /sems can kun gyi rten gyur cing / /gling dang dpung gnyen gyur pa de/ /khyed la bde
<p>344a</p>
<p>344a.1</p>legs mdzad par 'gyur/ /gang zhig chos kun mngon sum gyur/ /gtsang zhing slu ba mi mnga' la/ /gsung gtsang gtsang mar mdzad pa de/ /khyed la bde legs mdzad par 'gyur/ /dpa' bo chen po gang skyes pas/ /phun sum tshogs don 'byor gyur cing / /don
<p>344a.2</p>'grub tshogs kyang grub pa de/ /khyed la bde legs mdzad par 'gyur/ /gang zhig skyes pas sa rnams ni/ /nags tshal bcas pa rab g.yos nas/ /sems can thams cad rab dga' des/ /khyed la bde legs mdzad par 'gyur/ /byang chub snying por gang zhig gis/ /sa rnams rnam
<p>344a.3</p>drug g.yos gyur cing / /bdud yid mi bder gyur pa des/ /khyed la bde legs mdzad par 'gyur/ /chos kyi 'khor lo bskor ba ni/ /'phags pa'i bden pa rnam gsungs pas/ /thub pa'i grags pa gang byung de/ /khyed la bde legs mdzad par 'gyur/ /yid 'phrog gang zhig mu stegs
<p>344a.4</p>byed/ /thams cad chos kyis pham mdzad cing / /tshogs kun dbang du mdzad pa de/ /khyed la bde legs mdzad par 'gyur/ /sangs rgyas khyed la bde legs mdzad/ /brgya byin lhar bcas bde legs dang / /'byung po kun gyi bde legs ni/ /khyed la dus kun sbyin gyur cig /sangs rgyas
<p>344a.5</p>bsod nams mthu dag dang / /lha rnams kyis ni bsam pa yis/ /khyod kyi don 'dod gang yin pa/ /don de di ring 'grub gyur cig /rkang gnyis khyed cag bde legs shog /rkang bzhi khyed cag bde legs shog /khyed cag lam 'gro bde legs shog /phyir 'ong dag kyang bde legs shog /
<p>344a.6</p>nyin mo bde legs mtshan bde legs/ /nyi ma'i gung la bde legs shing / /khyed rnams kun du bde legs shog /khyed cag sdig par ma gyur cig /sangs rgyas lha ni stong rnams kyis/ /yongs su bskor te gshegs mdzad kyis/ /sdang sems can rnams byer gyur cig /snying rje'i bdag
<p>344a.7</p>nyid can rnams 'khod/ /sangs rgyas rang sangs rgyas rnams dang / /dgra bcom slob pa'i bden tshig gis/ /'jig rten mi phan byed pa rnams/ /grong khyer 'di ni stong gyur cig /sems can kun dang srog chags kun/ /'byung po kun dang khyed cag kun/ /bde ba 'ba' zhig ldan gyur
<p>344b</p>
<p>344b.1</p>cig /thams cad nad ni med gyur cig /kun gyis bzang po mthong gyur cig /gang yang sdig par ma gyur cig /'byung po gang dag 'dir ni lhags gyur cing / /sa'am 'on te bar snang gnas pa rnams/ /skye dgu rnams la rtag tu byams byed cing / /nyin dang mtshan du chos kyang spyod par shog /
<p>344b.2</p>yangs pa'i grong khyer du 'jug pa'i bde legs kyi tshigs su bcad pa rdzogs so// //[]@/ /'phags pa stong chen po rab tu 'joms pa las gsungs pa'i bde legs su 'gyur ba'i tshigs su bcad pa bzhugs/ @##/ /dkon mchog gsum la phyag 'tshal lo/ /'jig rten 'di 'am yang na
<p>344b.3</p>'das pa dang / /mtho ris dag na rin chen mchog yod pa/ /de bzhin gshegs pa lha yi lhar gyur pa/ /mi mchog de dang 'dir ni mtshungs pa med/ /de bas 'dir ni rin chen mchog tu gsungs/ /bden pa de yis 'dir ni dge bar shog /zad pa chags bral bdud rtsi 'dus ma byas/ /shes
<p>344b.4</p>pas shAkya thub des rab tu phye/ /bdud rtsi zhi ba 'dus ma byas yin pa/ /chos de dang ni mtshungs pa gang yang med/ /de bas 'dir ni rin chen mchog tu gsungs/ /bden pa de yis 'dir ni dge bar shog /mchog tu gang 'dod tshul bzhin rab tu bstan/ /ston pa'i bla med rnal 'byor rtag sgrub pa/ /
<p>344b.5</p>rdo rje lta bu'i mig gnyis lam mthong ba/ /ting 'dzin de dang mnyam pa yod ma yin/ /de bas 'dir ni rin chen mchog tu gsungs/ /bden pa de yis 'dir ni dge bar shog /gang zag chen po brgyad pos rab bsngags shing / /gang zag zung bzhir brjod pa de dag ni/ /drang srong chen po gang
<p>344b.6</p>zag mtshungs med pa/ /bde bar gshegs pas sbyin pa'i gnas zhes gsungs/ /de la byin na 'bras bu cher 'gyur te/ /zhing rab gshin la sa bon btab pa bzhin/ /'di ni dge 'dun rin chen mchog tu gsungs/ /bden pa de yis 'dir ni dge bar shog /gang dag brtan pa'i yid
<p>344b.7</p>kyis rab brtson zhing / /gau ta ma'i bstan la 'jug byed pa/ /de dag thos nas bdud rtsi mchog thob ste/ /mun pa bsal nas mya ngan 'das thob pa/ /de bas dge 'dun rin chen mchog tu gsungs/ /bden pa de yis 'dir ni dge bar shog /mthong ba 'di la sbyar ma thag tu ni/ /'jig tshogs
<p>345a</p>
<p>345a.1</p>lta dang tshul khrims brtul zhugs dang / /the tshom dang ni nyon mongs gsum po dag /cig car spangs te 'phags pa'i bden pa mthong / /des na dge 'dun rin chen mchog tu gsungs/ /bden pa de yis 'dir ni dge bar shog /lus sam ngag gam 'on te yid kyis kyang / /
<p>345a.2</p>sdig pa rnam gsum nam yang mi byed la/ /glo bur byas na'ang 'chab par mi byed cing / /de ltar de la lta bas 'dzin mi byed/ /des na dge 'dun rin chen mchog tu gsungs/ /bden pa de yis 'dir ni dge bar shog /ji ltar dbang po'i sdong po sar btsugs pa/ /phyogs bcu'i rlung rnams kyis
<p>345a.3</p>ni mi g.yo ltar/ /'phags pa'i lam gyis dam pa mthong ba yi/ /gang zag 'phags pa'i dge 'dun de bzhin no/ /des na dge 'dun rin chen mchog tu gsungs/ /bden pa de yis 'dir ni dge bar shog /shes rab zab mos shin tu bstan pa yis/ /'phags pa'i bden pa su dag
<p>345a.4</p>rnam bsgom zhing / /lus kyang sbyin pa yid la byas pas ni/ /de dag 'jigs pa brgyad dang phrad mi 'gyur/ /des na dge 'dun rin chen mchog tu gsungs/ /bden pa de yis 'dir ni dge bar shog /ji ltar me ni rlung gis rab gtor la/ /lag tu blangs te bgrang du med pa nyid/ /
<p>345a.5</p>de ltar kun du sbyor ba rab btang ba'i/ /sangs rgyas sras rnams bstan du med par 'gro/ /des na dge 'dun rin chen mchog tu gsungs/ /bden pa de yis 'dir ni dge bar shog /sems can gang dag 'gro dang mi 'gro ba/ /de dag thams cad 'dir ni dge bar shog /ston mchog dam
<p>345a.6</p>pa lha mis mchod 'os pa/ /sangs rgyas phyag 'tshal ding 'dir bde legs shog /sems can gang dag 'gro dang mi 'gro ba/ /de dag thams cad 'dir ni bde legs shog /zhi ba chags bral lha mis mchod 'os pa/ /chos la phyag 'tshal ding 'dir bde legs shog /sems can gang dag
<p>345a.7</p>'gro dang mi 'gro ba/ /de dag thams cad 'dir ni bder gyur cig /tshogs kyi dam pa lha mis mchod 'os pa/ /dge 'dun phyag 'tshal ding 'dir bde legs shog /'byung po gang dag 'dir ni lhags gyur te/ /sa'am 'on te bar snang 'khod pa dag /skye dgu rnams la rtag tu byams byed
<p>345b</p>
<p>345b.1</p>cing / /nyin dang mtshan du chos la spyod par shog /'di ni rgyal ba dgra rgyal bden gang gis/ /shin tu bden pa gsungs shing brdzun med pa/ /bden pa de yis 'dir ni dge bar shog /de kun 'jigs pa che las thar gyur cig /rdzogs sangs rnam par sangs rgyas che/ /'jig rten skyong
<p>345b.2</p>bas phyogs bzhi nas/ /snod bzhi dag ni blangs nas su/ /bde bar gshegs la phul ba dang / /mthu yis gcig tu sprul mdzad pa/ /lha yi snod mchog de dag ni/ /bdud rtsi 'dra ba'i sman gyi rnams/ /ston pa'i phyag na bsnams gyur pa/ /bden pa'i tshig ni de dag gis/ /sman rnams bdud
<p>345b.3</p>rtsir 'gyur bar shog /de bzhin lha mo 'phrog ma yis/ /lha rdzas dge ba a ru ra/ /blangs nas ston la rab phul ba/ /bdud rtsi 'dra ba'i sman gyi rnams/ /bden pa'i tshig ni de dag gis/ /nad pa rnams kyis nad sel cing / /nyes pa thams cad 'phrog byed pa/ /sman rnams bdud rtsir 'gyur
<p>345b.4</p>bar shog /sangs rgyas rnam gzigs gzi brjid dang / /gtsug phud can gyi stobs rnams dang / /thams cad skyob kyi bden tshig dang / /log dad sel gyi ting 'dzin dang / /gser zhes bya ba'i ye shes dang / /'od srungs kyi ni rdzu 'phrul dang / /shAkya seng ge'i mthu rnams kyis/ /sman rnams bdud
<p>345b.5</p>rtsir 'gyur bar shog/ /[]@/ /stong chen mo rab tu 'joms pa las gsungs pa'i smon lam bzhugs/ / @##/ /dkon mchog gsum la phyag 'tshal lo/ /sangs rgyas kun gyi gzi brjid dang / /rang rgyal dag gi gzi brjid dang / /dgra bcom rnams kyi mthu dag dang / /gsang sngags 'dzin
<p>345b.6</p>pa thams cad dang / /shA ri'i bu yi shes rab dang / /maud gal bu yi rdzu 'phrul dang / /ma 'gags pa yi mig dang ni/ /'od srungs sbyangs pa'i yon tan dang / /kauN+Di n+ya'i sngar thob dang / /kun dga' bo yi thos pa dang / /tshangs pa yi ni byams pa dang / /rgya byin gyi ni dbang rnams dang / /'jig
<p>345b.7</p>rten skyong gi yul rnams dang / /dbang phyug chen po'i stobs rnams dang / /sde dpon rnams kyi mthu dag dang / /'phrog ma'i gzi brjid rdzu 'phrul dang / /de dag rnams kyi mthu dang gzis/ /bdag gi dug ni dug med shog /'phags pa stong chen mor rab tu 'joms pa las gsungs pa'i smon
<p>346a</p>
<p>346a.1</p>lam rdzogs so// /[]@/ /rma bya chen mo las gsungs pa'i smon lam dang bden tshig bzhugs/ @##/ /sangs rgyas bcom ldan 'das rnams la phyag 'tshal lo/ /rgyal ba rnam gzigs mya ngan 'tshang la gnas/ /rgyal ba gtsug tor pad+ma dkar po'i drung / /
<p>346a.2</p>thams cad skyob pa sA la'i drung na gnas/ /bram ze 'khor ba 'jig ni shir sha'i drung / /sangs rgyas gser thub u dum+WA ra'i drung / /'od srungs n+ya gro d+ha yi drung na gnas/ /shAkya thub mchog khyad par gnas drung du/ /phyin nas byang chub thob gyur gau ta ma/ /sangs rgyas rdzu 'phrul chen po de
<p>346a.3</p>dag la/ /mngon par dad pa'i lha gang 'khod pa dag /lha rnams de dag yid dga' mgur gyur nas/ /rtag tu dge zhing zhi bar 'gyur bar byos// //sangs rgyas rnams la phyag 'tshal lo/ /rkang gnyis khyed cag bde legs shog /rkang bzhi khyed cag bde legs shog /lam du
<p>346a.4</p>zhugs rnams bde legs shog /phyir 'ong dag kyang bde legs shog /mtshan mo bde legs nyin bde legs/ /nyi ma'i gung la bde legs shing / /khyed cag kun du bde legs shog /de dag sdig par ma gyur cig /nyi ma thams cad dge ba yin/ /rgyu skar thams cad bzang po yin/ /
<p>346a.5</p>sangs rgyas thams cad rdzu 'phrul che/ /dgra bcom thams cad zag pa zad/ /bden pa'i tshig 'dis kun du bde legs su gyur cig /rig sngags kyi rgyal mo rma bya chen mo las gsungs pa'i smon lam dang bden tshig rdzogs so//[ ]@##/ /rgya gar skad du/ /mang \u0f92 la gA
<p>346a.6</p>thA/ bod skad du/ bkra shis kyi tshigs su bcad pa/ dkon mchog gsum la phyag 'tshal lo/ /phun sum tshogs pa mnga' ba gser gyi ri bo 'dra/ /'jig rten gsum gyi mgon po dri ma gsum spangs pa/ /sangs rgyas pad+ma rgyas ba'i 'dab 'dra'i spyan mnga' ba/ /bkra shis des ni skye dgu
<p>346a.7</p>zhi byed dang po'o/ /de yis nye bar bstan pa'i mchog rab mi g.yo ba/ /'jig rten gsum na grags shing lha dang mis mchod pa/ /chis kyi dam pa skye dgu rnams zhi byed pa/ /de ni 'jig rten dge ba'i bkra shis gnyis pa'o/ /dge 'dun dam pa'i chos ldan thos pa'i bkra shis phyug /mi
<p>346b</p>
<p>346b.1</p>dang lha dang lha ma yin gyis mchod pa'i gnas/ /tshogs kyi mchog rab ngo tsha shes dang dpal gyi gzhi/ /de ni 'jig rten dge ba'i bkra shis gsum pa'o/ /sems can kun la phan phyir byang chub mnga' ba'o/ /don rnams thams cad 'grub par brtul ba yongs ldan pa/ /tshogs kyi
<p>346b.2</p>lam gyes thub pa'i bkra shis gang byung ba/ /bkra shis des ni skye dgu rnams la zhi byed shog/ /'gro la phan phyir de bzhin gshegs pa dga' ldan lha'i/ /gzhal med khang gi snying po nas ni 'dir gshegs te/ /dbang bcas lha yis bskor ba'i bkra shis gang byung ba/ /bkra shis des ni
<p>346b.3</p>skye dgu rnams la zhi byed shog /lo ma me tog 'od 'bar nyams dga' lum+bi'i tshal/ /lha mang dag gis bsten par mgon po bltams pa na/ /srid pa'i mthar phyin pa yi bkra shis gang byung ba/ /bkra shis des ni skye dgu rnams la zhi byed shog /grong khyer ser skye'i gnas nas rgyal po'i
<p>346b.4</p>pho brang du/ /lhums nas bltams pa ston pa bde gshegs zas gtsang sras/ /myur bskrun bdud rtsi'i chus gtor ba yi bkra shis gang / /bkra shis des ni skye dgu rnams la zhi byed shog /grong khyer dam pa ser skye'i gnas zhes bya bar ni/ /rmad du grags pa che ba'i lha yis mngon bston pa
<p>346b.5</p>bsam yas dge sgrub bsod nams phung po'i bkra shis gang / /bkra shis des ni skye dgu rnams la zhi byed shog /dgyes shing nam phyed grong khyer mchog nas mngon byung ste/ /dka' thub tshal du mngon par gshegs shing tshangs la sogs/ /lha yi tshogs kyis yongs su bskor ba'i bkra shis
<p>346b.6</p>gang / /bkra shis des ni skye dgu rnams la zhi byed shog /rab tu 'od 'bar gser dang 'dra ba'i sku mnga' zhing / /be+e DA r+ya ltar sngo ba'i rtswa bting steng bzhugs te/ /skyid mo krung bcas mi g.yo mchog gi bkra shis gang / /bkra shis des ni skye dgu rnams la zhi byed shog /chu bo'i 'gram na tsa
<p>346b.7</p>sha'i phreng gis yongs bskor ba/ /shin tu rmad du byung ba'i sred pa sel mdzad pa/ /klu yi rgyal pos phyag byas pa yi bkra shis gang / /bkra shis des ni skye dgu rnams la zhi byed shog /shing rgyal drung gshegs byams pa'i stobs kyis bdud kyi phyogs/ /mang po btul te sa steng dang ni nam
<p>347a</p>
<p>347a.1</p>mkha' la/ /bcom ldan bkra shis rnam pa gang byung ba/ /bkra shis des ni skye dgu rnams la zhi byed shog /sdug bsngal mtha' dag gzhig phyir rdo rje'i gdan bzhugs te/ /nams kyi tho rangs bdud bzhi po dag rnam gtul ba/ /ston pa bde bar gshegs pa'i bkra shis gang
<p>347a.2</p>yin pa/ /bkra shis des ni skye dgu rnams la zhi byed shog /grong khyer bA rA Na sIr drang srong mchog bzhugs nas/ /chos kyi 'khor lo mchog bstan pa yi bkra shis gang / /lha yul ding 'dir shin tu rmad du byung gyur pa/ /bkra shis des ni skye dgu rnams la zhi byed shog /bkra shis gang zhig phan
<p>347a.3</p>byed dam pa dag byed pa/ /bsod nams dag byed 'phags pa'i skye bos mngon bstod pa/ /bcom ldan shAkya thub pa'i seng ges gang gsungs pa/ /bkra shis des ni skye dgu rnams la zhi byed shog /mu stegs byed pa rnams kyis nga rgyal gzhom pa dang / /'gro la bde ba bskyed phyir cho 'phrul dam pa
<p>347a.4</p>dag /nye bar ston pa rgyal ba'i bkra shis gang yin pa/ /bkra shis des ni skye dgu rnams la zhi byed shog /'gro la phan phyir mtho ris nas ni 'dir gshegs te/ /tshangs pa la sogs lha tshogs lag na rnga yab gdugs/ /sna tshogs thogs pas yongs su bskor ba'i bkra shis gang / /bkra
<p>347a.5</p>shis des ni skye dgu rnams la zhi byed shog /de bzhin gshegs pa zhi ba mchog tu nyer gshegs pa/ /man+dA ra ba'i me tog mang pos mngon mchod pa/ /lha mchog rnams kyis mngon par stod pa'i bkra shis gang / /bkra shis des ni skye dgu rnams la zhi byed shog /lha dbang klu dang mi yi dbang
<p>347a.6</p>pos phyag byas pa/ /mkha' lding gnod sbyin dri zi'i dbang pos mchog gyur pa/ /de bzhin gshegs pa'i stobs bcu ldan pa'i bkra shis gang / /bkra shis des ni skye dgu rnams la zhi byed shog /dkon mchog gsum dang mdzad pa bcu gnyis kyi bkra shis kyi tshigs su bcad pa slob dpon
<p>347a.7</p>'phags pa klu sgrub kyis mdzad pa rdzogs so/ /rgya gar kyi mkhan po dzi na mi tra dang / zhu chen gyi lo tsA ba ban+de ye shes sdes bsgyur cing zhus te gtan la phab pa//[ ]@##/ /rgya gar skad du/ /mang+ga la gA thA/ /bod skad du/ bkra shis kyi tshigs su bcad pa/ /dkon
<p>347b</p>
<p>347b.1</p>mchog gsum la phyag 'tshal lo/ /rmi ngan 'jigs dang sdig pa thams cad 'jig byed pa/ /tshe dang 'byor dang stobs dang bde ba rnam 'phel byed/ /khyed kyi bkra shis thams cad sgrub par byed 'di dag /rab tu brjod kyis de phyir mi rnams bsgrims te nyon/ /sangs rgyas pad+ma rgyas pa'i
<p>347b.2</p>'dab 'dra'i spyan mnga' ba/ /gser gyi mdog can 'gro ba'i rtsa lag gcig pu dang / /chos dang dge 'dun lha dang lha min gyis bstod pa/ /bkra shis rnam par 'phel phyir rtag tu dran par byed/ /bdud stobs rab tu 'joms pa'i bkra shis gang yin pa/ /rnam snang mdzad dang thams cad skyob
<p>347b.3</p>dang rnam par gzigs/ /kun du mchog sbyin rgyas par 'gyur ba gzi brjid mchog /bkra shis rnam par spel phyir rtag tu dran par byed/ /pad+ma spyan dang shAkya thub chen dang / /ye shes dbang phyug spyan legs pa dang zla zhal dang / /'brug gi sgra dang rnga sgra lta bur dbyangs snyan pa/ /bkra
<p>347b.4</p>shis rnam par spel phyir rtag tu dran par byed/ /'od zer rgyal mtshan dang ni gser thub 'od srungs dang / /mar me mdzad pa shin tu brjid par gshegs pa dang / /'dren pa gtsug tor can dang 'od tog dpag med 'od/ /bkra shis rnam par spel phyir rtag tu dran par byed/ /pad+ma mdzes dang
<p>347b.5</p>ye shes stobs dang zla 'od dang / /nyi ma'i zhal dang dgra las rgyal dang rgyal bltams dang / /yon tan 'byung gnas dpal gyi gzi brjid 'jig rten gtso/ /bkra shis rnam par spel phyir rtag tu dran par byed/ /mi 'khrugs pa ni rdo rje'i gdan la bzhugs pa dang / /'dren pa mchog sbyin
<p>347b.6</p>rin chen tog tu bcas pa dang / /rnam par spel dang lag na rin chen rgyal mtshan mchog /bkra shis rnam par spel phyir rtag tu dran par byed/ /'jig rten dbang phyug rtag tu rgyal dbang gtsug tor can/ /ston zla dri med lta bur zhal ras mdzes pa dang / /nam mkha'i snying po dang ni sa yi snying po dag
<p>347b.7</p>bkra shis rnam par spel phyir rtag tu dran par byed/ /'jam dpal gtsug phud shin tu mdzes pas rab brgyan cing / /gzhon nu'i gzugs ni gser mdog 'od dang ldan pa dang / /rtag tu rgyal bar dka' ba lag na rdo rje dpal/ /bkra shis rnam par spel phyir rtag tu dran par byed/ /byams pa
<p>348a</p>
<p>348a.1</p>shin tu rmad du byung ba'i gzugs mnga' ba/ lcang lo'i 'khril mnga' mchod rten gtsug tor gnas pa dang / /kun du bzang dang nor bzang dang ni sgra gcan 'dzin/ /bkra shis rnam par spel phyir rtag tu dran par byed/ /skul byed ma dang sgrol ma khro gnyer 'gro phan dang / /de
<p>348a.2</p>bzhin shes rab la sogs pha rol phyin drug dang / /rma bya dang ni 'phags ma gzhan gyis mi thub bcas/ /bkra shis rnam par spel phyir rtag tu dran par byed/ /gtsug tor las byung gsang sngags rjes 'dzin bcas pa dang / /phyir ldog ma dang bsil ba'i tshal na rgyal las 'khrungs/ /lha mo ri
<p>348a.3</p>khrod lo ma can dang bcas pa rnams/ /bkra shis rnam par spel phyir rtag tu dran par byed/ /don yon grub dang stong chen rab tu 'joms pa dang / /grong khyer bA rA Na sI zhes byar grags pa dang / /bad sa'i snying po gcig dang ku sha'i gyad ldan pa/ /bkra shis rnam par spel phyir rtag tu dran par byed/ /
<p>348a.4</p>rdo rje lcags kyu dang ni gtsug 'phyang 'od po che/ /de bzhin bgegs 'joms 'phags pa bdud rtsi thab sbyor dang / /zla 'od de yang gzhon nu'i gzugs dang ldan pa ni/ /bkra shis rnam par spel phyir rtag tu dran par byed/ /gshin rje gshed po 'jigs kun rab tu 'joms mdzad dang / /pad+ma
<p>348a.5</p>mthar byed gnod mdzes de bzhin 'khor lo can/ /gzhal gyis thub dbyug sngon bsnams par mdzad pa dag /bkra shis rnam par spel phyir rtag tu dran par byed/ /'phags pa mi g.yo bgegs rigs rab tu 'joms pa dang / /phun sum tshogs byed rmugs 'dzin u t+pal mdog cad dang / /
<p>348a.6</p>glang chen ko rlon stag lpags dag gis brgyan gyur pa/ /bkra shis rnam par spel phyir rtag tu dran par byed/ /'phags pa shA ri'i bu dang mo+od gal 'od srungs dang / /nor bu 'dzin dang ma 'gags nye ba 'khor dang bcas/ /rab 'byor dang ni lus 'phags ri bo kun dga' bo/ /bkra shis rnam par spel phyir
<p>348a.7</p>rtag tu dran par byed/ /stobs chen 'gegs kyi rigs ni rab tu 'joms pa dang / /'od zer ldan dang cha byed rab tu mdzes pa dang / /dug sel spel gdug rgyags pa rab tu 'jigs byed pa/ /bkra shis rnam par spel phyir rtag tu dran par byed /'phrog ma rna cha rnam pa sna tshogs g.yo 'gul ba/ /
<p>348b</p>
<p>348b.1</p>bu pho lnga brgya dag gis brgyan par gyur pa dang / /gnod sbyin bdag po lngas rtsen dang ni pad+ma'i mig /bkra shis rnam par spel phyir rtag tu dran par byed /ha la ha la sems can kun la phan mdzad dang / /rin chen sgron mar grags dang nor gyi rgyun mchog dang / /gnod sbyin bdag po rnam thos
<p>348b.2</p>sras po dpal thob ba/ /bkra shis rnam par spel phyir rtag tu dran par byed /thams cad sgrol ba sbyin phod dam pa gzi chen dang / /byams pa'i stobs ni gtong ba'i stobs chen ldan pa dang / /sprin gyi mdog dang ldan pa'i bu ni gang yin pa/ /bkra shis rnam par spel phyir rtag tu dran par
<p>348b.3</p>byed/ /rab tu dga' ba la sogs sa bcu de dag dang / /dpa' bas byin ba de dang gtsug na nor bu dang / /rgyal po dam pa zas gtsang dang ni ka pi ni/ /bkra shis rnam par spel phyir rtag tu dran par byed/ /lum+bi'i tshal na bung ba mang po 'phur lding dang / /me tog 'bras bu rnam pa sna tshogs
<p>348b.4</p>rnams kyis brgyan/ /rma bya dang ni khu byug pho mo sgra 'byin pa/ /bkra shes rnam par sprel phyir rtag tu dran par byed/ /btsun mo sgyu 'phrul dang ni de bzhin go+o ta mi/ /shAkya'i bu mo rdzu 'phrul chen mo grags 'dzin dang / /ne+e rany+dza na bsod nams ldan pa'i 'bab chur bcas/ /bkra shis rnam par
<p>348b.5</p>spel phyir rtag tu dran par byed/ /'jig rten dbang phyug pad+ma bung ba khyus lding dang / /'jam dpal u t+pal sngon po yid du 'ong ba dang / /mgon po byams pa yi ni klu shing me tog rnams/ /bkra shis rnam par spel phyir rtag tu dran par byed/ /rnam snang mdzad pa zla 'od lta bu'i 'khor lo dang / /
<p>348b.6</p>dpal thob rin chen nor bu 'od dang ldan pa dang / /mgon po 'od dpal med pa'i pad+ma dam pa mchog /bkra shis rnam par spel phyir rtag tu dran par byed/ /don yon grub pas legs bsnams ral gri mchog dang ni/ /mi bskyod rdo rje nyid dang gzhan yang ni/ /skyob pa thams cad kyi ni phyag mtshal ma
<p>348b.7</p>lus pa/ /bkra shis rnam par spel phyir rtag tu dran par byed/ /yid bzhin nor bu 'dod 'jo'i ba dang bcas pa dang / /dpag bsam kyi ni shing dang bum pa bzang po dang / /rgyal ba kun gyis nges par bsten pa'i byang chub shing / /bkra shis rnam par spel phyir rtag tu dran par byed/ /lam 'jug
<p>349a</p>
<p>349a.1</p>dus dang nor dang 'bru rnams sdud pa dang / /nang par dus sam yang na zhi ba'i las tshe'am/ /dga' ston kun na 'dug dang dgos pa sgrub pa na/ /ming mtshan 'di dag mi yis rab tu bsgrims te gdon/ /rgyal ba dag dang rgyal ba'i sras kyi mtshan ni ma lus pa/ /lha la gus
<p>349a.2</p>bzhin nyin gcig bzhin du nang par sus brjod pa/ /de dag sems can dmyal ba'i dogs dang bral zhing bde ba dang / /dpal dang ldan zhing nad kun 'joms la nor dang ldan par 'gyur/ /bkra shis kyi tshigs su bcad pa slob dpon 'phags pa klu sgrub kyis mdzad pa rdzogs so// //rgya
<p>349a.3</p>gar gyi mkhan po dzi na mi tra dang / /zhu chen gyi lo tsA ba ban+de ye shes sdes bsgyur cing zhus te gtan la phab ba'o/ /[]@#/ /sangs rgyas rabs bdun gyi bkra shis kyi tshigs su bcad pa/ /dkon mchog gsum la phyag 'tshal lo/ /bcom ldan rnam par gzigs ni
<p>349a.4</p>rgyal rigs gzi brjid can/ /tshe lo brgyad khri'i dus na grong khyer mdzes ldan du/ /shi ri sha yi shing drung mngon par sangs rgyas pa/ /deng 'dir bde gshegs bkra shis phun sum tshogs gyur cig /bde gshegs gtsug tor mnga' ba rgyal rigs rdzu 'phrul can/ /tshe lo bdun khri'i dus
<p>349a.5</p>na su ka'i grong khyer du/ /shing mchog sun+d+ha'i shing drung mngon par sangs rgyas pa/ /deng 'dir bde gshegs bkra shis phun sum tshogs gyur cig /rgyal ba thams cad skyob pa rgyal rigs blo gros can/ /tshe lo drug khri'i dus na grong khyer mnyam med du/ /shing mchog sA la'i drung du mngon
<p>349a.6</p>par sangs rgyas pa/ /deng 'dir bde gshegs bkra shis phun sum tshogs gyur cig /thub pa 'khor ba 'jig ni bcom ldan bram ze'i rigs/ /tshe lo bzhi khri'i dus na grong khyer mdzes ldan du/ /shi ri sha yi shing drung mngon par sangs rgyas pa/ /deng 'dir bde gshegs bkra shis phun sum
<p>349a.7</p>tshogs gyur cig /'dren pa gser thub bslab pa mchog ldan bram ze'i rigs/ /tshe lo sum khri'i dus na grong khyer bde ldan du/ /udum+Wa'i ra'i shing drung mngon par sangs rgyas pa/ /deng 'dir bde gshegs bkra shis phun sum tshogs gyur cig/ /skyob pa 'od srungs rgyal rigs bla med yon
<p>349b</p>
<p>349b.1</p>tan can/ /tshe lo nyi khri'i dus na bA rA Na sI ru/ /n+ya gro d+ha yi shing drung mngon par sangs rgyas pa/ /deng 'dir bde gshegs bkra shis phun sum tshogs gyur cig /'gro mgon shAkya thub pa rgyal rigs brtson 'grus can/ /tshe lo brgya pa'i dus na ser skya'i grong khyer du/ /a shwat+tha'i shing drung
<p>349b.2</p>mngon par sangs rgyas pa/ /deng 'dir bde gshegs bkra shis phun sum tshogs gyur cig /sangs rgyas rabs bdun bkra shis phun sum tshogs pa gang / /phyogs dus kun gyi bde gshegs byin rlabs rmad byung ba/ /chos dbyings rnam dag rten 'brel stobs ldan mi 'gyur ba/ /deng 'dir bde
<p>349b.3</p>gshegs bkra shis phun sum tshogs gyur cig /sangs rgyas rabs bdun gyi bkra shis kyi tshigs su bcad pa rdzogs so// //[]@##/ /rgya gar skad du/ rat+na tri swa sti gA thA/ bod skad du/ dkon mchog gsum gyi bkra shis kyi tshigs su bcad pa/ dkon mchog gsum
<p>349b.4</p>la phyag 'tshal lo/ /che ba'i che mchog ston mchog bla na med/ /chos rje nyi ma rgyal ba'i byin rlabs kyis/ /bdud dang bgegs rigs gnod pa'i dgra zhi ste/ /rtag tu dpal gnas nyin mtshan bkra shis shog /chos nyid bden pa'i chos mchog bla na med/ /dam chos bdud rtsi'i bden pa'i
<p>349b.5</p>byin rlabs kyis/ /nyes pa'i skyon bral dge tshogs rnams 'phel ba/ /rtag tu dpal gnas nyin mtshan bkra shis shog /dge 'dun yon tan rin chen dpal 'bar ba/ /rgyal sras phan mdzad bden pa'i byin rlabs kyis/ /nyon mongs sdug bsngal gdung ba'i dgra zhi ste/ /rtag tu
<p>349b.6</p>dpal gnas nyin mtshan bkra shis shog /tshangs dang lha dbang srung ma'i byin rlabs kyis/ /phan mdzad lha yi bkra shis gnas gyur te/ /bde legs bsam pa yid bzhin 'grub pa dang / /tshe ring nad med bde skyid ldan par shog /dkon mchog gsum gyi bkra shis kyi tshigs su bcad pa
<p>349b.7</p>bcom ldan 'das kyis khyim bdag des pa la gsungs pa rdzogs so// //rgya gar gyi mkhan po dzi na mi tra dang / zhu chen gyi lo tsA ba ban+de ye shes sdes bsgyur cing zhus te gtan la phab pa'o// //[]@##/ /rgya gar skad du/ tri rat+na mang+ga la gA thA/ bod skad du/ dkon
<p>350a</p>
<p>350a.1</p>mchog gsum gyi bkra shis kyi tshigs su bcad pa/ dkon mchog gsum la phyag 'tshal lo/ /rgya mtsho lta bur brgal dka' 'khor ba'i 'dam las rgal/ /bsod nams ye shes tshogs gnyis bsags dka' ma lus rdzogs/ 'gro ba kun gyi gnyen gcig gyur pa de
<p>350a.2</p>bzhin gshegs/ /bkra shis dam pa des kyang deng 'dir bde legs shog /rang don spangs shing gzhan don rtag tu lhur len cing / /'dod pa'i yon tan lnga la lta ba rgyang bsrings te/ /dad dang brtson 'grus lhur len grags mchog byang chub sems/ /bkra shis dam pa des kyang deng 'dir bde
<p>350a.3</p>legs shog /skye 'gag med cing rtog pa'i 'ching byed mtha' dag spangs/ /ma rig mun pa 'joms byed stong nyid sgron ma'i mchog /dmigs pa sna tshogs spangs pa lam gyi bde sgrub chos/ /bkra shis dam pa des kyang deng 'dir bde legs shog/ /dkon mchog gsum gyi bkra shis kyi
<p>350a.4</p>tshigs su bcad pa rdzogs so//[ ]@##/ /rgya gar skad du/ rat+na tri swa sti gA thA/ bod skad du/ dkon mchog gsum gyi bkra shis kyi tshigs su bcad pa/ dkon mchog gsum la phyag 'tshal lo/ /bde gshegs rgyal ba gang gi mthu nyid kyis/ legs pa'i 'khor los
<p>350a.5</p>sgyur rgyal las byung ba'i/ /sku gsum mngon par mtho ba'i bkra shis gang / /bkra shis des kyang deng 'dir bde legs shog /zhi ba chags med dam chos nor bu 'dra/ /legs par bshad pa las byung bkra shis dang / /bdud rtsi lta bur gsungs pa'i bkra shis gang / /bkra shis des kyang deng
<p>350a.6</p>'dir bde legs shog /thugs rje che las mngon byung byang chub sems/ /mngon par mtho ba 'khor ba'i sa rab non/ /stobs ldan dge 'dun dag gi bkra shis gang / /bkra shis des kyang deng 'dir bde legs shog /dkon mchog gsum gyi bkra shis kyi tshigs su bcad pa rdzogs so// 
<p>350a.7</p>@##/ /rgya gar skad du/ /rat+na tri swasti gA thA/ bod skad du/ /dkon mchog gsum gyi bde legs kyi tshigs su bcad pa/ dkon mchog gsum la phyag 'tshal lo/ /sangs rgyas gtso la yon tan mchog mnga' ba/ /che dgus mchod cing smon lam sprin tshogs 'dus/ /go 'phang mchog
<p>350b</p>
<p>350b.1</p>brnyes bstod pa'i char 'bab pa'i/ /bkra shis dam pa deng 'dir bde legs shog /skyob pa'i chos la legs pa'i tshogs mnga' ba/ /shin tu phan pa bde ba nges gsungs pa/ /'khor ba rtag bde mya ngan med thob pa'i/ /bkra shis dam pa deng 'dir bde legs shog /dge 'dun che la mthu dpal rmad
<p>350b.2</p>mnga' ba/ /bslab gzhi legs bcas brtson pa'i sbyor ba can/ /bdag gzhan don che sgrub pa'i lam zhugs pa'i/ /bkra shis dam pa deng 'dri bde legs shog/ /dkon mchog gsum gyi bde legs kyi tshigs su bcad pa rdzogs so//[ ]@/ /rigs gsum gyi bkra shis bzhugs/ @##/ /dkon
<p>350b.3</p>mchog gsum la phyag 'tshal lo/ /yon tan rgyas pa'i rtags su sku mdog gser 'dra ba/ /shes rab rtags su ral gri pu ste snaphyag na bsnams/ /'phags pa 'jam dpal gzhon nu'i bkra shis gang yin pa/ /bkra shis dam pa des kyang deng 'dir bde legs shog /thugs rje'i rtags su sku mdog
<p>350b.4</p>zla ba'i 'od chags pa/ /skyon gyis rngom gos phyag mtshan phyag na pad+mo bsnams/ /'phags pa spyan ras gzigs kyi bkra shis gang yin pa/ /bkra shis dam pa des kyang deng 'dir bde legs shog /chos nyid mi 'gyur rtags su sku mdog mthing nag sngo/ /thabs dang shes rab gnyis med phyag na rdo rje
<p>350b.5</p>bsnams/ /'phags pa phyag na rdo rje'i bkra shis gang yin pa/ /bkra shis dam pa des kyang deng 'dir bde legs shog /rigs gsum gyi bkra shis rdzogs so// //[]@#/ /dkon mchog gsum la phyag 'tshal lo/ /bcom ldan gser mdog ri yi rgyal po 'dra/ /'jig rten
<p>350b.6</p>gsum mgon 'jam dpal gzhon nu'i sku/ /bde gshegs sku yi bkra shis gang yin pa/ /bkra shis dam pa des ni deng 'dir bde legs shog /bcom ldan dung mdog ri yi rgyal po 'dra/ /'jig rten gsum mgon spyan ras gzigs kyi dbang / /bde gshegs gsung gi bkra shis gang yin pa/ /
<p>350b.7</p>bkra shis dam pa des ni deng 'dir bde legs shog /bcom ldan ljang ser ri yi rgyal po 'dra/ /'jig rten gsum mgon phyag na rdo rje ste/ /bde gshegs thugs kyi bkra shis gang yin pa/ /bkra shis dam pa des ni deng 'dir bde legs shog /rigs gsum gyi bkra shis kyi tshigs su bcad pa rdzogs so/
<p>351a</p>
<p>351a.1</p>@##/ /rgya gar skad du/ sats+tsha ka ri yi maM ga la gA thA/ bod skad du/ bden pa brjod pa'i bkra shis kyi tshigs su bcad pa/ 'jig rten mgon po la phyag 'tshal lo/ /thub pa chen po thugs rje can/ /thams cad skyong ba'i mgon po de/ /pha rol phyin pa kun rdzogs
<p>351a.2</p>pa/ /rdzogs pa'i byang chub mchog brnyes pa/ /bden pa'i tshig ni 'di dag gis/ /bdag la rgyal ba'i bkra shis shog /zhi ba myang 'das 'bras bu ni/ /bsten pa las byung ro mchog brnyes/ /rnam 'dren byang chub shing drung du/ /nyin zhag bdun du bzhugs gyur pa/ /
<p>351a.3</p>bden pa'i tshig ni 'di dag gis/ /bdag la rgyal ba'i bkra shis shog /sangs rgyas zhag bdun 'grengs te bzhugs/ /bsod snyoms 'bul ba kun la dgyes/ /byang chub shing la mi 'dzum gzigs/ /yang dag mchod pas mchod gyur pa/ /bden pa'i tshig ni 'di dag
<p>351a.4</p>gis/ /bdag la rgyal ba'i bkra shis shog /rnam par grol ba'i bden pa brnyes/ /thugs kyi dgongs pa yongs su rdzogs/ /rin chen las byas sprul pa'i sar/ /rgyal bzhag bdun 'chag par mdzad/ /bden pa'i tshig ni 'di dag gis/ /bdag la rgyal
<p>351a.5</p>ba'i bkra shis shog /rin chen 'od 'bar gzhal med khang / /nyams dgar bcom ldan bzhugs gyur te/ /nyin zhag bdun du chos kyi dbyings/ /bla na med la mnyam par gzhag /bden pa'i tshig ni 'di dag gis/ /bdag la rgyal ba'i bkra shis shog /bzhin
<p>351a.6</p>mdzes kha dog rgyan ldan pa'i/ /bdud kyi bu mo 'grogs pa spangs/ /n+ya gro d+ha yi shing drung du/ /sangs rgyas zhag bdun bzhugs par gyur/ /bden pa'i tshig ni 'di dag gis/ /bdag la rgyal ba'i bkra shis shog /btang bzung gnas su klu dbang gis/ /sku dkris
<p>351a.7</p>gdengs kas bskyab byas par/ /dpa' bo chen po zhag bdun bzhugs/ /klu de rjes su bzung bar mdzad/ /bden pa'i tshig ni 'di dag gis/ /bdag la rgyal ba'i bkra shis shog /ring nas bskrun pa'i rnam grol brnyes/ /bde ba mchog la spyod par mdzad/ /shing gi rgyal
<p>351b</p>
<p>351b.1</p>po sgrol rgyu'i drung / /bcom ldan zhag bdun bzhugs par gyur/ /bden pa'i tshig ni 'di dag gis/ /bdag la rgyal ba'i bkra shis shog /rdo las byas pa'i lhung bzed bzhi/ /rgyal po chen po bzhis phul ba/ /ri mo bzhi mtshan snod gcig mdzad/ /sbrang rtsi ldan pa'i bsod
<p>351b.2</p>snyoms bzhes/ /bden pa'i tshig ni 'di dag gis/ /bdag la rgyal ba'i bkra shis shog /tshangs pas gsol btab sangs rgyas kyis/ /nyams dga' 'khor mo 'jig grong du/ /'jigs pa med par 'khor bzhi la/ /chos kyi 'khor lo rab tu bskor/ /bden
<p>351b.3</p>pa'i tshig ni 'di dag gis/ /bdag la rgyal ba'i bkra shis shog /rgyal ba thugs rje ldan pa yis/ /chos kyi gru ni sprul mdzad de/ /'gro mang bsod nams la sbyar nas/ /mtsho chen pha rol sgrol bar mdzad/ /bden pa'i tshig ni 'di dag gis/ /bdag
<p>351b.4</p>la rgyal ba'i bkra shis shog /kun shes kauN+Din+ya sogs/ /dge slong rgyal ba zag zad pa/ /rgya chen chos mchog bstan mdzad de/ /de dang de dag rnam spro mdzad/ /bden pa'i tshig ni 'di dag gis/ /bdag la rgyal ba'i bkra shis shog /rgyal ba lteng
<p>351b.5</p>rgyas gshegs pa mdzad/ /ngo mtshar cho 'phrul bstan mdzad nas/ /'od srungs la sogs der dul te/ /the tshom bral nas dge slong gyur/ /bden pa'i tshig ni 'di dag gis/ /bdag la rgyal ba'i bkra shis shog /rgyal ba nyan thos dang bcas pa/ /
<p>351b.6</p>yid 'ong rgyal po'i khab grong gshegs/ /mi dbang gzugs can snying po ni/ /'khor dang bcas pa lam la bkod/ /bden pa'i tshig ni 'di dag gis/ /bdag la rgyal ba'i bkra shis shog /de bzhin gshegs pa rgyal po'i khyab/ /yid 'ong grong
<p>351b.7</p>du bzhugs pa las/ /nye du chos kyis bsdu ba'i phyir/ /ser skya'i grong du gshegs par gyur/ /nye du'i tshogs dang mjal ba las/ /de dag mngon pa'i nga rgyal gyur/ /mkhyen nas dpa' bo chen po des/ /nyi ma bzhin du mkhar 'phags te/ /sangs rgyas
<p>352a</p>
<p>352a.1</p>rigs sad chos bstan pas/ /sngon med dga' bas ba spu langs/ /mi dbang shAkya'i rigs rnams kyis/ /nga rgyal der ni nyams par gyur/ /bden pa'i tshig ni 'di dag gis/ /bdag la rgyal ba'i bkra shis shog /lhar bcas 'jig rten 'khor ba
<p>352a.2</p>yi/ /rgya mtsho las ni sgrol ba'i phyir/ /rgyal ba mnyan yod grong khyer ni/ /nyams dga' bar ni yun ring bzhugs/ /bden pa'i tshig ni 'di dag gis/ /bdag la rgyal ba'i bkra shis shog /a mra shing gi drung du ni/ /ya ma zung gi cho 'phrul dag /rgyal
<p>352a.3</p>bas mu stegs rnams la bstan/ /de dang de dag phyogs su byer/ /bden pa'i tshig ni 'di dag gis/ /bdag la rgyal ba'i bkra shis shog /'jig rten dbang po zhabs kyis ni/ /gom pa gnyis kyis lha yul gshegs/ /cho 'phrul mthar thug
<p>352a.4</p>ston mdzad phyir/ /mi mchog lha gnas gshegs par gyur/ /bden pa'i tshig ni 'di dag gis/ /bdag la rgyal ba'i bkra shis shog /lha dbang gnas su gshegs nas ni/ /la ba dkar 'dra'i rdo chen yang / /rgyal bas khye'u chung du mdzad de/ /rdo
<p>352a.5</p>ba mchog gi stan la bzhugs/ /bden pa'i tshig ni 'di dag gis/ /bdag la rgyal ba'i bkra shis shog /sum cu rtsa gsum grong khyer du/ /rgyal ba zla ba gsum bzhugs nas/ /yum la sogs pa'i lha rnams la/ /chos ni mngon par bstan pa
<p>352a.6</p>mdzad/ /bden pa'i tshig ni 'di dag gis/ /bdag la rgyal ba'i bkra shis shog /lha yul zla ba gsum bzhugs nas/ /nor bu'i them skas sprul pa las/ /lhas mchod bkur sti dang bcas pas/ /mi yi yul du byon par gyur/ /bden pa'i
<p>352a.7</p>tshig ni 'di dag gis/ /bdag la rgyal ba'i bkra shis shog /tshangs sogs dkar zhing chas dkar bas/ /yongs su bskor ba'i de bzhin gshegs/ /lha las bab pa chen po yi/ /ngo mtshar ba dag bstan pa mdzad/ /bden pa'i tshig ni 'di dag gis/ /bdag la
<p>352b</p>
<p>352b.1</p>rgyal ba'i bkra shis shog /lha las babs pa'i dus su ni/ /mthu dang yon tan chen po dag /mthong bas sems can thams cad rnams/ /sangs rgyas nyid la bkod snyam sems/ /bden pa'i tshig ni 'di dag gis/ /bdag la rgyal ba'i bkra shis shog /grong khyer
<p>352b.2</p>gsal ldan sgo ru ni/ /sangs rgyas kyis ni chos bstan pas/ /skye bo'i tshogs ni mang po rnams/ /chos ni mngon par rtogs par gyur/ /bden pa'i tshig ni 'di dag gis/ /bdag la rgyal ba'i bkra shis shog /glang po'i dbang po
<p>352b.3</p>'dam bu'i ri/ /myos pa'i shugs kyis mgyogs 'gro ba/ /rdzogs sangs yid gzhungs sman gyis ni/ /dri ma dag dang bral bar mdzad/ /bden pa'i tshig ni 'di dag gis/ /bdag la rgyal ba'i bkra shis shog /'jig rten
<p>352b.4</p>bkra shis mi byed pa'i/ /chom rkun sor mo'i phreng ba can/ /gnas dang thag ring sprul mdzad de/ /chu la bying bar mdzad nas ni/ /chos bstan kun sbyor bral bar mdzad/ /thub dbang mi yi kha lo sgyur/ /bden pa'i tshig ni 'di dag gis/ /
<p>352b.5</p>bdag la rgyal ba'i bkra shis shog /gdengs can dbang po gzi brjid can/ /dga' bo dang ni nye dga' bo/ /gdul phyir nyan thos rdzu 'phrul can/ /gnas brtan maud gal gyi bu/ /thub pa'i dbang pos mngag par gyur/ /brtse ldan mkhas pa'i
<p>352b.6</p>rdzu 'phrul gyis/ /nga rgyal skyes pa bcom gyur te/ /legs par skyabs su song bar gyur/ /bden pa'i tshig ni 'di dag gis/ /bdag la rgyal ba'i bkra shis shog /gnod sbyin 'brog gnas rtsub po ni/ /shin tu 'dul dka' sangs rgyas kyis/ /
<p>352b.7</p>'dul bar mkhyen nas rgyun zhugs pa'i/ /'bras bu mchog la bkod par gyur/ /bden pa'i tshig ni 'di dag gis/ /bdag la rgyal ba'i bkra shis shog /phyogs rnams kun gyi rlung gis ni/ /ri yi rgyal po mi g.yo ltar/ /de bzhin rdzogs pa'i sangs rgyas kyang / 
<p>353a</p>
<p>353a.1</p>/'jig rten chos brgyad kyis mi g.yo/ /bden pa'i tshig ni 'di dag gis/ /bdag la rgyal ba'i bkra shis shog /bsam gyis mi khyab 'od 'phro ba/ /dbu yi gtsug tor pha mtha' ni/ /tshangs pa'i 'jig rten gnas pas kyang / /blta bar yang ni nus
<p>353a.2</p>ma lags/ /bden pa'i tshig ni 'di dag gis/ /bdag la rgyal ba'i bkra shis shog /dam pa'i chos ni ston pa'i tshe/ /sku rgyab phyogs su gnas pas kyang / /nam mkha' zla ba nya ba bzhin/ /rgyal ba'i zhal ni mngon sum mthong / /bden pa'i tshig ni 'di
<p>353a.3</p>dag gis/ /bdag la rgyal ba'i bkra shis shog /tshangs pa'i 'jig rten bar gyi yang / /'khor rnams la ni 'jigs med par/ /de rnams bsam pa thugs chud nas/ /de rnams so sor chos ston mdzad/ /bden pa'i tshig ni 'di dag gis/ /bdag la
<p>353a.4</p>rgyal ba'i bkra shis shog /skye sogs sdug bsngal gyis gdungs la/ /sangs rgyas la sogs dkon mchog gsum/ /rnam pa kun du srog dang ni/ /skyabs dang gnas dang dpung gnyen no/ /bden pa'i tshig ni 'di dag gis/ /bdag la rgyal ba'i bkra shis shog /
<p>353a.5</p>bdag la skyabs gzhan yod ma yin/ /sangs rgyas bdag gi skyabs kyi mchog /bden pa'i tshig ni 'di dag gis/ /bdag la rgyal ba'i bkra shis shog /bdag la skyabs gzhan yod ma yin/ /chos ni bdag gi skyabs kyi mchog /bden pa'i tshig ni 'di dag gis/ /bdag
<p>353a.6</p>la rgyal ba'i bkra shis shog /bdag la skyabs gzhan yod ma yin/ /dge 'dun bdag gi skyabs kyi mchog /bden pa'i tshig ni 'di dag gis/ /bdag la rgyal ba'i bkra shis shog /de ltar 'di skad bden pa'i tshig /rjod par byed pa gang yin pa/ /nye bar 'tshe ba spangs pa
<p>353a.7</p>dang / /thar pa'i bde ba mngon 'dod pa'i/ /mi yis kun mkhyen 'thob par 'gyur/ /bden pa brjod pa rgyal ba'i bkra shis kyi tshigs su bcad pa rdzogs so// //'di ni rgya gar kyi dpe las 'gos lo tsA ba d+harma pA la b+ha dra zhes bgyi bas bsgyur ba'o// //
<p>353b</p>
<p>353b.1\]{Da}]@#// saMg+haHshu b+hAmitahetu nod+hAdAshayasarbapUr+NaMkalpadrumo/ /dz+nyAnash+tsakAruNapal+lahitaso+okhyabe+epAkyam+many+dzarI/
<p>353b.2</p>dge tshogs dpag tu med pa'i rgyus bskyed bsams kun rdzogs pa'i dpag bsam shing / /mkhyen dang brtse ba'i yal 'dab rab rgyas phan bde'i snye ma g.yur du za/ /
<p>354a</p>
<p>354a.1</p>sarngas+yalokarathAd+hamuk+tAnAMparipAraNon+naMsaMbud+b+hatA/ /man+dArabar+ShapraweshayAd+yAtraMkusumAHshub+haMshreyAm+mad+galaM/ /
<p>354a.2</p>'jig rten kun kyi pos ba'i shing rta phyur bur 'gengs pa'i rdzogs sangs rgyas/ /deng 'dir dge legs shis pa'i me tog man+dA ra ba char du bsnyil//
<p>354b</p>
<p>354b.1</p>ming tshig yi ge tshogs pa'i rjod byed lung gi khrung khrung sgra snyan 'byen/ /brjod par bya ba don bzang gser gyi bye ma 'dren cing khams gsum gyi/ /'gro ba'i nyon mongs dri ma sbyong byed bsil ba dam pa'i zla gzugs kyang / /
<p>354b.2</p>gsal bar snang ba'i chos kyi rgyun gsum byang chub lang tsho brtas pa'i bcud/ /thub pa'i mgrin las bab pa'i bdud rtsis rtogs pa'i lus stobs mchog tu rgyas/ /bslab gsum gser gyi dra bas gdong mdzes chos kun rnam
<p>354b.3</p>'byed mche ba rno/ /mtha' med 'gro ba srid las gdon pa'i g.yar dam khur ni khyer ba po/ /rig dang zhabs ldan 'phags pa'i dge 'dun sa srung phreng ba byang chub grogs/ /sna tshogs las kyi lag pas ma bdar mkhyen pa'i
<p>354b.4</p>dkyil 'khor rnam par gsal/ /gzhan gyi 'bangs su bskos pa min par thugs rje'i gzigs pa 'gro la 'jug /bcu drug lang tsho dar la bab kyang rgyal ba ma lus skyed pa'i yab/ /'jam pa'i dbyangs nyid skye bar
<p>354b.5</p>dge ba'i bshes su gsol ba'i thal mo sbyar/ /bai DUr+ya yi rgyud mangs snyan par 'khrol ba'i sgra dang bsres pa'i gsung / /yan lag drug cu rdzogs pa'i gdangs las shes bya thams cad snyan pa'i glur/ /'dren pa de yis skye
<p>355a</p>
<p>355a.1</p>'phags snying gi brtan pa 'phrog pa'i mtsho byung ma/ /mgrin pa pad+ma'i rdzing du 'jug phyir snyan pa'i tshig gi mchod sprin spro/ /ring nas thub pa'i bstan la phan pa'i smon lam pho nyas bos
<p>355a.2</p>pa'i mgron/ /mi bdag chen po rigs mchog sA la'i rkang 'thung phreng bar bcas pa yis/ /snying stobs bla nas bla mar 'phags pas bde gshegs bka' yi dgongs 'grel che/ /gangs can brda ru 'gyur ro
<p>355a.3</p>'tshal rnams mi zad ma mo nyid du bskrun/ /e ma snying stobs ldan pa'i snying stobs mchog gi rtsom pa 'di 'dra sngon/ /mig gi dbang pos longs su ma spyad de bzhin rna lung yangs po na/ /lhung ba med
<p>355a.4</p>pa de ni ci zhes phyogs kyi dga' ma khengs ldan dag /phan tshun 'dri dang lan ldon mchid kyi rnga ni lhang lhang brdung ba bzhin/ /tshul 'di bsgrub la zhing dang dmigs pa sbyor ba rnam par dag pa las/ /byung ba'i
<p>355a.5</p>rnam dkar dge ba gang de gal te gzugs su 'gyur srid na/ /lam gsum khongs su mi chud dogs pas 'jig rten kun gyi byed pa pos/ /mi mjed ces su grags pa'i snod 'di ched du yangs par sprul
<p>355b</p>
<p>355b.1</p>lam snyam/ /de lta na yang byang chub mchog gi sa bon bsgyur min de srid du/ /gnas skabs mtho ris 'bras bu zhig gam sdig pas kyang ni mthar gtugs byed/ /des na 'khor gsum dmigs pa'i dug med rab tu zhi ba'i dbyings
<p>355b.2</p>nyid du/ /rmi lam sgyu ma'i rtse 'jo la rol mnyam par 'jog pa'i bsngo ba bgyi/ 7/nam mkha'i mthas gtugs phyogs dang phyogs bral dang / /steng 'og dag na rgya mtsho'i rdul snyed kyi/ /zhing khams rnams su byon dang
<p>355b.3</p>'byon 'gyur dang / /da ltar 'tsho zhing gzhes pa'i chos rnga che/10 /de dag re re la yang gdung 'tshob kyi/ /rgyal ba'i sras dang slob ma bye ba phrag /bgrang las 'das pa'i 'khor gyis bskor ba dag /smon lam don yod byed
<p>355b.4</p>pa'i dpang por blta/11 /gsang gsum mi zad rgyan gyi 'khor lo'i mdzod/ /brnyes pa gang gi yon tan phyogs re'i 'phrin/ /yid kyi ngos su gsal bar bris nas ni/ /grangs med lus rab btud pa'i phyag bgyi'o/ 12/
<p>355b.5</p>blo yi bang mdzod phye ba las blangs pa'i/ /nye bar spyod pa rnams dang rin chen bdun/ /'dod yon ma tshang med pa'i stong gzugs sprin/ /mchod 'os kun gyi spyan lam 'byung gyur cig /13 /chags sdang rmongs pa'i dgra yis
<p>356a</p>
<p>356a.1</p>rab bdas pas/ /bslab gsum bcas pa'i dbang gi rgyal po dag /nyes lhung 'dam gyi nang du bskyur ba'i dri/ /gnyen po stobs bzhis bshags pa'i chab kyis 'khrud/ 14/
<p>356a.2</p>'phags bzhi so skyes bsags pa dge ba'i mtsho/ /phan dang bde ba'i rlabs phreng g.yo ba der/ /phrag dog rdul gyi 'tshub ma mi 'thor bar /yi rang 'dzum pa'i zla 'od dkar pos bran/15 /'gro
<p>356a.3</p>'dul kha lo sgyur ba khyed rnams la/ /skyo zhing dub pa'i nongs pa mi mnga' yang / /'jig rten mthun par btang snyoms mi bzhugs par/ /zab dang rgya che'i chos 'khor bskor bar bskul/16 /sna
<p>356a.4</p>tshogs spros pa'i gzha' ris mya ngan las/ /brgal ba'i dgon par gzhol bar mi mdzad par/ /sngon gyi smon lam la dgongs bskal pa ni/ /grangs med srid du bzhugs par gsol ba 'debs/ 17/
<p>356a.5</p>de ltar bgyis pa'i legs byas de yis bdag /sems can mos pa'i mkha' la bgrod mkhas pa'i/ /kun mkhyen chos kyi nyi ma mngon gyur nas/ /'jig rten dge ba'i snang bas 'gengs par shog /18/
<p>356b</p>
<p>356b.1</p>de 'dra'i byang chub 'dod pa'i ko ki las/ /gzhi lam 'bras bu'i dge legs yid gcugs grogs/ /'gugs pa'i ched du snyan pa'i ming bzung nas/ /bsngo smon tshig gi rgyang glus 'bod la dgongs/17 /de bzhin gshegs pa rnams dang byang chub sems/ /rkyen gcig
<p>356b.2</p>rtogs dang nyan thos so skye yis/ /dus gsum rjes su 'brel par sgo gsum gyis/ /legs par spyad pa'i dge tshogs gang yin dang / 20/chos tshul 'di yi ched du gtong ba'i phyag /'dod ldan yongs kyi dpag bsam brkyang ba las/ /mkho dgu ma tshang med pa'i mchod sbyin dang / /
<p>356b.3</p>sgo gsum thang rer 'bad pa'i dge bar bcas/ 21/deng 'dir gcig tu bsdams pa'i gangs kyi ri/ /'khor gsum dmigs pa med pa'i 'od po ches/ /zhi bsil dam pa'i rgyun du bsgyur ba'i klung //byang chub mchog gi rgya mtshor ro gcig shog /22/de yi rten 'brel snang ba ma
<p>356b.4</p>'gags gdangs/ /ngo mtshar sgyu ma'i mchod sprin bdag cag gi /smon lam 'grub pa'i bden dpang mchod pa'i 'os/ /bzhugs so 'tshal gyi spyan lam 'byung gyur cig /23/gang zhig thos na sdug bsngal rgyur bcas las/ /skyob cing mchog gi go 'phang sbyin pa'i chos/ /phan
<p>356b.5</p>bde'i gzi byin 'jig rten gsum gyi blar/ /rab tu 'bar zhing yun du brtan gyur cig /29/yongs rdzogs bstan pa'i dgongs don ma nor gtam/ /tsho ba'i blo dang ngag gi bang mdzod de/ /'jam dpal gzhon nus byin pa sa skya pa'i/ /bstan pa thub pas bsngags pa rgyal gyur cig /25 /
<p>356b.6</p>thams cad mkhyen pa'i gsung gi tasru ras/ /bstan la mkhas pa'i bya ba bgyis mtha' ru/ /'tshang rgya 'gyur ba'i lung bstan kun dga' bzang / /de yi lugs mchog kun du dar gyur cig /26/dpal ldan rgyal ba'i phrin las rgya mtsho las/ /rnam par 'phrul pa'i smra mchog nyin mo'i
<p>356b.7</p>mgon/ /yongs rdzogs chos kyi rgyal srid skyong ba'i slad/ /zhabs pad rdo rje'i khri la brtan gyur cig /17 /so so thar pa 'dul ba'i gzhung bzhin bca'/ /byang sems bslab pa mdo sde'i lugs su bshad/ /gsang sngags rgyud sde zab mo'i don bzhin gdams/ /'chad mkhas
<p>357a</p>
<p>357a.1</p>mang pos bstan pa skyong gyur cig /sgra tshad rig pa'i mda' gzhu'i 'khrul 'khor gyis/ /smra ngan bden pa bral ba'i phyogs kun las/ /rnam rgyal grags pa'i sI ta 'phrog byed pa'i/ /rtsod mkhas mang po'i log rtogs chom gyur cig /27 /sde snod gsum gyis
<p>357a.2</p>brjod par bya ba'i don/ /bcad lhug spel ma'i rjod byed me na kas/ /sgra don rgyan gyi gling bu 'bum bsgyur ba'i/ /rtsom mkhas mang po'i bstan pa gsal gyur cig /30 /bstan pa'i rtsa lag dge 'dun 'dus pa'i sdes/ /bshad dang sgrub pas sa steng yom yom du/ /bgyid pa de la skrag
<p>357a.3</p>nas me tog gzhu/ /stong pa'i brdzu la zhugs snyam byed gyur cig /31 /thub chen rang gi lung rtogs dam pa'i chos/ /dar zhing rgyas pa'i gnas su rab bsngags pa/ /bod chen sde bzhi dge bcu'i 'byor pa can/ /sa phyogs 'dis mtshon yangs pa'i rgyal khams su/ /bstan la dga'
<p>357a.4</p>ba'i lha rnams nam mkha' la/ /dus su lhags nas sprin gyi 'thor yab bzung / /swa ste dbyangs su len cing chu gtsang gi/ /an+d+ha rnyil gyi sil ma 'bebs gyur cig /33 /de tshe gser ldan dga' ma rang gi lus/ /sngo bsangs mdzes pa'i me tog rgyan dang bcas/ /rtsa ldum lo 'dab myu gu
<p>357a.5</p>'bras bu'i tshogs/ /smin pa'i dga' ston ci yang ngom gyur cig /yangs pa'i 'jig rten khams kyi lus can rnams/ /kun 'byung las kyi sprul pa sgyu ma'i lus/ /nyams dang dus min 'jig byed nad kyi rigs/ /mun nang sgron me bteg bzhin yal gyur cig /35 /zag bcas
<p>357a.6</p>sdug bsngal nyid du bstan pa'i 'phrin/ /lo zla zhag dus rung ba min pa'i skeg /sri dang gzhan gyi byad kha sbod gtod dag /'bras bu 'byin pa'i nus pa bral gyur cig /34 /las dang smon lam log pa'i chu klung gis/ /dbang med bdas te legs pa'i gegs byed cing / /nyes par sbyor
<p>357a.7</p>ba'i gdon bgegs 'byung po rnams/ /byams pa chen pos 'khyud bzhin gnas gyur cig /37 /khros pas gtsubs pa'i mig bsgyur smin ma 'khyog /khrag gis bsgos pa'i mtshon char 'bebs pa yis/ /phan tshun gcod dang 'bigs pa'i mi srun tshogs/ /sems rgyud snying rje bas
<p>357b</p>
<p>357b.1</p>kyang mnyen gyur cig /38 /bkres pa'i nyen pas lus stobs ches dman zhing / /bza' btung ming nas 'dzer ba'i skad kyis smon/ /rdul gyis g.yogs pa'i skra spu gzings byed pa'i/ /bkres phongs bskal pa ming yang mi gnas shog /37 /phan tshun brku dang 'phrog sogs lus med
<p>357b.2</p>ni/ /lag pa'i brdzu la zhugs 'dra'i log 'tsho dag /yongs su spangs nas rang rang longs spyod kyis/ /chog shes mi zad gter la spyod gyur cig /40 /mdza' bar gyur pa'i 'gro ba phan tshun dag /mthong na byams pa chen pos dzrel ba'i 'dzum/ /so phreng dkar ba'i 'od zer sngon 'gro
<p>357b.3</p>mas/ /mdun nas bsu ba byed bzhin gnas gyur cig /41 /'chi ba med pa'i tshe dang bsod nams stobs/ /chos mthun 'byor pa rnams ni gang+gA'i rgyun/ /dkar phyogs zla ba nyin mor byed pa'i 'od/ /dbyar gyi chu gter rnams su 'gran par shog /42 /rgyal ba gnyis pa'i chos kyi rgyal srid
<p>357b.4</p>la/ /mgrin pa'i bkra shis chos dung 'khyel pa las/ /'chad rtsod rtsom pa'i sgra dbyangs ldir de yi/ /bzhed pa'i don kun lhun gyis grub gyur cig 43 /bstan pa dam pa'i lha gnas snying gi stobs/ /rmad byung phrag par 'degs pa'i sa 'dzin des/ /tshe rabs du ma'i ring nas
<p>357b.5</p>smon pa'i gnas/ /thams cad mkhyen pa'i sa la reg gyur cig 44 /las dbang gser gyi 'khor lo sngon 'gro mas/ /yangs pa'i chab srid ri gling rgya mtshor bcas/ /rang dbang byed pa'i pho nya dang po'i 'phrin/ /bla ma che zhes phyogs kyi bu mos smra/ 45 /kun dga'i dpal ster lung dang
<p>357b.6</p>rtogs pa'i bstan/ /bla na 'degs pa'i phrin las rgya mtsho'i gos/ /yongs su khyab pa'i sde bzhi ldan pa gang / /'gro ba'i bsod nams khri 'phang brtan gyur cig 46 /gang gi bgrod byed zung gi chu las skyes/ /rab dmar dbang gi rdul phreng sgyugs pa de/ /khengs ldan phyogs kyi
<p>357b.7</p>sa 'dzin bye ba'i gtsug /kun las rnam par rgyal bar brtan gyur cig 47 /'phel zhing rgyas par gyur cig 'chi med tshe/ /rgud pa med pa'i chab srid mnga' thang dpal/ /rnam par gnon du med pa'i 'khor dang stobs/ /nub pa med par grags pa'i yi ge rnams/ 48 /rigs dang stobs
<p>358a</p>
<p>358a.1</p>dang dpung tshogs 'byor pa yis/ /khengs pas dregs pa rnams kyang rang dbang du/ /rtse gcig 'dun pa'i dmar mdangs mkhur tshos pa/ /'phos pa'i mdzes pa ci yang 'byung gyur cig /49 /chos dang srid kyi phrin las nam mkha'i mtha'/ /rtogs phyir ring du so
<p>358a.2</p>snyam bgyid pa der/ /gegs byed mi dang mi min gnod pa rnams/ /nam yang 'jug pa'i go skabs ma gyur cig / 50 /tshul gnas thos bsam bsgom pa'i 'khor lo yis/ /lung dang rtogs pa'i rgyal srid chen po la/ /dbang mdzad chos kyi rgyal po mngon gyur nas/ /sa gsum bstan
<p>358a.3</p>pa'i rgyal rnga brdung bar shog 51 /de lta'i byang chub sgrub pa la sdang ba'i/ /sdig pas snying nas bzung 'dra'i gdug can rnams/ /skad cig gson du rung na srung ma'i tshogs/ /dkar phyogs dga' ba'i ru mtshon ci ste sgreng / 52/lugs brgya dpyod pa'i blo gros ba ku la/ /'jam dpal byin
<p>358a.4</p>rlabs sgeg mo'i 'gram chang gis/ /phye ba gang de'i sku tshe las dbang dang / /yon tan rgya mtsho'i dpal la spyod gyur cig/ /lus can yongs kyi bsod nams khang pa ru/ /bde skyid mgron du khugs pa'i 'chi med mgon/ /bstan srid lha yi gzhal med yangs po na/ /mkhyen pa'i mig
<p>358a.5</p>stong 'dzum par ma gyur cig /59 /sa spyod mchog gi bsod nams g.yab mo yis/ /bos bzhin byon pa'i chos blon chen po rnams/ /dge ba bcu dang mthun pa'i bka' khrims kyis/ /khams gsum 'gro ba bde la dgod gyur cig /55/chos sbyin 'di yi las byed mgo 'dren du/ /'os pa'i
<p>358a.6</p>yi ge dam pa gang gi gtsug /bab pa de yang skye nas skye ba ru/ /rgyal ba'i gsung rab kun la dbang 'byor shog /56 /rtags gsum sngon rjes 'jug dang bya byed las/ /dus gsum rnam dbye 'byed pa'i blo gros kyis/ /brda dag byed pa rnams ni byang chub bar/ /mchog gi bstan la bya ba byed
<p>358a.7</p>gyur cig /57 /bzo gnas sbyangs pa'i mthar son sku gzugs dang / /yi ge'i rig byed 'dri 'don rko ba sogs/ /sgo gsum las kyi 'brel thogs thams cad kyang / /tshogs gnyis rdzogs pa'i 'bras bu mngon gyur cig /bdag kyang byang chub bar gyi skye ba'i phreng / /rnam gsum
<p>358b</p>
<p>358b.1</p>tshul khrims dag cing lung rigs dang / /gdams pa mi zad rin chen mdzod bzung nas/ /bstan dang 'gro ba'i don chen byed gyur cig /57 /yongs rdzogs bstan pa'i glegs bam phreng ba dag /gang du bzhugs dang gang gis spyan 'dren mdzad/ /nyan dang klog dang mchod sbyin byed pa der/ /thog
<p>358b.2</p>mtha' bar du dge ba'i bden pas skyong / /mdor na spyi dang bye brag 'gro ba yi/ /mtshan nas smos dgu thams cad mthong ba'i chos/ /phyi mar bcas la mi bslu nges pa'i skyabs/ /dkon mchog gsum dang bral bar ma gyur cig /61 /mngon par mtho dang nges legs bsgrub pa'i rten/ /
<p>358b.3</p>dal brgyad 'byor pa bcu dang mi 'bral zhing / /gang de 'jig pa'i chos su shes nas ni/ /dge ba'i snyeng po can du byed gyur cig62 /srid par 'ching ba'i 'khyud po khyod nyid ces/ /bdag don zhen la rnam pa brgyas smad cing / /gzhan don byang chub mchog tu smon pa dang / /'jug pa'i
<p>358b.4</p>bsam pa rnam par dag gyur cig /63 /nyam thag dbul ba'i tshor ba dbugs 'byin slad/ /gtong phod phyag gi dpag bsam brkyang ba las/ /lan dang rnam smin re ba'i 'dogs thag gis/ /bcing ba med pa'i sbyin pa mthar phyin shog /69 /srid pa'i 'dun pas dben pa gzhan don du/ /
<p>358b.5</p>byang chub 'dod pa'i mkhur tshos 'dzum bsu ba'i/ /bag yod sdom pa'i kA shi mdzes dga' mar/ /rnam gsum tshul khrims rgyan gyis bklub par shog /thos bsam bsgom pa'i dka' thub gdung ba dang / /gshe dang brdeg sogs gzhan gyis gtses pa rnams/ /chu la bris pa'i
<p>358b.6</p>ri mo ji bzhin du/ /ma rmas bzod pa'i g.yar dam brtan par shog /66/bsreg za rab tu 'bar ba bud shing gis/ /tshim pa med ltar rgyal sras spyod pa'i khur/ /ji tsam lci la phyir zhing spro ba yis/ /de la 'jug pa'i brtson 'grus rtsom par shog /67 /'gro la snying rje shin tu mnyen ldan
<p>358b.7</p>gyis/ /lan brgyar dkris nas bdag gi bde dge dang / /gzhan gyi sdug bsngal mnyam dang brje sems kyis/ /rang nyid gces pa'i mgo bo gnon par shog /68 /mtshan rtog tsher ma med pa'i zhi gnas dang / /gnas lugs brjod bral rtogs pa'i lhag mthong dag /ya bral med pa'i
<p>359a</p>
<p>359a.1</p>rtse gcig rnal 'byor gyis/ /bdag tu 'dzin pa drung nas 'byin par shog /sna tshogs thabs la mkhas pa'i dpung tshogs kyis/ /chos kun bdag med rnam par 'byed pa'i mtshon/ /gdengs pa tsam gyis nyon mongs dgra bo che/ /gzhom pa'i shes rab pha rol phyin
<p>359a.2</p>par shog /70 /phongs phongs dbugs rab 'byen pa lag pa'i mthil/ /dmar dmar brtse ba'i tshon kyis byugs 'dra las/ /lhug lhug stsal ba'i zang zing sbyin pa yis/ /mang mang skye bo 'khor du sdud par shog /71 /de mthong dga' ba'i 'dzum dkar yid 'ong mas/ /bltas te chos dang
<p>359a.3</p>thar pa'i phan yon dag /mchid du snyan par smra bas thams cad kyang / /dge ba'i phyogs su spro ba bskyed par shog /72 /zhum la gzengs bstod rgod la skyo ba bskyed/ /rmugs pa ngo mtshar gtam gyis brid byas nas/ /don spyod pa yis rang rang mos pa dang / /'tsham pa'i chos la legs
<p>359a.4</p>par sbyar bar shog73 /lam la zhugs pa'i gang zag dge ba'i blo/ /brtan ldan bya ba'i ched du rang nyid kyang / sbyin sogs brtson pa'i don mthun bya ba yis/ /sems can yongs su smin par byed par shog /74 /bskal pa grangs med gsum gyi tshogs zung gi/ /rgya mtsho bsrubs pa'i snying
<p>359a.5</p>po sa lam dang / /'bras bu'i yon tan cha rdzogs rgyu skar bdag /mda' lnga'i mun pa kun las rgyal bar shog /75 /sgrib gnyis zad pa'i 'khor tshogs grangs med dbus/ /sku gnyis zung 'jug longs spyod rdzogs pa'i dpal/ /bden gnyis zung 'jug 'doms pa'i chos rnga che/ /
<p>359a.6</p>don gnyis mtha' ru phyin pa mngon gyur cig /76 /zla ba gcig las ji snyed chu yi snod/ /de snyed gzugs su 'gog med ston bzhin du/ /gang de nyid las mchog gi sprul pa'i sku/ /'bad med 'jig rten kun du snang byed shog /77/gsang gsum yon tan mi zad yid bzhin gyi/ /
<p>359a.7</p>nor bu bum pa bzang dang dpag bsam ltar/ /mchog dman bar ma'i gdul bya ji snyed kyi/ /re ba'i shing rta kun nas 'gengs par shog /78 /'jig rten gsum na mi bslu nges pa'i skyabs/ /dkon mchog gsum 'dra mi srid gtam gyi rnga/ /bden mtha' gsal bas lhang lhang brdung de
<p>359b</p>
<p>359b.1</p>yis/ /bdag gi smon lam snying pos lci gyur cig /76/bdag cag mos pa'i khang bzangs yangs par dad pa'i spos chus kun nas bran pa'i gnas 'di ru/ /dkar phyogs lha rnams rin chen gdugs dang rgyal mtshan thogs nas me tog sil mas mchod pa'i dbus/ /rgyal ba sras
<p>359b.2</p>dang bcas pa mgrin bsgrigs swa ste dza ya snyan pa'i gling bu 'bum bsgyur nas/ /bstan pa dri med yun du gnas shing 'jig rten bde ba'i shis pa kun gyis skyong gyur cig /80/dga' ldan lha yi gzhal med nas 'phos 'dzam bu'i gling 'di dam pa'i snying pos phyi ba'i be+ed/ /lhums su zhugs
<p>359b.3</p>dang pad+ma ltar 'khrungs gzhon nu rol rtsed mdzad dang btsun mo'i 'khor gyis bskor/ /nges par 'byung dang dka' ba rab spyad byang chub mchog brnyes bdud las rnam rgyal chos rab ston/ /sa gsum chos kyi snang bas khyab pa'i bkra shis dam pas 'di na shis pa'i 'bab stegs mdzod/ 81/
<p>359b.4</p>phyogs bcu rab 'byam mu dang mtha' yis thug pa med pa'i zhing na rab gshegs stobs bcu pa'i/ /mchu sgros mtsho skyes dmar po'i 'dab ma 'dzum las 'phos pa'i tshangs dbyangs rkang drug glu dang bcas/ /'gro khams mos par mi 'tsham med pa'i zab dang rgya che legs gsungs
<p>359b.5</p> rtsi'i dga' ston gyis/ /rnam grol srog gi ka ba tshugs pa'i bkra shis dam pas skye dgu thams cad bde gyur cig 82/de skad bdag gis smras pa'i 'bras bu mi bslu nges par gsung gi rdo rje grub pa min/ /'chi med drang srong bden tshig grub pa'i ngag gi mtshon cha stor ba rnyed pa nyid kyang
<p>359b.6</p>min/ /'on te sngon gyi 'jam dpal la sogs rgyal sras spyod pa'i smon lam rgya mtsho'i rjes zhugs nas/ /dge rtsa byang chub chen por smin byas ji ltar smon pa nam yang don med ma gyur cig 83/de ltar thams cad mkhyen pa chen po nyi ma'i gnyen gyi bka' lung spyi dang bye brag gi dgongs don ma
<p>359b.7</p>lus pa rnam par 'grel pa'i bstan bcos 'gyur ro 'tshal gyi chos sbyin rgyun mi 'chad pa'i ngo mtshar 'phrul gye phyi mo rdzogs ldan bskal pa'i bsod nams kyi sprin phung rgyas par dkrigs pa zhes bya ba'i glegs bam gyi phreng ba brgya phrag gnyis la bkra shis pa'i rtags kyis nye bar lhag pa 'di
<p>360a</p>
<p>360a.1</p>ni/ bcom ldan 'das thub pa'i dbang po'i mgur gyi bum pa bzang po las/ lung bstan gyi bdud rtsi nod pa'i rgyal tshab kyi skyes bu chen po/ mkhyen rab rgyal ba nyid las dmigs su med pa'i bdag nyid chen po dpal rdo rje 'chang kun dga' bzang po zhes phyogs
<p>360a.2</p>thams cad du yongs su grags pa de nyid kyi zhabs stegs mi 'jigs gdong lnga'i dbang po rnam par bsgyings pa'i khri 'phang mthon po ga la ba der/ 'khor los mtshan pa'i zhabs zung nye bar bkod nas/ rnam par dkar ba'i phrin las kyi 'khor los 'chi med lam gyi mu mtha' gzhal ba
<p>360a.3</p>snyam byed pa gang gi mtshan nas smos na mkhan chen 'jam pa'i dbyangs bkra shis lhun grub grags pa'i rgyal mtshan dpal bzang po pa'i zhal snga nas kyis/ yongs rdzogs bstan pa'i dgongs 'grel chen po 'di dag par du brko ba cig byung na/ rgyal ba'i bstan pa rin po che
<p>360a.4</p>'jig rten gyi khams su yun ring por gnas pa'i rgyur 'gyur ba sogs phan yon dpag tu med pas sngon drangs pa'i bka' byed phebs par brten/ kun mkhyen bu ram shing pa'i ring lugs dri ma med pa yongs su dar ba'i yul gru chen po nyid du ches cher bsngags pa rnams kyi nang gses
<p>360a.5</p>bod chen por grags pa'i sa'i steng gi dkyil 'khor phal che ba dag /chos tshul dge ba bcu dang mthun pa'i phrin las dang stobs kyi 'khor los mnga' sgyur zhing khyad par gnam gyis bskos pa shar phyogs gong ma chen po'i las lung gis bod chen ljongs kyi skye 'gro spyi'i rje bor mnga'
<p>360a.6</p>gsol ba'i sde dge sa spyod chen po bstan pa tshe ring zhes grags pa'i rnga gsang phyogs kyi kho ra khor yug dag tu khyab pa de nyid kyis/ ya rabs dam pa'i spyod tshul bsngags par 'os pa rnams kyi nang nas kyang bla ma'i bka' tshul bzhin du bsgrub pa de ni ches mchog tu gyur pa'i lung rigs
<p>360a.7</p>kyi nor bu dam par thugs la bcang nas/ mkhan chen dam pa'i bka' stsal ji ltar phebs pa de ltar bsgrub par zhal gyis 'ches te/ dmar ser zhes pa me sbrul gyi lo'i zla tshes dge ba nas las kyi dbu tshugs par mdzad/ de nas brtsams te snying stobs rmad du byung ba'i khur gyis bya ba 'di
<p>360b</p>
<p>360b.1</p>nyid kyi thog mtha' bar gsum du 'grub par byed pa'i bdag po'i rkyen ni gang de'i rigs sras dri ma med pa bod chen ljongs kyi skye 'gro spyi'i bsod nams dang dbang thang gi rin chen phung po gcig tu srungs pa'i khri 'phang mthon po la/ lha dang mi'i mchod pa'i bye brag bsam gyis mi khyab pa
<p>360b.2</p>dang bcas pas phyogs thams cad las rnam par rgyal bar mnga' gsol ba'i tshe na chos dang srid kyi phrin las 'khor lo rtsibs stong dang ldan pa phyogs kyi mthar bgrod pa can sde dge bla ma kun dga' phrin las rgya mtsho'i sde zhes yongs su grags pa 'di nyid kyi las dbang dang bsod
<p>360b.3</p>nams gzhal du med pa'i gser ldan dga' ma'i lto ba yangs par/ sngon chad gang gis bskrun par ma nus pa'i legs byas kyi rgya mtsho chen po 'di nyid kyi khur yongs su 'dzin pa la spro ba mchog gi rtse mor 'dzeg par gyur te/ bzhed pa tshul bzhin du sgrub pa'i phrin las kyi kha
<p>360b.4</p>lo sgyur zhing / las byed rnams kyi mgo 'dzin par/ phyag mdzod 'gu ru bkra shis dang / gnyer pa a zlos dang / dge slong tshul khrims rab brtan/par dpon gzungs skyabs rnams dang / zhus dag pa bdag dang / de'i grogs ldan pa rmugs sangs sbyin pa rgya
<p>360b.5</p>mtsho/ spo lu'i drung yig blo gros rgyal mtshanaske/ lcags ra'i dge bshes bstan 'dzin lhun grub/ 'dzom thog pa o rgyan bkra shis rnams dang bcas te/ phyi mo khungs thub rgyas bsdus cha gsum tsam dang zhib par gtugs nas zhu dag nan cher bgyis nas stod smad phyogs kyi
<p>360b.6</p>smyug 'dzin pa brgyad cu kha yar dang / par mkhan brgya phrag lnga tsam bsags nas/ rnga chen zhes pa chu pho khye'i gnam lo gsar du shar ba'i zla tshes dge bar/mkhas shing grub pa'i skyes chen bgrang ba las 'das pa byon pa dang 'byon pa dang 'byon 'gyur ba'i gdan sa chen po
<p>360b.7</p>dpal sde dge lhun grub steng gi rgyal khab chen por legs par grub par bgyis pa phyogs thams cad du dar zhing rgyas par gyur cig /ces pa thams cad mkhyen pa chen po nyi ma'i gnyen gyi bka' spyi dang bye brag gi dgongs pa ma lus pa rnam par 'grel pa'i bstan bcos 'gyur
<p>361a</p>
<p>361a.1</p>ro 'tshal gyi chos sbyin rgyun mi 'chad pa'i phyi mo rdzogs ldan bskal pa'i bsod nams kyi sprin phung rgyas par dkrigs pa 'di dag yongs su rdzogs par grub pa'i bsngo ba smon lam gyi
<p>361a.2</p>tshigs su bcad pa gzhi lam 'bras bu'i dge legs yid gcugs mdza' bo 'gugs pa'i rgyang glu zhes bya ba par byang mdor bsdus tsam dang bcas pa 'di ni/ zhu dag pa ban+de tshul khrims rin
<p>361a.3</p>chen nam/ 'byung du rung ba'i yon tan la smon pa'i tha snyad du ngag gi dbang po 'jigs bral phyogs las rnam par rgyal ba'i lha dbyangs can snyems pa'i lang tsho'i sde zhes btags pa'i snyom
<p>361a.4</p>las pa des/ nam mkha' lding gi 'phur lding la bung ba gzhon nus 'gran pa bzhin du smras pa dge legs 'phel bar gyur cig/ //yang smras pa/ lhung lhung snyan pa'i sgrar bcas 'bab
<p>361a.5</p>pa'i klung / /drang srong khros pa'i dmod pas ma bcings na/ /skal ldan shing rta'i re ba rdzogs byed pa'i/ /lam gsum dri ma sbyong byed de rmad byung / /zhes so/ /sarba mang+ga lo// //