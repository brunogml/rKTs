[\[1a\]]
[\[1b\]]
[\[1b.1\]{D4053}]@##/_/rgya gar skad du/_a b+hi d+ha r+m+ma sarba duts+tsha ya b+hA ShuM/_bod skad du/_chos mngon pa kun las btus pa'i bshad pa/_bam po dang po/_'jam dpal gzhon nur gyur
[\[1b.2\]]pa la phyag 'tshal lo/_/ci'i phyir bstan bcos 'di brtsams she na/_phung po la sogs pa las brtsams te/_du dang ci'i phyir zhes bya ba la sogs pa bsam pa'i gnas rnams la mkhas par
[\[1b.3\]]bya ba'i phyir brtsams so/_/'di ltar mkhas pa 'dis ni phan yon rnam pa gnyis thob ste/_yid la byed pa'i phan yon dang /_'bel ba'i gtam gtan la 'bebs pa'i phan yon no/_/
[\[1b.4\]]de la yid la byed pa'i phan yon ni zhi gnas kyi rjes su mthun pa dang /_lhag mthong 'phel ba'i rjes su mthun par rig par bya'o/_/zhi gnas kyi rjes su mthun pa ni gnas 'di dag la
[\[1b.5\]]mkhas par byas pas the tshom med pas/_ji ltar rang gi dmigs pa la rtse gcig pa'i tshul gyis bde bar sems mnyam par 'jog pa'i phyir zhi gnas kyi rjes su mthun no/_/lhag mthong
[\[2a\]]
[\[2a.1\]]'phel ba'i rjes su mthun pa ni rnam pa mang por shes bya yongs su brtags pas shes rab khyad zhugs par 'gro ba'i phyir/_lhag mthong gi rjes su mthun no/_/'bel ba'i gtam gtan la
[\[2a.2\]]'bebs pa'i phan yon ni gnas 'di dag la mkhas pas 'dri ba thams cad lung ston pa'i mthu dang ldan pas mi 'jigs pa thob par blta'o/_/bdag gi gzhi rnam pa lnga brjod pa'i phyir te/_zhes bya ba 'di la rnam pa bzhi
[\[2a.3\]]ni bdag gi gzhi yin pas bdag gi gzhi'o/_/lnga pa ni bdag gi mtshan nyid kho na ste/_gzhi yin pas bdag gi gzhir rig par bya'o/_/lus yongs su gzung ba dang bcas pa smos pas ni phyi dang nang gi gzugs kyi
[\[2a.4\]]phung po bsdus so/_/tshor ba la sogs pa ni longs spyod la sogs pa nyid de/_de dag gi mtshan nyid bstan pa'i skabs su 'chad do/_/de dag gi gnas ni bdag gi gzhi rnam par shes pa ste/_lus yongs su
[\[2a.5\]]gzung ba dang bcas pa la sogs pa de dag gi gnas ni bdag gi mtshan nyid de/_gzhi zhes bya ba'i tha tshig go/_/'di ltar 'jig rten na phal cher rnam par shes pa'i phung po la bdag tu 'dzin lhag ma rnams la ni bdag gir
[\[2b\]]
[\[2b.1\]]'dzin to/_/lus yongs su gzung ba nyid kyis zhes bya ba la/_mig la sogs pa dbang po drug dang /_gzugs la sogs pa yul drug gis so/_/'das pa dang da ltar gyi nye bar spyod pa rnam pa drug ni rnam par shes pa drug ste/_de 'dzin pa ni gnas dang dmigs pa'i dang pos
[\[2b.2\]]'dzin to/_/dbang po dang yul bcu gnyis ni de ltar de 'dzin pa'i phyir khams so/_/rnam par shes pa rnams ni nye bar spyod pa'i mtshan nyid 'dzin pas khams nyid du rig par bya'o/_/skye ba'i sgo tsam yin pa'i phyir dbang po dang don tsam smos pas skye mched bcu gnyis kho nar rnam par
[\[2b.3\]]gzhag pa yin te/_nye bar spyod pa'i mtshan nyid rnam par shes pa drug ni rnam par ma gzhag go/_/nye bar len pa ni 'dun pa dang 'dod chags te/_de la 'dun pa ni 'dod pa'o/_/'dod chags ni lhag par chags pa'o/_/'dun pas ni ma 'ongs pa'i lus 'dod pa'i sgo nas len te/_
[\[2b.4\]]des ma 'ongs pa'i phung po rnams 'grub po/_/'dod chags kyis ni da ltar gyi lus la lhag par chags pa'i sgo nas len te/_des da ltar gyi phung po rnams yongs su mi gtong ngo /_/de bas na 'di gnyi ga yang nye bar len pa zhes bya'o/_/de la phung po bzhin du bshad do zhes bya ba ni nye
[\[2b.5\]]bar len pa dang ldan pa ste/_de'i phyir nye bar len pa dang bcas pa'i chos rnams su rig par bya'o/_/reg pas gzugs su yod pas ni gzhan du 'gyur bar rig par bya'o/_/gang yul la zhes bya ba ni mngon du gyur ba'i phyogs la'o/_/'di dang 'di'o zhes bya ba ni keng rus la sogs pa
[\[2b.6\]]zhes bya ba'i dngos po dang 'dra ba'i gzugs brnyan no/_/'di lta bu dang 'di lta bu zhes bya ba ni kha dog dang dbyibs kyi bye brag go/_/bkra bar 'dzin pa zhes bya ba ni de ltar 'du shes pa'o/_/las dge ba rnams kyi 'bras bu rnam par smin pa ni bde ba myong ba'o/_/las mi dge ba rnams kyi 'bras
[\[2b.7\]]bu rnam par smin pa ni sdug bsngal myong ba'o/_/gnyi ga'i 'bras bu rnam par smin pa ni sdug bsngal yang ma yin bde ba yang ma yin pa myong ba ste/_'di ltar dge ba dang mi dge ba rnams kyi rnam par smin pa kun gzhi'i rnam par shes pa ni rtag tu btang snyoms nyid dang mtshungs par ldan pa yin
[\[3a\]]
[\[3a.1\]]te/_btang snyoms de nyid rnam par smin pa'o/_/bde ba dang sdug bsngal de ni rnam par smin pa las byung ba'i phyir rnam par smin pa zhes nye bar gdags so/_/mthong ba dang thos pa dang bye brag phyed pa dang rnam par shes pa'i don rnams la zhes bya ba la/_mthong ba ni
[\[3a.2\]]gang mig gis myong ba'o/_/thos pa ni gang rna bas myong ba'o/_/bye brag phyed pa ni gang 'di dang 'di lta bur 'gyur ro zhes bya ba ni bdag nyid kyis mngon par brtags pa'o/_/rnam par shes pa ni gang so so rang gis myong ba'o/_/tha snyad 'dogs pa zhes bya ba ni/_mngon par brjod
[\[3a.3\]]pa rnams kyis go bar byed ces bya ba'i tha tshig go/_/gnas skabs sna tshogs rnams su zhes bya ba ni bde ba dang sdug bsngal la sogs pa rnams su'o/_/mig gang gis gzugs rnams mthong bar gyur ba zhes bya ba ni 'das pa'i rnam par shes pa nye bar spyod pa 'dzin pa nyid kyis khams
[\[3a.4\]]nyid du ston to/_/lta ba zhes bya ba ni da ltar gyi rnam par shes pa nye bar spyod pa 'dzin pa nyid kyis khams nyid du ston to/_/mig de'i sa bon bsags pa'i kun gzhi rnam par shes pa gang yin pa yang khams te/_gang las phyi ma la mig 'grub par 'gyur ba'o/_/rnam par smin pa'ang
[\[3a.5\]]khams te gang las grub zin pa'o/_/sa bon rnam pa de gnyi ga yang mig gi rgyu yin pas mig gi khams zhes bya'o/_/mig gi khams ni gzugs la dbang byed pa ste/_dbang po'i dbang gis phyi rol gyi yul 'grub pa'i phyir ro/_/rang gi rten dang dmigs pa'i bye brag can no/_/de
[\[3a.6\]]ni khams bzhin du blta ste ji ltar mthun mthun du sbyor ro zhes bya ba ni mig gang gis gzugs rnams mthong bar 'gyur ba dang /_de'i sa bon bsags pa'i kun gzhi rnam par shes pa gang yin pa ste/_gang las phyi ma la mig 'grub par 'gyur zhes bya ba dang sbyar ro/_/'byung
[\[3a.7\]]ba chen po bzhi dag rgyur byas pa zhes bya ba la rgyur byas pa'i gzugs ji lta bu zhe na/_'byung ba chen po bzhi dag rgyur byas pa ni skyed pa dang /_rten pa dang /_gnas pa dang /_ston pa dang /_'phel bar byed pa'i rgyu yin pa'i phyir ro/_/'byung ba dag rgyur byas pa'i gzugs la rgyu rnam pa lnga'i
[\[3b\]]
[\[3b.1\]]dbang du byas nas skyed pa la sogs pa'i rgyu nyid yin te/_'byung ba'i rgyu nyid ni 'di dag med na de mi 'byung ba'i phyir ro/_'dug pa'i rgyu nyid ni 'byung ba rnams bsal na rgyur byas pa'i gzugs la logs shig tu yul gnod pa'i mthu med pa'i phyir ro/_/rjes su 'gyur ba'i rgyu nyid ni
[\[3b.2\]]'byung ba gyur na de la gnas pa'i rgyur byas pa'i gzugs kyang 'gyur ba'i phyir ro/_/gnas par byed pa'i rgyu nyid ni mtshungs par 'byung ba'i dus na 'byung ba rnams kyi rgyur byas pa'i gzugs kyi rgyud rgyun mi 'chad pa'i tshul du 'dzin pa'i phyir ro/_/'phel bar byed pa'i rgyu nyid ni 'phel ba'i
[\[3b.3\]]dus na 'byung ba rnams kyis rgyur byas pa'i gzugs yongs su rgyas par byed pa'i phyir ro/_/sngon po la sogs pa gzugs rnam pa nyi shu rtsa lnga ni mtshan nyid dang /_gnas pa dang /_phan gnod dang /_byed pa'i rten dang /_byed pa'i mtshan nyid dang /_rgyan dang /_rnam pa drug gis
[\[3b.4\]]rnam pa gzhag par rig par bya'o/_/bzhi dang /_bcu dang /_brgyad dang /_gcig dang /_gcig go rims bzhin no/_/de la mngon par skabs yod pa zhes bya ba ni de las gzhan pa zlog par byed pa'i reg bya dang bral ba'i phyogs gang yin pa'o/_/nam mkha' zhes bya ba ni/_gang steng na
[\[3b.5\]]sngon por snang ba'o/_/sgra ni mtshan nyid dang /_phan gnod dang /_rgyus rab tu dbye ba dang /_bshad pas rab tu dbye ba dang /_tha snyad kyis rab tu dbye bas rnam par gzhag go/_/mtshan nyid ni rna ba'i dbang pos gzung ba'i don gang yin pa zhes bya ba'o/_/bstan pas rab tu dbye ba ni 'jig rten gyi
[\[3b.6\]]grags pa la sogs pa gsum mo/_/lhag ma ni ji ltar mthun mthun du rig par bya'o/_/de la zin pa'i 'byung ba chen po'i rgyu las byung ba ni 'di lta ste/_ngag gi sgra'o/_/zin pa ma yin pa'i 'byung ba chen po'i rgyu las byung ba ni 'di lta ste/_shing la sogs pa'i sgra'o/_/de gnyi ga ni
[\[3b.7\]]'di lta ste/_lag pa dang rdza rnga la sogs pa'i sgra'o/_/'jig rten gyi grag pa ni/_'jig rten pa'i skad kyis bsdus pa'o/_/grub pas bstan pa ni 'phags pa rnams kyis bstan pa'o/_/kun tu brtags pa ni mu stegs pa can rnams kyis bstan pa'o/_/'phags pas tha snyad
[\[4a\]]
[\[4a.1\]]btags pa dang /_'phags pa ma yin pas tha snyad btags pa ni/_mthong ba la sogs pa tha snyad brgyad kyi dbang du byas par rig par bya'o/_/dri ni rang gi mtshan nyid dang /_phan gnod dang gnas skabs kyi sgo nas rab tu dbye bas rnam par gzhag go/_/ro yang de
[\[4a.2\]]bzhin du rnam par gzhag par rig par bya'o/_/de la lhan cig skyes pa'i dri ni/_tsan dan la sogs pa'i dri'o/_/sbyar ba las byung ba ni bdug spos sbyar ba la sogs pa'i dri'o/_/gyur pa las byung ba'i dri ni shing tog smin pa la sogs pa'i dri'o/_/reg bya'i phyogs gcig ni
[\[4a.3\]]kun tu mnabs pa dang /_kun tu gzhal ba dang /_reg pa dang /_kun tu btsir ba dang /_'dus pa dang /_khams snyoms ma snyoms kyi rnam par gzhag go/_/chu dang rlung 'dus na grang ngo /_/chu dang sa 'dus na 'dred do/_/khams snyoms na ngal sos pa dang /_nyams yod pa
[\[4a.4\]]dang /_sbungs che bar 'gyur te/_sbungs che ba ni mi 'jigs par rig par bya'o/_/tshim pa ni gnyi ga'o/_/bkres pa la sogs pa lhag ma rnam ni khams ma snyoms par rig par bya'o/_/bsdus pa las gyur pa ni rdul phra rab kyi gzugs so/_/mngon par skabs yod pa ni de nyid de/_de las
[\[4a.5\]]gzhan pa thogs par byed pa'i reg bya dang bral ba'o/_/yang dag par blangs pa las byung ba'i rnam par rig byed ma yin pa'i gzugs so/_/kun brtags pa ni gzugs brnyan gyi gzugs so/_/dbang 'byor pa ni rnam par thar pa la bsam gtan pa'i spyod yul gyi gzugs gang yin
[\[4a.6\]]pa'o/_/tshor ba'i phung po ni gnas dang /_ngo bo nyid dang /_gnas sdom pa dang /_kun nas nyon mongs pa dang /_rnam par byang bas rnam par gzhag go/_/de la gzugs kyi gnas sdom pas ni lus kyi tshor ba rnam par gzhag go/_/gzugs med pa'i gnas sdom pas ni sems kyi tshor ba
[\[4a.7\]]rnam par gzhag go/_/kun nas nyon mongs pas ni zang zing dang bcas pa la sogs pa rnam par gzhag par rig par bya'o/_/rnam par byang bas ni zang zing med pa la sogs par rnam par gzhag par rig par bya'o/_/de'i srid pa dang mi ldan pa'o zhes bya ba ni mtshungs par ldan
[\[4b\]]
[\[4b.1\]]pa ma yin pa dang bral ba'i rjes su mthun par rig par bya'o/_/tha snyad la mi mkhas pa ni/_skad ma bslabs pas gzugs la 'du shes ni 'byung na gzugs so snyam pa ni mi shes pa ste/_de'i phyir mtshan ma med pa'i 'du shes zhes bya'o/_/mtshan ma med pa'i dbyings la snyoms
[\[4b.2\]]par zhugs pa'i gzugs la sogs pa'i mtshan ma thams cad dang bral ba mtshan ma med pa'i mya ngan las 'das pa la 'du shes pa ni mtshan ma med pa'i 'du shes so/_/srid pa'i rtse mo la snyoms par zhugs pa'i 'du shes ni mi gsal bas dmigs pa la mtshan mar mi byed pa'i phyir
[\[4b.3\]]mtshan ma med pa'i 'du shes so/_/chung ngu ni 'dod pa'i khams la ste/_ngan pa'i phyir ro/_/rgya chen por gyur pa ni gzugs kyi khams la ste de bas mchog tu gyur ba'i phyir ro/_/tshad med pa ni nam mkha' dang rnam shes mtha' yas skye mched la ste/_mtha' yas pa'i phyir ro/_/de
[\[4b.4\]]bas na de dag la dmigs pa'i 'du shes ni chung ngu la sogs pa'i 'du shes rnams su rig par bya'o/_/tshor ba dang 'du shes ma gtogs pa sems las byung ba dang /_sems dang ldan pa ma yin pa thams cad ni 'du byed kyi phung po'i mtshan nyid kho na yin na/_de bstan pa la sems pa nyi tshe
[\[4b.5\]]smos pa ni de gzhan dag gi sngon du 'gro ba'i phyir ro/_/gtan tshigs bstan pa'i phyir gang gi dge ba'i phyir yang sems par byed ces bya ba la sogs pa smos so/_/de la dge ba ni dad pa la sogs pa 'og nas 'byung ba rnams so/_/kun nas nyon mongs pa ni 'dod chags la sogs pa
[\[4b.6\]]nyon mongs pa dang nye ba'i nyon mongs pa rnams so/_/gnas skabs kyi bye brag ni sems pas bskyod pa'i 'du byed kyi gnas skabs rnams la btags pa'i sems dang ldan pa ma yin pa'i 'du byed rnams so/_/sems pa la sogs pa sems las byung ba rnams ni mtshan nyid dang /_las kyis
[\[4b.7\]]bstan par rig par bya'o/_/de la sems pa ni sems mngon par 'du byed pa yid kyi las te zhes bya ba ni mtshan nyid bstan pa'o/_/dge ba dang mi dge ba dang lung du ma bstan pa rnams la sems 'jug par byed pa'i las can zhes bya ba ni las bstan pa ste/_'di ltar ji ltar mngon
[\[5a\]]
[\[5a.1\]]par 'du bya ba dge ba la sogs pa'i chos rnams la sems 'jug pa'i phyir ro/_/dmigs pa la sems 'dzin pa ni de nyid la yang dang yang du gtod par rig par bya'o/_/de'i phyir yid la byed pa thob pa ni ting nge 'dzin thob pa zhes bya'o/_/rnam par shes
[\[5a.2\]]pa 'byung ba la/_bde ba la sogs pa'i tshor ba 'byung ba dang mthun par dbang po'i 'gyur ba gang yin pa'i rnam pa de ni reg par rig par bya'o/_/de dang de la ldan par byed 'dod pa nyid de zhes bya ba ni lta ba dang mnyan pa la sogs pa byed 'dod pa thams cad bsdu ba'i phyir ro/_/ji ltar
[\[5a.3\]]nges pa bzhin du 'dzin pa zhes bya ba 'di ni de bzhin te/_gzhan du ma yin no zhes smos pa'o/_/de'i phyir de gces su byed pa ni gzhan dag gis 'phrogs par mi nus so/_/'dris pa'i dngos po ni sngon myong bar rig par bya'o/_/rnam par mi g.yeng ba'i las can ni dran pas dmigs
[\[5a.4\]]pa mngon par brjod par gyur na rnam par g.yeng ba med pa'i phyir ro/_/sems rtse gcig pa nyid ces bya ba ni rnam par g.yeng ba med pa'o/_/shes pa'i rten byed pa ni sems mnyam par gzhag pa na yang dag par ji lta ba bzhin du shes pa'i phyir ro/_/som nyi zlog pa ni shes rab
[\[5a.5\]]kyis chos rnams rab tu rnam par dbye na nges pa rnyed pa'i phyir ro/_/dad pa ni yod pa nyid la mngon par yid ches pa'i rnam pa dang /_yon tan can la dad pa'i rnam pa dang /_nus pa la bdag gi rnam pa thob par byed dam/_sgrub par byed nus so snyam du 'dod pa'i rnam pa'o/_/ngo
[\[5a.6\]]tsha shes pa la sogs pa ni go sla bas yang rnam par ma phye'o/_/skye bas thob pa dang /_thos pa dang /_bsams pa las byung ba dang /_bsgoms pa las byung ba ni go rims bzhin du rnam par smin pa dang /_lung dang rtogs pa'i shes par rig par bya'o/_/brtan pa dang bcas pa'i
[\[5a.7\]]shes rab ni so sor brtags pa'o/_/dge ba'i chos rnams la mthu dang ldan pa dang /_brtson 'grus dang ldan pa dang /_spro ba dang ldan pa dang /_brtul ba brtan pa dang /_brtson pa mi 'dor ba zhes 'byung ba mdo'i tshig 'di rnams ni go cha la sogs pa la mngon par zhen pa spro
[\[5b\]]
[\[5b.1\]]ba'i dngos po rnams dang go rims bzhin du sbyar ro/_/yongs su rdzogs par byed pa ni/_ji ltar dngos gzhi la 'jug pa lta bu'o/_/yongs su bsgrub pa ni de nyid legs par yongs su sbyong ba byas pa'o/_/sgrib pa thams cad sel ba ni de'i dbang gis gnas 'gyur bar blta'o/_/
[\[5b.2\]]dge ba thams cad bsgom pa'i sngon du brtson 'grus la sogs pa bzhi po 'gro bas/_de dag la bag yod par gdags te/_zag pa dang bcas pa'i chos rnams ni 'dir zag pa rnams dang zag pa'i gnas kyi yul rnams su rig par bya'o/_/sems mnyam pa nyid ces bya ba la
[\[5b.3\]]sogs pas ni btang snyoms kyi thog ma dang tha ma'i gnas skabs bshad de/_'di ltar btang snyoms dang ldan pa'i sems la bying ba la sogs pa'i mi mnyam pa med pas thog mar mnyam pa'o/_/de'i 'og tu mngon par 'du bya ba med par rnal du 'dug pa'o/_/de'i 'og tu kun nas nyon
[\[5b.4\]]mongs pa'i dogs pa med par lhun gyis grub par gnas so/_/rnam par mi 'tshe ba ni zhe sdang med pa las gud na med pa'i phyir btags pa'i yod par rig par bya'o/_/sdug bsngal bskyed pa'i las can zhes bya ba ni sred pa'i dbang gis nye bar len pa'i phung po lnga grub pa'i
[\[5b.5\]]phyir ro/_/reg par mi gnas pa ni kun nas mnar ba'i sems yod pa sdug bsngal bar gnas pa'i phyir ro/_/mi gus pa ni bla ma rnams dang yon tan can rnams la 'gying ba'o/_/sdug bsngal 'byung ba ni yang srid pa 'byung bar rig par bya'o/_/log par nges pa ni phyin ci
[\[5b.6\]]log tu shes pa'o/_/the tshom ni som nyi'o/_/kun nas nyon mongs pa 'byung ba ni 'dod chags la sogs pa nyon mongs pa kun tu 'byung ba'o/_/de'i rten byed pa ni rmongs par gyur na nyon mongs pa thams cad 'byung ba'i phyir ro/_/bden pa rnams la yid gnyis za ba ni lam gyi
[\[5b.7\]]bden pa dang 'gog pa'i bden pa la ji ltar mthun mthun du sbyar ro/_/des dge ba'i phyogs la mi 'jug ste/_nges pa ma rnyed na ma rtsol ba'i phyir ro/_/dbu ma'i lam zhes bya ba ni/_rtag pa dang chad pa spangs te rten cing 'brel bar 'byung ba shes pa'o/_/tshul khrims dang brtul
[\[6a\]]
[\[6a.1\]]zhugs ni lta ba ngan pa sngon du 'gro bar rig par bya'o/_/ngal ba 'bras bu med pa ni des nges par mi 'byung ba'i phyir ro/_/sbyin pa med do/_/mchod sbyin med do/_/sbyin sreg med do/_/legs par spyad pa med do/_/nyes par spyad pa med do zhes bya ba ni 'di
[\[6a.2\]]rgyu la skur ba 'debs pa ste/_/legs par spyad pa dang nyes par spyad pa'i las rnams kyi 'bras bu rnam par smin pa med do zhes bya ba ni 'bras bu la skur ba 'debs pa'o/_/'jig rten 'di med do/_/'jig rten pha rol med do/_/pha med do/_/ma med do/_/sems can rdzus te
[\[6a.3\]]'byung ba med do zhes bya ba ni byed pa la skur ba 'debs pa ste/_'jig rten gzhan du 'gro ba dang 'ong ba'i byed pa dang /_sa bon 'debs pa'i byed pa dang /_nying mtshams sbyor ba'i byed pa la skur ba 'debs pa'i phyir ro/_/'jig rten na dgra bcom pa med do zhes bya ba la sogs pa
[\[6a.4\]]ni yod pa'i dngos po 'jig pa'o/_/de las gzhan phyin ci log tu lta ba gang ci yang rung ste/_de dag thams cad ni log par rnam par rtog par rig par bya'o/_/dge ba'i rtsa ba gcod pa ni log par lta ba khyad par can las 'byung gi thams cad las ni ma yin no/_/phung po lnga'i bdag
[\[6a.5\]]nyid kyis zhes bya ba la bdag dang bdag gi ngo bo nyid du sgro 'dogs pa ni 'jig tshogs la lta ba'o/_/bdag rtag go mi rtag go zhes khyad par du sgro 'dogs pa ni mthar 'dzin par lta ba'o/_/lta ba ngan pa la mchog la sogs par sgro 'dogs pa ni lta ba mchog tu 'dzin pa'o/_/de
[\[6a.6\]]nyid la bdag po la sogs par sgro 'dogs pa ni tshul khrims dang brtul zhugs mchog tu 'dzin pa'o/_/gcig ni phal cher la zhes bya ba ni log par rnam par rtog pa ni gdon mi za bar skur pa 'debs pa'i phyir ro/_/mtshan nyid la brtags na ni mthar 'dzin pa dang log par lta
[\[6a.7\]]ba gnyis las 'byung ngo /_/'khor dang bcas pa la brtags na ni lnga po thams cad las 'byung ngo /_/gzugs la sogs pa ni bdag ma yin te/_mtshan nyid dang mi mthun pa'i phyir de dag ni bdag gi mtshan nyid ma yin pa'o/_/de dag la bdag med de/_gnas med na gnas
[\[6b\]]
[\[6b.1\]]par mi 'gyur bas mi rtag pa nyid kyi nyes par 'gyur ba'i phyir ro/_/gzugs ni bdag gi ba ma yin te/_de dag la dbang byed pa med pas rang dbang med pa'i nyes par 'gyur ba'i phyir ro/_/de dag las gzhan na yang bdag med de lus med na bdag kun tu brtags par mi
[\[6b.2\]]dmigs pas lus med pa'i nyes par 'gyur ba'i phyir ro/_/ci ste la la zhig bdag rnam pa de lta bur yongs su rtog na/_de lta na yang gzugs la sogs pa med pa'i bdag mi 'thad de/_lus la sogs pa'i 'ching ba med na/_rang gi ngang gis grol bar 'gyur bas sgrim mi
[\[6b.3\]]dgos par thar par 'gyur ba'i nyes par 'gyur ba'i phyir ro/_/gzugs bdag yin par lta ba dang /_tshor ba dang /_'du shes dang /_'du byed rnams dang /_rnam par shes pa bdag yin par lta ba de dag lnga ni bdag tu lta ba'o/_/bdag gzugs dang ldan pa zhes bya ba nas
[\[6b.4\]]bdag rnam par shes pa dang ldan pa zhes bya ba'i bar du lhag ma bco lnga ni bdag gir lta ba'o/_/'brel bas bdag gir gyur ba ni 'di ltar de de dang 'brel bas de dang ldan par 'gyur ro/_/gzugs bdag gi yin pa zhes bya ba yin pa nas/_rnam par shes pa bdag gi yin pa
[\[6b.5\]]zhes bya ba'i bar ni dbang sgyur bas bdag gir 'gyur ba'i phyir te/_gang zhig sbyin pa'am bsko ba la gang gi dbang du 'gyur ba de ni de'i bdag gi zhes bya'o/_/gzugs la bdag gnas pa zhes bya ba nas/_rnam par shes pa la bdag gnas pa zhes bya ba'i bar ni tha dad du mi
[\[6b.6\]]'jug pas bdag gir 'gyur ba ste/_bdag 'di ni 'di dag la rjes su zhugs shing rnam par zhugs nas bzhag pa ste/_yan lag can yan lag gi rjes su song bar kun brtags pa'i phyir ro/_/ma dpyad pa'i gzhi can ni gzugs la sogs pa'i mtshan nyid la kun tu dpyad na
[\[6b.7\]]bdag tu lta ba'i skabs med pa'i phyir te/_dper na 'ga' zhig gis ma brtags par thag pa la sbrul du 'dzin pa dang 'dra ste/_thag pa yin par dpyad na de la sbrul du mi 'dzin pa'i phyir ro/_/khro ba la sogs pa ni btags pa'i yod par rig par bya'o/_/khong khro ba la sogs
[\[7a\]]
[\[7a.1\]]pa las gud na med pa'i phyir ro/_/de'i 'og tu zhes bya ba ni khros pa'i 'og tu'o/_/mi bzod pa zhes bya ba ni gnod pa byed pa la ji mi snyam par mi byed pa'o/_/'di ni chos nyid do/_/kha na ma tho ba dang bcas na 'gyod par 'gyur te/_de'i phyir reg par mi
[\[7a.2\]]gnas pa zhes bya'o/_/tshig rtsub mo brlang zhing drag pa zhes bya ba ni gzhan gyi zher 'debs pa'i tshul gyis ngor lhangs zhes zer ba ni/_yo byad ma bsnyungs pa zhes bya ba ni ser snas yo byad mi mkho ba rnams kyang ba sogs pa las gyur bar rig par bya'o/_/nges pa yang dag par skyong
[\[7a.3\]]ba zhes bya ba ni/_gzhan nas gzhan du sgyur bar rig par bya'o/_/yang dag pa'i gdams ngag rnyed pa'i bar du gcod pa'i las can zhes bya ba ni bdag gi tshul yang dag pa ji lta ba bzhin mi ston na gdams ngag gi 'os ma yin pa'i phyir ro/_/tshe ring ba'i mtshan ma bzung nas de
[\[7a.4\]]la rnam par rtog pa'i phyir te/_mi 'chi bar rnam par rtog pa sngon du btang nas srog la rgyags pa skye'o/_/zag pa dang bcas pa'i phun sum tshogs pa gang yang rung ba zhes bya ba ni rigs dang /_stobs dang /_gzugs dang /_yid gzhungs pa dang /_blo dang /_longs spyod dang /_phyug pa
[\[7a.5\]]la sogs par rig par bya'o/_/dga' ba dang yid bde ba zhes bya ba ni nyon mongs pa can gyi dga' ba'i bye brag go/_/sdug pa'i mtshan ma rjes su 'jug pa zhes bya ba ni 'dod chags kyi rjes su mthun pa'o/_/sngon dgod dgod pa dang /_rtse rtse ba la sogs pa rjes su dran nas
[\[7a.6\]]sems rnam par ma zhi bar rig par bya'o/_/le lo'i rten byed pa'i las can zhes bya ba ni ma dad na sbyor ba la 'dun pa med pa'i phyir ro/_/lus dang ngag dang sems kyi spyod pa la mi shes bzhin du 'jug pa zhes bya ba ni 'gro ba dang ldog pa la sogs pa la legs par ma brtags par
[\[7a.7\]]rig par bya'o/_/de ltar na 'di ni bya ba dang bya ba ma yin pa mi shes pas ltung bar 'gyur ro/_/ngo bo nyid kyi g.yeng ba zhes bya ba ni rnam par shes pa'i tshogs lnga rnams te/_rang bzhin gyis nang du mnyam par 'jog mi nus pa'i phyir ro/_/phyi rol du g.yeng ba zhes bya ba ni thos pa la sogs
[\[7b\]]
[\[7b.1\]]pa'i dge ba la zhugs pa de la dmigs pa la phyi rol du 'dod pa'i yon tan lnga po dag la sems 'gro bar rig par bya'o/_/nang gi g.yeng ba zhes bya ba ni ting nge 'dzin du zhugs pa nyid kyi tshe de las nyams par byed pa bying ba dang /_rgod pa dang ro myong bar byed pa'o/_/mtshan ma'i g.yeng
[\[7b.2\]]pa zhes bya ba ni gzhan gyis bdag la yon tan dang ldan par yid ches par bya ba'i phyir te/_de'i mtshan ma ni de'i phyir ro/_/dge ba la zhugs pa khad kyis de las nyams par rig par bya'o/_/gnas ngan len gyi g.yeng ba zhes bya ba ni ngar 'dzin pa la sogs pa'i gnas ngan len gyi
[\[7b.3\]]dbang gis bde ba la sogs pa'i tshor ba byung ba rnams la nga zhes nga'i zhe'am nga'o snyam du 'dzin pa'i phyir dge ba'i phyogs yongs su ma dag par rig par bya'o/_/'dzin pa ni thog ma nyid du de ltar 'dzin pa'o/_/'dres pa ni de'i 'og tu de dang sems kyi rgyud 'dres par gyur ba'o/_/
[\[7b.4\]]mtshan mar 'dzin pa ni tshor ba de nyid la yang dang yang bkra bar 'dzin par rig par bya'o/_/yid la byed pa'i g.yeng ba zhes bya ba ni/_snyoms par 'jug pa gzhan la snyoms par zhugs pa dang /_theg pa gzhan la brten pa snga ma las langs par rig par bya'o/_/'dod
[\[7b.5\]]chags dang bral ba'i bar du gcod pa'i las can zhes bya ba ni nye ba'i nyon mongs pa'i bdag nyid kyi dbang du byas pa'o/_/gnyid kyi rgyu zhes bya ba ni 'di lta ste nyam chung ba dang /_ngal ba dang lus lci ba dang mun pa'i mtshan ma yid la byed pa dang /_rtsom pa thams cad yal bar
[\[7b.6\]]'dor ba dang /_de'i dus na yang dang yang goms pa dang /_gzhan dag sngags kyi stobs kyis gnyid bro bar byed pa dang /_de bzhin du lus mnyed pa la sogs pa'o/_/gti mug gi char gtogs pa zhes bya ba ni ting nge 'dzin las bye brag tu dbye ba'i phyir ro/_/dge ba la sogs
[\[7b.7\]]pa'i dngos po'i tshig ni gdon mi za bar gti mug gi bdag nyid ma yin no/_/dus zhes bya ba ni nam gyi gung thun no/_/dus ma yin pa ni de las gzhan pa'o/_/rigs pa ni dus su ji ltar gnang ba dang /_dus yin na yang na ba dang /_las su rung bar bya ba'i phyir ro/_/mi
[\[8a\]]
[\[8a.1\]]rigs pa ni de las gzhan pa'o/_/bya ba shor ba'i rten byed pa ni nye ba'i nyon mongs pa'i bdag nyid kyi dbang du byas par rig par bya'o/_/bsams pa zhes bya ba ni legs par spyod pa dang nyes par spyod pa'i byed pa las mngon par dga' ba sngon du btang ba'o/_/ma
[\[8a.2\]]bsams pa'i bya ba ni gzhan dag gis nan gyis byed du bcug ste byed pa'am/_nyon mongs pas zil gyis mnan pa ste/_ji ltar mthun mthun du rig par bya'o/_/gti mug gi char gtogs pa zhes bya ba ni nye ba'i nyon mongs pas bsdus pa'o/_/dus ni ji srid mi spong gi bar du'o/_/
[\[8a.3\]]dus ma yin pa ni de'i 'og tu'o/_/rigs pa ni gnas pa'o/_/mi rigs pa ni gnas ma yin pa'o/_/sems pa'am shes rab la rten zhes bya ba ni mngon par mi rtogs pa dang /_mngon par rtogs pa'i gnas skabs dang go rims bzhin no/_/kun tu tshol ba'i rnam pa yid kyis
[\[8a.4\]]mngon par brjod pa ni rtog pa'o/_/so sor rtog pa'i rnam pa ni spyod pa'o/_/sems dang ldan pa ma yin pa'i 'du byed rnams ni/_gnas dang /_ngo bo nyid dang btags pas bshad par rig par bya'o/_/de la dge ba dang mi dge ba dang lung du ma bstan pa'i chos rnams zhes bya ba ni/_gnas
[\[8a.5\]]bstan pa'o/_/'phel ba dang 'grib pa zhes bya ba ni rang bzhin bstan pa ste/_'di ltar 'phel ba yod na dad pa chen po dang ldan pa zhes bya'o/_/'grib pa yod na chung ngu dang ldan pa zhes bya'o/_/thob pa dang rnyed pa dang ldan pa zhes gdags so zhes bya ba ni btags pa bstan pa'o/_/de
[\[8a.6\]]bzhin du gzhan dag la yang ji ltar mthun mthun du sbyar bar bya'o/_/dge rgyas la 'dod chags dang bral ba zhes bya ba ni bsam gtan gsum pa'i 'dod chags dang bral ba'o/_/steng ma'i 'dod chags dang ma bral ba zhes bya ba ni bsam gtan bzhi pa'i 'dod chags dang bral ba'o/_/'byung
[\[8a.7\]]ba'i 'du shes sngon du btang ba zhes bya ba ni thar pa'i 'du shes sngon du btang ba'o/_/brtan pa ma yin pa rnams zhes bya ba ni 'jug pa'i rnam par shes pas bsdus pa rnams so/_/'gog pa zhes bya ba ni snyoms par 'jug pa'i sems kyis byas pa ste/_dus gzhan na sems dang sems las
[\[8b\]]
[\[8b.1\]]byung ba brtan pa ma yin pa kun tu 'byung ba dang mi mthun pa'i gnas skabs kyi bye brag go/_/'dis 'gog par 'gyur bas na 'gog pa'o/_/'gog pa'i snyoms par 'jug pa la ni steng ma'i 'dod chags dang ma bral ba zhes mi brjod de/_de la srid pa'i rtse mo'i 'dod chags dang bral
[\[8b.2\]]ba'i dgra bcom pa yang yod pa'i phyir ro/_/brtan pa de dag las kyang kha cig ces bya ba ni nyon mongs pa can gyi yid kyis bsdus pa rnams so/_/snyoms par 'jug pa 'di gnyis ni sa dang /_yid la byed pa dang /_gnas dang /_ngo bo nyid dang /_btags pas bsten to/_/'du
[\[8b.3\]]shes med pa ni yid la byed pa ma gtogs par gnas la sogs pa de dag gis lhag ma gsum po dag gis bshad do/_/ris mthun pa zhes bya ba ni tshe gcig gi phung po'i rgyun no/_/gnas pa'i dus nges par zhes bya ba ni ris mthun par 'dis lo brgya'am/_lo stong ngam/_dus
[\[8b.4\]]ji srid cig tu gnas par bya ba ste/_las kyis byas pa'i nus pa'i bye brag go/_/sems can gyi ris de dang der zhes bya ba ni lha dang mi la sogs pa'i sems can gyi skye ba rnams su'o/_/lus 'dra ba zhes bya ba ni rnam pa gcig pa'o/_/phyi rol gyi gzugs kyang skye ba dang ldan pas ris mthun pa
[\[8b.5\]]tsam smos te sems can gyi rgyud la mtshan nyid gdags par bstan pa'i phyir ro/_/phyi rol gyi gzugs ni 'jig pa dang 'chags pas rab tu phye ba'o/_/nang gi 'du byed rnams ni skye ba dang rga ba la sogs pas rab tu phye ba'o/_/rgyun 'jig pa ni 'chi bar rig par bya'o/_/skye ba la sogs
[\[8b.6\]]pa 'di dag ni skad cig re re la rig par bya ba ma yin gyi/_rgyun gyi gnas skabs la bya'o/_/ngo bo nyid kyi tshig bla dgas zhes bya ba ni mig dang rna ba dang lha dang mi zhes bya ba la sogs pa'o/_/khyad par gyi tshig bla dgas zhes bya ba ni 'du byed thams cad mi rtag pa'o/_/sems can
[\[8b.7\]]thams cad 'chi bar 'gyur ro zhes bya ba la sogs pa'o/_/de gnyi ga'i gnas yi ge rnams la zhes bya ba ni ngo bo nyid dang /_khyad par gyi tshig bla dgas kyi gnas yi ge a i u zhes bya ba la sogs pa'o/_/thams cad ni 'di dag tsam du zad de/_'di ltar ngo bo nyid dang /_khyad
[\[9a\]]
[\[9a.1\]]par dang /_de gnyi gar tha snyad gdags pa'o/_/de thams cad ni 'di dag gis tha snyad 'dogs te/_de'i phyir ming dang tshig dang /_yi ge'i tshogs 'di dag rnam par gzhag go/_/rnam grangs su gtogs pa gzhan du mi 'gyur bar byed pa'i phyir zhes bya ba ni dper na mig ni
[\[9a.2\]]mig ces bya ba'i rnam grangs de la gzhan pa 'dren byed dang /_gsal byed dang khrid byed dang /_lta ba la sogs pa rnam grangs su gtogs pa gzhan dag tu'ang 'gyur te/_de dag gis kyang de shes par 'gyur ba'i phyir ro/_/de bzhin du a I zhes bya ba'i yi ge 'di ni a I zhes bya ba'i
[\[9a.3\]]rnam grangs 'di ma gtogs par rnam grangs gzhan gyis bstan par mi nus te/_de'i phyir rnam grangs gzhan du mi 'gyur bas yi ge rnams so/_/'gyur ba ni 'gro bar rig par bya'o/_/rgyun ma chad pa la 'jug par rnam par gzhag ste/_skad cig gcig gam rgyun chad pa la de nye bar
[\[9a.4\]]'dogs pa med pa'i phyir ro/_/rgyu dang 'bras bu tha dad pa zhes bya ba la 'dod pa'i 'bras bu'i rgyu ni legs par spyod pa'o/_/mi 'dod pa'i 'bras bu'i rgyu ni nyes par spyod pa'o zhes bya ba la sogs pa ste/_'bras bu rnams ni so sor rgyu gzhan dang gzhan las 'byung ba'o/_/rgyu dang 'bras
[\[9a.5\]]bu mthun pa ni gzhan yin du zin kyang /_gang gi 'bras bu gang 'os pa ste/_'di ltar sbyin pa'i 'bras bu ni longs spyod phun sum tshogs pa zhes bya ba la sogs pa'o/_/re re nas 'byung ba zhes bya ba ni cig car mi 'byung bar rig par bya'o/_/rgyu dang 'bras bu rgyun tu 'byung bar gyur pa de
[\[9a.6\]]la rgyu dang 'bras bu byung zin pa dang 'gags zin pa gang yin pa de ni 'das pa'i dus zhes gdags so/_/gang ma byung ba de ni ma 'ongs pa'i dus zhes gdags so/_/gang byung ba la ma 'gags pa de ni da ltar byung ba'i dus zhes gdags so/_/rgyu dang 'bras bus phyogs la khyab pa
[\[9a.7\]]la yul nye bar gdags ste/_gzugs can ma yin pa ni phyogs la khyab par byed pa'i mthu med pas rgyu dang 'bras bu ni 'dir gzugs su bsdus par rig par bya'o/_/so so tha dad pa la grangs zhes bya ba ni tha dad pa ma yin pa'i bdag nyid gcig pa la gnyis gsum zhes bya ba'i
[\[9b\]]
[\[9b.1\]]grangs la sogs pa mi 'thad pa'i phyir ro/_/rgyu dang 'bras bu'i rkyen rnams 'dus pa ni 'di lta ste/_rnam par shes pa zhes bya ba'i rgyu'i 'bras bu'i rkyen ni dbang po ma nyams pa dang /_yul snang bar gyur ba dang /_de skyed pa'i yid la byed pa nye bar gnas pa ste/_de bzhin du gzhan la yang
[\[9b.2\]]sbyar bar rig par bya'o/_/de ltar na sems dang ldan pa ma yin pa'i 'du byed kyi chos 'di rnams ni gnas skabs dag la gdags pa'i phyir/_thams cad kyang btags pa'i yod par rig par bya'o/_/de la dge ba la sogs pa 'phel ba dang /_sgrib pa'i gnas skabs la ni gcig go/_/
[\[9b.3\]]sems dang sems las byung ba mi 'byung ba'i gnas skabs la ni gsum mo/_/gnas pa'i gnas skabs la ni gcig go/_/'dra ba'i gnas skabs la ni gcig go/_/mtshan nyid kyi gnas skabs la ni bzhi'o/_/tha snyad kyi gnas skabs la ni gsum mo/_/ma thob pa'i gnas skabs la ni
[\[9b.4\]]gcig go/_/rgyu dang 'bras bu'i gnas skabs la ni lhag ma rnams so/_/rgyu dang 'bras bu ni 'dus byas thams cad du rig par bya ste/_de las gzhan 'byung bas rgyu'o/_/gzhan las de 'byung bas 'bras bu'o/_/phung po la sogs pa kun tu 'byung ba la de'i sa bon yongs su rgyas pa ni
[\[9b.5\]]bag chags zhes bya'o/_/sa bon thams cad ces bya ba ni phung po la sogs pa de dag nyid 'byung ba'i sa bon dang ldan pa'i phyir ro/_/der chos rnams sa bon du 'du ba'am/_bdag tu 'dzin pas sems can du 'du ba'i phyir kun gzhi rnam par shes pa'o/_/sngon gyi las las nges par byung
[\[9b.6\]]ba'i phyir rnam par smin pa'i rnam par shes pa'o/_/yang dang yang nying mtshams sbyor bar byed pas len pa'i rnam par shes pa'o/_/de ni sa zhes kyang bya ste/_chos rnams kyi bag chags bsags pa'i phyir ro/_/kun gzhi rnam par shes pa de yod par ji ltar shes she na/_'di
[\[9b.7\]]ltar de med na/_len dang bzod dang gsal ba dang /_/sa bon dang ni las rnams dang /_/lus kyis myong dang sems med pa'i/_/snyoms 'jug de bzhin 'chi mi rung /_/sdom pa'i tshigs su bcad pa 'di'i rnam par dbye ba ni 'di lta ste rnam par nges par bsdu ba'i nang du byas so/_/rnam pa
[\[10a\]]
[\[10a.1\]]brgyad kyis kun gzhi rnam par shes pa yod pa nyid du rtogs par bya ste/_'di ltar kun gzhi rnam par shes pa med na lus nye bar len pa mi srid pa dang /_gzod ma nas byung ba mi srid pa dang /_/gsal bar byung ba mi srid pa dang /_sa bon mi srid pa dang /_las mi
[\[10a.2\]]srid pa dang /_lus kyis myong ba mi srid pa dang /_sems med pa'i snyoms par 'jug pa mi srid pa dang /_rnam par shes pa 'chi 'pho ba mi srid pa'i phyir ro/_/ci'i phyir lus nye bar len pa mi rung zhe na/_smras pa/_rnam pa lngas ste d+hi/_'di ltar kun gzhi rnam par shes pa ni sngon gyi 'du
[\[10a.3\]]byed kyi rgyu las byung ba'o/_/mig la sogs pa 'jug pa'i rnam par shes pa ni da ltar gyi rkyen gyi rgyu las byung ba ste/_ji skad du/_dbang po dang yul dang yid la byed pa'i dbang gis rnam par shes pa rnams 'byung bar 'gyur ro zhes rgya cher gsungs pa lta bu ste/_'di ni gtan tshigs dang
[\[10a.4\]]po'o/_/yang rnam par shes pa'i tshogs drug ni dge ba dang mi dge bar dmigs pa ste/_'di ni gtan tshigs gnyis pa'o/_/yang rnam par shes pa'i tshogs drug po dag la lung du ma bstan par rnam par smin pas bsdus par gyur pa gang yin pa'i rnam pa mi dmigs pa ste/_'di ni gtan
[\[10a.5\]]tshigs gsum pa'o/_/yang rnam par shes pa'i tshogs drug 'byung ba ni gnas so sor nges pa ste/_gnas gang dang gang las rnam par shes pa gang dang gang 'byung ba de dang de ni des zin par 'gyur gyi lhag ma ni ma zin par 'gyur te mi rung ngo /_/zin par yang mi rung ste/_rnam par shes
[\[10a.6\]]pa med pa'i phyir ro/_/'di ni gtan tshigs bzhi pa'o/_/yang dang yang lus 'dzin pa'i nyes par yang 'gyur te/_'di ltar mig gi rnam par shes pa res 'ga' ni 'byung /_res 'ga' ni mi 'byung ngo /_/lhag ma rnams kyang de bzhin te/_'di ni gtan tshigs lnga pa'o/_/'di ltar sngon
[\[10a.7\]]gyi las dang da ltar gyi 'du byed kyi rgyu las byung ba dang /_dge ba dang mi dge ba yin pa dang /_de'i rnam pa mi dmigs pa dang /_gnas so sor nges pa dang /_yang dang yang lus nye bar len pas kyang mi rung ngo /_/ci'i phyir gzod ma'i 'jug pa 'byung bar mi 'gyur zha na/_gal te la
[\[10b\]]
[\[10b.1\]]la zhig 'di skad du/_ci ste kun gzhi rnam par shes pa yod na de'i phyir rnam par shes pa gnyis cig car 'byung bar 'gyur ro zhes zer na de la 'di skad du brjod par bya ste/_nyes pa med pa nyid la khyod nyes par 'du shes par zad kyi/_'di ltar rnam par shes pa gnyis cig car 'byung
[\[10b.2\]]ba nyid do/_/de ci'i phyir zhe na/_'di ltar kha cig cig car mthong bar 'dod pa nas/_rnam par shes pa'i bar du 'dod pa la/_thog mar rnam par shes pa gang yang rung ba zhig 'byung du mi rung ste/_'di ltar de na yid la byed pa dang dbang po dang yul yang yod par bye brag med pa'i
[\[10b.3\]]phyir ro/_/rnam par shes pa cig car 'byung ba med na ci'i phyir mig la sogs pa'i rnam par shes pa dang lhan cig rjes su 'jug pa yid kyi rnam par shes pa gsal bar mi 'gyur zhe na/_'di ltar gang gi tshe 'das pa'i yul myong ba rjes su dran pa de'i tshe yid kyi rnam par shes pa rgyu ba ni gsal
[\[10b.4\]]ba ma yin la/_da ltar gyi yul la rgyu ba'i yid ni de ltar mi gsal ba ma yin te/_de'i phyir yang cig car 'byung ba dang /_yid kyi rnam par shes pa mi gsal bar yang rung ngo /_/ci'i phyir rnam par shes pa'i tshogs drug pa dag phan tshun gyi sa bon nyid ma yin zhe na/_'di ltar
[\[10b.5\]]dge ba'i 'og tu mi dge ba 'byung la/_mi dge ba'i 'og tu dge ba dang /_de gnyi ga'i 'og tu lung du ma bstan pa dang /_khams ngan pa'i 'og tu khams bar ma dang /_khams bar ma'i 'og tu khams bzang po dang /_de bzhin du khams bzang po'i 'og tu khams ngan pa dang /_zag
[\[10b.6\]]pa dang bcas pa'i 'og tu zag pa med pa dang /_zag pa med pa'i 'og tu zag pa dang bcas pa dang /_'jig rten pa'i 'og tu 'jig rten las 'das pa dang /_/'jig rten las 'das pa'i 'og tu 'jig rten pa 'byung ste/_de dag ni de ltar sa bon nyid du mi rung ngo /_/rgyud kyi rgyun chad
[\[10b.7\]]nas yun ring du lon pa yang yun ring zhig na 'byung bas de'i phyir yang mi rung ngo /_/rnam par shes pa cig car 'byung ba med na ci'i phyir las mi srid ce na/_'di ltar mdor bsdus na las rnam pa bzhi ste/_snod kyi rnam par rig pa dang /_gnas kyi rnam par rig pa dang /_nga'o snyam pa'i
[\[11a\]]
[\[11a.1\]]rnam par rig pa dang /_yul gyi rnam par rig pa'o/_/rnam par rig pa 'di dag ni skad cig gcig la cig car 'byung bar dmigs te/_rnam par shes pa gcig gis skad cig gcig la ni ngo bo tha dad pa'i las 'di lta bu 'di mi rung ngo /_/kun gzhi rnam par shes pa
[\[11a.2\]]med na ci'i phyir lus kyi myong ba mi rung zhe na/_'di ltar 'ga' zhig tshul bzhin nam/_tshul bzhin ma yin pa'i sems sam/_rjes su rnam par rtog gam/_sems mnyam par bzhag gam/_sems mnyam par ma bzhag kyang rung ba ste/_lus kyis myong ba gang dag 'byung ba
[\[11a.3\]]rnam pa du ma rnam pa sna tshogs mang po de dag 'byung ba dang dmigs par yang mi rung ste/_de'i phyir kun gzhi rnam par shes pa yod do/_/kun gzhi rnam par shes pa med na ci'i phyir sems med pa'i snyoms par 'jug pa mi srid pa dang /_'di ltar 'du shes med pa la snyoms par zhugs pa'i rnam
[\[11a.4\]]par shes pa nyid lus las 'da' bar 'gyur ba'i rigs na ma 'das te/_de'i phyir 'chi ba'i dus byed pa nyid du 'gyur ro/_/ji skad du/_bcom ldan 'das kyis kyang de'i rnam par shes pa lus dang ma bral ba yin no zhes gsungs pa lta bu'o/_/kun gzhi rnam par shes pa med na/_ci'i phyir
[\[11a.5\]]'chi 'pho ba yang mi rung zhe na/_'di ltar 'chi ba'i rnam par shes pa lus kyi stod dam smad du drod yal bar byed cing 'dor na yid kyi rnam par shes pa ni nam yang mi 'byung ba ma yin te/_de'i phyir yang kun gzhi rnam par shes pa lus 'dzin pa nyid dang bral ba'i phyir lus drod yal ba dang /_lus tshor ba
[\[11a.6\]]med par yang dmigs kyi/_yid kyi rnam par shes pa dang bral bas ni ma yin te/_de'i phyir yang mi rigs so/_/yid ni nges pa'i tshig dang dmigs pa dang mtshung par ldan pa dang 'byung ba'i dus kyis bstan par rig par bya'o/_/las mngon du gyur pa na de med pa ni don dam pa shes pa dang /_/
[\[11a.7\]]bdag tu lta ba kun tu 'byung ba dang /_shin tu mi mthun pa'i phyir ro/_/slob pas ni ma spangs pa'i phyir de'i 'og tu yang kun gzhi rnam par shes pa las byung ngo /_/'du shes med pa'i snyoms par 'jug pa bas 'gog pa'i snyoms par 'jug pa ches zhi ba'i phyir de kun tu 'byung ba dang mi mthun
[\[11b\]]
[\[11b.1\]]par rig par bya'o/_/'gags ma thag pa yang yid du 'dod pas 'gags ma thag pa'i yid ces bya ba'i tha tshig go/_/rnam par shes pa ni gnas dang dmigs pa dang ngo bo nyid kyis rnam par gzhag par rig par bya'o/_/khams dang skye mched rnams kyi mtshan nyid ni logs shig
[\[11b.2\]]du rnam par gzhag tu med de/_phung po bstan pa'i skabs su mig la sogs pa nye bar mtshon pa'i phyir te/_de bas na phung po rnams las dmigs kyis bton te/_/khams rnams rnam par gzhag go/_/khams rnams las dmigs kyis bton te skye mched rnams rnam par gzhag
[\[11b.3\]]go/_/phung po rnams kyis gang ma bsdus pa 'dus ma byas pa de ni rnam pa brgyad du rnam par gzhag go/_/de bzhin nyid rnam pa gsum ni gnas kyi rnam pas tha dad kyi ngo bo nyid kyis tha dad pa ni ma yin par rig par bya'o/_/gzhan du mi 'gyur ba nyid ces bya ba ni rtag tu dngos po rnams kyi bdag med
[\[11b.4\]]pa nyid du blta bar bya'o/_/kun nas nyon mongs pa mi rgyu ba'i phyir ro zhes bya ba ni de la dmigs pas kun nas nyon mongs pa'i dngos po kun nas nyon mongs pas stongs par byed pa'i phyir ro/_/gang gi tshe kun nas nyon mongs pa can zhes bya ba de'i tshe yang de la glo bur gyi nye ba'i nyon mongs par
[\[11b.5\]]rig par bya ste/_chos rnams kyi chos nyid ni rang bzhin gyis 'od gsal ba'o/_/mtshan ma rnams ni gzugs dang tshor ba nas byang chub ces bya ba'i bar du spros pa rnams te/_de la de dag nye bar zhi ba'i phyir mtshan ma med pa'o/_/yang dag pa ni gang phyin ci ma log pa'o/_de'i mtha' ni
[\[11b.6\]]mur thug pa ste/_bdag med pa las pha rol tu de kho na btsal du med pa'i phyir ro/_/nam mkha' ni gzugs med ces bya ba ni gzugs nyid las bzlog pa gzugs med pa'i mtshan nyid kyi chos yid kyi rnam par shes pa'i yul gang yin pa de ni nam mkha'o/_yid kyi rnam par shes pa'i
[\[11b.7\]]yul ni chos kyi khams kyi skabs yin par rig par bya'o/_/gzugs nyid ces bya ba ni rnam pa'i phyir te/_tshor ba la sogs pa dang thun mong ba'i de bzhin nyid dang /_so sor brtags pa ma yin pa dang /_so sor brtags pa'i 'gog pa dang /_mi rtag pa nyid sel to/_/ri bong gi rwa la
[\[12a\]]
[\[12a.1\]]sogs pa ni gtan med pa ste/_de dag las bzlog par ni mi shes so/_/de ltar de dag ni gtan nas med pa'i phyir ro/_/ri bong gi rwa la sogs pa de dag ni gzugs yod pa 'di las bzlog pa ma yin te/_tshor ba la sogs pa dang thun mong ba'i phyir ro/_/de bas na
[\[12a.2\]]gzugs nyid las bzlog pa zhes bya'o/_/gang gzugs ma yin pa zhes brjod par bya ste/_med pa'i mtshan nyid kyi tshig gis tshor ba la sogs pa gzugs can ma yin pa rnams gsal te/_de dag ni med pa'i mtshan nyid ni ma yin no/_/gang 'gog la bral ba ma yin pa'o zhes bya ba ni bag la
[\[12a.3\]]nyal ma bcom pa'o/_/bzlog pa ni bral ba'o/_/spang bar bya ba de ni gnyis te/_nyon mongs pa rnams dang /_de'i gnas su gyur pa tshor ba'o/_tshor ba de yang rnam pa gnyis te/_'gyur bar byed pa dang /_'gyur bar mi byed pa ste/_bde ba dang /_sdug bsngal dang /_bde ba yang ma yin
[\[12a.4\]]sdug bsngal yang ma yin pa dang /_go rims bzhin no/_/de la nyon mongs pa spong bas so sor brtags pa'i 'gog pa rnam par gzhag go/_/tshor ba rnam pa gnyis spong bas mi g.yo ba dang /_'du shes dang tshor ba 'gog pa dang go rims bzhin du rnam par gzhag go/_/de la nyon mongs pa spong bas
[\[12a.5\]]na de'i phyogs dang mthun pa'i gnas ngan len dang bral ba'i phyir gnas gyur ba'o/_/tshor ba spong ba ni de'i gnyen por gyur pa snyoms par 'jug pa'i sgrib pa dang bral ba'i phyir gnas gyur ba'o/_/de'i phyir bsam gtan gnyis par sdug bsngal 'gog pa la 'dus ma byas rnam par mi gzhag ste/_
[\[12a.6\]]'gyur bar byed pa'i tshor ba ma lus par ma spangs pa'i phyir ro/_/gzugs kyi phung pos ni khams gzugs can bcu bsdus so/_/chos kyi khams kyis ni de nyid bsdus so/_/yid kyi skye mched kyis ni rnam par shes pa'i khams bdun bsdus te/_de ltar na chos thams cad ni gsum du
[\[12a.7\]]'gyur ro//_//bam po gnyis pa/_phung po dang khams dang /_skye mched de ltar rnam par gzhag pa la zhar las 'byung ba de bstan par bya'o/_/mig dang rna ba dang sna rnams so so la yang gnyis gnyis yod na khams nyi shu rtsa gcig tu ji ltar mi 'gyur zhe na/_de dag gnyis
[\[12b\]]
[\[12b.1\]]gnyis yod du zin kyang /_gnyi ga yang mig gi mtshan nyid yin pas mtshan nyid 'dra ba dang /_gnyi ga'i bya ba mig gi rnam par shes pa yin par gcig pa'i phyir bya ba mthun pas khams gzhan ma yin no/_/rna ba dang sna la'ang de bzhin du sbyar bar bya'o/_/gnyis su grub pa ni gnas
[\[12b.2\]]mdzes pa'i phyir ro/_/'di ltar ngos gnyis shin tu rnam par 'byed na gnas mdzes kyi gzhan du ni ma yin no/_/ci mig re re la brten te mig gi rnam par shes pa rtag tu 'byung ngam 'on te gnyi ga la yang brten/_smras pa gsal bar 'dzin pa'i phyir/_gnyi ga la brten nas 'byung ste/_dper
[\[12b.3\]]na mig gnyi ga phye na gzugs 'dzin pa la gsal bar 'gyur gyi/_gcig gis ni de lta ma yin no/_/dper na khang pa gcig tu mar me gnyis bus na/_mar me gnyis la brten nas 'od rgyas pa cig gis shin tu gsal bar 'gyur ro/_/de bzhin du 'dir yang tshul de ltar blta bar bya'o/_/de'i
[\[12b.4\]]yul sna tshogs nye bar gnas par gyur na de'i rnam pa rnams la dbang po re re'i sgo nas rnam par shes pa rnams rim gyis 'byung ngam/_/'on te gcig gis cig car 'dzin zhe na/_rnam par shes pa gcig kho nas cig car 'dzin te/_rnam pa ni sna tshogs su rig par bya'o/_/lce la kham gyi zas
[\[12b.5\]]reg na lca dang lus kyi rnam par shes pa rtag tu cig car 'byung bar rig par bya'o/_/sgra ni rgyun chad pa'i phyir yul gzhan dag tu gcig nas gcig tu brgyud de 'byung ba'i rgyun gyis yul gzhan du 'gro ba med kyi 'di lta ste rang gi yul na 'dug cing thang cig 'byung ste/_mar me'i 'od rgyas pa
[\[12b.6\]]bzhin du sgra rgyas pa 'byung ba yang de ltar blta'o/_/nye yang bar du bcad pa'i sgra gsal bar mi thos pa'i sgra de thogs pa yod pa'i phyir rtsig pa'i gseb nas chung ngu 'byung bar rig par bya'o/_rnam par shes pa drug po dag las rnam par rtog pa dang bcas pa na du zhig/_rnam par mi rtog pa ni du
[\[12b.7\]]zhig ce na/_rnam par rtog pa gsum gyis yid kyi rnam par shes pa gcig pu rnam par rtog pa dang bcas pa ste/_rnam par rtog pa gsum ni rang bzhin gyi rnam par rtog pa dang /_rjes su dran pa'i rnam par rtog pa dang /_mngon par spyod pa'i rnam par rtog pa'o/_/de la rang bzhin gyi rnam
[\[13a\]]
[\[13a.1\]]par rtog pa ni de ltar 'byung ba'i 'du byed myong ba na gang rang gi mtshan nyid kyi rnam pa'i rnam par rtog pa'o/_/rjes su dran pa'i rnam par rtog pa ni/_gang sngon myong ba'i 'du byed kyi rnam par rtog pa'o/_/mngon par spyod pa'i rnam par rtog pa ni gang 'das pa dang /_ma 'ongs
[\[13a.2\]]pa dang /_da ltar gyi lkog tu gyur pa rnams la mngon par rtogs pa'i rnam par rtog pa'o/_/yang rnam par rtog pa bdun te/_dmigs pa la rang gi ngang gis 'jug pa'i rnam par rtog pa dang /_mtshan ma dang bcas pa dang /_mtshan ma med pa dang /_kun tu tshol bar byed pa dang /_so sor rtog
[\[13a.3\]]pa dang /_nyon mongs pa can dang nyon mongs pa can ma yin pa'i rnam pa'i rnam par rtog pa'o/_/de la rnam par rtog pa dang po ni rnam par shes pa'i tshogs drug ste/_dmigs pa la bkra bar ma bzung bar rang gi yul ji lta ba bzhin du rang gi ngang gis 'jug pa'i phyir ro/_/mtshan ma dang bcas
[\[13a.4\]]pa ni rang bzhin dang rjes su dran pa'i rnam par rtog pa ste/_da ltar dang 'das pa'i yul la bkra bar 'dzin pa'i phyir ro/_/mtshan ma med pa ni ma 'ongs pa'i yul yid la brnags pa'i rnam par rtog pa gang yin pa'o/_/lhag ma rnams ni mngon par spyod pa'i rnam par rtog pa'i ngo bo nyid du rig par
[\[13a.5\]]bya ste/_'di ltar res 'ga' ni mngon par rtog cing kun tu tshol lo/_/res 'ga' ni so sor rtog go/_/res 'ga' ni nyon mongs pa can du 'gyur ro/_/res 'ga' ni nyon mongs pa can ma yin no/_/gang gi tshe gzugs la sogs pa'i so sor rnam par rig pa'i rnam par shes pa de ci'i phyir mig la
[\[13a.6\]]sogs pa'i rnam par shes pa zhes bya'i gzugs la sogs pa'i rnam par shes pa zhes mi bya zhe na/_tshig rnam par sbyar ba rnam pa lnga 'thad pa dang /_gzugs la sogs pa'i tshig mi 'thad pa'i phyir ro/_/ji lta zhe na/_mig la rnam par shes pa ni mig gi rnam par shes pa ste/_gnas kyi yul la
[\[13a.7\]]rnam par shes pa 'byung ba'i phyir ro/_/de yod na de'ang yod pa'i phyir te/_'di ltar mig yod na long ba ma yin pa rnams kyi mig gi rnam par shes pa 'byung ste/_tha na mun pa na yang mthong ba'i phyir ro/_/gzugs yod du zin kyang gdon mi za bar 'byung ba ma yin te/_long ba rnams kyis mi mthong
[\[13b\]]
[\[13b.1\]]ba'i phyir ro/_/mig gi rnam par shes pa ni mig gi rnam par shes pa ste/_gzugs ma gyur kyang de'i dbang gis rnam par shes pa 'gyur ba'i phyir ro/_/dper na mig ser gyi nad kyis btab na gzugs sngon po la sogs pa la yang mig gis ser po nyid du mthong ba lta bu'o/_/mig
[\[13b.2\]]las rnam par shes pa ni mig gi rnam par shes pa ste/_/mig ni mig gi rnam par shes pa'i sa bon dang 'brel ba ste/_de las 'grub pa'i phyir ro/_/mig gi phyir rnam par shes pa ni mig gi rnam par shes pa ste de la phan pa'i phyir ro/_/'di ltar rnam par shes pa dang mtshungs par ldan pa'i myong
[\[13b.3\]]bas dbang po la phan gnod du 'gyur gyi yul la ni ma yin no/_/mig dang mtshungs pa'i rnam par shes pa ni mig gi rnam par shes pa ste/_gnyi ga yang sems can gyi grangs su gtogs pa'i phyir ro/_/gzugs ni gdon mi za bar sems can gyi grangs su gtogs pa ma yin no/_/ci mig gis
[\[13b.4\]]gzugs rnams mthong ngam/_'on te rnam par shes pas mthong zhe na/_chos rnams ni byed pa med pa'i phyir gcig gis kyang mi mthong la/_cig shos kyis kyang mi mthong bar rig par bya ste/_tshogs par gyur pa las mthong bar gdags so/_yang rnam pa drug gis ni mig gis gzugs
[\[13b.5\]]mthong ngo zhes gtso bor rig par bya'o/_/rnam par shes pas ni ma yin no/_/rnam pa drug gang zhe na/_'byung ba'i rgyu'i phyir mig las de 'byung ba'i phyir ro/_/de'i gnas kyi phyir mthong ba'i rten mig yin pa'i phyir ro/_/mi g.yo bar 'jug pa'i phyir mig ni rtag tu rigs gcig pa'i phyir ro/_/
[\[13b.6\]]rang dbang du 'jug pa'i phyir skad cig re re la 'byung ba rkyen tshogs pa la mi ltos pa'i phyir ro/_/mdzes par 'jug pa'i phyir des gnas mdzes pa'i phyir ro/_/lung gi phyir mig gis gzugs rnams mthong ngo zhes gsungs pa'i phyir te/_ji skad du bshad pa de thams cad ni rnam par shes pa la mi
[\[13b.7\]]srid pa'i phyir ro/_/'di ni rnam pa mang por 'byung bas g.yo bar 'jug pa nyid du rig par bya'o/_/ji ltar khams rnams dang skye mched rnams la 'dus ma byas rnam par gzhag pa de bzhin du phung po rnams la ci'i phyir rnam par ma bzhag ce na/_phung po'i don med pa'i phyir ro/_/gzugs la
[\[14a\]]
[\[14a.1\]]sogs pa ni 'das pa la sogs pa'i rnam pa dag gis bsdus te/_spungs pa'i don ni phung po'i don du bstan la/_de ni rtag tu yod pa ma yin pas phung po rnams la 'dus ma byas rnam par mi gzhag go/_/ci'i phyir chos 'di rnams phung po dang khams 'di rnams skye mched kyi sgo nas
[\[14a.2\]]logs shig tu bshad ce na/_gdul bya rnams bsdus pa dang /_rgyas par bstan pa la mkhas pa bskyed pa'i phyir te/_'di ltar phung po bstan pa la gzugs dang rnam par shes pa gang dag mdor bstan pa de dag khams dang skye mched rnams la rnam pa bcu gcig dang /_rnam pa bdun du phye nas rgyas par
[\[14a.3\]]bstan te ji ltar mthun mthun du sbyar ro/_/der tshor ba la sogs pa gang dag rgyas par bstan pa de dag ni khams dang skye mched rnams su chos kyi khams dang skye mched du bsdus te bstan to/_/yang mtshan nyid tsam rnam par gzhag pas phung po bstan to/_/'dzin pa dang gzung ba dang 'dzin par byed
[\[14a.4\]]pa rnam par gzhag pas khams bstan to/_/'dzin par byed pa skye ba'i sgor gyur pa gzung ba dang /_'dzin pa tsam rnam par gzhag pas skye mched bstan par rig par bya'o/_/zhar las byung ba rdzogs s+ho//_//'di man chad du ni rtsa ba'i gzhung nyid kyi don bshad par blta'o/_/dgra bcom
[\[14a.5\]]pa tha ma'i mig go zhes bya ba ni yongs su mya ngan las 'das pa'i dus tha ma ste/_de ni mig gzhan gyi rgyu yin pas khams ma yin no/_/gzugs med par skyes pa'i so so'i skye bo'i mig gi rgyu'o zhes bya ba ni de nas shi 'phos te/_gzugs can gyi khams su skye ba'i mig gi sa bon kun gzhi'i rnam par
[\[14a.6\]]shes pa la gnas pa las 'di ltar yang mig mngon par 'grub par 'gyur ba ste/_yang phyir mi 'ong bas na 'phags pa rnams kyis ni ma yin no/_/lus kyi khams yin la lus ma yin pa la yang gzugs med par skyes pa'i so so'i skye bo'i rgyu'o zhes bya ba 'dir brjod par bya ste/_sgo nga'i nang na
[\[14a.7\]]'dug pa la sogs pa la ni lus yod pa'i phyir ro/_/lus zhig pa ni mi 'tsho ba'i phyir ro/_/yid kyi khams yid la yid ma yin pa'ang yod ces bya ba la/_'dir 'du shes med pa la snyoms par zhugs pa ma smos pa ni nyon mongs pa can gyi yid yod pa'i phyir ro/_/byung zhing skyes par gyur
[\[14b\]]
[\[14b.1\]]zhes bya ba ni 'grub pa dang rgyas par 'gyur ba'i dbang du byas pa ste go rims bzhin no/_gzugs med pa na spyod pa'i yid kyis gzugs med pa na spyod pa rang gi sa pa rnams dang /_zag pa med pa'i chos rnams kyang shes so zhes bya ba ni 'phags pa nyan thos kyi dbang du byas pa ste/_phyi rol gyi so
[\[14b.2\]]so'i skye bo ni rang gi sa pa rnams nyid rnam par shes kyi chos 'di pa ni la la sngon thos pas yongs su bsgoms pa'i dbang gis sa gong ma la yang dmigs te bskyed pa'i phyir ro/_/gzugs ji lta ba de bzhin du myong ngo zhes bya ba ni bde ba la sogs pa myong bar 'gyur ba'i dbang po dang /_yul gnyis
[\[14b.3\]]las bde ba la sogs pa'i tshor ba 'byung ba'i phyir ro/_/tshor bar byed pa ji lta ba de bzhin du 'du shes su byed do zhes bya ba ni ji ltar myong ba de bzhin du mtshan mar 'dzin pa'i phyir ro/_/ji ltar 'du shes su byed pa de bzhin du sems par byed do zhes bya ba ni 'du shes ji lta ba de bzhin du mngon
[\[14b.4\]]par 'du byed pa'i phyir ro/_/sems par byed pa ji lta ba de bzhin du rnam par shes par byed de/_de dang der nye bar 'gro bar 'gyur ro zhes bya ba ni ji ltar mngon par 'dus byas pa'i yul rnams la 'gro ba gzhan rnams su rnam par shes par 'gyur ba'i phyir ro/_/gang ba kun nas nyon mongs
[\[14b.5\]]pa dang /_rnam par byang ba zhes bya ba ni dbang po dang bcas pa'i lus la'o/_/myong ba gang gis zhes bya ba ni zang zing dang bcas pa dang /_zang zing med pa la sogs pa dang go rims bzhin no/_/mtshan mar 'dzin pa dang mngon par 'du byed pa gang gis zhes bya ba ni tshul bzhin ma yin pa dang
[\[14b.6\]]tshul bzhin du 'jug pas so/_/gang kun nas nyon mongs pa dang rnam par byang ba zhes bya ba ni sems gnas ngan len dang bcas pa dang gnas ngan len med par 'byung ba'i phyir ro/_/srid pa rnam pa bcu gcig gi skabs kyi gzugs la sogs pa 'das pa la sogs pa'i rnam pas rnam par gzhag par
[\[14b.7\]]rig par bya'o/_/de yang bltas pa'i sred pa dang /_mngon par dga' ba'i sred pa dang /_lhag par chags pa'i sred pa dang /_bdag la sred pa dang /_yul la sred pa dang /_'dod pa la sred pa dang /_snyoms par 'jug pa la sred pa dang /_nyes par spyad pa'i sdug bsngal la sred pa dang /_
[\[15a\]]
[\[15a.1\]]legs par spyad pa'i bde ba la sred pa dang /_ring ba la sred pa dang /_nye ba la sred pa ste/_sred pa 'di dag gi dmigs pa nyid kyis go rims bzhin du 'das pa la sogs pa'i rnam par sbyor bar bya'o/_/yang rnam grangs gzhan du na byung ba dang ma byung ba'i bye brag dang /_
[\[15a.2\]]'dzin pa dang gzung ba'i bye brag dang /_phyi rol du bltas pa dang /_nang du bltas pa'i bye brag dang /_nyon mongs pa can dang /_nyon mongs pa can ma yin pa'i bye brag dang /_ring ba dang nye ba'i bye brag dang /_'das pa la sogs pa ji ltar mthun mthun du rig par bya'o/_/de la byung ba ni 'das
[\[15a.3\]]pa dang da ltar ro/_/ma byung ba ni ma 'ongs pa'o/_/'dzin pa ni nang gi'o/_/gzung ba ni phyi'o/_/phyi rol du bltas pa ni mnyam par ma bzhag pa'i sa pa'i'o/_/nang du bltas pa ni mnyam par bzhag pa'i sa pa'i'o/_/lhag ma ni go sla bas ma bshad do/_/sdug bsngal ni shin tu rgyas pa'i
[\[15a.4\]]mtshan nyid kho na'i phyir te zhes bya ba ni gzugs la sogs pa la brten nas skye ba la sogs pa'i sdug bsngal rgyas par 'gyur ba'i phyir ro/_/kun nas nyon mongs pa khur khyer ba nyid kyi phyir te zhes bya ba ni nyon mongs pa la sogs pa'i kun nas nyon mongs pa/_gzugs la sogs pa la brten
[\[15a.5\]]pa'i phyir te/_dper na 'jig rten na phrag pas khur khyer ba'i phyir lus kyi phyogs gang gis khur khyer ba de la phrag pa zhes 'dogs pa mthong ste de dang mtshungs so/_/chos thams cad kyi sa bon gyi don to zhes bya ba ni kun gzhi rnam par shes pa la rgyu'i dbang du byas pa dang /_rang gi mtshan nyid 'dzin
[\[15a.6\]]pa'i don to/_/'bras bu dang rgyu'i dngos po 'dzin pa zhes bya ba ni khams bco brgyad po dag la rnam par shes pa'i khams drug dang /_dbang po dang don gyi khams rnams go rims bzhin no/_/chos kyi rnam pa thams cad bsdus nas 'dzin pa zhes bya ba ni mdo sde gzhan dag las sa'i khams la
[\[15a.7\]]sogs pa dang /_khams gzhan dag bstan pa dag kyang khams bco brgyad po 'di dag gi nang du ji ltar mthun mthun du bsdu bar rig par bya'o/_/sa bon gyi don dang chos kyi rnam pa thams cad bsdus pa'i don ni skye mched kyi don du yang rig par bya'o/_/gzugs la sogs pa ni dbu ba rdos
[\[15b\]]
[\[15b.1\]]pa la sogs pa lta bu nyid de/_med pa dang /_gsob dang /_gsog dang /_snying po med par snang bar rig par bya'o/_/mdo'i tshig 'di rnams kyi don ni bdag dang gtsang ba dang /_bde ba dang rtag par phyin ci log pa'i gnyen po ste/_bdag med pa nyid kyi phyir zhes bya ba la sogs pa'i tshig
[\[15b.2\]]rnams go rims bzhin du sbyar bar bya'o/_/ji ltar du zhig ci'i phyir zhes 'dri ba gsum rnam par 'jog pa ni mtshan nyid dang /_dngos po la rmongs pa dang /_sgro 'dogs pa spong ba'i phyir ro/_/de la ji ltar rdzas su yod ces bya ba ni rdzas su yod pa'i mtshan nyid bstan pas de la rmongs pa spong ngo /_/
[\[15b.3\]]thams cad kyang rdzas su yod pa'o zhes bya ba 'dis ni dngos po la rmongs pa spong ba dag la rdzas su mngon par zhen pa spong ba'i phyir ro zhes bya ba 'dis ni sgro 'dogs pa spong ngo /_/de bzhin du gzhan rnams la'ang sbyor bar bya'o/_/dbang po'i spyod yul brjod pa la mi ltos pa ni 'di lta
[\[15b.4\]]ste gzugs dang tshor ba zhes bya ba la sogs pa'i ming bkra bar mi 'dzin par don gang yin pa 'dzin pa yin no/_/de las gzhan pa la mi ltos pa ni 'di lta ste/_don gzhan la mi ltos pa de'i blo 'byung ba ste/_ji ltar gzugs la sogs pa la ltos nas bum pa la sogs pa la bum pa la
[\[15b.5\]]sogs pa'i blo 'byung ba lta bu ni ma yin no/_/kun nas nyon mongs par 'gyur ba'i dmigs pa ni kun rdzob tu yod pa'o zhes bya ba ni kun nas nyon mongs pa 'phel ba'i phyir ro/_/bdag ni kun nas nyon mongs pa'i rgyu'o snyam du mngon par zhen pa spang ba'i phyir ro/_/rnam par dag par 'gyur ba'i
[\[15b.6\]]dmigs pa ni don dam par yod pa ste/_ye shes dam pa'i spyod yul yin pa'i phyir ro/_/thams cad kyang don dam par yod pa'o zhes bya ba ni chos thams cad kyang de bzhin nyid las gzhan ma yin pa'i phyir ro/_/gang gis kun nas nyon mongs pa dang rnam par byang ba'o zhes bya ba ni sems
[\[15b.7\]]las byung ba 'dod chags la sogs pa dang /_dad pa la sogs par rig par bya'o/_/de'i gnas skabs gang yin pa zhes bya ba ni gzugs dang sems dang sems las byung ba'i gnas skabs dag la btags pa sems dang ldan pa ma yin pa'i 'du byed rnams so/_/rnam par byang ba gang
[\[16a\]]
[\[16a.1\]]yin pa zhes bya ba ni 'dus ma byas te/_de ni ci rigs su sbyar ro/_/yang shes pa rnam pa bcu gsum gyi yul gang yin pa de ni shes bya ste/_de dag ni thos pa las byung ba'i shes pa dang /_bsams pa las byung ba'i shes pa dang /_'jig rten pa'i bsgoms pa las byung ba'i
[\[16a.2\]]shes pa dang /_don dam pa shes pa dang /_gzhan gyi sems shes pa dang /_chos shes pa dang /_rjes su rtogs pa'i shes pa dang /_sdug bsngal shes pa dang /_kun 'byung shes pa dang /_'gog pa shes pa dang /_lam shes pa dang /_zad pa dang /_mi skye ba shes pa dang /_theg pa chen po shes pa
[\[16a.3\]]ste/_de dag ni go rims bzhin du mos pa'i shes pa la sogs par rig par bya'o/_de la gzhan gyi sems shes pa ni gzhan gyi bdag nyid shes pa ste/_gzhan gyi bdag nyid kyi sems yul yin pa'i phyir ro/_/chos shes pa ni 'og ma shes pa ste/_bden pa rnams la thog mar 'byung ba'i phyir ro/_/
[\[16a.4\]]rjes su rtogs pa'i shes pa ni gong ma shes pa ste/_chos shes pa'i 'og tu 'byung ba'i phyir ro/_/rnam par sun 'byin pa'i phyir/_kun nas mi ldang bar bya ba'i phyir/_mi skye ba shes pa la mthar thug pa don chen po la shes pa gang yin pa de ni rnam par sun 'byin pa'i shes pa nas don chen po'i
[\[16a.5\]]shes pa zhes bya ba'i bar du sbyar bar bya'o/_/don chen po ni bdag dang gzhan gyi don gyi phyir ro/_/rnam par mi rtog pas zhes bya ba ni rnam par shes pa'i tshogs lnga po dag gis so/_/rnam par rtog pas zhes bya ba ni yid kyi rnam par shes pas so/_/rgyus zhes bya ba ni kun gzhi rnam par shes pas so/_/'jug
[\[16a.6\]]pa ni de las gzhan pa'i rnam par shes pa'o/_/rgyu mtshan ni dbang po dang don rnams so/_/rgyu mtshan las byung ba'i rnam par shes pa rnams so/_/mi mthun pa dang gnyen po ni 'dod chags dang bcas pa dang /_'dod chags dang bral ba dang /_zhe sdang dang bcas pa dang /_zhe sdang dang bral ba zhes bya ba la
[\[16a.7\]]sogs pa'o/_/phra ba'i rab tu phye bas zhes bya ba ni rnam par shes par dka' ba'i rnam par rig pa rnam pa bdun gyi bye brag gis te/_rnam par shes par dka' ba'i rnam par rig pa bdun ni 'di lta ste/_ma rig pa'i rnam par rig pa ni snod kyi rnam par rig pa phra ba ste/_dus thams cad du rnam pa yongs su
[\[16b\]]
[\[16b.1\]]ma chad pa'i phyir ro/_/sna tshogs kyi rnam pa'i rnam par rig pa ni gcig gi rnam pa ni gcig dang sna tshogs te/_rnam par gzhag par dka' ba'i phyir 'di ni phra ba nyid do/_/lhan cig 'byung ba'i rnam par rig pa ni dus gcig tu 'byung ba'i rnam par shes pa rnams ji ltar so sor rang gi yul ji lta ba
[\[16b.2\]]bzhin du yongs su gcod pa rnam par gzhag par dka' ba'i phyir ro/_/phra ba nyid ces bya ba ni thams cad du sbyar bar rig par bya'o/_/mi mthun pa'i phyogs las gnyen po myur du 'byung ba'i rnam par rig pa ni ji ltar 'dod chags la sogs pa'i 'ching ba thams cad dang ldan pa'i sems te/_yud tsam
[\[16b.3\]]nyid la thang cig tu 'dod chags la sogs pa dang bral bar 'gyur ba'o/_/bag chags kyi rnam par rig pa ni ji ltar las kun tu 'byung ba rnams kyis sems la bag chags bsgo bar 'gyur ba ste/_de las bag chags gzhan pa'ang ma yin la de tsam nyid kyang ma yin te/_'bras bu 'byin pa'ang
[\[16b.4\]]rim gyis 'byung ba rnyed pa'o/_/nying mtshams sbyor ba'i rnam par rig pa ni ji ltar lus rnam pa du mar 'grub pa'i las kyis yongs su bsgos pa'i rnam par shes pa yod pa dang /_de bzhin du 'chi ba'i dus na shin tu mi gsal ba'i tshe 'phral la las kyi bag chags gang yang rung ba zhig sad cing
[\[16b.5\]]rgyas nas 'gro ba gang yang rung ba zhig tu nying mtshams sbyor bar 'gyur ro/_/grol ba'i rnam par rig pa ni dgra bcom pa'i sems mchog tu spros pa med pa'i chos nyid thob pa 'khor ba na 'dris pa zag pa dang bcas pa'i spyod pa'i rnam pa thams cad la yang dag par shin tu 'das pa ste/_rnam pa
[\[16b.6\]]'dis rnam par gzhag par dka' ba'i phyir 'di phra ba nyid du rig par bya'o/_/mthong ba po la sogs pa smos pas ni mthong ba po dang /_nyan pa po dang /_smon pa po dang /_myong ba po dang /_reg pa po dang /_rnam par shes pa po zhes bya ba 'di dag bsdu bar rig par bya'o/_/mngon par shes par
[\[16b.7\]]bya ba ni mngon par shes pa drug gi yul lo/_/'gro ba'i bye brag gis rab tu phye ba'i phyir rdzu 'phrul gyi mngon par shes pa ste/_de'i yul ni kun tu 'gro ba'i phyir mngon par shes par bya ba nyid do/_rna ba'i mngon par shes pas 'gro ba sna tshogs kyi sgra yang yongs su shes pas na rjes su thos pa'o/_/
[\[17a\]]
[\[17a.1\]]spyod pa la 'jug pa'i phyir zhes bya ba ni 'dod chags la sogs pa dang bcas pa'i sems shes pa'i phyir ro/_/'ongs pa'i phyir zhes bya ba ni 'das pa'i tshe rabs gcig nas gcig tu brgyud de 'ongs pa zhes pa'i phyir ro/_/'gro ba'i phyir zhes bya ba ni ma 'ongs pa'i skye bar 'gro ba shes pa'i
[\[17a.2\]]phyir ro/_/nges par 'byung ba'i phyir ro zhes bya ba ni khams gsum las nges par thar ba dang /_thabs shes pa'i phyir ro/_/thams cad kyang mngon par shes par bya ba dag go zhes bya ba ni thams cad kyang tha ma gsum gyi yul yin pa'i phyir ro/_/gzugs ni chos de'i bdag nyid dang ngo bo nyid yin
[\[17a.3\]]te/_de'i phyir de gzugs can yin gyi gzugs gzhan dang ldan pa'i phyir ni ma yin te/_gzugs kyi ngo bo nyid ces bya ba'i bar du brjod par 'gyur ro/_/'byung ba rten du gyur pa zhes bya ba ni gzugs gzhan dang ldan pa'i phyir yang gzugs can nyid du ston te/_rgyur byas pa'i gzugs ni 'byung
[\[17a.4\]]ba'i gzugs dang ldan pa dang /_'byung ba'i gzugs rnams kyang nang phan tshun ldan pa'i phyir ro/_/dga' ba'i kun 'byung ba zhes bya ba ni dga' ba nyid gang gi kun 'byung ba yin pa de gzugs can yin gyi/_ji ltar tshor ba la sogs pa'i kun 'byung ba ni sngon gyi dga' ba dang /_da ltar byung
[\[17a.5\]]ba'i reg pa la sogs pa yang yin pa lta bu ni ma yin no/_/phyogs dang bcas pa zhes bya ba ni cha shas dang bcas pa'i phyir ro/_/yul la khyab pa'i phyir zhes bya ba ni phyogs rnams su lus kyis rgyas pa'i phyir ro/_/yul nye bar bstan du rung ba'i phyir zhes bya ba ni phyogs che ge mo zhig na'o zhes bstan
[\[17a.6\]]par nus pa'i phyir ro/_/yul spyod yul du gyur pa'i phyir zhes bya ba ni phyogs 'ga' zhig na 'dug par dmigs par 'gyur ba'i phyir ro/_/gnyis spyod yul du 'dzin pa mtshungs pa'i phyir zhes bya ba ni sems can gnyis mtshungs par dmigs par 'gyur ba'i phyir ro/_/gzugs can ma yin pa ni de
[\[17a.7\]]lta ma yin te/_ji ltar bdag gis myong ba bzhin du gzhan dag gis shes par mi nus pa'i phyir ro/_/'brel pa'i phyir zhes bya ba ni/_mig gi rnam par shes pa la sogs pa yang brgyud pas gzugs can nyid de/_dbang po gzugs can dang 'brel pa'i phyir ro/_/rjes su 'brel pa'i
[\[17b\]]
[\[17b.1\]]phyir zhes bya ba ni gzugs med par skyes pa'i so so'i skye bo rnams la gzugs kyi sa bon rjes su 'brel ba'i phyir ro/_/rab tu rtogs pa'i phyir zhes bya ba ni rtogs pa rnams dmigs pa la rab tu rtog pa'i phyir ro/_/gnod par bya ba yin pa'i phyir zhes bya ba ni phung po lnga po dag la lag pa la sogs
[\[17b.2\]]pas kun tu reg pa dang /_mya ngan la sogs pas ji ltar mthun mthun du gnod par byar rung ba'i phyir te gnod par bya ba yin zhes bya ba'i tha tshig go/_/go bar byed pa'i phyir zhes bya ba ni bstan pas don la rtog pa'i phyir ro/_/bsags pa rnam par gzhag pa'i phyir zhes bya ba ni rdul phra mo
[\[17b.3\]]las gong ma'i gzugs cha shas dang bcas par rnam par gzhag pa'i phyir ro/_/phyi rol du bltas pa'i phyir zhes bya ba ni 'dod pa na spyod pa'i gzugs 'dod pa'i yon tan la sred pa las byung ba'i phyir ro/_/nang du bltas pa'i phyir zhes bya ba ni gzugs na spyod pa'i gzugs de snyoms par
[\[17b.4\]]'jug pa'i sems la sred pa las byung ba'i phyir te/_de'i phyir 'di yid las byung ba nyid du rig par bya'o/_/yun ring ba'i phyir zhes bya ba ni so so'i skye bo'i gzugs sngon gyi mtha' dang phyi ma'i mtha'i mu rnam par gnas pa med pa'i phyir ro/_/yongs su chad pa'i phyir zhes bya ba ni slob pa'i gzugs
[\[17b.5\]]'khor ba'i mthar phyin par byed pa'i phyir ro/_/de'i dus kyi phyir zhes bya ba ni mi slob pa'i gzugs da ltar byung ba'i srid pa tsam zhig las pa'i phyir ro/_/nges par ston pa'i phyir zhes bya ba ni sangs rgyas la sogs pa'i gzugs ni kun tu ston pa tsam du zad kyi grub pa med pa'i phyir ro/_/thams
[\[17b.6\]]cad kyang gzugs can dag go zhes bya ba ni gnod par bya ba'i gzugs can yin pa'i phyir ro/_/lhag ma rnams ni ci rigs su rig par bya'o/_/phyi rol du bltas pa la sogs pa gzugs can gyi rab tu dbye ba drug ni tshor ba la sogs pa dang thun mong bar rig par bya'o/_/lhag ma'i rab tu dbye ba ni
[\[17b.7\]]gzugs can bzhin no zhes bya ba ni gzugs de'i bdag nyid kyi phyir zhes bya ba rnam pa thams cad do/_/thams cad kyang bstan du yod pa dag go zhes bya ba ni bstan du yod pa dang 'brel ba la sogs pas gzugs can ma yin pa rnams kyang bstan du yod pa'i phyir ro/_/sgrib par byed pa dang
[\[18a\]]
[\[18a.1\]]bsgrib par bya ba zhes bya ba la/_'gro ba'i gegs byed pa'i phyir sgrib par byed pa zhes de tsam du bstan pas bsgrib par bya ba zhes bya ba'i tshig gis 'od la sogs pa'i gzugs thogs pa dang bcas par rnam par 'jog ste/_de ni bsgrib par bya ba nyid yin gyi/_sgrib
[\[18a.2\]]par byed pa ni ma yin no/_/'di ni de'i rigs te/_'di ni ngo bo nyid ces bya ba'i tha tshig go/_/rdul phra rab las gong ma zhes bya ba ni rdul phra rab gcig thogs pa med pa'i phyir ro/_/gang ting nge 'dzin gyi dbang gis ma bsgyur ba'i gzugs zhes bya ba ni ting nge 'dzin gyi dbang bsgyur ba'i
[\[18a.3\]]gzugs ni thogs pa med pa'i phyir te/_sems mnyam pa'i lha bzhin no/_/rab tu 'khrug pa'i gzhi'i gnas ni gnas sam dmigs pa gang la zhe sdang skye ba ste/_thogs pa dang bcas pa'i don 'dis ni thams cad kyang thogs pa dang bcas pa dag go/_/yang na ci rigs su sbyar ro zhes bya
[\[18a.4\]]ba ni lhag ma rnams so/_/zag pa de'i bdag nyid kyi phyir zhes bya ba ni zag pa rnams zag pa dang bcas pa nyid de/_zag pa'i ngo bo nyid dang ldan pa'i phyir ro/_/zag pa dang 'brel ba'i phyir zhes bya ba ni de dang lhan cig 'byung ba'i sems dang sems las byung ba rnams dang /_mig la sogs pa
[\[18a.5\]]zag pa dang ldan pa dang /_gnas yin pa'i phyir te go rims bzhin no/_/zag pas bcings pa'i phyir zhes bya ba ni de'i dbang gis dge ba zag pa dang bcas pa rnams kyang yang srid pa 'grub par byed pa'i phyir ro/_/zag pa'i rjes su 'brel ba'i phyir zhes bya ba ni sa pa gzhan rnams kyang sa pa gzhan gyi
[\[18a.6\]]zag pa'i gnas ngan len dang ldan pa'i phyir ro/_/zag pa'i rjes su mthun pa'i phyir zhes bya ba ni nges par 'byed pa'i cha dang mthun pa rnams nyon mongs pa'i gnas ngan len dang ldan du zin kyang zag pa med pa nyid du rnam par gzhag pa'i phyir te/_srid pa thams cad la rgyab kyis bltas pa'i phyir dang /_
[\[18a.7\]]de'i gnyen po la bstan pa'i phyir ro/_/zag pa'i rgyu las byung ba'i phyir zhes bya ba ni dgra bcom pa rnams kyi phung po rnams tshe rabs snga ma'i nyon mongs pa las byung ba'i phyir ro/_/khams bco lnga ni tha ma gsum ma gtogs pa'o/_/skye mched bcu ni tha ma gnyis ma gtogs pa'o/_/khams
[\[18b\]]
[\[18b.1\]]gsum dang skye mched gnyis kyi phyogs ni 'phags pa'i lam 'khor dang bcas pa dang 'dus ma byas ma gtogs pa'o/_/mtshon cha len pa la sogs pa ni 'thab pa ste/_'dod chags la sogs pa ni rgyu yin pas 'thab pa'o/_/zag pa dang bcas pa ji snyed pa 'thab pa dang bcas pa'ang de snyed do zhes bya
[\[18b.2\]]ba la sogs pa ni de'i rjes su 'brel par rig par bya'o/_/yang srid pa la lhag par chags pa'i rgyu nyid de/_rnam par byang ba'i chos la zhe sdang bas srid pa la lhag par chags pa'i phyir ro/_'dod pa'i yon tan lnga la lhag par chags pa'i rgyu yin pas zhen pa'o/_/zhe sdang ci 'dra ba zhig gis de
[\[18b.3\]]la lhag par chags she na/_mngon par 'byung ba la zhe sdang bas so/_/'dod pa bzhin du byed pas mngon du phyogs pa dang rgyab kyis lta ba ni 'dus ma byas la mi srid de/_rtag pa'i phyir ro/_/'dus byas kyang ma yin 'dus ma byas kyang ma yin pa ni 'di gnyis las gud na med pa'i phyir ro/_/'dus byas
[\[18b.4\]]dang 'dus ma byas zhes bya ba ni 'di gnyis so zhes gang gsungs pa de ji ltar gnyis kho nar 'gyur zhe na/_'dod pa bzhin du byed pas mngon du phyogs pa dang rgyab kyis lta ba'i phyir 'dus byas zhes bya'o/_/las dang nyon mongs pas mngon par 'dus ma byas pa'i phyir 'dus ma byas zhes bya ste/_gnyis
[\[18b.5\]]las gud na med do/_/de ltar snang ba zhes bya ba ni khams gsum par gtogs pa'i rnam pa'o/_/de bzhin nyid la sogs par snang ba ni gcig tu ma 'dris pa'i phyir 'jig rten las 'das pa'o/_/phung po rnams kyi phyogs gcig ces bya ba ni yang dag pa'i lam gyis bsdus pa dang /_rjes las
[\[18b.6\]]thob pa 'jig rten las 'das par snang ba ma gtogs pa'o/_/de dag dang 'dus ma byas ma gtogs pa'o/_/de dag dang 'dus ma byas ma gtogs pa ni khams gsum dang skye mched gnyis kyi phyogs su blta bar bya'o/_/khams gsum pa'i gnyen po zhes bya ba ni 'phags pa'i lam mo/_/de
[\[18b.7\]]yang nyan thos dang rang sangs rgyas rnams kyis ni rtag pa la sogs pa'i phyin ci log bzhi'i gnyen po yin pas 'jig rten las 'das pa'o/_/phyin ci log tu rnam par mi rtog pas rnam par mi rtog pa'o/_/byang chub sems dpa' rnams kyis ni/_gzugs la sogs pa spros pa'i chos thams cad kyi
[\[19a\]]
[\[19a.1\]]gnyen po yin pas 'jig rten las 'das pa'o/_/spros pa'i rnam par rtog pa med pas rnam par mi rtog pa'o/_/'dus ma byas ni rtog pa thams cad kyi gzhi'i gnas ma yin pas rnam par mi rtog pa'o/_/dang po byung ba ni nying mtshams sbyor ba'i dus na'o/_/rgyun byung ba ni
[\[19a.2\]]de'i phyin chad do/_/rgyas pa las byung ba ni nyal ba dang /_zas dang /_tshangs par spyod pa dang /_snyoms par 'jug pa dang /_rgyas pa rnam pa bzhi'i rgyu las byung ba'o/_/rten byung ba ni nang gi dbang po'o/_/'gyur ba byung ba ni bde ba la sogs pa'i tshor ba byung ba na de dang mthun par dbang po 'gyur ba'o/_/
[\[19a.3\]]yongs su smin par byung ba ni rgas pa'i gnas skabs so/_/nyams par byung ba ni bde 'gro nas shi 'phos te ngan 'gror skye ba'o/_/khyad par du byung ba ni de las bzlog pa'o/_/'od gsal bar byung ba ni rtse bas rab tu slu ba rnams dang /_yid rab tu sun 'byin pa rnams dang /_'phrul dga' ba
[\[19a.4\]]rnams dang /_/gzhan 'phrul dbang byed pa rnams dang /_gzugs dang gzugs med pa na spyod pa'i lha rnams dga' ba mang ba dang /_longs spyod pa dang gnas la rang gis dbang bsgyur ba'i phyir te ci rigs su sbyor ro/_/'od gsal ba ma yin par byung ba ni de las gzhan pa'o/_/kun tu 'gro bar
[\[19a.5\]]byung ba ni 'gro ba'i dus na'o/_/sa bon dang bcas par byung ba ni dgra bcom pa'i tha ma'i phung po ma gtogs pa'o/_/sa bon ma yin par byung ba ni phung po tha ma pa rnams so/_/gzugs brnyan dang dbang 'byor ba dang /_nges par bstan pa'i phyir byung ba ni shes bya'i dngos po dang mthun pa dang /_rnam
[\[19a.6\]]par thar pa las gyur ba dang /_de bzhin gshegs pa'i gzugs te go rims bzhin no/_/gcig nas gcig tu byung ba ni tshe rabs kyi rgyun no/_/skad cig gcig nas byung ba ni 'du byed rnams kyi mtshan nyid skad cig so so'i'o/_/phrad pa dang bral nas byung ba ni sdug pa dang mi sdug pa dang phrad pa dang bral
[\[19a.7\]]ba'i dus dang /_sems 'dod chags dang bcas pa dang /_'dod chags dang bral ba'i dus na'o/_/gnas skabs gzhan du byung ba ni mer mer po la sogs pa'i gnas skabs rnams dang /_nad la sogs pa'i gnas skabs rnams su'o/_/'chi 'pho ba dang skye bar byung ba ni sems can gyi 'jig rten no/_/
[\[19b\]]
[\[19b.1\]]'jig pa dang chags par byung ba ni snod kyi 'jig rten no/_/sngon gyi dus na byung ba ni sngon gyi dus kyi srid pa'o/_/'chi ba'i dus na byung ba ni 'chi ba'i srid pa'o/_/bar du byung ba ni bar ma do'i srid pa'o/_/nying mtshams sbyor ba'i dus na byung ba ni skye ba'i srid pa'o/_/gzugs dang 'du byed kyi phung po'i
[\[19b.2\]]phyogs gcig ces bya ba ni dbang po'i mtshan nyid dang mtshungs par ldan pa'i mtshan nyid de go rims bzhin no/_/chos kyi khams dang skye mched kyi phyogs gcig go zhes bya ba ni mtshungs par ldan pa'i ngo bo nyid do/_/za ba po ni bdag ste 'dod pa dang mi 'dod pa'i yul rnams la dmigs par rig par bya'o/_/ma
[\[19b.3\]]phrad par 'dzin pa ni mig dang rna ba dang yid do/_/phrad nas 'dzin pa ni de las gzhan pa'i dbang po'o/_/da ltar gyi rang gi mtshan nyid so so ba yul so sor nges pa 'dzin pa ni dbang po lnga las byung ba'o/_/rang dang spyi'i mtshan nyid dus thams cad pa'i yul thams cad 'dzin pa ni dbang po drug las byung
[\[19b.4\]]ba'o/_/rkyen tshogs nas rnam par shes pa las byung ba'i dbang du byas te btags nas 'dzin pa'i nye bar 'dogs par rig par bya ba'i yang dag pa'i don du na chos rnams byed pa med pa'i phyir ro/_/'dzin pa gang yin pa gzung ba yang de yin no zhes bya ba ni mig la sogs pa yang yid kyi rnam par shes pas
[\[19b.5\]]gzung ba'i phyir ro/_/'dzin pa'i spyod yul nyid ces bsnan pa ni sems dang sems las byung ba bsal ba'i phyir ro/_/thos pa las byung ba dang /_bsam pa las byung ba dang /_de'i rjes su mthun pa'i chos sgrub pas yongs su bsdus pa ni phyi rol tu bltas pa ma yin pa nyid de/_rgyu mthun pa'i chos
[\[19b.6\]]kyi rgyu las byung ba'i phyir ro/_/de'i dbang gis mya ngan las 'das pa la sogs pa la dmigs par blta'o/_/rgyu mthun pa'i rgyu las byung ba'i chos ni sangs rgyas la sogs pas thugs su chud pa'i rgyu las byung ba'i brtan par rig par bya'o/_/khams bzhi ni sna'i rnam par shes pa'i khams dang /_
[\[19b.7\]]lce'i rnam par shes pa'i khams dang /_dri'i khams dang /_ro'i khams so/_/skye mched gnyis ni dri dang ro'i skye mched do/_/de las gzhan pa dag gi phyogs gcig ni gang 'dod pa'i khams su bsdus pa'o/_/khams bcu zhes bya ba ni rnam par shes pa'i khams bdun dang /_gzugs
[\[20a\]]
[\[20a.1\]]dang sgra dang chos kyi khams so/_/skye mched bzhi ni gzugs dang sgra dang yid dang chos kyi skye mched do/_/rgyu dang 'bras bu spyad zin pa dang zhes bya ba ni skyes zin pa dang /_'gags zin pa'i phyir te go rims bzhin no/_/kun nas nyon mongs pa dang /_rnam par byang bar byed pa
[\[20a.2\]]yang dag pa shin tu 'das pa zhes bya ba ni da ltar byung ba'i 'dod chags la sogs pa dang /_dad pa la sogs pa bzhin du sems kun nas nyon mongs pa dang /_rnam par byang bar byed pa'i mthu med pa'i phyir ro/_/rgyu yongs su bzung nas zhig pa zhes bya ba ni bag chags gzhan nas zhig pa'i phyir ro/_/
[\[20a.3\]]'bras bu dang rang gi mtshan nyid yod pa dang med pa zhes bya ba ni da ltar gyi dus na des bskyed pa'i bag chags yod pa dang /_de 'jog par byed pa'i rdzas med pa'i phyir ro/_/dran pa'i kun tu rtog pa'i mtshan ma la sogs pa ni mtshan ma ni dmigs pa tsam du yod par rig par bya'o/_/thams cad kyi phyogs gcig
[\[20a.4\]]ces bya ba ni ma 'ongs pa dang /_da ltar byung ba dang /_'dus ma byas ma gtogs pa'o/_/rgyu yod kyang ma byung ba zhes bya ba ni 'dus ma byas las bye brag tu dbye ba'i phyir te/_de ni ma byung la rgyu dang ldan pa yang ma yin no/_/rang gi mtshan nyid ma thob pa ni/_rang bzhin gyis ma grub pa'i phyir ro/_/rgyu dang 'bras
[\[20a.5\]]bu ma spyad pa ni de'i sa bon gyi bya ba ma byas pa dang /_de'ang ma skyes pa'i phyir ro/_/rgyu dang 'bras bu spyad zin pa dang spyad ma zin pa zhes bya ba ni yang mi 'grub pa dang yod pa'i phyir ro/_/'das pa dang ma 'ongs pa rab tu gzhag pa'i rgyu zhes bya ba ni da ltar byung ba la brten te/_'das pa dang ma 'ongs par
[\[20a.6\]]btags pa'i phyir te/_gang de'i gnas skabs thob par 'gyur ba de ni ma 'ongs pa'o/_/gang thob zin pa de ni 'das pa'o/_/byed pa nye bar gnas pas kyang zhes bya ba ni mig la sogs pa ni rnam par shes pa'i gnas la sogs par yod pa'i phyir ro/_/'das pa la sogs pa bshad pa'i skabs kyis
[\[20a.7\]]'di'ang ston te/_ci'i phyir bcom ldan 'das kyis 'das pa la sogs pa gsum po nyid gtam gyi gzhir rnam par gzhag gi mya ngan las 'das pa ni ma yin zhe na/_mya ngan las 'da' ba ni so so rang gi rig par bya ba dang /_brjod du med pa nyid kyi phyir te/_brjod par mi nus zhes bya ba'i tha tshig go/_/
[\[20b\]]
[\[20b.1\]]byung ba dang 'byung ba dang da ltar ni mthong ba dang thos pa dang bye brag phyed pa dang /_rnam par shes pa'i tha snyad rnams kyi gnas ma yin pa'i phyir ro/_/khams bcu zhes bya ba ni rnam par shes pa'i khams dang /_gzugs dang sgra dang chos kyi khams so/_/skye mched bzhi zhes bya ba ni gzugs dang sgra
[\[20b.2\]]dang yid dang chos kyi skye mched do/_/de dag nyid la zhes bya ba ni dad pa la sogs pa'o/_/rang bzhin gyis so sor ma brtags par zhes bya ba ni rang gi ngang gis te/_dge ba'i bshes gnyen la sogs pa'i stobs kyis ma yin zhes bya ba'i tha tshig go/_/'dod pa kun tu gnas pa'o zhes bya ba ni skye bas thob pa'i
[\[20b.3\]]'dod pa 'ba' zhig ma yin gyi/_dad pa la sogs pa dang lhan cig tu'o/_/dge ba sgom pa'o zhes bya ba ni thos pa las byung ba la sogs pa thams cad dge ba'i chos rnams su rig par bya'o/_/mtho ris dang phyug po'i rigs su skye ba yongs su 'dzin pa gnyis kyis ni mngon par mtho ba'i rgyu ston to/_/rnam par
[\[20b.4\]]byang ba'i rjes su mthun pa yongs su 'dzin pas ni mya ngan las 'das pa thob pa'i rgyu ston to/_/rnam par sun 'byin pa'i gnyen po zhes bya ba la sogs pa ni 'og nas 'chad do/_/de dag kyang gang zhe na/_de la rnam par sun 'byin pa'i gnyen po ni zag pa dang bcas pa'i 'dus byas rnams la nyes dmigs su
[\[20b.5\]]lta ba ste/_des nad dang 'bras la sogs pa'i rnam pas nye bar len pa'i phung po sun 'byin pa'i phyir ro/_/spong ba'i gnyen po zhes bya ba ni sbyor ba dang de ma thag pa'i lam ste/_de dag gis nyon mongs pa spong ba'i phyir ro/_/gzhi'i gnyen po ni rnam par grol ba'i lam rnams te/_de dag gis spong ba'i
[\[20b.6\]]thob pa kun tu 'dzin pa'i phyir ro/_/thag bsring ba'i gnyen po zhes bya ba ni de'i gong ma'i lam ste/_de sngar spangs pa'i nyon mongs pa thag bsring ba'i phyir ro/_/de las gzhan pa'i nyon mongs pa dang /_nye ba'i nyon mongs pa dang /_nyes par spyod pa kun nas slong ba'o zhes bya ba ni 'dod pa na spyod pa'i rang
[\[20b.7\]]'khrungs ma yin pa gang yin pa dang /_rang 'khrungs las ni nyes par spyod pa kun nas slong ba gang yin pa de mi dge ba'o/_/de las gzhan pa ni bsgribs pa'i lung du ma bstan par rig par bya'o/_/'tshe ba sngon du btang nas gang du lug dang ma he la sogs pa gsod pa dang /_lta ba ngan pa sngon du btang nas bsod
[\[21a\]]
[\[21a.1\]]nams 'dod pa dang /_mchog 'dod pa'i phyir gang du zas mi za ba la sogs pas nyon mongs pa der lha rten byed pa'o/_/'phen pa'am yongs su rdzogs par byed pa zhes bya ba ni ngan 'gro'i dbang du byas pa'o/_/bde 'gror ni yongs su rdzogs par byed pa nyid de/_gang gis 'dir skyes
[\[21a.2\]]nas dbul ba la sogs pa'i sdug bsngal ba'o/_/dge ba'i bar chad byed pa'i chos zhes bya ba ni rgyun mi 'chad par tshogs kyi nang du 'du ba la sogs pa'o/_/khams brgyad ces bya ba ni mig dang /_rna ba dang /_sna dang /_lce dang /_lus dang /_dri dang /_ro dang reg bya'i khams so/_/skye mched brgyad
[\[21a.3\]]ces bya ba ni de dag nyid do/_/sdang ba yang ma yin dang ba yang ma yin pa'i sems su gyur pa zhes bya bas ni dge ba dang mi dge ba las bzlog pa ston to/_/de dag nyid kyis yongs su zin pa zhes bya ba ni de'i rnam pa yid la brjod pa'i sgo nas 'jug pa'i phyir ro/_/de dag nyid brjod pa'i bag chags so/_/
[\[21a.4\]]zhes bya ba ni ming gi tshogs la sogs pas phyi ma la mngon par brjod pa 'byung bar bya ba'i phyir/_sems la bag chags bsgos pa'o/_/de dag gis yongs su zin pa'i sems dang sems las byung ba'i chos rnams kyis gang kun nas slong ba'o zhes bya ba ni sdang ba yang ma yin/_dang ba yang
[\[21a.5\]]ma yin pa'i sems su gyur pa'i ming la sogs pa mngon par brjod pa'i rnam pa rnams kyis kun nas slong ba'o/_/nyon mongs pa can yang ma yin dge ba yang ma yin pa'i sems dang ldan pa zhes bya ba ni/_gal te nyon mongs pa can yang ma yin la/_dge ba yang ma yin pa'i sems su gyur na/_de'i phyir
[\[21a.6\]]spyod lam la sogs pa lung du ma bstan par 'gyur ro/_/gzhan du na dge ba'am mi dge bar 'gyur te ci rigs su sbyar ro/_/'di lta ste so sor brtags pa ma yin pa la zhes bya bas ni dge ba las bye brag tu 'byed do/_/nyon mongs pa can ma yin pa'i sems kyis zhes bya bas ni/_mi dge ba las bye
[\[21a.7\]]brag tu 'byed do/_/yongs su 'dzin pas lung du ma bstan pa zhes bya ba ni bzo'i gnas la goms pa'i bag chags kyis de lta bu'i lus yongs su 'dzin pa'i phyir ro/_/so sor ma brtags pas sman bsten pa zhes bya bas ni nad kyi gnyen pos nad med par bya ba'i phyir ro/_/rgyu mthun pas lung du
[\[21b\]]
[\[21b.1\]]ma bstan pa gang zhe na sprul pa'i sems dang lhan cig skyes pa'o zhes bya ba ni sems dang sems las byung ba gang gis rtse ba'i phyir sprul pa sprul pa ste/_sems can la phan pa'i phyir na ni dge bar rig par bya'o/_/bstan pas kyang dge ba zhes bya ba la sogs pas ni/_gang sangs rgyas la sogs
[\[21b.2\]]pas 'dul ba'i don gyi dbang gi phyir kun tu ston pa'o/_/mi dge bar ji ltar kun tu ston ce na/_chom rkun la sogs par sprul nas de las gzhan pa'i sems can 'jigs par bya ba'i phyir lag pa dang /_rkang pa dang /_mgo gcod pa la sogs pa kun tu ston pa'i phyir ro/_/'dod chags dang ma 'brel ba
[\[21b.3\]]zhes bya ba ni/_'dod chags dang bral ba nyid kyi phyogs tsam dang yang mi ldan pa ste/_ting nge 'dzin ma thob pa zhes bya ba'i tha tshig go/_/gzhan du na ni mi lcogs pa med pa yang 'dod pa dang rab tu ldan par 'gyur ro/_/ting nge 'dzin thob ma thag tu spong ba la mngon par dga' ba'i mi mthun pa'i
[\[21b.4\]]phyogs su gyur ba'i gnas ngan len spangs ba'i phyir 'dod chags dang bral ba nyid kyi phyogs yod par rig par bya'o/_phyi rol gyi gzugs la sogs pa ni 'dir 'dod chags dang ma bral ba'i las kyi dbang gis grub pa'i phyir 'dod pa dang rab tu ldan pa'o/_/sems can thams
[\[21b.5\]]cad kyi thun mong gi las kyi dbang gis 'byung ba zhes bya ba ni gzugs dang gzugs med pa na spyod pa rnams na yang 'dod chags dang ma bral ba'i las kyi sa bon yod pa'i phyir ro/_/khams bzhi zhes bya ba ni dri dang ro dang /_sna dang lce'i rnam par shes pa'i khams so/_/skye mched gnyis
[\[21b.6\]]zhes bya ba ni dri dang ro'i skye mched do/_/de las gzhan pa'i phung po dang khams dang skye mched rnams kyi phyogs gcig go zhes bya ba ni gzugs dang gzugs med pa na spyod pa dang zag pa med pa ma gtogs pa'o/_/khams bzhi dang skye mched gnyis ma gtogs pa zhes bya ba ni bshad ma thag pa'o/_/
[\[21b.7\]]de las gzhan pa'i phung po dang khams dang skye mched rnams kyi phyogs gcig go zhes bya ba ni 'dod pa dang gzugs med pa na spyod pa dang zag pa med pa ma gtogs pa'o/_/phung po bzhi zhes bya ba ni tshor ba la sogs pa'o/_/khams gsum zhes bya ba ni yid dang chos dang yid kyi rnam par shes
[\[22a\]]
[\[22a.1\]]pa'i khams so/_/skye mched gnyis zhes bya ba ni yid dang chos kyi skye mched de/_de dag gi phyogs gcig ni 'dod pa dang gzugs na spyod pa dang zag pa med pa ma gtogs pa'o/_/phyogs gcig las 'dod chags dang bral ba nyid ces bya ba ni sa'i dbang du byas pa ste/_
[\[22a.2\]]sa brgyad pa'i bar du nyon mongs pa'i rnam pa spangs pa'i phyir ro/_/mtha' dag las 'dod chags dang bral ba nyid ces bya ba ni dgu pa spangs pa'i phyir ro/_/yang 'jig tshogs las 'dod chags dang bral ba nyid kyi dbang du byas nas slob pa ni phyogs gcig las 'dod chags dang bral ba nyid do/_/mi
[\[22a.3\]]slob pa ni mtha' dag las 'dod chags dang bral ba nyid du rig par bya'o/_/rtog pas 'dod chags dang bral ba nyid ces bya ba ni mthong ba'i lam gyis so/_/gnod pa'i 'dod chags dang bral ba nyid ces bya ba ni 'jig rten pa'i lam gyis so/_/legs par gnon pa'i 'dod chags dang bral
[\[22a.4\]]ba nyid ces bya ba ni 'jig rten las 'das pa'i phyir nyid kyis 'dod chags dang bral ba nyid du rig par bya'o/_/'dod chags dang bral ba nyid bcu zhes bya ba 'di la mi 'phrod par 'dzin pa'i don ni 'dod chags dang bral ba nyid kyi don du rig par bya'o/_/gdon mi za bar spong ba'i don du ni ma yin
[\[22a.5\]]no/_/thabs shin tu chen po thob pa thabs dma' ba la zhes bya ba ni grong khyer gyi gtso bo la sogs pa dang grong dpon la sogs pa lta bur rig par bya'o/_/byis pa rnams mya ngan las 'das pa la zhes bya ba ni de la zhi ba nyid du mi shes pa dang /_'jig tshogs la mngon par chags pa'i phyir ro/_/
[\[22a.6\]]mthong ba'i lam thob pa khams gsum pa la zhes bya ba ni 'du byed sdug bsngal ba nyid du yongs su shes pa dang ldan pa zag pa dang bcas pa'i dngos po thams cad la yid 'byung ba'i phyir ro/_/thar pa la brtson pa'i dge ba ni bslab par blta'o zhes bya ba ni tshogs bsags pa'i gnas skabs
[\[22a.7\]]nas bzung ste/_thar par bya ba'i phyir brtson par rig par bya'o/_/tshogs bsags pa'i gnas skabs ni mngon par 'gro ba thar pa'i cha dang mthun par rig par bya'o/_/khams bcu zhes bya ba ni rnam par shes pa'i khams bdun dang /_gzugs dang sgra dang chos kyi khams rnams so/_/
[\[22b\]]
[\[22b.1\]]skye mched bzhi zhes bya ba ni gzugs dang sgra dang yid dang chos kyi skye mched rnams so/_/bslabs pa'i mthar phyin pa zhes bya ba ni lhag pa'i tshul khrims dang /_lhag pa'i sems dang /_lhag pa'i shes rab ni bslab pa'o/_/mthar phyin pa ni dgra bcom pa zhes bya ba'i tha tshig go/_/so so'i
[\[22b.2\]]skye bo'i dge ba la sogs pa ni thar pa la brtson pa ma gtogs pa'o/_/de ni bslab pa la slob pas slob pa zhes bya'o/_/slob pa'i nyon mongs pa can dang lung du ma bstan pa zhes bya ba 'di la nyon mongs pa can ni mi dge ba'o/_/lung du ma bstan pa ni bsgribs pa'i lung du ma bstan pa ste/_ji ltar mthun mthun du
[\[22b.3\]]sbyor ro/_/mi slob pa'i lung du ma bstan pa zhes bya ba ni ma bsgribs pa'i lung du ma bstan par rig par bya'o/_/nyon mongs pa can gyi lta ba kun tu brtags pa rnams zhes bya ba ni dam pa'i chos ma yin pa nyan pa la sogs pa sngon du 'gro ba'i lta ba lnga po dag go/_/kun tu brtags pa smos pas ni lhan
[\[22b.4\]]cig skyes pa'i 'jig tshogs dang /_mthar 'dzin par lta ba bsal ba'i phyir ro/_/mthar 'dzin par lta ba lhan cig skyes pa ji lta bu zhe na/_mngon par rtogs pa la zhugs pa can nga'i bdag gang yin zhes skrag pa gang las byung ba'o/_/lta ba'i gnas zhes bya ba ni lta ba dang lhan cig
[\[22b.5\]]'byung ba'i chos rnams dang de'i sa bon no/_/the tshom gyi gnas kyang de bzhin du rig par bya'o/_/lta ba log par zhugs pa'i nyon mongs pa dang /_nye ba'i nyon mongs pa gang yin pa dag ces bya ba ni lta ba'i sgo nas zhugs pa dang /_de la dmigs pa'i 'dod chags pa gang yin pa'o/_/thams
[\[22b.6\]]cad kyi phyogs gcig go zhes bya ba ni bsgoms pas spang bar bya ba dang /_zag pa med pa ma gtogs pa'o/_/mthong bas spang bar bya ba las bzlog pa zag pa dang bcas pa'i chos rnams zhes bya ba ni nyon mongs pa can gyi lta ba kun tu brtags pa las gzhan pa'i zag pa dang bcas pa'i chos
[\[22b.7\]]rnams zhes bya ba'i tha tshig go/_/'dir zag pa dang bcas pa smos pas ni/_nges par 'byed pa'i cha dang mthun pa rnams kyang bsdu bar rig par bya ste/_gnas ngan len gyi rjes su 'brel pa yod pa'i phyir ro/_/thams cad kyi phyogs gcig go zhes bya ba ni mthong bas spang bar bya ba ni zag
[\[23a\]]
[\[23a.1\]]pa med pa ma gtogs pa'o/_/phung po rnams kyi phyogs gcig spang bar bya ba ma yin pa ni 'jig rten las 'das pa'i lam dang /_de'i rjes la thob pa'o/_/khams bcu dang skye mched bzhi zhes bya ba ni de dang 'dus ma byas so/_/ci 'dra ba'i gzugs dang /_sgra'i khams
[\[23a.2\]]spang bar bya ba ma yin zhe na/_mi slob pa'i lus dang /_ngag gi las kyi rang bzhin no/_/chos kyi khams dang skye mched kyi phyogs gcig ma gtogs par zhes bya ba ni 'dus ma byas kyi mtshan nyid do//_//bam po gsum pa/_bdag dang chos rgyu med pa dang /_dbang phyug la sogs
[\[23a.3\]]pa'i rgyu las byung bar mngon par zhen pa spang ba'i phyir ro/_/bcom ldan 'das kyis rten cing 'brel bar 'byung ba'i mtshan nyid gang gsungs pa ni 'di yod pas/_'di 'byung /_'di skyes pa'i phyir 'di skye ba ste/_'di ltar ma rig pa'i rkyen gyis 'du byed rnams zhes bya ba la sogs pa gsungs
[\[23a.4\]]so/_/de la 'di yod pas 'di 'byung zhes bya ba ni g.yo ba med pa'i rkyen las byung ba'i phyir te/_/rkyen yod na 'bras bu 'byung bar zad kyi 'bras bu 'byung bar bya ba'i phyir rkyen la g.yo ba ni ci yang med ces bya ba'i tha tshig go/_/'di skyes pa'i phyir 'di skye ste zhes bya ba ni mi rtag pa'i rkyen las byung ba'i phyir
[\[23a.5\]]te/_ma byung ba'i rgyu las 'bras bu 'byung ba ma grub pa'i phyir ro/_/ma rig pa'i rkyen gyis 'du byed rnams zhes bya ba la sogs pa ni nus pa'i rkyen las byung ba'i phyir ro/_g.yo ba med cing mi rtag pa yin du zin kyang rkyen gang yang rung ba las 'bras bu thams cad mi 'byung gi nus pa'i rkyen las
[\[23a.6\]]'byung ste 'di ltar ma rig pa'i rkyen gyis 'du byed rnams 'byung ba nas skye ba las rga shi 'byung ba'i bar du'o/_/ma rig pa la sogs pa yan lag bcu gnyis rnam par phye ba gang yin pa de dag ni mdor bsdu na yan lag bzhir 'gyur te/_'phen pa'i yan lag la sogs pa'o/_/'byung ba
[\[23a.7\]]bstan pa la ni 'di dag tsam zhig bstan par bya ste/_'di ltar rgyu'i dus na gang gis 'phen pa dang /_gang 'phen pa dang /_'bras bu'i dus na gang gis mngon par 'grub pa dang /_gang mngon par 'grub pa ste/_de dag thams cad ni yan lag 'di rnams kyis bstan par rig par bya'o/_/
[\[23b\]]
[\[23b.1\]]de la 'phen pa'i yan lag ni ma rig pa dang /_'du byed dang rnam par shes pa ste/_ma 'ongs pa'i skye ba mngon par 'grub par 'gyur bar bden pa rnams mi shes pa sngon du 'gro ba'i las kyi bag chags sems la bsgo ba'i phyir ro/_/'phangs pa'i yan lag ni ming dang gzugs dang /_
[\[23b.2\]]skye mched drug dang /_reg pa dang /_tshor ba ste/_sems kyi bag chags kyi ming dang gzugs la sogs pa snga ma la phyi ma brten nas rim gyis mngon par 'grub par bya ba'i ched du sems kyi bag chags de dag gi sa bon brtas pa'i phyir ro/_/mngon par 'grub par byed pa'i yan lag gi sred
[\[23b.3\]]pa dang /_len pa dang /_srid pa ste/_'dod chags la sogs pa'i srid pa ma spangs pa'i dbang gis 'dod pa la sogs par legs par spyod pa dang /_nyes par spyod pa'i rnam pa la goms par dga' ba sngon du 'gro ba'i 'dun pa dang /_'dod chags kyis nye bar len pa dang bcas pa'i
[\[23b.4\]]rnam par shes pa yod par gyur na 'chi ba'i dus na 'bras bu 'byin par bya ba la 'dun pa dang /_'dod chags kyi rjes su mthun pa'i las gang yang rung ba'i bag chags mngon du 'gyur ba'i phyir ro/_/mngon par grub pa'i yan lag ni skye ba dang rga shi ste/_rnam pa des de las gzhan gyi bag
[\[23b.5\]]chags mngon du gyur na ji ltar 'phangs pa bzhin du 'gro ba dang skye gnas la sogs pa'i bye brag tha dad pa'i ris mthun pa gang yang rung bar ming dang gzugs la sogs pa mngon par 'grub pa'i phyir ro/_/skye ba dang rga shi smos pa ni 'dus byas kyi mtshan nyid gsum gyi skabs kyis skyo
[\[23b.6\]]bar bya ba'i phyir ro/_/rga ba dang 'chi ba yan lag gcig tu bya ba ni rga ba med par yang 'chi ba srid pa'i phyir ro/_/mngal nas skye ba'i skye gnas su ming dang gzugs la sogs pa med par skye mched drug la sogs pa 'byung ba ni de lta ma yin te/_de'i phyir de dag yan lag so sor bya
[\[23b.7\]]bar rig par bya'o/_/yan lag rkyen nyid du rnam par gzhag pa ni rkyen bzhi'i dbang du byas pa ste/_de la ma rig pa ni 'du byed rnams kyi rkyen te/_snga logs su byung ba'i bag chags kyis rgyu'i rkyen to/_/des yongs su bsgos pa'i rgyu las byung ba'i las rnams yang srid par mngon
[\[24a\]]
[\[24a.1\]]par 'du byed par nus pa'i phyir te/_de'i tshe kun tu 'byung ba'i tshul can no/_/shugs kyis zhes bya ba ni de ma thag pa'i rkyen te/_de'i tshe 'phen pa'i bye brag gis 'du byed kyi rgyun gyi rgyun chags par 'byung ba'i phyir ro/_/yid la byed pas zhes bya ba ni dmigs
[\[24a.2\]]pa'i rkyen te/_rmongs pa'i dus na mchog la sogs par tshul bzhin ma yin pa yid la byed pas dmigs pa'i phyir ro/_/lhan cig byung bas zhes bya ba ni bdag po'i rkyen te/_de'i dbang gis de dang mtshungs par ldan pa'i sems las byung ba rnams dmigs pa la phyin ci log tu mngon par
[\[24a.3\]]'du byed pa'i phyir ro/_/ma rig pa ni srid pa la sems can rnams rmongs par byed ces bya ba ni des bsgribs pa rnams sngon gyi mtha' dang phyi ma'i mtha' dang bar gyi mtha' yang dag pa ji lta ba bzhin du yongs su mi shes pa'i phyir te/_'di ltar ci bdag 'das pa'i dus na byung ba zhig gam/_'on te
[\[24a.4\]]ma byung ba zhig snyam pa la sogs pa de ltar the tshom za ba'o/_/'du byed rnams kyi rkyen kyang yin no zhes bya ba ni de'i dbang gis yang srid pa'i las la sogs pa'i phyir ro/_/'du byed rnams ni yang 'gro ba rnams su sems can dag rnam par 'byed ces bya ba ni las kyi dbang gis sems
[\[24a.5\]]can rnams 'gro ba gzhan du 'gro ba sna tshogs pa'i phyir ro/_/rnam par shes pa'i bag chags kyi rkyen kyang yin zhes bya ba ni phyi ma la ming dang gzugs la sogs pa 'grub par 'gyur bar sa bon gso bar byed pa'i phyir ro/_/rnam par shes pa ni sems can rnams kyi las kyi 'ching ba 'dzin pa
[\[24a.6\]]zhes bya ba ni 'du byed kyis bskyed pa'i bag chags dang lhan cig 'byung ba'i phyir ro/_/ming dang gzugs kyi rkyen kyang yin zhes bya ba ni rnam par shes pa ma'i mngal du zhugs na ming dang gzugs kyi lus 'phel bar 'gyur ba'i phyir ro/_/ming dang gzugs ni sems can rnams lus
[\[24a.7\]]len du 'jug ces bya ba ni de grub na sems can rnams ris mthun par gzhan la brten pa'i phyir ro/_/ming dang gzugs la sogs pa skye mched drug la sogs pa'i rkyen du 'gyur ba ni yan lag snga ma la brten nas yan lag phyi ma 'grub par blta'o/_/skye mched drug ni sems can rnams
[\[24b\]]
[\[24b.1\]]lus rdzogs par len du 'jug pa zhes bya ba ni de 'grub na dbang po gzhan ma tshang ba med pa'i phyir ro/_/reg pa ni yul gyi longs spyod la sems can rnams 'dzud pa zhes bya ba ni de'i sgo nas bde ba myong bar 'gyur ba la sogs pa'i yul rnam pa gsum la longs spyod pa'i phyir ro/_/tshor ba
[\[24b.2\]]ni skye ba'i longs spyod la sems can rnams 'dzud pa zhes bya ba ni de la brten nas 'dod pa la sogs pa'i las kyi rnam par smin pa la nye bar spyod pa'i phyir ro/_/srid pa'i rkyen kyang yin no zhes bya ba ni de dang phrad pa la sogs par 'dod pa'i sgo nas sred pa 'byung ba'i phyir ro/_/sred pa ni sems
[\[24b.3\]]can rnams kyi skye ba 'dren pa zhes bya ba ni de'i dbang gis tshe gzhan du brgyud pa rgyun mi 'chad pa'i phyir ro/_/len pa'i rkyen kyang yin no zhes bya ba ni ro myang bar 'dod pa'i sgo nas 'dod pa la sogs pa la 'dun pa dang 'dod chags 'byung ba'i phyir ro/_/len pa ni yang srid pa len pa'i phyir sems
[\[24b.4\]]can rnams kyi rnam par shes pa nye bar len pa dang bcas par byed ces bya ba ni sems can dmyal ba la sogs pa'i 'gro ba bye brag can du yang srid pa'i nying mtshams sbyor bar 'gyur ba'i las kyi bag chags nges par byed pa'i phyir ro/_/srid pa'i rkyen kyang yin no zhes bya ba ni de'i dbang gis
[\[24b.5\]]'du byed kyi bag chags 'byung ba rnyed pa'i phyir ro/_/srid pa ni yang srid par sems can rnams mngon du phyogs par byed ces bya ba ni de ma thag tu 'gro ba gzhan 'dren pa'i phyir ro/_/skye ba'i rkyen kyang yin no zhes bya ba ni de las ris mthun pa gzhan 'byung ba'i phyir ro/_/skye ba ni ming dang
[\[24b.6\]]gzugs la sogs pa'i rim gyis sems can mngon par 'grub par byed pa ni phyi ma phyi ma'i gnas skabs gzhan 'dren pa'i phyir ro/_/rga shi'i rkyen kyang yin no zhes bya ba ni skye ba yod na de'i rgyus gzhan du 'gyur ba dang /_'jig pa srid pa'i phyir ro/_/rga shi ni yang dang yang na tshod 'gyur
[\[24b.7\]]ba dang /_srog 'gyur ba la sems can rnams sbyor ba'o zhes bya ba ni dar la bab pa dang /_tshe rnam par 'jig pa la sbyor ba'o/_/rnam par shes pa las kyi kun nas nyon mongs par bsdu ba ni rnam par shes pa'i yan lag 'du byed kyi bag chags kyis rab tu phye ba'i phyir ro/_/byed pa po
[\[25a\]]
[\[25a.1\]]med pa'i don zhes bya ba ni dbang phyug la sogs pa'i byed pa po dang bral ba'i phyir ro/_/rgyu dang bcas pa las byung ba'i don zhes ba ba ni ma rig pa'i rgyu las byung ba'i phyir ro/_/sems can med pa'i don zhes bya ba ni rang bzhin gyis bdag med pa'i phyir ro/_/gzhan gyi
[\[25a.2\]]dbang gis don zhes bya ba ni skyen la rag las pa'i phyir ro/_/g.yo ba med pa'i don zhes bya ba ni rkyen rnams byed pa med pa'i phyir ro/_/mi rtag pa'i don zhes bya ba ni ther zug ma yin pa'i phyir ro/_/skad cig ma'i don zhes bya ba ni skyes pa'i dus las pha rol tu mi gnas pa'i phyir ro/_/rgyu dang 'bras
[\[25a.3\]]bu'i rgyud rgyun mi 'chad pa'i don zhes bya ba ni rgyu'i skad cig 'gag pa dus mnyam du 'bras bu'i skad cig 'byung ba'i phyir ro/_/rgyu dang 'bras bu mthun pa'i don zhes bya ba ni thams cad las thams cad mi 'byung ba'i phyir ro/_/rgyu dang 'bras bu sna tshogs kyi don zhes bya ba ni rgyu du ma dang gcig gi rnam pa
[\[25a.4\]]las 'bras bu'i rnam pa gcig dang du ma 'byung ba'i phyir ro/_/rgyu dang 'bras bu so sor nges pa'i don zhes bya ba ni rgyu gzhan las 'bras bu gzhan mi 'byung ba'i phyir ro/_/yang don 'di dag gis rten cing 'brel bar 'byung ba rnam pa lngas zab par rig par bya ste/_rgyus zab pa ni mi mthun pa'i rgyu dang /_
[\[25a.5\]]rgyu med par smra ba'i gnyen por don gnyis kyis zab bo/_/mtshan nyid kyis zab pa ni bdag med pa nyid kyis te don gcig gis so/_/skye pas zab pa ni rkyen rnams las 'bras bu 'byung ba yang des ma byas pa'i phyir te/_don gnyis kyis so/_/gnas pas zab pa ni gnas med kyang gnas par snang ba'i phyir
[\[25a.6\]]te/_don gnyis kyis so/_/'byung bas zab pa ni rgyu las 'bras bu 'byung ba rnam par shes par dka' ba'i phyir te/_don bzhis zab pa'o/_/byed pa po med kyang las dang byed pa dang /_de'i 'bras bu la spyod pa yod de/_'di ni 'dir las dang 'bras bu chud mi za bar rig par bya'o/_/chos ni bdag
[\[25a.7\]]nyid kyis ma byas pa ste/_gang gis byed pa de ma skyes te med pa'i phyir ro/_/gzhan gyis kyang ma byas te rkyen rnams byed pa po ma yin pa'i phyir ro/_/gnyis kas kyang ma byas te/_rgyu de gnyis kyis ma byas pa'i phyir ro/_/rang gis byed pa dang /_gzhan gyis byed pa dang /_rgyu med pa las byung ba yang ma
[\[25b\]]
[\[25b.1\]]yin no zhes bya ba ni rkyen rnams 'bras bu skyed nus pa'i phyir ro/_/rnam grangs gzhan du na bdag nyid kyis ma byas pa ni rkyen la ltos pa'i phyir ro/_/gzhan gyis ma byas pa ni rkyen yod du zin kyang sa bon med pa ni mi skye ba'i phyir ro/_/gnyi gas ma byas pa ni de gnyi ga la g.yo ba med pa'i phyir ro/_/rgyu med
[\[25b.2\]]pa las byung ba yang ma yin pa ni sa bon dang rkyen rnams la nus pa yod pa'i phyir ro/_/gzhan yang /_rang gi sa bon las te gzhan las min/_/de la ltos phyir bdag gis byas ma yin/_/g.yo ba med phyir gnyis kyis ma byas la/_/de ni nus pas rgyu med byung ma yin/_/bdag las ma yin
[\[25b.3\]]gzhan las ma yin zhes bya bas/_mu rnam pa gnyis spong yang rten cing 'brel bar 'byung ba zab par 'gyur na/_gang du mu bzhi char spong ba lta smos kyang ci dgos/_de lta bas na 'di mchog tu zab par rig par bya'o/_/rnam par shes pa 'byung ba'i rab tu dbye ba zhes bya ba ni mig dang gzugs la
[\[25b.4\]]brten nas mig gi rnam par shes pa 'byung ba zhes bya ba la sogs pa'o/_/'chi 'pho ba dang skye ba'i rab tu dbye ba zhes bya ba ni sems can gyi 'jig rten gyi dbang du byas pa ste/_ma rig pa'i rkyen gyis 'du byed rnams zhes bya ba la sogs pa'o/_/phyi'i lo tog 'byung ba'i rab tu dbye ba zhes bya ba ni sa bon la brten
[\[25b.5\]]nas myu gu/_myu gu la brten nas sdong bu ste/_de bzhin du sbu gu dang 'dab ma dang /_/me tog dang 'bras bu rnams kyang sbyar bar rig par bya'o/_/'jig pa dang chags pa'i rab tu dbye ba zhes bya ba ni sems can thams cad kyi thun mong gi las kyi dbang la brten nas sa chen po la sogs pa 'byung ba'i phyir ro/_/
[\[25b.6\]]zas kyis brten pa'i rab tu dbye ba zhes bya ba ni zas bzhi la brten nas sems can rnams khams gsum na gnas pa'i phyir ro/_/'dod dang mi 'dod pa'i 'gro ba rnam par 'byed pa'i rab tu dbye ba zhes bya ba ni legs par spyad pa dang nyes par spyad pa la brten nas bde 'gro dang ngan 'gror 'gro ba'i phyir ro/_/rnam
[\[25b.7\]]par dag pa'i rab tu dbye ba zhes bya ba ni thar pa'i cha dang mthun pa la brten nas nges par 'byed pa'i cha dang mthun pa 'byung ba nas mthong ba dang bsgom pa'i lam gyi rim gyis dgra bcom pa thob pa'i bar dang /_gzhan gyi sgra la brten nas nang du tshul bzhin yid la byed pa dang /_yang dag pa'i lta ba dang gang
[\[26a\]]
[\[26a.1\]]zag pa thams cad zad pa'i bar du'o/_/mthu stobs kyis rab tu dbye ba zhes bya ba ni thob pa la brten nas mngon par shes pa la sogs pa yon tan khyad par can rnams 'byung ba'i phyir ro/_/de ltar rab tu dbye ba 'di dag gis 'du byed rnams rten cing 'brel bar 'byung ba rgya cher rtogs
[\[26a.2\]]par bya'o/_/kun nas nyon mongs pa'i lugs dang mthun pa dang lugs dang mi mthun pa zhes bya ba ni 'byung ba'i rim pa'i dbang du byas pa ste/_ma rig pa'i rkyen gyis 'du byed rnams zhes bya ba la sogs pa ni lugs dang mthun par ston to/_/rga shi dang rga shi kun 'byung ba dang /_rga shi 'gog pa
[\[26a.3\]]dang /_rga shi 'gog par 'gro ba'i lam zhes bya ba ni/_bden pa rnam par gzhag pa'i dbang du byas pa ste/_lugs dang mi mthun pa bstan par rig par bya'o/_/de bzhin du ma rig pa 'gags pas 'du byed 'gag ces bya ba la sogs pa ni rnam par byang ba'i lugs dang mthun pa ston to/_/gang
[\[26a.4\]]med na rga shi mi 'byung ba dang /_gang 'gags na rga shi 'gags pa zhes bya ba ni lugs dang mi mthun pa ston to/_/rgyu'i rkyen gang zhe na/_kun gzhi rnam par shes pa dang /_dge ba'i bag chags so zhes bya ba ni zag pa dang bcas pa dang /_zag pa med pa'i 'du byed rnams dang go rims bzhin no/_/kun
[\[26a.5\]]gzhi rnam par shes pa ni rnam pa gnyis te/_rnam par smin pa dang /_mngon par 'du byed pa las byung ba'o/_/de la rnam par smin pa ni skye bas 'thob pa rnams kyi rgyu'i rkyan to/_/mngon par 'du byed pa las byung ba ni sbyor ba las byung ba rnams kyi ste/_phyi ma la kun gzhi rnam par shes pa gzhan gyi rgyu'i rkyen
[\[26a.6\]]du blta bar bya'o/_/mngon par 'du byed pa las byung ba'i kun gzhi rnam par shes pa ni/_tshe de'i 'jug pa'i rnam par shes pa dang lhan cig 'byung ba'i bag chags bsgos par rig par bya'o/_/dge ba'i bag chags ni thar pa'i cha dang mthun pa rnams kyi bag chags su blta bar bya ste/_de dag ni
[\[26a.7\]]'jig rten las 'das pa thob pa'i rgyu mthun pa'i chos kyi rgyu las byung ba'i phyir de'i bag chags ni 'jig rten las 'das pa'i chos kyi rgyu nyid du rig par bya'o/_/yang ngo bo nyid ces bya ba la sogs pas ni rgyu drug po dag rgyu'i rkyen du ston to/_/de la ngo bo nyid dang rab tu dbye ba ni byed pa'i rgyur rnam par
[\[26b\]]
[\[26b.1\]]gzhag go/_/tshig lhag ma rnams ni go rims bzhin du lhan cig 'byung ba dang /_mtshungs par ldan pa dang /_skal ba mnyam pa dang /_kun tu 'gro ba dang /_rnam par smin pa'i rgyu rnams su rnam par gzhag par rig par bya'o/_/rgyu'i ngo bo nyid kyi dbang du byas nas byed pa'i rgyu rnam par gzhag pa'i
[\[26b.2\]]phyir rgyu thams cad ni byed pa'i rgyu'i nang du 'dus par rig par bya'o/_/grogs la sogs pa ni bye brag bstan pa'i phyir so sor rnam par gzhag go/_/byed pa'i rgyu'i rab tu dbye ba la/_rnam par shes pa'i tshogs la sogs gang bstan pa de ni dpe tsam du blta bar bya'o/_/phyogs 'dis ni de
[\[26b.3\]]lta bu'i rang bzhin can gzhan la yang mngon par brtag par bya ba'i phyir ro/_/de la 'byung ba'i byed rgyu ni de las 'bras bu ma byung ba 'byung ba'i phyir ro/_/gnas pa'i byed rgyu ni skyes pa'i rgyud rgyun mi 'chad par byed pa'i phyir ro/_/rten pa'i byed rgyu ni ltung ba'i gegs byed pa'i phyir ro/_/gsal ba'i
[\[26b.4\]]byed rgyu ni sgrib pa bsal bar byed pa'i phyir ro/_/'gyur ba'i byed rgyu ni rgyud gzhan du 'gyur bar byed pa'i phyir ro/_/'bral ba'i byed rgyu ni 'brel ba gnyis su gcod pa'i phyir ro/_/bsgyur ba'i byed rgyu ni de'i cha shas yul gzhan du 'pho bar byed pa'i phyir ro/_/yid ches pa'i byed rgyu ni des
[\[26b.5\]]lkog tu gyur pa rjes su dpag pa'i phyir ro/_/yid ches par byed pa'i byed rgyu ni des yang dag par nges par byed pa'i phyir ro/_/thob pa'i byed rgyu ni des thob par byed pa'i rgyu'i phyir ro/_/tha snyad kyi byed rgyu ni ming ji lta ba bzhin du mtshan mar 'dzin pas mngon par zhen nas rjes su tha snyad 'dogs
[\[26b.6\]]pa'i phyir ro/_/ltos pa'i byed rgyu ni gzhan du 'dod pa 'byung ba'i rgyu yin pa'i phyir ro/_/'phen pa'i byed rgyu ni de'i rgyu las byung ba gnas skabs gzhan du gcig nas gcig tu brgyud de 'byung bas 'phen pa'i phyir ro/_/mngon par 'grub pa'i byed rgyu ni de ma thag tu 'byung ba bskyed pa yin pa'i phyir ro/_/
[\[26b.7\]]yongs su 'dzin pa'i byed rgyu ni rang gi sa bon las byung ba stobs bskyed pa'i phyir ro/_/chud par byed pa'i byed rgyu ni de'i rjes su mthun pas 'grub pa'i phyir ro/_/so sor nges pa'i byed rgyu ni rang bzhin tha dad pas 'bras bu gzhan dang gzhan 'byung ba'i phyir ro/_/lhan cig byed pa'i byed rgyu ni rang gi 'bras
[\[27a\]]
[\[27a.1\]]bu 'grub par byed pa la rgyu gzhan la ltos pa'i phyir ro/_/mi mthun pa'i byed rgyu ni gegs byed pa'i phyir ro/_/mi mthun pa ma yin pa'i byed rgyu ni de las bzlog par rig par bya'o/_/'di lta ste 'byung ba rnams dang /_'byung ba las gyur pa'o zhes bya ba ni ji ltar mthun mthun du sbyar
[\[27a.2\]]gyi tshogs pa thams cad dang /_gzugs la sogs pa 'byung ba las gyur pa la 'byung ba chen po bzhi po dag gdon mi za bar 'byung ba ni ma yin no/_/de'i phyir gang na gang yod pa de ni de dang lhan cig 'byung ste/_gang yang rung ba zhig med na ni ma yin no/_/de ltar na grogs su nges pas lhan cig 'byung
[\[27a.3\]]ba'i rgyur rnam par gzhag go/_/'byung ba dag dang 'byung ba las gyur pa zhes bya bas de ni dper brjod pa tsam du zad par rig par bya'o/_/sems dang sems las byung ba rnams ni gang yang rung ba zhig med na mi 'byung bar nges pa'i phyir ro/_/gal te de ltar na mtshungs par ldan pa'i rgyu logs shig tu
[\[27a.4\]]gzhag tu med par 'gyur te/_sems dang sems las byung ba rnams lhan cig 'byung ba'i rgyu'i nang du 'dus pa'i phyir ro/_/de ltar yin du zin kyang don gzhan gyis mtshungs par ldan pa'i rgyur 'gyur te/_chos gang dag lhan cig 'byung bas dmigs pa mthun par rtogs kyi gang yang rung ba zhig ma tshang
[\[27a.5\]]na ma yin pa ste/_'di lta ste sems dang sems las byung ba rnams so/_/sngon dge ba dang mi dge ba dang lung du ma bstan pa'i chos bsgoms pa rnams zhes bya ba ni sngon goms par byas pa rnams te/_sngon kun tu spyad ces bya ba'i tha tshig go/_/phyi ma'i mtha' gong nas gong du shin tu rgyas pa dang
[\[27a.6\]]mchog tu rgyas par 'byung ba gang yin pa'o zhes bya ba ni de dag gi sa bon yongs su gsos pa rnams te/_de'i rgyu las byung ba rnams ma 'ongs pa'i dus na khyad par can du 'byung bar blta'o/_/de ltar na skal ba mnyam pa'i rgyu 'di ni 'dra ba rnams kyi rgyas par byed pa'i rgyur rnam par gzhag go/_/kun tu 'gro
[\[27a.7\]]ba'i rgyu ni 'dra ba rgyas par byed pa 'ba' zhig tu ma zad kyi/_'dod chags la sogs pa nyon mongs pa gang yang rung ba goms par byas pas zhe sdang la sogs pa'i rgyun rgyas par bstan par byed par 'gyur te/_de'i phyir dam du 'ching bar byed pas na thar pa thob pa'i bar du gcod pa'i phyir rnam par gzhag
[\[27b\]]
[\[27b.1\]]par rig par bya'o/_/rnam par smin pa'i rgyu ni phyi ma la gcig tu mi 'dra ba ma bsgribs la lung du mi ston pa'i lus su bsdus pa ste/_rnam par smin pa 'phen pa'i phyir yongs su 'dzin pa'i don gyis rnam par gzhag go/_/dge ba zag pa dang bcas pa smos pa ni zag pa med pa rnams kyi skye ba dang mi mthun pas
[\[27b.2\]]'phen pa ma yin pa'i phyir ro/_/rgyun mi 'chad par bar chad med pa zhes bya ba ni gdon mi za bar skad cig gi bar chad med pa ma yin gyi sems gzhan gyi bar chad med pa yang 'dir bar chad med par blta bar bya ste/_gzhan du na snyoms par 'jug pa'i sems ni sems med pa la snyoms par
[\[27b.3\]]'jug pa las langs pa'i sems kyi de ma thag pa'i rkyen du ni mi 'gyur ba'i rigs na 'gyur bas de'i phyir rgyud gcig la phyi ma'i sems dang /_snga ma'i sems kyi bar du sems gzhan gyis bar du ma chod pa ni de ma thag pa'i rkyen to/_/sems la ji lta bar sems las byung ba rnams kyang de bzhin du
[\[27b.4\]]rig par bya'o/_/mthun pa dang mi mthun pa las sems dang sems las byung ba 'byung ba'i de ma thag pas kyang zhes bya ba la/_sems dang sems las byung ba'i dge ba rnams ni mthun pa dge ba rnams dang /_mi mthun pa mi dge ba dang /_lung du ma bstan pa de ma thag tu 'byung ba rnams kyi de ma
[\[27b.5\]]thag pa'i rkyen to/_/de bzhin tu mi dge ba dang lung du ma bstan pa rnams kyang rang dang gzhan gyi rnam pa rnams dang sbyar bar bya'o/_/de bzhin du 'dod pa na spyod pa rnams ni 'dod pa na spyod pa rnams dang /_gzugs dang gzugs med pa na spyod pa dang /_zag pa med pa de ma thag tu 'byung ba rnams kyi
[\[27b.6\]]de ma thag pa'i rkyen to/_/de bzhin du gzugs na spyod pa la sogs pa yang so sor gzugs na spyod pa la sogs pa dang /_'dod pa na spyod pa la sogs pa de ma thag tu 'byung ba rnams kyi de ma thag pa'i rkyen to zhes sbyar bar bya'o/_/ci sems can thams cad kyi de ma thag tu sems thams cad 'byung
[\[27b.7\]]ngam/_'on te nges pa yod ce na/_nges pa yod ces bya ste sems 'di'i 'og tu sems 'di dang 'di 'byung ngo zhes brjod na ni brjod pa mang bar 'gyur ro/_/de lta bas na spyir sems 'byung ba'i mtshan nyid tsam rnam par gzhag go/_/'di ltar stobs bcus sems 'byung bar rig par bya ste/_'dris
[\[28a\]]
[\[28a.1\]]pa'i stobs dang /_'dun pa'i stobs dang /_sbyor ba'i stobs dang /_snyoms par 'jug pa'i stobs dang /_'phen pa'i stobs dang /_rgyu'i stobs dang /_yul gyi stobs dang /_dran pa'i stobs dang /_yid la byed pa'i stobs dang /_nying mtshams sbyor ba'i stobs
[\[28a.2\]]kyis so/_/'dris pa'i stobs ni rnam pa gsum ste/_chung ngu dang 'bring dang /_chen po'o/_/snyoms par 'jug pa dang gnas pa dang /_ldang ba'i rgyu rnams mi mngon pa'i phyir chung ngo /_/mngon par legs par ma 'dris pa'i phyir 'bring ngo /_/legs par 'dris pa'i phyir chen po'o/_/de la
[\[28a.3\]]'dris pa chung ngu'i stobs kyis ni bsam gtan dang gzugs med pa rnams la mthar gyis snyoms par 'jug par rig par bya'o/_/'bring gis ni gcig gis bar du gcod pa'i tshul gyis thod rgal du snyoms par 'jug go/_/chen pos ni ji ltar 'dod pa'am thams cad la thod rgal du zhugs
[\[28a.4\]]nas lugs dang mthun pa dang lugs dang mi mthun par snyoms par 'jug par rig par bya'o/_/'dun pa'i stobs kyis ni bsam gtan gnyis pa thob pa bsam gtan dang po la snyoms par zhugs la/_gal te 'dod na bsam gtan gnyis pa'i sa pa las ldang ba'i sems mngon du byed do/_/
[\[28a.5\]]gzhan du 'dod na yang 'dod pa na spyod pa dge ba'am ma bsgribs pa'i lung du ma bstan pa mngon du byed do/_/de bzhin du gzhan la'ang rgya cher sbyar bar bya'o/_/sbyor ba'i stobs kyis ni 'dod pa na spyod pa'i dge ba nyid kyi mjug thogs su thog ma kho nar gzugs na spyod pa'i sems 'byung ngo /_/mi
[\[28a.6\]]lcogs pa med pa'i dge ba'i mjug thogs su dngos gzhi'o/_/dngos gzhi'i mjug thogs su bsam gtan gnyis pa'i nyer bsdogs zhes bya ba la sogs pa nas rgya cher srid pa'i rtse mo'i bar du rig par bya'o/_/snyoms par 'jug pa'i stobs kyis ni dag pa la snyoms par 'jug pa'i sems
[\[28a.7\]]res 'ga' ni dag pa pa gnyis skye'o/_/res 'ga' ni nyon mongs pa can no/_/'phen pa'i stobs kyis ni ting nge 'dzin las langs nas rgyu ba na ji srid du de dang mi mthun pa nyon mongs pa kun tu 'byung bas yongs su nyams par ma gyur pa de srid du mnyam par gzhag pa'i sa pa'i sems dang /_mnyam
[\[28b\]]
[\[28b.1\]]par ma bzhag pa'i skad cig 'dren mar rjes su 'jug go/_/de dang mi mthun pa nyon mongs pa dang mtshungs par ldan pa'i sems ni rgyu la sogs pa'i stobs bzhis kun tu 'byung bar rig par bya'o/_/de la rgyu'i stobs kyis ni gal te gdon mi za bar yongs su nyams par 'gyur ba'i sgrib pa sngon bsags par
[\[28b.2\]]gyur pa'o/_/yul gyi stobs kyis ni gal te 'dod chags la sogs pa 'byung ba dang mthun pa/_sdug pa la sogs pa'i mtshan ma'i stobs shas che ba'i yul snang bar 'gyur ba'o/_/dran pa'i stobs kyis ni gal te dran pa'i kun tu rtog pa dag gis 'das pa'i yul la 'pho bar byed pa'o/_/yid la byed pa'i
[\[28b.3\]]stobs kyis ni gal te spyod pa'i yid la byed pas sdug pa'i mtshan ma gang yang rung ba yid la byed pa'o/_/nying mtshams sbyor ba'i stobs kyis ni/_'chi ba'i sems rnam pa dgu ste lus la sred pa dang mtshungs par ldan pa khams gsum du so sor 'dod pa dang gzugs dang /_gzugs med pa na spyod pa dag
[\[28b.4\]]go/_/de la 'dod pa'i khams nas shi 'phos nas 'dod pa'i khams de nyid du nying mtshams sbyor ba'i 'dod pa na spyod pa'i lus la sred pa dang mtshungs par ldan pa ni 'chi 'pho ba'i sems su rig par bya'o/_/gzugs dang gzugs med pa'i khams su nying mtshams sbyor ba'i sems ni gzugs dang gzugs
[\[28b.5\]]med pa na spyod pa'i 'chi ba'i sems su rig par bya'o/_/de bzhin du gzugs dang gzugs med pa'i khams nas shi 'phos nas de nyid dang /_gzhan du skyes pa'i sems kyang drug tu sbyar bar bya'o/_/lus la sred pa de ni lhan cig skyes pa dang /_dmigs pa la mi spyod pa dang /_bsgribs pa'i lung du ma bstan
[\[28b.6\]]pa'o/_/lus dang lhan cig skyes pa 'di ni dmigs pa ni rnam pa yongs su mi gcod par rig par bya ste/_de'i dbang gis de ma thag tu so so'i skye bo rnams ni bar ma do'i srid par nying mtshams sbyor ro/_/'phags pa 'dod chags dang ma bral ba rnams ni 'chi ba'i dus na ji tsam du 'du shes mi gsal ba'i
[\[28b.7\]]gnas skabs su ma gyur pa de srid du sred pa de kun tu 'byung ngo /_/de dag ni yongs su rtogs nas gnyen pos tshar gcod do/_/'phags pa 'dod chags dang bral ba rnams ni ma spongs su zin kyang gnyen po'i stobs che bas de kun tu mi 'byung ngo /_/de'i bag la nyal gyi dbang gis ni de dag nying mtshams
[\[29a\]]
[\[29a.1\]]sbyor ro/_/bar ma do'i srid pa'i nying mtshams sbyor ba'i skad cig ni rtag tu ma bsgribs pa'i lung du ma bstan pa nyid de/_rnam par smin pa'i phyir ro/_/de'i 'og tu ni dge ba dang mi dge ba dang lung du ma bstan pa ji ltar mthun mthun du sbyar te/_'chi 'pho ba'i sems ma gtogs so/_/
[\[29a.2\]]bar mdo'i srid pa'i 'chi 'pho ba'i sems ni rtag tu nyon mongs pa can te/_'chi 'pho ba'i srid pa bzhin no/_/skye ba'i nying mtshams sbyor ba ni rtag tu ma bsgribs pa'i lung du ma bstan pa nyid du rig par bya'o/_/byang chub sems dpa' smon lam gyi stobs kyis skye ba rnams kyi 'chi ba'i sems la sogs pa ni
[\[29a.3\]]thams cad kyang gcig tu dge bar rig par bya'o/_/de ma thag pa'i rkyen gyi skabs rdzogs so//_//yul yongs su chad pa'i dmigs pa zhes bya ba ni/_rnam par shes pa tshogs lnga po dag gi dmigs pa ste/_rnam par shes pa'i tshogs lnga po dag gi yul so sor nges pa'i phyir ro/_/
[\[29a.4\]]yul yongs su ma chad pa'i dmigs pa zhes bya ba ni yid kyi rnam par shes pa'i dmigs pa ste/_chos thams cad yid kyi rnam par shes pa'i yul yin pa'i phyir ro/_/yul la bkra bar 'dzin pa med pa'i dmigs pa zhes bya ba ni ming la ma byang ba rnams kyi yid kyi rnam par shes pa'i dmigs pa ste/_ming
[\[29a.5\]]dang yi ger byed mi nus pa'i phyir ro/_/yul la bkra bar 'dzin pa'i dmigs pa zhes bya ba ni/_de las bzlog par rig par bya'o/_/dngos po dang bcas pa'i yul gyi dmigs pa zhes bya ba ni lta ba dang /_nga rgyal dang de dang mtshungs par ldan pa'i chos rnams ma gtogs par de las gzhan pa
[\[29a.6\]]dag gi dmigs pa'o/_/dngos po med pa'i yul gyi dmigs pa zhes bya ba ni ma gtogs pa rnams kyi dmigs pa ste/_bdag gzhi yin pa'i phyir ro/_/dngos po'i dmigs pa zhes bya ba ni/_zag pa med pa la dmigs pa dang /_skal ba mi mnyam pa'i khams dang /_sa'i kun tu 'gro ba
[\[29a.7\]]rnams dang /_ma 'ongs pa'i dmigs pa gzhi gtan la phebs pa med pa ma gtogs par de las gzhan pa dag gi dmigs pa'o/_/kun tu brtags pa'i dmigs pa zhes bya ba ni ma gtogs pa rnams kyi dmigs pa ste/_rang gi kun brtags pa tsam la dmigs pa'i phyir ro/_/phyin ci
[\[29b\]]
[\[29b.1\]]log gi dmigs pa zhes bya ba ni rtag pa la sogs pa'i rnam par byung ba rnams kyi dmigs pa'o/_/phyin ci ma log pa'i dmigs pa zhes bya ba ni mi rtag pa la sogs pa'i rnam par 'byung ba rnams kyi dmigs pa'o/_/thogs pa dang bcas pa'i dmigs pa zhes bya ba ni shes bya'i sgrib pa ma spangs pa
[\[29b.2\]]rnams kyi dmigs pa'o/_/thogs pa med pa'i dmigs pa zhes bya ba ni shes bya'i sgrib pa spong ba rnams kyi dmigs pa'o/_/dmigs pa'i rkyen gyi rnam par nges pa ni mtshan nyid dang /_rab tu dbye ba dang /_bzhag pa dang /_yongs su shes pa dang spangs pas kyang dmigs pa rnam par gzhag
[\[29b.3\]]par rig par bya'o/_/mtshan nyid kyis ji lta bu zhe na/_don gang der snang ba'i sems dang sems las byung ba'i chos rnams 'byung ba'i rgyu dang /_de dag byung nas kyang don de la mngon par zhen pa dang /_tha snyad 'dogs pa dang /_so so rang gis rig par 'gyur ba ni dmigs pa'i mtshan nyid
[\[29b.4\]]do/_/rab tu dbye bas ji lta bu zhe na/_med pa'i dmigs pa ni 'di lta ste/_sems dang sems las byung ba phyin ci log pa rnams kyi dmigs pa dang /_'das pa dang /_ma 'ongs pa dang /_rmi lam dang /_gzugs brnyan dang /_sgyu ma la sogs pa'i dmigs pa'o/_/yod pa'i dmigs pa ni de
[\[29b.5\]]las gzhan pa dag gi dmigs pa'o/_/dmigs pa med pa'i dmigs pa ni gzugs dang /_sems dang ldan pa ma yin pa dang /_'dus ma byas so/_/dmigs pa dang bcas pa'i dmigs pa ni 'di lta ste/_sems dang sems las byung ba'i chos rnams so/_/yang dag pa nyid kyi
[\[29b.6\]]dmigs pa ni 'di lta ste dge ba'o/_/log pa nyid kyi dmigs pa ni 'di lta ste nyon mongs pa can no/_/yang dag pa nyid kyang ma yin la log pa nyid kyang ma yin pa'i dmigs pa ni 'di lta ste ma bsgribs pa'i lung du ma bstan pa'o/_/tshul bzhin gyi dmigs pa ni 'di lta ste/_sems dang sems
[\[29b.7\]]las byung ba'i dge ba rnams kyi dmigs pa'o/_/tshul bzhin ma yin pa'i dmigs pa ni 'di lta ste/_nyon mongs pa can rnams kyi dmigs pa'o/_/tshul bzhin yang ma yin la tshul bzhin ma yin pa yang ma yin pa'i dmigs pa ni de dag ma gtogs pa rnams kyi dmigs pa'o/_/'dra ba'i dmigs pa
[\[30a\]]
[\[30a.1\]]ni 'di lta ste/_dge ba la sogs pa rnams kyi dge ba la sogs pa dang /_rang gis pa rnams kyi rang gis pa dang /_zag pa dang bcas pa rnams kyi zag pa dang bcas pa dang /_zag pa med pa rnams kyi zag pa med pa'o/_/mi mthun pa'i dmigs pa ni 'di lta ste/_dge ba la
[\[30a.2\]]sogs pa rnams kyi mi dge ba la sogs pa dang /_sa gzhan pa rnams kyi sa gzhan pa dang /_zag pa dang bcas pa dang /_zag pa med pa rnams kyi zag pa med pa dang /_zag pa dang bcas pa'o/_/sna tshogs kyi dmigs pa ni 'di lta ste/_sems dang sems las byung ba rtog pa dang bcas dpyod pa
[\[30a.3\]]dang bcas pa rnams kyi dmigs pa'o/_/gcig pu'i dmigs pa ni 'di lta ste/_sems dang sems las byung ba mi rtog mi dpyod pa rnams kyi dmigs pa'o/_/'bral ba'i dmigs pa ni 'di lta ste/_'du shes med pa la sogs pa'i sems dang sems las byung ba rnams dang /_nam mkha' dang
[\[30a.4\]]rnam shes mtha' yas skye mched kyi dmigs pa'o/_/'bral ba ni med par 'gyur ba'o/_/gzhan du na 'bral ba chen po nyid la bya'o/_/bsdus pa phra ba'i dmigs pa ni 'di lta ste/_ci yang med pa'i skye mched pa rnams kyi dmigs pa'o/_/mthar phyin pa'i phra ba'i dmigs pa ni 'di lta ste/_'du shes med
[\[30a.5\]]'du shes med min skye mched pa rnams kyi dmigs pa'o/_/nyon mongs pa'i dmigs pa ni des dmigs par byed pa'i phyir dmigs pa zhes bya'o/_/mdo sde'i tshig la yod pa'i chos kyi dmigs pa ni 'di lta ste/_gtsug lag rnams kyi ming gi tshogs dang /_tshig gi tshogs dang /_yi ge'i
[\[30a.6\]]tshogs rnams so/_don gyi dmigs pa ni de la brten pa brjod par bya ba'i don gang yin pa'o/_/chung ngu'i dmigs pa ni 'di lta ste/_nyan thos kyi theg pa'o/_/rgya chen po'i dmigs pa ni 'di lta ste/_theg pa chen po'o/_/mtshan ma'i dmigs pa ni 'di lta ste/_zhi gnas dang /_rab tu 'dzin
[\[30a.7\]]pa dang /_btang snyoms kyi mtshan ma rnams so/_/mtshan ma med pa'i dmigs pa ni 'di lta ste/_mya ngan las 'das pa dang /_srid pa'i rtse mo'o/_/de kho na'i dmigs pa ni 'di lta ste/_/de bzhin nyid dang /_rnam pa bcu drug po dag gi dmigs pa'i bden pa rnams so/_/gnas par bya ba'i
[\[30b\]]
[\[30b.1\]]dmigs pa ni 'di lta ste/_'gog pa'i snyoms par 'jug pa la sbyor ba sems dang sems las byung ba rnams kyi dmigs pa'o/_/dbang bsgyur ba'i dmigs pa ni 'di lta ste/_rnam par thar pa la sogs pa rnam pa thams cad mkhyen pa nyid kyi mthar thug pa'i yon tan rnams kyi dmigs pa'o/_/
[\[30b.2\]]skad cig pa'i dmigs pa ni 'di lta ste/_mi slob pa rnams kyi tshe de nyid do/_/rjes su 'brang ba rnams kyi dmigs pa ni 'di lta ste/_sangs rgyas dang byang chub sems dpa' rnams kyi dmigs pa'o/_/gzhan pa ji lta bu zhe na/_de bzhin du rnam par gzhag pa'i phyir dmigs pa yongs su ma grub
[\[30b.3\]]pas so/_/rnam pa bzhis yongs su ma grub pa'i dmigs par rig par bya ste/_rnam par shes pa mi mthun pa'i rgyu dang /_dmigs pa med pa'i rnam par shes pa dmigs pa dang /_bsgribs pa med par yang phyin ci log med par 'gyur ba dang /_shes pa gsum gyi rjes su mthun par 'gyur bas
[\[30b.4\]]so/_/de'i phyir 'dzin pa yang yongs su ma grub pa'o/_/shes pa rnam pa gsum ni dbang gi shes pa dang /_lhag mthong gi shes pa dang /_rnam par mi rtog pa'i shes pa'o/_/de la rnam pa bzhi'i dper brjod pa ni/_/yi dgas dud 'gro mi rnams dang /_/lha rnams ji ltar rigs rigs su/_/
[\[30b.5\]]dngos gcig yid ni tha dad phyir/_/don ma grub par 'dod pa yin/_/'das sogs de bzhin rmi lam dang /_/gzugs brnyan rnam pa gnyis po yang /_/med phyir dmigs pa med pa'i phyir/_/de ni dmigs par rung ma yin/_don ni don du grub gyur na/_/mi rtog ye shes med par
[\[30b.6\]]'gyur/_/shes pa rtog pa med mi 'gyur/_/de med pas na sangs rgyas nyid/_/thob par 'thad pa ma yin no/_/byang chub sems dpa' dbang thob dang /_/rnal 'byor pa la 'di ltar yang /_/mos pa'i dbang gis sa la sogs/_/dngos po de ltar dmigs par 'gyur/_/'di la
[\[30b.7\]]rnam par 'byed grub dang /_/blo ldan zhi ba thob pa yi/_/chos kun yid la byed pa la/_/de ltar don ni snang ba'i phyir/_/mi rtog ye shes rgyu ba la/_/don kun snang ba med phyir yang /_/don med khong du chud par bya/_/de med pas na rnam rig med/_/yongs su shes pas ji lta bu zhe na/_mtshan nyid
[\[31a\]]
[\[31a.1\]]dang /_rab tu dbye ba dang /_gzhag pa rnams yang dag pa ji lta ba bzhin du rab tu shes pa'i phyir ro/_/spong bas ji lta bu zhe na/_nyan thos dang theg pa chen pos gnas gyur pa ste/_nyan thos kyi theg pas gnas gyur pas ni/_phung po dang khams dang skye mched kyi
[\[31a.2\]]dmigs pa dag las rnam par thar gyi/_de dag la dbang 'byor pa thob pa ni ma yin no/_/theg pa chen pos gnas gyur pa ni gnyis pa'o/_/dmigs pa'i rkyen gzhung ji lta ba bzhin du rnam par nges pa rdzogs so//_//rten la dbang byed pa zhes bya ba la rlung gi dkyil 'khor la
[\[31a.3\]]sogs pa ni chu'i dkyil 'khor la sogs pa la rten la dbang byed pas bdag po'i rkyen to/_/snod kyi 'jig rten ni sems can gyi 'jig rten gyi'o/_/'byung ba rnams ni 'byung ba las gyur pa rnams kyi'o/_/dbang po rnams ni rnam par shes pa rnams kyi'o zhes bya ba la sogs pa'o/_/'phen pa la
[\[31a.4\]]dbang byed pa zhes bya ba la sems can thams cad kyi thun mong gi las ni snod kyi 'jig rten 'phen pa la dbang byed pas bdag po'i rkyen to/_/sngon gyi zag pa dang bcas pa'i las rnams ni rnam par smin pa'i'o zhes bya ba la sogs pa'o/_/lhan cig 'byung ba la dbang byed pa zhes bya ba la/_sems ni
[\[31a.5\]]sems las byung ba rnams kyi lhan cig 'byung ba la dbang byed pas bdag po'i rkyen to/_/yid la byed pa ni sems kyi'o/_/reg pa ni tshor ba'o zhes bya ba la sogs pa'o/_/'di man chad ni dbang po nyi shu rtsa gnyis kyi dbang du byas te/_bdag por rnam par gzhag par rig par bya'o/_/de la
[\[31a.6\]]yul la dbang byed pa zhes bya ba ni mig dang rna ba dang sna dang lce dang lus dang yid kyi dbang po rnams te/_de'i dbang gis gzugs la sogs pa mngon par 'grub ba'i phyir ro/_/skye bar dbang byed pa zhes bya ba ni pho dang mo'i dbang po ste/_de'i dbang gis mngal du 'jug pa'i phyir ro/_/gnas
[\[31a.7\]]par dbang byed pa zhes bya ba ni srog gi dbang po ste/_de'i dbang gis ris mthun par gnas pa'i phyir ro/_/'bras bu la nye bar spyod par dbang byed pa zhes bya ba ni bde ba dang /_sdug bsngal dang /_yid bde ba dang /_yid mi bde ba dang /_btang snyoms kyi dbang po rnams te/_de'i
[\[31b\]]
[\[31b.1\]]dbang gis sdug pa dang mi sdug pa'i rnam par smin pa so sor nyams su myong ba'i phyir ro/_/'jig rten pa'i rnam par dag pa la dbang byed pa zhes bya ba ni dad pa dang /_brtson 'grus dang /_dran pa dang /_ting nge 'dzin dang /_shes rab kyi dbang po rnams te/_de dag gis nyon mongs pa rnam
[\[31b.2\]]par gnon pa'i phyir ro/_/'jig rten las 'das pa'i rnam par dag pa la dbang byed pa zhes bya ba ni mi shes pa kun shes par byed pa'i dbang po dang /_kun shes pa'i dbang po dang /_kun shes pa dang ldan pa'i dbang po la rnam par gzhag par rig par bya ste/_de dag gis bag la nyal legs par
[\[31b.3\]]bcom pa'i phyir ro/_/rnam par shes pa dang ma bral zhing de dang 'dra ba'i dbang po yul la rgyun du 'byung ba zhes bya ba ni brten pa mtshungs par rig par bya ste/_rnam par shes pa dang ldan zhing rnam par shes pa dang 'dri ba'i dbang po yul rnams la rgyun du 'byung zhing rnam par shes pa 'byung ba dang 'dra
[\[31b.4\]]ba'i phyir dbang po de ni brten pa dang mtshungs pa zhes bya'o/_/rnam par shes pa dang bral zhing rang dang 'dra ba rgyun du 'byung bas zhes bya ba ni de dag dang mtshungs pa ste/_rnam par shes pa dang mi ldan pa'i dbang po bdag nyid dang 'dra ba ni rgyun du 'byung zhing dbang po'i mtshan nyid dang 'dra ba'i phyir de dang
[\[31b.5\]]mtshungs par rig par bya'o/_/gzugs kyi phung po'i phyogs gcig ces bya ba ni mig la sogs pa dbang po lnga'i mtshan nyid do/_/gzugs can gyi khams dang skye mched lnga'o zhes bya ba ni mig la sogs pa nyid do/_/tshor ba 'byung ba'i gnas kyi gzugs kyi zhes bya ba ni gzugs gang la brten
[\[31b.6\]]nas tshor ba 'byung ba de zin pa zhes bya'o/_/gzugs kyi phung po'i phyogs gcig ces bya ba ni gnas dang bcas pa'i dbang pos bsdus pa'o/_/khams dang skye mched gzugs can lnga/_/zhes bya ba ni mig la sogs pa'o/_/bzhi'i phyogs gcig go zhes bya ba ni gzugs dang /_dri dang /_
[\[31b.7\]]ro dang /_reg bya dbang po las gzhan du ma gyur pa'o/_/yul la 'dzin par dbang byed pa zhes bya ba ni mig la sogs pa drug ste/_de'i dbang gis gzugs la sogs pa'i dmigs pa la sems dang sems las byung ba rnams 'byung ba'i phyir ro/_/rigs kyi rgyud la dbang byed pa zhes
[\[32a\]]
[\[32a.1\]]bya ba ni pho dang mo'i dbang po ste/_de las bu dang tsha bo la sogs pa'i rigs 'byung ba'i phyir ro/_/lhag ma ni bdag po'i rkyen ji skad bstan pa de bzhin du khong du chud par bya'o/_/gzugs kyi phung po'i phyogs gcig ces bya ba ni/_mig dang /_rna ba dang /_sna dang /_lce dang /_
[\[32a.2\]]lus dang /_yid dang /_pho dang mo'i dbang po'i mtshan nyid do/_/'du byed kyi phung po'i phyogs gcig ces bya ba ni srog dang /_dad pa dang /_brtson 'grus dang /_dran pa dang ting nge 'dzin dang /_shes rab kyi dbang po'i mtshan nyid do/_/khams bcu gnyis zhes bya ba ni dbang po dang /_rnam par
[\[32a.3\]]shes pa'i khams rnams so/_/skye mched drug ces bya ba ni nang gi rnams so/_/chos kyi khams dang /_skye mched kyi phyogs gcig go zhes bya ba ni srog gi dbang po dang /_bde ba la sogs pa dang dad pa la sogs pa lnga lnga'o/_/sdug bsngal gyi tshor ba ni sdug bsngal gyi bdag nyid yin te/_rang
[\[32a.4\]]gi mtshan nyid kho nas sdug bsngal gyi sdug bsngal nyid do/_/de las 'byung ba'i rgyur gyur pa dbang po dang /_don rnams dang de dang mtshungs par ldan pa rnams ni sdug bsngal myong bar byed pa'i phyir sdug bsngal gyi sdug bsngal nyid du blta'o/_/bde ba'i tshor ba dang /_de myong bar byed pa'i chos rnams 'gyur
[\[32a.5\]]bas yid mi bde ba 'byung ba'i phyir de 'gyur ba ni 'gyur ba'i sdug bsngal nyid do/_/de la yang rjes su chags pas sems 'gyur ba ni 'gyur ba'i sdug bsngal nyid du rig par bya ste/_ji skad du zhen nas gyur pa'i sems kyis zhes gsungs pa lta bu'o/_/sdug bsngal yang ma yin bde ba yang ma yin pa'i
[\[32a.6\]]tshor ba kun gzhi rnam par shes pa dang mtshungs par ldan pa dang /_de myong bar byed pa'i 'du byed rnams dang /_sdug bsngal dang /_'gyur ba'i sdug bsngal nyid kyi gnas ngan len dang ldan pa dang /_sdug bsngal de gnyis las rnam par ma grol bas res 'ga' ni bde ba'i gnas skabs la brten/_res
[\[32a.7\]]'ga' ni sdug bsngal gyi gnas skabs la brten te/_rtag tu khor mor sdug bsngal yang ma yin bde ba yang ma yin pa'i gnas skabs su 'gyur ba ni ma yin no/_/de lta bas na mi rtag pa rjes su bcings pas grub pa dang /_bde ba ma yin pa'i phyir 'du byed kyi sdug bsngal nyid du rig par bya'o/_/phung po
[\[32b\]]
[\[32b.1\]]rnams dang khams gsum ni yid dang chos dang yid kyi rnam par shes pa'i khams rnams so/_/skye mched gnyis ni yid dang chos kyi skye mched do/_/phyogs gcig ma gtogs pa ni zag pa med pa'i mtshan nyid do/_/thams cad do zhes bya ba ni de las gzhan pa dag go/_/mi dge ba dang dge ba zag pa dang
[\[32b.2\]]bcas pa'i rnam par smin pa'i kun gzhi rnam par shes pa mtshungs par ldan pa dang bcas pa ni phyi ma la yod de/_de'i phyir rnam par smin pa des na de gnyis rnam par smin pa dang bcas pa zhes bya'o/_/kun gzhi rnam par shes pa las gzhan pa mig la sogs pa dang /_bde ba dang sdug bsngal la sogs
[\[32b.3\]]pa ni rnam par smin pa de las byung ba zhes brjod pa 'thob ste/_de las skyes pa'i phyir ro/_/phung po rnams dang khams bcu zhes bya ba ni rnam par shes pa bdun dang /_gzugs dang sgra dang /_chos kyi khams rnams so/_/skye mched bzhi zhes bya ba ni gzugs dang sgra dang /_yid dang /_chos kyi skye
[\[32b.4\]]mched rnams so/_/phyogs gcig go zhes bya ba ni lung du ma bstan pa dang /_zag pa med pa ma rtogs pa'o/_/'ju bas kyang 'ju ba las gyur pa zhes bya ba ni kham gyi zas 'ju ba'i dus na dbang po'i 'byung ba chen po brtas par byed pa'i phyir ro/_/yul gyis kyang yul las gyur pa zhes bya ba ni
[\[32b.5\]]reg pa'i zas te/_yid du 'ong ba'i yul gyi gnas kyis reg pas lus la phan 'dogs pa'i phyir ro/_/re bas kyang re ba las gyur pa zhes bya ba ni yid la sems pa'i zas te/_'dod pa'i dngos po dang 'brel ba'i re ba'i dbang gis lus la phan 'dogs pa'i phyir ro/_/len pas kyang
[\[32b.6\]]len pa las gyur pa zhes bya ba ni rnam par shes pa'i zas te/_kun gzhi rnam par shes pa nye bar len pa'i dbang gis lus gnas pa'i phyir te/_'di ltar de dang bral na lus rul bar 'gyur ba'i phyir ro/_yang zas rnam pa bzhi po dag ni bsdus nas rnam pa bzhis rnam par gzhag go/_/'di
[\[32b.7\]]lta ste/_ma dag pa'i lus gnas par byed pa ni 'dod pa na spyod pa'i so so'i skye bo rnams kyi ste/_mtha' dag ni 'ching ba dang ldan pa'i phyir ma dag pa'i gnas so/_/dag pa dang ma dag pa'i lus gnas par byed pa ni slob pa rnams dang /_gzugs dang gzugs med pa na spyod pa'i so so'i skye bo
[\[33a\]]
[\[33a.1\]]rnams kyi ste/_'ching ba'i lhag ma las pa'i phyir ro/_/dag pa'i lus gnas par byed pa ni dgra bcom pa rnams kyi ste/_'ching ba thams cad las rnam par grol ba'i phyir ro/_/gnas par kun tu ston pa ni sangs rgyas rnams dang /_byang chub sems dpa' mthu chen po thob pa
[\[33a.2\]]rnams kyi ste/_zas kyi dbang gis gnas par kun tu ston pa tsam gyi phyir ro/_/'dus ma byas kyi phyogs gcig gis kyang gong ma dang bcas pa zhes bya ba ni mya ngan las 'das pa ma gtogs pa ste/_de'i mtshan nyid ni rnam par dag pa'i de bzhin nyid yin pas de ni chos thams cad kyi mchog yin
[\[33a.3\]]pa'i phyir ro/_/bsdus pa'i rab tu dbye ba ni rnam pa gsum ste/_gang zag la bdag med pa'i tshul gyis ngo bo nyid gsum gyi dbang du byas par rig par bya'o/_/de la kun tu brtags pa'i ngo bo nyid ni phung po la sogs pa la brten nas med par yang bdag la sogs pa'i ngo bo nyid du gang kun tu rtog
[\[33a.4\]]pa'o/_/gzhan gyi dbang gi ngo bo nyid ni phung po la sogs pa de dag ni gang du yang dag pa ma yin pa bdag la sogs pa'i rnam par rtog pa de 'byung ba'o/_/yongs su grub pa'i ngo bo nyid ni dngos po dang dngos po med pa dang mi ldan pa'i mtshan nyid de/_phung po la sogs pa la bdag la sogs pa med pa
[\[33a.5\]]pa dang bdag med pa la sogs pa yod pa nyid kyi mtshan nyid kyi phyir ro/_/mtshan nyid kyis rab tu dbye ba ni chos rnams kyi rang bzhin gyi dbang du byas te/_gzugs dang tshor ba la sogs pa'o/_/rnam pa'i rab tu dbye ba ni khyad par gyi dbang du byas nas rdzas su yod pa dang /_btags pa'i yod pa
[\[33a.6\]]zhes bya ba la sogs pa'o/_/lus kyi rab tu dbye ba ni so so'i lus te/_phung po la sogs pa tha dad pa'i dbang du byas pa'o/_/rgyun gyis rab tu dbye ba ni lus gcig la yang phung po la sogs pa'i skad cig so so gzhan gyi dbang du byas pa'o/_/phyi rol tu bltas pas rab tu dbye ba gang zhe na/_
[\[33a.7\]]phal cher 'dod pa'i khams na spyod pa zhes bya ba ni rgyu mthun pa'i chos kyi rgyu las byung ba'i thos pa dang /_sems pa las byung ba ma rtogs pa ston pa'i phyir ro//_//bam po bzhi pa/_mtshan nyid kyis bsdus pa ni gzugs kyi phung po nyid kyis gzugs kyi phung po bsdus pa nas/_rgya
[\[33b\]]
[\[33b.1\]]cher chos kyi skye mched kyis chos kyi skye mched bsdus pa'i bar du'o/_/khams kyis bsdus pa gang zhe na/_phung po dang khams dang skye mched thams cad kun gzhi rnam par shes pas bsdus pa ste/_de la de dag thams cad kyi sa bon yod pa'i phyir ro/_/rigs kyis bsdus pa ni phung po rnams
[\[33b.2\]]kyis spungs pa la sogs pa'i don dang ldan pa gzugs la sogs pa'o/_/rang gi mtshan nyid kyis phan tshun mtshan nyid mi 'dra yang rigs gcig pa'i phyir thams cad bsdus so/_/de bzhin du khams rnams dang /_skye mched rnams kyis kyang nye bar spyod pa 'dzin pa'i don dang ldan pa dang /_skye ba'i sgo'i
[\[33b.3\]]don dang ldan pa mig la sogs pa bsdus par rig par bya'o/_/gnas skabs kyis bsdus pa ni phung po rnams rigs gcig tu zin kyang bde ba la sogs pa'i gnas skabs nges par byas nas bde ba'i gnas skabs ni bde ba'i gnas skabs nyid kyis bsdus kyi/_sdug bsngal gyi gnas skabs
[\[33b.4\]]kyis ni ma yin no/_/de bzhin du sdug bsngal gyi gnas skabs kyang de nyid kyi gnas skabs kyis bsdus so/_/phung po rnams ji lta bar khams rnams dang /_skye mched rnams kyang de bzhin no/_/grogs kyis bsdus pa zhes bya ba la/_gzugs kyi phung po ni sdud pa na de la brten pa tshor ba
[\[33b.5\]]la sogs pa grogs rnams dang lhan cig tu phung po lnga po dag gis bsdus so/_/de bzhin du tshor ba la sogs pa 'khor dang bcas pa rnams kyang sdud pa na so sor phung po lnga po dag gis bsdus par 'gyur ro/_/de bzhin du khams rnams dang /_skye mched 'khor dang bcas pa rnams kyang so
[\[33b.6\]]sor khams dang skye mched thams cad kyis bsdus par rig par bya'o/_/phyogs gcig gis bsdus pa zhes bya ba la/_tshul khrims kyi phung po ni gzugs kyi phung po'i phyogs gcig gis bsdus so/_/ting nge 'dzin dang shes rab kyi phung po ni 'du byed kyi phung po'i phyogs gcig gis bsdus
[\[33b.7\]]so/_/'dod pa dang /_gnod sems dang /_rnam par 'tshe ba'i khams ni chos kyi khams kyi phyogs gcig gis bsdus so/_/nam mkha' mtha' yas skye mched la sogs pa ni yid dang chos kyi skye mched kyi phyogs gcig gis bsdus so/_/de ltar byas na mdo sde gzhan dag tu phung po dang
[\[34a\]]
[\[34a.1\]]khams dang skye mched kyis bsdus pa'i chos ji snyed pa de dag gang yang rung bas bsdus pa ni phyogs gcig gis bsdus par rig par bya'o/_/mtha' dag gis bsdus pa zhes bya ba la/_sdug bsngal gyi phung po lnga po nye bar len pa'i phung po lnga po dag gis bsdus so/_/
[\[34a.2\]]'dod pa'i khams ni bco brgyad po dag gis bsdus so/_/'du shes med pa'i sems can gyi skye mched ni dri dang ro'i skye mched ma gtogs pa skye mched bcu po dag gis bsdus pa'o/_/de ltar byas na mdo sde gzhan dag tu phung po dang khams dang skye mched rnams kyis bsdus pa'i chos ji snyed pa
[\[34a.3\]]de dag ni mtha' dag gis bsdus par rig par bya'o/_/gcig gis gcig bsdus pa zhes bya ba la/_phung po rnams ni so sor khams dang skye mched rnams kyis bsdus te/_ji ltar mthun mthun du sbyar ro/_/de bzhin du khams rnams kyang phung po dang skye mched rnams kyis bsdus shing /_skye mched
[\[34a.4\]]rnams kyang phung po dang khams kyis bsdus par rgya cher khong du chud par bya'o/_/yang bsdus pa'i mtshan nyid ni 'jig rten gyi grags pas bsdus pa dang mthun par rnam pa drug tu blta ste/_de yang gang zhe na/_gzhi'i gnas kyis bsdus pa ni dper na mi 'dzam bu'i gling gis bsdus so/_/ri dgas
[\[34a.5\]]rnams ni dgon pas bsdus so zhes 'jig rten na brjod pa de bzhin du 'dir yang mig la sogs pas mig gi rnam par shes pa la sogs pa bsdus par rig par bya'o/_/'ching bas bsdus pa ni dper na thag pa la sogs pas shing khur ba la sogs pa bcings pa de bzhin du lus kyis mig la
[\[34a.6\]]sogs pa'i dbang po rnams bcings so/_/don mthun pas bsdus pa ni dper na dgos pa thams cad mthun pa'i mi yid gcugs pa rnams phan tshun brten pa de bzhin du dmigs pa gcig la 'byung ba mtshungs par ldan pa rnams kyang gcig gis gcig bsdus so/_nye bar 'dzin pas bsdus pa ni/_
[\[34a.7\]]dper na jo bos bran la sogs pa bdag gir yongs su bzung ba de bzhin du kun gzhi rnam par shes pas kyang lus bzung ngo /_/rnam par mi 'phro bas bsdus pa ni dper na bum pas chu bzung ba de bzhin du ting nge 'dzin gyis de las gzhan pa'i sems dang sems las byung ba rnams bzung ngo /_/
[\[34b\]]
[\[34b.1\]]mngon par sdud pas bsdus pa ni/_dper na rgya mtshos 'bab chu rnams bsdus pa de bzhin du gzugs kyi phung pos mig la sogs pa bsdus so/_/'dir mngon par sdud pas bsdus pa'i dbang du byas nas bsdus pa rnam pa bcu gcig tu rig par bya'o/_rdul phra rab kyi phyogs la phyogs can
[\[34b.2\]]thams cad ces bya ba ni rdul phra rab gcig tu gtogs pa'i gzugs la sogs pa ni phyogs mthun pas tha dad pa med par rig par bya'o/_rdul phra rab las gong ma phyogs can rnams 'dres par gyur pa ni 'di lta ste/_chu rnyog ma can gyi nang na chu dang sa'i rdul phra rab rnams phan tshun du 'dres pa lta
[\[34b.3\]]bu'o/_/phyogs can 'dus pa rnams phan tshun du phrad pa ni 'di lta ste/_rtsig pa la 'jim gong dang 'jim gong gzhan phrad pa lta bu'o/_/lhan cig 'byung bas mtshungs par ldan pa ni lus gcig la phung po la sogs pa skad cig pa rnams so/_/bya ba grub pas mtshungs par ldan pa ni
[\[34b.4\]]dgos pa cig la zhugs pa rnams phan tshun du'o/_/mthun par rtogs pas mtshungs par ldan pa ni gzhan gyi dngos po dang yin gyi rang gi dngos po dang ni ma yin pa ste/_'di ltar sems ni sems gzhan dang mtshungs par ldan pa ma yin zhing tshor ba yang tshor ba gzhan dang mtshungs par
[\[34b.5\]]ldan pa ma yin pa la sogs pa'o/_/mi mthun pa gnyis ma yin pa ni dper na 'dod chags dang zhe sdang gnyis dang /_dge ba dang mi dge ba gnyis la sogs pa'o/_/dus mi 'dra ba gnyis ma yin pa ni 'di lta ste/_da ltar dang ma 'ongs pa gnyis dang /_'das pa dang da ltar gnyis so/_/mi
[\[34b.6\]]mthun pa'i khams dang sa pa gnyis ma yin pa ni 'di lta ste/_'dod pa dang gzugs na spyod pa gnyis dang /_bsam gtan dang po dang /_gnyis pa'i sa pa gnyis la sogs pa'o/_/mthun par gtogs pas mtshungs par ldan pa tshor ba la sogs pa drug pa 'di dag ni kun tu 'gro ba ste/_
[\[34b.7\]]gnas skabs thams cad du 'di dag las gang yang rung ba gcig med na med pa'i phyir ro/_/'dris pa ni slob pa dang mi slob pa dag las kyang kha cig go zhes bya ba ni gcig tu 'jig rten pa'i dge ba rnams dang /_mi dge ba rnams dang /_lung du ma bstan pa rnams kyis te/_ji ltar
[\[35a\]]
[\[35a.1\]]mthun mthun du sbyar ro/_/dang po de dang de'i 'og ma rnams zhes bya ba ni 'jig rten las 'das pa skad cig dang po las byung ba rnams dang /_skad cig gnyis pa la sogs pa las byung ba rnams kyang sngon gyi rang bzhin ma yin pas ma 'dris pa nyid du bstan pa'i phyir ro/_/ldan
[\[35a.2\]]pa gang zhe na/_mtshan nyid kyis ni snga ma bzhin no zhes bya ba ni 'di lta ste/_dge ba la sogs pa'i chos rnams kyi 'phel ba dang 'grib pa la 'thob pa dang rnyed pa dang ldan pa gdags so zhes bya'o/_/sa bon dang ldan pa gang zhe na/_'dod pa'i khams su skyes par gyur ba ni khams gsum pa'i
[\[35a.3\]]nyon mongs pa dang /_nye ba'i nyon mongs pa dang ldan te/_de ni so so'i skye bo 'dod chags dang ma bral ba'i dbang du byas par rig par bya'o/_/'dod chags dang bral ba ni de'am/_gong mar skyes kyang rung ste/_sa gong gis 'dod chags dang bral bar sa de pa rnams dang /_de dag dang mi ldan
[\[35a.4\]]pa dang /_ldan pa yang yin te/_gnyen pos gnod par byas pa dang /_bag la nyal legs par ma bcom pa'i phyir go rims bzhin no/_/skye bas thob pa'i dge ba rnams zhes bya ba ni gong du skyes pa'i sa pa de'i sa pa rnams nyid dang ldan no/_/khams gsum pa'i gnyen po thob pa zhes bya
[\[35a.5\]]ba ni 'jig rten las 'das pa'i lam thob pa'o/_/rnam pa gang dang gang gi gnyen po byung ba zhes bya ba ni bsgoms pas spong bar bya ba'i nyon mongs pa chen po la sogs pa'o/_/de dang de'i sa bon dang mi ldan pas ldan pa ma yin zhes bya ba ni/_bag la nyal legs par bcom pa'i phyir ro/_/dbang dang
[\[35a.6\]]ldan pa gang zhe na/_sbyor ba las byung ba dge ba'i chos 'jig rten pa rnams zhes bya ba ni thos pa las byung ba la sogs pa'i sa bon yod du zin kyang de goms par ma byas pas tshe de'i sa bon brtas pa med pas mngon du byed mi nus pa'i phyir ro/_/de dag las kyang lung du ma bstan pa kha cig ces bya ba
[\[35a.7\]]ni bzo'i gzas nas sprul pa'i sems la sogs pa'o/_/thar pa'i rgyu dang mi ldan pa'i phyir/_de dag gtan du rgyu dang mi ldan te/_'jig rten las 'das pa rnams dang /_thar pa thob pa'i rgyu dang mi ldan pa zhes bya ba'i tha tshig go/_/thar pa thob pa'i rgyu gang yin zhe na/_de bzhin nyid la nyon mongs
[\[35b\]]
[\[35b.1\]]pa'i gnas ngan len gnas pa yin te/_rgyu gang gnyen po'i rjes su mthun pa'i rkyen rnyed na legs par 'joms nus pa de skal ba dang ldan pa'i phyir rgya zhes bya'o/_/bzlog pa ni rgyu dang mi ldan par rig par bya'o/_/de ni sems can gyi skye ba dang skye ba'i gnas kyis kyang zhes bya ba ni sems can gyi
[\[35b.2\]]'jig rten gang skye ba dang snod kyi 'jig rten gang du skye ba de gnyi ga sdug bsngal gyi bden pa zhes bstan pa yin no/_/sems can gyi 'jig rten gang yin pa dang /_snod kyi 'jig rten gang yin pa de las dang nyon mongs pas skyed pa dang /_las dang nyon mongs pa'i dbang gis byung ba zhes bya ba ni go
[\[35b.3\]]rims bzhin te/_de gnyis kyis ni sdug bsngal nyid kyi rgyu ston to/_/yang skye ba ni sdug bsngal lo zhes bya ba la sogs pa ni sngar mdor bsdus te sdug bsngal gyi bden pa'i mtshan nyid bstan nas/_da ni sdug bsngal gyi bden pa las brtsams te/_mdo sde las byung ba bstan pa'i don rnam par
[\[35b.4\]]dbye bar brtsams te/_skye ba'i sdug bsngal ni dog pa'i sdug bsngal nyid dang /_de las gzhan pa'i sdug bsngal gyi gnas yin pa'i phyir ro zhes bya ba ni ma'i mngal na zhu ba dang ma zhu ba gnyis kyi bar na 'dug pa las 'byung ba dang /_mngal na mi gtsang ba'i rdzas sna tshogs kyis gzir te/_
[\[35b.5\]]lus kyi yan lag kun tu btsir ba la sogs pa'i sdug bsngal myong ba'i phyir ro/_/btsas nas kyang rga ba la sogs pa'i sdug bsngal zhar la 'byung ba'i phyir te/_go rims bzhin no/_/brgyad yin yang drug tu 'gyur zhes bya ba ni gsum 'gyur ba'i sdug bsngal du byas pa'i phyir ro/_/skye ba
[\[35b.6\]]la sogs pas sdug bsngal gyi sdug bsngal nyid yongs su bstan to zhes bya ba ni sdug bsngal myong bar 'gyur ba'i chos kyi rang gi mtshan nyid yin pa'i phyir ro/_/sdug pa dang bral ba'i dngos po la sogs pas 'gyur ba'i sdug bsngal nyid yongs su bstan to zhes bya ba'i tshig ni phrad pa
[\[35b.7\]]dang ma phrad pas bde ba myong bar 'gyur ba'i chos 'gyur ba'i rang gi mtshan nyid yin pa'i phyir ro/_/nye bar len pa'i phung po lnga sdug bsngal lo zhes bya ba 'dis ni 'du byed kyi sdug bsngal nyid yongs su bstan to zhes bya ba'i tshig 'di gnyis las rnam par ma grol zhing mi rtag pa nyid rjes su
[\[36a\]]
[\[36a.1\]]'brel te grub pa dang bde ba ma yin pa'i phyir ro/_/skye ba ni sdug bsngal lo zhes bya ba la sogs pa ni kun rdzob kyi bden par sdug bsngal ba ste/_'jig rten pa'i shes pa'i yul yin pa'i phyir ro/_/nye bar len pa'i phung po lnga sdug bsngal lo zhes bya ba ni gnas pa'i de
[\[36a.2\]]bzhin nyid kyi sgo nas don dam pa'i bden par sdug bsngal ba ste/_'jig rten las 'das pa'i shes pa'i yul yin pa'i phyir ro/_/sdug bsngal gyi spyi'i mtshan nyid ni rnal 'byor pas rnam pa gang dag gis sdug bsngal gyi bden par spyad pa ste/_'di lta ste mi rtag pa nyid dang /_sdug bsngal ba nyid
[\[36a.3\]]dang /_stong pa nyid dang /_bdag med pa nyid kyis so/_/de la mtshan nyid rnam pa bcu gnyis kyis mi rtag pa sdug bsngal gyi bden par rig par bya ste/_de yang med pa'i mtshan nyid ni 'di lta ste/_bdag dang bdag gi ba'i ngo bo nyid kyi sdug bsngal ba'i bden pa rtag tu med pa'i don gang yin pa'i
[\[36a.4\]]don de ni mi rtag pa sdug bsngal gyi bden pa'o/_/mi zhes bya ba ni dgag pa'i don yin pa'i phyir ro/_/rtag ces bya ba'i sgra ni dus thams cad pa'i don yin pa'i phyir ro/_/rnam par 'jig pa'i mtshan nyid ni 'du byed rnams byung nas med par 'gyur ba'o/_/'gyur ba'i mtshan nyid ni rgyu
[\[36a.5\]]mi 'dra ba nyid du 'byung ba'o/_/'bral ba'i mtshan nyid ni dngos po'i gnas skabs de dag nyid la rang bzhin gyi dbang nyams pa dang /_kha cig tu ni gzhan dag gis bdag gir byas par yang rig par bya'o/_/nye ba'i mtshan nyid kyi tshe na mi rtag pa nyid myong ba gang yin pa'o/_/chos kyi mtshan
[\[36a.6\]]nyid ni gang gdon mi za bar myong bar 'gyur ba'o/_/skad cig gi mtshan nyid ni bdag nyid rnyed nas de ma thag tu gdon mi za bar rnam par 'jig pa nyid do/_/rgyun gyi mtshan nyid ni thog ma med pa can gyi 'khor ba nas 'ong ba dang /_'gro bar 'gyur bas 'byung ba'o/_/na ba dang rga ba dang 'chi
[\[36a.7\]]ba'i mtshan nyid ni khams ma snyoms pa dang /_spyi cer du gyur pa dang /_gnas pa'i dus kyi 'phen pa zad pa'o/_/sems sna tshogs kyi rnam par 'gyur ba'i mtshan nyid ni mi mthun pa'i phyogs dang gnyen po'i gnas la gnas pa'o/_/longs spyod 'byor pa rgud pa'i mtshan nyid ni 'jig rten
[\[36b\]]
[\[36b.1\]]pa'i 'byor ba thams cad gtan du 'dug pa ma yin pas mthar nyes pa nyid do/_/snod 'jig pa dang chags pa'i mtshan nyid ni sa chen po la sogs pa me la sogs pas yang dang yang 'jig pa dang 'byung ba ste/_me dang chu dang rlung 'tshig par byed pa dang rul bar byed pa dang skam par byed pa'i bdag nyid
[\[36b.2\]]kyi 'jig pa rnams dang go rims bzhin du bsam gtan dang po dang /_gnyis pa dang gsum pa'i gnas kyi mthar thug par 'jig rten gnas pa 'jig go/_/de'i gong ma lhag ma lus pa bsam gtan gnyis pa dang /_gsum pa dang /_bzhi pa'i gnas gzhan gang yin pa de dag ni de dag gis
[\[36b.3\]]bsdus bar rig par bya'o/_/bsam gtan bzhi pa rnams kyi gzhal med khang rnams gang gis 'jig cing chags she na/_phyi rol gang gis kyang ma yin gyi gzhal med khang de dag ni sems can de dag nyid skye ba dang lhan cig tu 'grub cing 'chi ba dang lhan cig tu 'gag ste/_de nyid de dag gi 'jig
[\[36b.4\]]pa dang chags par rig par bya'o/_/de dag gis bskal ba tshar phyin par 'gyur ro zhes bya ba ni yongs su rdzogs par 'gyur zhes bya ba'i tha tshig go/_/chags pa'i dus na mar 'bri ba bar gyi bskal pa gcig dang /_yar 'phel ba dang mar 'bri ba bco brgyad de bcu dgu'o/_/de'i 'og tu tha
[\[36b.5\]]mar yang skye ba gcig go/_/tshe zad ces bya ba ni 'chi ba ste/_tshe'i 'phen pa ji tsam yongs su rdzogs pa'i phyir dus su 'chi ba'i dbang du byas pa'o/_/bsod nams zad ces bya ba ni dus ma yin par 'chi ba'i dbang du byas pa ste/_snyoms par 'jug pa'i ro myong bar byed pas de'i tshe 'phen par
[\[36b.6\]]byed pa'i las bsgos pa las gnod pa'i phyir ro/_/las kyang zad nas zhes bya ba ni rgyun chad nas 'chi ba'i dbang du byas pa ste/_gnas der skyes nas myong bar 'gyur ba dang /_lan grangs gzhan la myong bar 'gyur ba'i las spyad zin pa'i phyir ram/_med pa'i phyir der yang mi skye bar
[\[36b.7\]]rig par bya'o/_/sdug bsngal rnam pa brgyad ces bya ba ni dog pa'i sdug bsngal nyid la sogs pa'o/_/skye ba'i char gtogs pa'i mi rtag pa nyid ni ma byung ba las 'byung ba ste/_de ni sdug bsngal gyi phyogs kyi 'du byed rnams la gnod pa'i bdag nyid do/_/mi rtag pa nyid de la brten nas
[\[37a\]]
[\[37a.1\]]sdug bsngal gyi sdug bsngal nyid rab tu shes so/_/'jig pa'i char gtogs pa na byung nas med par 'gyur ba ste/_de ni bde ba'i phyogs kyi 'du byed rnams kyi mi 'dod pa'o/_/de la brten nas 'gyur ba'i sdug bsngal nyid rab tu shes so/_/gnas ngan len dang bcas
[\[37a.2\]]pa'i 'du byed rnams kyi rgyun du 'byung ba dang /_'jig pa yang 'dod pa ma yin te/_de gnyi ga'i char gtogs pa'i mi rtag pa nyid la brten nas 'du byed kyi sdug bsngal nyid rab tu shes so/_/ngas 'du byed mi rtag pa nyid dang /_'du byed 'gyur ba nyid la dgongs nas gang ci tshor yang rung 'di ni 'dir
[\[37a.3\]]sdug bsngal du gsungs so zhes bya ba ni 'dir sdug bsngal yang ma yin bde ba yang ma yin pa dang /_bde ba myong ba ni sdug bsngal nyid kyi tshig tu dgongs par rig par bya'o/_/sdug bsngal myong ba ni sdug bsngal nyid du 'jig rten na grags pa'i phyir der yang dgongs pa brjod mi dgos so/_/'du
[\[37a.4\]]byed mi rtag pa gang dag la skye ba la sogs par snang ba de dag ni mi rtag pa nyid kyi phyir sdug bsngal du dgongs par rig par bya'o/_/gzhan du na ni lam yang mi rtag pa'i phyir sdug bsngal du 'gyur ro/_/stong ba'i mtshan nyid ni rtag pa la sogs pa'i mtshan nyid kyi bdag 'du byed rnams las don
[\[37a.5\]]gzhan du gyur ba ste/_de dag la med pa'o/_'du byed de dag ni rtag tu de dang bral ba'i rang bzhin gyi mtshan nyid kyi bdag med pa'i ngo bo nyid yin te/_'di gnyi ga yang stong pa nyid ces bya'o/_/ngo bo nyid kyis stong pa nyid ni kun brtags pa'i ngo bo nyid nye bar bzung ba ste/_/rang gi mtshan nyid kho
[\[37a.6\]]nas med pa'i phyir ro/_/de bzhin du yod pa ma yin pa'i stong pa nyid ni gzhan gyi dbang gi ngo bo nyid nye bar bzung ba ste/_de ni rnam pa gang dang gang kun tu brtag par bya ba'i rnam pa de dang de med pa'i phyir ro/_/rang bzhin gyis stong pa nyid ni yongs su grub pa'i ngo bo nyid nye bar bzung ba ste/_de ni stong
[\[37a.7\]]pa nyid kyi rang bzhin yin pa'i phyir ro/_/bdag med pa'i mtshan nyid ni 'du byed de dag nyid bdag tu smra ba rnams kyis kun tu brtags pa'i bdag gi mtshan nyid ma yin pa nyid do/_/'du byed thams cad 'jig pa la sogs pa'i mtshan nyid mi rtag pa nyid du ni grags la/_skad cig pa'i mtshan nyid
[\[37b\]]
[\[37b.1\]]du ni ma grags te/_de'i phyir de bsgrub par bya'o/_/de la sems dang sems las byung ba rnams la ni skad cig pa nyid du 'jig rten du grags te/_de'i phyir des ma grub pa'i gzugs kyi skad cig pa nyid bsgrub bo/_/ji ltar zhe na/_sems kyis zin pa zhes bya ba ni sems skad cig pas lus zin pa'o/_
[\[37b.2\]]ci'i phyir zhe na/_grub pa dang bde ba gcig pa'i phyir te/_'di ltar rnam par shes pa dang bcas pa nyid kyi lus ni yang dag par 'grub kyi/_rnam par shes pa dang bral ba ni rul bar 'gyur ro/_/de lta bas na sems dang grub pa dang bde ba gcig pa'i phyir de bzhin du 'di yang skad cig pa nyid du
[\[37b.3\]]rig par bya'o/_/sems gyur na de 'gyur ba'i phyir zhes bya ba ni bde ba dang sdug bsngal dang /_'dod chags dang zhe sdang la sogs pa'i gnas skabs na sems 'gyur bas lus 'gyur bar snang ste/_de'i phyir skad cig re re la 'gyur ba'i sems kyi rjes su 'gyur bas lus skad cig pa nyid du
[\[37b.4\]]grub bo/_/sems kyi gnas yin pa'i phyir zhes bya ba la/_dbang po dang bcas pa'i lus ni sems kyi gnas su rab tu grub pa ste/_gang zhig gang gi skye ba'i gnas yin pa de bdag 'jig pa med par de'i gnas su 'gyur bar mi snang ste/_dper na me dang myu gu la sogs pa'i shing dang sa bon la
[\[37b.5\]]sogs pa bzhin no/_/de bas na skad cig re re la sems kyi gnas su gyur pas skad cig re re kho na la rnam par 'jig pa grub bo/_/sems kyi dbang gis 'byung ba'i phyir zhes bya ba la nang dang phyi'i gzugs thams cad ni sems kyi dbang gis byung ba ste/_de bas na rgyu skad cig pa yin pa'i
[\[37b.6\]]phyir/_'bras bu yang skad cig pa nyid du rig par bya ste/_gzugs 'byung ba'i rgyu gang dag yin pa dang /_rkyen gang dag yin pa de dag ni mi rtag pa yin na/_rgyu rkyen mi rtag pa la brten nas 'byung ba'i gzugs rtag par ga las 'gyur zhes mdo las byung ba'i tshig gi tshul du rig par
[\[37b.7\]]bya'o/_/sems dbang bsgyur ba'i phyir ro zhes bya ba ni mthu khyad par du 'phags pa'i sems gzugs la dbang bsgyur ba ste/_de ji ltar 'dod pa bzhin du bsgyur ba'i phyir ro/_/de'i phyir skad cig re re la rnam pa gzhan du mos na rnam pa gzhan 'byung bas skad cig pa nyid du grub po/_/yang
[\[38a\]]
[\[38a.1\]]mthar 'gyur bar dmigs pa'i phyir zhes bya ba ni/_skad cig re re la rang bzhin gyis 'gyur ba med par glo bur du gzugs kyi tha mar 'gyur ba'i mi rigs na zhes dpe gzhan las 'byung ngo /_/mtha' mi 'gyur ba'i rigs na/_de yang dmigs pa de bas na mtha'
[\[38a.2\]]ma'i gzugs kyi 'gyur ba'i rang gi rgyud kyi skad cig re re 'gyur ba 'phel ba'i rgyu las byung ba'i phyir gzugs skad cig par grub bo/_/skyes nas kyang rkyen la mi ltos par rang gi ngang gis rnam par 'jig pa'i phyir zhes bya ba ni skyes pa thams cad ni rkyen la mi ltos par rang gi ngang nyid kyis
[\[38a.3\]]'jig par 'gyur ro/_/de'i phyir rkyen gzhan la mi ltos par gdon mi za bar 'jig ste/_dngos po skyes pa tsam nyid kyis 'jig pa ma yin la/_phyis 'jig go zhes bya bar ni bye brag cung zad kyang med do/_/de lta bas na rnam par 'jig pa'i tshul can thams cad ni skyes pa tsam gyis 'jig par
[\[38a.4\]]'gyur bas skad cig pa nyid du grub bo/_/phyogs gcig la brten pa'i dngos po'i don ni rgyur byas pa'i don to zhes bya ba ni 'byung ba'i phyogs la mi ltos par 'byung bar gyur pa logs shig tu rang dbang du 'byung ba'i mthu med pa'i phyir ro/_/'byung ba gcig las gyur ba'i 'dus pa yang
[\[38a.5\]]yod de/_'di lta ste sa rdog skam po lta bu'o/_/'byung ba gnyis las gyur pa yang yod de/_de nyid gsher ba'o/_/'byung ba gsum las gyur pa yang yod de de nyid dro ba'o/_/'byung ba thams cad las gyur pa yang yod de/_sa rdog de nyid gsher ba dang dro ba dang 'dril zhing 'gro
[\[38a.6\]]ba'i tshe'o/_/'dus pa rgyur byas pa'i gzugs gcig pa yang yod de/_'di lta ste 'od lta bu'o/_/rgyur byas pa'i gzugs gnyis dang ldan pa yang yod de 'di lta ste sgra dang /_dri dang bcas pa'i rlung lta bu'o/_/rgyur byas pa'i gzugs gsum dang ldan pa yang yod de/_'di lta
[\[38a.7\]]ste/_du ba lta bu'o/_/de ni gzugs dang dri dang reg bya'i bye brag gis rab tu phye ba'i phyir te/_reg bya'i bye brag ni 'dir yang ba nyid du rig par bya'o/_/yang rgyur byas pa'i gzugs gsum dang ldan pa yang yod de/_dri rnam pa med pa'i nor bu'i snod kyi nang na yod pa'i chu la gzugs dang
[\[38b\]]
[\[38b.1\]]ro dang reg bya yod pa'o/_/rgyur byas pa'i gzugs bzhi dang ldan pa yang yod de/_'di lta ste/_bu ram gyi ling lta bu'o/_/rgyur byas pa'i gzugs lnga dang ldan pa yang yod de/_'di lta ste/_de nyid sgra dang bcas pa'o/_/de ltar gzhan la yang 'byung ba'am 'byung ba las gyur
[\[38b.2\]]ba gang na gang dmigs pa de na yod par rig par bya ste/_gzhan du na ni ma yin no/_/rdul phra rab lus med pa zhes bya ba ni rang gi ngo bo nyid med pa ste/_rnam par gzhag pa tsam du zad do zhes bya ba'i tha tshig go/_/bshig na mu thug pa med pa'i phyir ro/_/blos mthar rab tu phye nas rdul phra
[\[38b.3\]]rab tu rnam par gzhag ces bya ba ni blos ji tsam du cha shas kyis bshig pa'i mthar rab tu dbye bar nus pa de tsam du rdul phra rab tu rnam par 'jog par byed pa'o/_/ci'i phyir de ltar lus med kyang rdul phra rab tu rnam par 'jog ce na/_ril po'i 'du shes rnam par bshig pa'i phyir te/_gzugs
[\[38b.4\]]la blos cha shas kyis bshig na 'di thams cad ni gzugs gcig go zhes ril por 'du shes pa dang bral bar 'gyur te/_'di ltar gang zag la bdag med par 'jug pa'i rjes su mthun par 'gyur ro/_/gzugs la rdzas su yongs su grub pa med par 'jug par bya ba'i phyir ro zhes bya ba ni/_
[\[38b.5\]]de ltar blos rab tu phye na gzugs ci yang med par rtogs nas gzugs la rdzas su yongs su grub pa med par 'jug ste/_'di ltar rnam par rig pa tsam du 'jug pas chos la bdag med pa la 'jug pa'i rjes su mthun par 'gyur ro/_/blo'i dbye ba dang rdzas kyi dbye bas rdul phra rab rnam
[\[38b.6\]]par gzhag par shes par bya ste/_tshig gnyis dang go rims bzhin no/_/sdug bsngal shin tu rgyas la ma bsrabs pa ni 'dod pa'i khams na spyod pa'i dge ba'i rtsa ba ma bsags pa rnams kyi ste/_'dod pa'i khams ni sdug bsngal nyid thams cad dang /_'gro ba dang skye gnas kyis
[\[38b.7\]]rab tu phye ba dang /_dge ba'i rtsa ba ma bsags pas na/_thogs pa med par 'gro ba thams cad du 'gro ba'i phyir te/_go rims bzhin du de ni shin tu rgyas la ma bsrabs par rig par bya'o/_/bsrabs pa ni de nyid thar pa'i cha dang mthun pa skyes pa rnams kyi ste/_gdon mi za bar yongs
[\[39a\]]
[\[39a.1\]]su mya ngan las 'das par nges par bya ba'i phyir ro/_/bsrabs pa'ang ma yin la ma bsrabs pa'ang ma yin pa ni 'dod pa na spyod pa'i sdug bsngal de nyid 'jig rten pas 'dod chags dang bral bar bya ba'i phyir dge ba'i rtsa ba bskyed pa rnams kyi ste/_sdug bsngal gyi sdug
[\[39a.2\]]bsngal nyid la sogs pa las yang dag par shin tu 'da' bar nges par byas pa dang /_gtan du ma yin pa'i phyir te/_go rims bzhin no/_/bar ma bsrabs pa la sogs pa yang de bzhin du ji ltar mthun mthun du sbyar bar bya'o/_/bsrabs pa chen pos nye bar gnas pa zhes bya ba ni sems
[\[39a.3\]]can du ma'i rgyud la yod pa'i sdug bsngal bsal bar nye bar gnas pa'i phyir ro/_/dge ba la sogs pa'i sems yod pa la 'chi ba zhes bya ba ni bdag la chags pa dang mtshungs par ldan pa'i 'chi 'pho ba'i sems kyi snga rol gyi gnas skabs kyi dbang du byas par rig par bya'o/_/yid
[\[39a.4\]]las byung ba zhes bya ba ni rdzus te skye ba nyid de/_sems tsam gyi rgyu las byung ba'i phyir ro/_/dri za zhes bya ba ni dris 'gro ba'i phyir te/_dri dang mthun par skye ba'i yul du 'gro ba'i phyir zhes bya ba'i tha tshig go/_/de ltar thogs na zhag bdun gnas te/_de tshun chad kyis 'chi 'pho'o zhes bya
[\[39a.5\]]ba ni gal te skye ba'i rkyen rnyed na'o/_/ci ste ma rnyed na zhag bdun gyi 'og tu shi 'phos nas yang bar do'i srid pa nyid 'grub bo/_/de ltar lan bdun gyi bar du byas nas ci ste na ldog go zhes bya ba ni gal te gnas skabs de na gzhan du skye ba'i rkyen stobs dang ldan pa zhig mngon du gyur na ste/_bsam
[\[39a.6\]]gtan bzhi pa thob pa'i dge slong dgra bcom pa'o snyam pa'i mngon pa'i nga rgyal can sa de pa'i bar mdo'i srid pa mngon par grub pa na thar pa la skur ba 'debs pa log par lta ba rnyed nas sems can dmyal ba'i bar mdo'i srid pa mngon par 'grub pa bzhin no/_/de na gnas pa yang las bsogs
[\[39a.7\]]so zhes pa ni sngon gyi 'phen pa'i dbang gis dge ba la sogs pa'i sems kun tu 'byung ba'i phyir ro/_/skal ba mnyam pa'i sems can rnams kyang mthong zhes bya ba ni gang dag dang lhan cig tu sngon dge ba'am/_mi dge ba kun tu spyod par gyur pa de dag dang bdag lhan cig tu 'dug par rmi
[\[39b\]]
[\[39b.1\]]lam tsam gyi tshod du shes so/_/gang du skye bar 'gyur ba de'i sngon logs kyi srid pa'i byad gzugs grub bo/_/de'i 'og tu dbang po rnams mngon par 'grub ste/_rten cing 'brel bar 'byung ba las ji skad du 'byung ba de bzhin zhes bya ba ni ming dang gzugs la sogs pa'i rim pas so/_/ji
[\[39b.2\]]skad du/_thog ma nyid du nur nur 'gyur/_/nur nur po las mer mer 'gyur/_/mer mer po las nar nar 'gyur/_/nar nar po las gor gor 'gyur/_/gor gor po las rkang lag 'gyus/_/skra spu sen mo la sogs 'byung /_/dbang po gzugs can rnams dang ni/_/mtshan rnams
[\[39b.3\]]mthar gyis 'byung bar 'gyur/_/zhes gsungs pa lta bu'o/_/kun 'byung gi bden pa ni gang las sdug bsngal kun 'byung ba ste/_de yang gang zhe na/_nyon mongs pa dang nyon mongs pa'i dbang gis 'byung ba'i las te/_zag pa dang bcas pa'i zhes bya ba'i tha tshig go/_/gal te de lta ma
[\[39b.4\]]yin na kun 'byung ba zhes bstan pa la ci'i phyir bcom ldan 'das kyis sred pa nyid bstan ce na/_thams cad du 'gro bas gtso bor gyur ba'i phyir te/_ji ltar sred pa dngos po thams cad du 'gro ba ni thob pa dang ma thob pa'i yul dang yul gyi dngos po thams cad la khyab pa'i phyir ro/_/de la lus thob
[\[39b.5\]]pa ni sred pa'o/_/ma thob pa ni yang 'byung ba'o/_/thob pa'i yul rnams ni dga' ba'i 'dod chags dang ldan pa'o/_/ma thob pa'i yul rnams ni/_de dang de la mngon par dga' bar rig par bya'o/_/gnas skabs thams cad du 'gro ba ni/_'du byed rnams kyi sdug bsngal la sogs pa
[\[39b.6\]]gnas skabs gsum po dag dang ldan pa'i phyir ro/_/de la sdug bsngal gyi sdug bsngal nyid kyi gnas skabs thob pa la ni 'bral bar srid do/_/ma thob pa la ni mi phrad par srid do/_/'gyur ba'i sdug bsngal nyid kyi gnas skabs la ni thob pa dang ma thob pa'i bye brag gis mi 'bral ba'i srid pa
[\[39b.7\]]dang phrad pa'i sred pa'o/_/'du byed kyi sdug bsngal nyid kyi gnas skabs la ni gti mug gi sred pa ste/_nyon mongs pa'i gnas ngan len gyis rab tu phye ba dang /_/sdug bsngal yang ma yin bde ba yang ma yin pa'i tshor bas rab tu phye ba'i phyir ro/_/bye brag tu ni kun gzhi rnam par shes pa ni
[\[40a\]]
[\[40a.1\]]'du byed kyi sdug bsngal nyid kyi gnas skabs te/_de la bdag tu rmongs pa'i sgo nas srid pa 'byung bar rig par bya'o/_/dus thams cad du 'gro ba ni dus gsum po dag ni rjes su 'gro ba'i phyir ro/_/'das pa'i dus la ni bltas pa'i rnam pas rjes su 'gro'o/_/ma 'ongs
[\[40a.2\]]pa la ni mngon par dga' ba'i rnam pas rjes su 'gro'o/_/da ltar byung ba la ni lhag par chags pas rjes su 'gro'o/_/khams thams cad du 'gro ba ni 'dod pa dang /_gzugs dang gzugs med pa dag gi sred pa dag gis khams gsum khyab pa'i phyir ro/_/tshor ba thams cad du 'gro
[\[40a.3\]]ba ni des 'dod pa dang sred pa dang log pas tshangs par spyod pa tshol ba'i phyir ro/_/'dod pa'i tshol bas ni 'dod pa'i khams las yongs su ma grol ba de nyid du sdug bsngal 'grub par byed do/_/de bzhin du srid pa tshol bas ni gzugs dang gzugs med pa'i khams su sdug bsngal
[\[40a.4\]]'grub par byed do/_/log pas tshangs par spyod pa tshol bas ni 'khor ba las yongs su ma grol bar der 'khor ro/_/rnam pa thams cad du 'gro ba ni 'byung ba dang 'jig pa'i sred pas rtag pa dang chad pa'i rnam pa dang ldan pa'i phyir ro/_/lta ba rnam pa lnga'i bye brag ni 'jig tshogs
[\[40a.5\]]la lta ba dang /_mthar 'dzin par lta ba dang /_log par lta ba dang /_lta ba mchog tu 'dzin pa dang /_tshul khrims dang brtul zhugs mchog tu 'dzin pa'o/_/rab tu ma zhi ba'i mtshan nyid ni nyon mongs pa rnams kyi spyi'i mtshan nyid du rig par bya'o/_/de la rnam pa drug ste/_'di
[\[40a.6\]]ltar g.yeng bas rab tu ma zhi ba dang /_phyin ci log gis rab tu ma zhi ba dang /_rgod pas rab tu ma zhi ba dang /_rmugs pas rab tu ma zhi ba dang /_bag med pas rab tu ma zhi ba dang /_'dzem pa med pas rab tu ma zhi ba'o/_/nyon mongs pa'i bag la nyal ma spangs par gyur pa zhes bya
[\[40a.7\]]ba ni de'i phyogs dang mthun pa'i gnas ngan len legs par ma bcom pa'i phyir ro/_/nyon mongs pa'i gnas kyi chos snang bar gyur pa zhes bya ba ni chags par 'gyur ba la sogs pa'o/_/de la yang tshul bzhin ma yin pa yid la byed pa nye bar gnas pa yin zhes bya ba ni yul de la sdug
[\[40b\]]
[\[40b.1\]]pa'i mtshan ma la sogs pa 'dzin pa ste/_'dod chags la sogs pa 'byung ba dang mthun pa'o/_/ma rig pa dang lta ba dang the tshom sa gong ma pa la dmigs pa yang yod mod kyi/_de dag ni ji ltar rang gi sa pa la dmigs pa bzhin du sa de mngon sum du dmigs pa ni ma yin par rig par bya ste/_de la
[\[40b.2\]]kun tu brtags pa'i sgo nas zhugs pa'i phyir/_de la dmigs par rnam par gzhag par rig par bya'o/_/de la ma rig pa sa gong ma pa la dmigs pa ni gang lta ba dang mtshungs par ldan pa'o/_/lta ba ni 'jig tshogs la lta ba ma gtogs te/_gzhan gyi sa pa'i 'du byed la nga'o snyam du mngon par
[\[40b.3\]]zhen pa ni ma mthong ngo /_/sa gong ma'i nyon mongs pa ni sa 'og ma la dmigs pa ma yin no zhes bya ba ni de las 'dod chags dang bral ba'i phyir ro/_/'gog pa dang lam la dmigs pa ni de gnyis la dmigs pa ma yin te/_'jig rten las 'das pa'i ye shes dang /_de'i rjes la thob pa so so
[\[40b.4\]]rang rang gis rig par bya ba yin pa'i phyir ro/_/de'i dmigs pa ni des yongs su rtogs pa'o zhes bya ba ni de'i dmigs pa ni des yongs su brtags pa'o zhes brjod par bya ste/_de'i dmigs pa ni des yongs su rtogs pa zhes bya ba'i tshig de las yongs su brtags pa gud na med do/_/'dod
[\[40b.5\]]chags ni khong khro dang mtshungs par ldan pa ma yin no zhes bya ba ni shin tu mi mthun pa gnyis gcig tu 'byung ba mi rigs pa'i phyir ro/_/the tshom dang yang mtshungs par ldan pa ma yin pa ni/_the tshom du gyur na blo gnas pa med pas chags par 'gyur ba med pa'i phyir ro/_/lhag ma ni de dang
[\[40b.6\]]zhes bya ba ni nga rgyal la sogs pa dang mi mthun pa med pa'i phyir mtshungs par ldan par rig par bya'o/_/khong khro ba yang nga rgyal dang lta ba dang mtshungs par ldan pa ma yin no zhes bya ba ni su zhig dngos po gang la zhe 'gras par gyur pa des de khengs par mi 'gyur ro/_/der yang rtog par mi nus
[\[40b.7\]]so/_/de bzhin du gzhan la yang sbyar bar bya'o/_/khong khro ba la sogs pa phan tshun mtshungs par ldan pa ma yin pa zhes bya ba ni mi mthun pa dang mtshungs par ldan pa ma yin te/_dper na 'dod chags kyi char gtogs pa rnams zhe sdang gi char gtogs pa dag dang ma yin pa bzhin no/_/mi mthun pa
[\[41a\]]
[\[41a.1\]]med pa dag ni nyon mongs pa bzhin du mtshungs par ldan par rig par bya'o/_/ngo tsha med pa dang /_khrel med pa ni mi dge ba thams cad dang mtshungs par ldan no zhes bya ba ni bdag dang gzhan la mi lta ba med par kun tu 'byung ba med pa'i phyir ro/_/de bzhin du rmugs pa la
[\[41a.2\]]sogs pa yang nyon mongs pa can thams cad dang sbyar bar bya ste/_las su mi rung ba nyid la sogs pa med par nyon mongs pa can mi srid pa'i phyir ro/_/gang zhig rnam pa gang gi dngos po gang la kun tu sbyor ba de bstan pas kun tu sbyor ba bstan par rig par bya'o/_/kun tu sbyor ba ci zhe na/_rjes
[\[41a.3\]]su chags pa'i kun tu sbyor ba ni khams gsum pa'i 'dod chags kyi ngo bo nyid de kun tu sbyor bar byed do/_/rnam pa gang gis kun tu sbyor zhe na/_de dang ldan pa khams gsum pa la yid mi 'byung ba ni mi dge ba kun tu spyod cing dge ba mi spyod pas so/_/gang kun tu sbyor zhe na/_phyi ma la sdug bsngal
[\[41a.4\]]mngon par 'grub par ro/_/de bzhin du khong khro'i kun tu sbyor ba la yang sbyar bar bya'o/_/mi rig pa'i kun tu spyod pa dang ldan pa ni sdug bsngal gyi chos rnams dang /_kun 'byung ba'i chos rnams la lhag par chags te 'bras bu dang rgyur gyur pa zag pa dang bcas pa'i 'du byed rnams dang de'i
[\[41a.5\]]nyes dmigs yongs su mi shes pa'i phyir ro/_/lta ba'i kun tu sbyor ba dang ldan pa ni log pas nges par 'byung ba kun tu tshol te bdag grol bar 'gyur ro/_/bdag grol lo/_/grol nas kyang rtag par 'gyur ro snyam pa dang chad par 'gyur te/_sangs rgyas pa la thar pa med do snyam
[\[41a.6\]]pa'o/_/mchog tu 'dzin pa'i kun tu sbyor ba dang ldan pa ni log pas nges par 'byung ba'i thabs la rtog ste/_'phags pa'i lam yan lag brgyad pa bor nas 'jig tshogs la lta ba la sogs pa dang /_de sngon du 'gro ba'i tshul khrims dang brtul zhugs kyis lhag par yid ches pa'i
[\[41a.7\]]phyir ro/_/'dod chags la sogs pa'i 'ching bas 'gyur ba'i sdug bsngal nyid la sogs pa la 'ching bar bstan pa ni 'dod chags la sogs pa ni bde ba la sogs pa'i tshor ba la phra rgyas su 'gyur ba'i phyir ro/_/phyi rol gyi 'ching bas bcings pa ni gnyis mi 'thob ste/_'gro ba mi
[\[41b\]]
[\[41b.1\]]thob pa dang /_'dug kyang ji ltar 'dod pa dang /_bsam pa dang /_spyod pa dang 'dod pa bzhin du byed pa mi thob pa'o/_/nang gi 'dod chags la sogs pa'i 'ching ba yang de dang 'dra bar rig par bya'o/_/'dod pa 'tshol ba ma spangs pa'i 'dod pa la 'dod chags dang /_khong khro ba'i
[\[41b.2\]]bag la nyal phra rgyas su 'gyur te/_de'i sgo nas de gnyis rgyas par 'gyur ba'i phyir ro/_/log par thar pa dang /_thar pa'i thabs la rtog par byed do zhes bya ba ni kun tu sbyor ba'i nang du lta ba gsum dang mchog tu 'dzin pa gnyis ji skad du bshad pa dang go rims bzhin no/_/gang 'dod chags
[\[41b.3\]]la sogs pa nyon mongs pa rnams ma gtogs par de las gzhan pa sems las byung ba'i 'du byed kyi phung po nyon mongs pa can no zhes bya ba ni khro ba la sogs par rig par bya'o/_/rnal 'byor pa rnams kyi dge ba'i phyogs kyi bar chad bya ba'i phyir yang dang yang shas cher sems la kun nas
[\[41b.4\]]'khril bar byed pas kun nas dkris pa dag go/_/dge ba'i phyogs ni zhi gnas dang /_rab tu 'dzin pa dang /_btang snyoms kyi rgyu mtshan bsgom pa ste/_dus ji lta ba bzhin no/_/de dag gi gzhi ni tshangs par spyod pa la sogs pa dag pas bsdus pa'i tshul khrims so/_/de la zhi gnas
[\[41b.5\]]kyi dus ni rmugs pa dang gnyid bar chad byed de/_nang du zhum par byed pa'i phyir ro/_/rab tu 'dzin pa'i dus na ni rgod pa dang 'gyod pa ste/_phyi rol du rnam par g.yeng bar byed pa'i phyir ro/_/btang snyoms kyi dus na ni/_phrag dog dang ser sna ste/_de dang ldan na gzhan dang bdag gi
[\[41b.6\]]phun sum tshogs pa la mi bzod pa dang /_kun tu 'dzin pa'i sgo nas yang dang yang sems g.yo ba'i phyir ro/_/tshul khrims rnam par dag pa'i dus na ni/_ngo tsha med pa dang khrel med pa ste/_de gnyi ga dang ldan na rnam pa thams cad du ltung ba'i gnas kyis mi 'dzem pa'i phyir ro/_/kun
[\[41b.7\]]nas nyon mongs pa dang rnam par byang ba'i rjes su mthun pa dang /_mi mthun pa'i phyir chu bo dang sbyor ba go rims bzhin du rnam par gzhag par rig par bya'o/_/gnas pa dang gnas 'brel ba'i tshul gyis so zhes bya ba la/_lta ba'i chu bo ni gnas pa'o/_/ma rig pa'i chu bo ni gnas te/_
[\[42a\]]
[\[42a.1\]]rmongs par gyur na thar pa dang de'i thabs la log par rtog pa'i phyir ro/_/lta ba dang tshul khrims dang brtul zhugs kyi nye bar len pa gnyis kyis mu stegs can rnams nang rtsod de/_de la blo du mar gyur pa'i phyir ro/_/bdag tu smra ba'i nye bar len pas ni nang mi rtsod
[\[42a.2\]]de/_thams cad kyang bdag yod pa nyid du blo mthun pa'i phyir ro/_/chos 'di pa rnams dang ni rtsod de/_bdag med par smra ba'i phyir ro/_/brnab sems la sogs pa lus kyi mdud pa zhes bya ba ni de dag gzugs kyi lus kyi mdud pa ma yin par rig par bya ste/_mnyam par gzhag pa'i
[\[42a.3\]]sems kyi rang bzhin gyi lus kyi bar du bcod pas mdud pa dag go/_/so so'i lta ba la brten nas 'di nyid bden gyi gzhan ni don med pa'o zhes mngon par zhen nas shes bya la kun tu rtog pas tshul bzhin ma yin par shes bya la log par rtog pa'i rgyus sems rnam par g.yeng bar byed do/_/
[\[42a.4\]]gang las rnam par g.yeng bar byed ce na/_mnyam par gzhag pa'i sems yang dag pa ji lta ba bzhin du shes pa mthong ba la sogs/_dge ba'i phyogs mi rtogs par 'gyur bar sems la sgrib par byed pas sgrib pa rnams te/_dge ba la 'jug pa'i bar chad byed ces bya ba'i tha
[\[42a.5\]]tshig go/_/de la 'dod pa la 'dun pa ni rab tu 'byung ba la mngon par dga' ba'i bar chad byed de/_yul la nye bar spyod par 'dod pa'i sgo nas/_de la mngon par mi dga' ba'i phyir ro/_/gnod sems ni bskul ba'i dus na ste/_tshangs pa mtshungs par spyod pa rnams kyis yang dag
[\[42a.6\]]par bsgrub pa'i bslab pa'i gnas la bskul nas gnod sems kyi sems kyis yang dag par mi slob pa'i phyir ro/_/rmugs pa dang gnyid dang /_rgod pa dang 'gyod pa ni zhi gnas dang rab tu 'dzin pa gnyis snga ma bzhin du zhum pa dang /_rnam par g.yeng bar byed pa'i phyir ro/_/the tshom
[\[42a.7\]]ni btang snyoms kyi dus na ste/_gtan la phebs pa med par btang snyoms su byed mi nus pa'i phyir ro/_/gnyen po thong gshol gyis rlog par dka' ba'i phyir tha bar rnam par gzhag par rig par bya ste/_tshe rabs gzhan na goms par byas pas spyod pas tha bar gyur pa'i phyir ro/_/'chal
[\[42b\]]
[\[42b.1\]]ba'i tshul khrims mi gtsang bar yid ches pa'i rgyu yin pas dri ma rnams so/_/yang dang yang 'khor bar skye ba dang 'chi ba'i tshul gyis gnod par byed pas sdig pa rnams so/_/srid pa dang srid pa'i yo byad rnams dang /_dkon mchog rnams la sred pa dang /_the tshom gyi sgo nas zhugs pas
[\[42b.2\]]gnod pa'i phyir zug rngu rnams so/_/yo byad mang po yongs su 'dzin pas lci yang dang bcas par byas nas 'jig pa la sogs pa dang sbyor ba'i phyir lci yang rnams so/_/srog gcod pa la sogs pa'i mi dge ba spyod pa 'dres pas nyes par spyod pa rnams so/_/chags pa dang zhe sdang dang gti
[\[42b.3\]]mug nyid mi dge ba'i rtsa bar rnam par gzhag ste/_de dag gi sgo nas sems can rnams nyes par spyad pa spyod pa'i phyir ro/_/de la zang zing cung zad tsam gyi rgyus sems can longs spyod don du gnyer ba rnams chags pas nyes par spyad pa spyod do/_/gnod par byas pa'i rgyu la yongs su rtog
[\[42b.4\]]pa'i rgyus gzhan gyi nyes pa mi bzod pa rnams zhe sdang gis nyes par spyad pa spyod do/_/chos log pa la mngon par zhen pa'i rgyus phyin ci log tu lta ba la mchod sbyin la sogs pa dag gti mug gis nyes par spyad pa spyod do/_/sems rnam par 'phro bar zag par byed pa'i phyir zag pa rnams so/_/
[\[42b.5\]]lus dang sems la phongs par byed pas phongs pa rnams so/_/tshul bzhin ma yin pa'i mtshan ma dang mngon rtags 'dzin du bcug nas lus dang sems la yongs su gdung bar byed pas yongs su gdung ba rnams so/_/gzugs la sogs pa'i dngos po la dga' ba'am lhag par
[\[42b.6\]]chags par byed du bcug nas de rnam par gyur na mya ngan la sogs pas sems can rnams nyon mongs par byed pa'i phyir 'khrug ba rnams so/_/mtshon cha len pa la sogs pas 'thab par byed pas 'thab pa rnams so/_/chos ma yin pa la 'dod chags la sogs pa ni yongs su gdung ba chen
[\[42b.7\]]po byed pas rims nad dang 'dra bas na rims nad rnams su rig par bya'o/_/de la chos ma yin pa la 'dod chags ni gang mi dge ba'i las kyi lam rnams la rjes su chags pa'o/_/mi mthun pas chags pa ni mi rigs pa'i chos ma yin pas yul kun tu 'tshol ba'o/_/chos log pa ni nyes par
[\[43a\]]
[\[43a.1\]]bshad pa'i chos 'dul bar rig par bya'o/_/skye ba'i rtsa ba 'du byed kyi shing gi nags tshal la chags par byed pas nags sbyor rnams so/_/lus la lta ba la sogs pa dang bcas pas dge ba la sbyor ba'i gegs byed pas gegs rnams so/_/lus la lta ba la
[\[43a.2\]]sogs pa dang bcas pa ni sems kyi gegs lnga'i dbang du byas pa'o/_/'dod chags ni yul dang lta ba la sogs par rtog pa'o zhes bya ba ni bsgoms pas spang bar bya ba dang /_mthong bas spang bar bya ba dang go rims bzhin te/_'dod chags ni sdug pa tsam du dmigs pa'i phyir ro/_/gang yang
[\[43a.3\]]sems can la 'dod chags pa de ni yul gyi sgo nyid nas log par rtog par rig par bya'o/_/de bzhin du khong khro ba ni mi mthun pa'i rgyu tsam du dmigs pa'i phyir ro/_/sems can rnams la 'byung ba ni yul gyi sgo nyid nas log par rtog par rig par bya'o/_/nga rgyal ni sems can rnams dang lta
[\[43a.4\]]ba log par rtog pa'o zhes bya ba ni chung ngu bas bdag che'o zhes bya ba la sogs pa'i rnam par 'byung ba'i phyir sems can rnams la log par rtog par rig par bya'o/_/'jig tshogs la lta ba dang /_mthar 'dzin par lta ba dang /_log par lta ba ni shes bya la log par rtog pa'o zhes bya ba ni
[\[43a.5\]]sgro 'dogs pa dang /_skur ba'i sgo nas ji ltar mthun mthun du sbyar ro/_/tshul khrims dang brtul zhugs mchog tu 'dzin pa ni lta ba la log par rtog pa'o zhes bya ba ni lta ba'i nyes pa nyid kyis tshul khrims dang brtul zhugs la lhag par mchog tu 'dzin pa'i phyir ro/_/the tshom ni gnyen po la
[\[43a.6\]]log par rtog pa'o zhes bya ba ni bden pa rnams la blo rnam pa gnyis su 'jug pa'i phyir ro/_/nyon mongs pa bcu char yang sdug bsngal dang kun 'byung ba'i rgyu yin la/_de gnyis kyang de dag gi gzhi'i gnas yin no/_/de'i phyir de'i rgyu dang gzhi'i gnas kyis log par rtog pa rnams
[\[43a.7\]]zhes bya'o/_/'gog pa dang lam la yang skrag pa skyes pas log par zhugs pa'o zhes bya ba ni nyon mongs pa'i dbang gis 'khor ba la mngon par dga' ba dang /_rnam par byang ba la g.yeng bar 'du shes nas skrag pa dang /_phyin ci log tu rtog pas 'gog pa dang lam la log par
[\[43b\]]
[\[43b.1\]]rtog par blta bar bya'o/_/mu stegs can rnams kyis ni rnam pa gzhan du kun du brtags nas de la log par rtog pa'i phyir ro/_/'dod pa na spyod pa'i 'dod chags rnam par shes pa'i tshogs lnga dang ldan pa ni bde ba dang mtshungs par ldan no/_/yid kyi rnam par shes pa'i tshogs dang ldan
[\[43b.2\]]pa ni yid bde ba dang mtshungs par ldan no/_/'dod chags thams cad ni rgyun chad pa'i dus na btang snyoms dang mtshungs par ldan no/_/sdug bsngal dang yid mi bde ba gnyis dang mi mtshungs par ldan pa ma yin te/_dga' ba'i rnam par 'byung ba'i phyir ro/_/rnam par shes pa'i tshogs lnga dang
[\[43b.3\]]ldan pa'i khong khro ba ni sdug bsngal dang mtshungs par ldan no/_/drug pa yid kyi sa pa ni yid bde ba dang mtshungs par ldan no/_/thams cad ni btang snyoms dang mtshungs par ldan te snga ma bzhin no/_/bde ba dang yid bde ba dang mtshungs par ldan pa ni ma yin te/_dman pa'i rnam par 'byung ba'i phyir
[\[43b.4\]]ro/_/nga rgyal ni 'dod pa'i khams na bde ba dang mtshungs par ldan pa ma yin te/_rnam par shes pa'i tshogs lnga dang mtshungs par ldan pa med pa'i phyir ro/_/bsam gtan dang po dang gnyis par bde ba dang ji ltar ldan zhe na/_yid kyi sa pa'i bde ba dang mtshungs par ldan no/_/de ni yid kyi
[\[43b.5\]]sa pa'i bde ba ji lta bu zhe na/_dga' ba dang bde ba zhes gang 'byung ba ste/_ji skad du dga' ba gang zhe na/_gang gnas gyur pa'i 'jug pa'i rnam par shes pa la brten pa'i sems tshim pa dang sems shin tu dga' ba dang /_sems rangs pa dang /_sems dga' ba dang /_bde ba myong ba
[\[43b.6\]]ste/_tshor bar gtogs pa'o/_/bde ba gang zhe na gang gnas gyur pa'i kun gzhi rnam par shes pa la brten pa'i gnas la phan pa dang /_gnas kyi tshim pa dang /_bde ba myong ba ste/_tshor bar gtogs pa'o zhes bshad pa lta bu'o/_/de ni 'di skad du bstan to/_/'jug pa'i rnam par
[\[43b.7\]]shes pa la brten pa zhes bya ba ni yid kyi rnam par shes pa la brten pa yin te/_gzhan la mnyam par gzhag pa med pa'i phyir ro/_/bde ba'i tshor ba bsam gtan dang po dang /_gnyis pa la 'byung ba na/_sems dang sems las byung ba'i tshogs gang yang mtshungs par ldan pa de
[\[44a\]]
[\[44a.1\]]dga' ba'i rnam pas tshim par byed pa dang /_gnas kun gzhi rnam par shes pa'i ngo bo nyid shin tu sbyongs pa'i bde bas tshim par byed pa ste/_de lta bas na de gnyis ka'i bya ba byed pa'i phyir 'di ni dga' ba dang bde ba zhes bya ba rnam pa gnyi gar rnam par gzhag par
[\[44a.2\]]rig par bya'o zhes bstan par 'gyur ro/_/de bas na de dang mtshungs par ldan pa'i nga rgyal ni bde ba dang yid bde ba dang mtshungs par ldan pa zhes bya'o/_/log par lta ba ni 'dod pa'i khams na yid bde ba dang yid mi bde ba dang mtshungs par ldan pa zhes bya ste/_legs par bya ba dang
[\[44a.3\]]nyes par bya ba byed pa rnams kyi de'i 'bras bu med par mthong nas mi mos pa dang dga' ba skye ba'i phyir ro/_/bde ba dang sdug bsngal ba dang mtshungs par ldan pa ni ma yin te/_/lta ba thams cad ni yid kyi sa pa yin pa'i phyir ro/_/the tshom ni 'dod pa'i khams na yid bde ba dang mtshungs
[\[44a.4\]]par ldan pa ma yin te/_sems gtan la phab pa med pa ni mos pa med pas yid bde ba med pa'i phyir ro/_/gzugs kyi khams na ni the tshom gyi shas che ba'i bsam gtan pa rnams kyi dga' ba dang /_bde ba ni ting nge 'dzin gyi stobs bskyed pa'i rjes su 'gro ba nyid de/_de na bde ba
[\[44a.5\]]dang yid bde ba dang yang mtshungs par ldan no/_/ma rig pa ma 'dres pa yang bde ba dang yid bde ba dang mtshungs par ldan pa dang /_mtshungs par ldan pa ma yin pa las brtsams te tshul 'di 'dra bar blta bar bya'o/_/ci'i phyir nyon mongs pa thams cad btang snyoms dang mtshungs par
[\[44a.6\]]ldan zhe na/_tha mal par 'dug pa la brten nas nub par 'gyur ba'i phyir ro zhes bya ba ni nyon mongs pa'i rgyun je chung je chung du 'gro bas rgyun chad pa'i shugs kyis rgyun chad pa'i phyir tha mar gdon mi za bar tha mal par 'jug pa'i sgo nas btang snyoms dang mtshungs par ldan par rig par
[\[44a.7\]]bya'o/_/gzugs kyi khams na ni rnam par shes pa'i tshogs bzhi dang mtshungs par ldan te/_de na sna dang lce'i rnam par shes pa med pa'i phyir ro/_/nga rgyal la sogs pa ni yid kyi rnam par shes pa'i tshogs dang ldan pa nyid de/_yongs su 'jal ba'i sgo nas 'byung ba'i phyir ro/_/
[\[44b\]]
[\[44b.1\]]nga rgyal ni phyogs gcig la 'jug pa nyid de/_gang yang rung ba'i yan lag gis khengs par 'gyur ba'i phyir ro/_/'dod pa'i khams na sdug bsngal mthong bas spang bar bya ba dag ni bcu'o zhes bya ba ni de na gang dag de'i rgyu dang /_gzhi'i gnas kyis kyang log par rtog pa dag go/_/
[\[44b.2\]]de bzhin du kun 'byung ba la sogs pa yang ji ltar mthun mthun du log par rtog pa dag ste/_de ni mthong bas spang bar bya bar rig par bya'o/_/ci'i phyir gang dag gang gi tshe dmigs pa de dag de la ci log par rtog par rig par bya zhe na/_zag pa med pa'i dmigs pa dag ni zag pa dang
[\[44b.3\]]bcas pa'i dngos po nyid gdon mi za bar phra rgyas su byed pa ma yin no/_/gzugs kyi khams na ni khong khro ba med pas sdug bsngal la sogs pa mthong bas spang bar bya ba dag ni dgu'o/_/gzugs med pa'i khams na'ang de bzhin no/_/'jig tshogs la lta ba lhan cig skyes pa ni bsgoms pas
[\[44b.4\]]spang bar bya ba ste/_mthong ba'i lam skyes su zin yang gang la brten nas 'phags pa nyan thos la nga'o snyam pa'i nga rgyal kun tu 'byung ba'o/_/ji skad du tshe dang ldan pa bran can kho bos ni nye bar len pa'i phung po lnga po 'di dag la bdag gam bdag gir rjes su mi mthong mod kyi/_'on kyang nye bar len
[\[44b.5\]]pa'i phung po lnga po 'di dag la nga'o snyam pa'i nga rgyal dang /_nga'o snyam pa'i 'dun pa dang /_nga'o snyam pa'i bag la nyal ma spangs pa'o/_/yongs su ma shes so/_/ma bkag go/_/mtha' med par ma byas so zhes gsungs pa lta bu'o/_/dper na ma ma'i gos dri ma can du gyur pa bul tog la
[\[44b.6\]]sogs pas legs par bkrus te dri ma med par gyur kyang de zhen par gos pas dri ma nam pa'i bag yod de/_de spos dri zhim po bsgo bas yang bsal bar bya dgos pa de bzhin du mthong ba'i lam gyis 'jig tshogs la lta ba kun tu brtags pa'i dri ma spangs pa'i 'phags pa nyan thos la yang
[\[44b.7\]]sngon mngon par zhen te goms par byas pa dngos po ma gtogs pa'i bdag tu lta ba rjes su 'brang ste/_de ni lam bsgoms pas spang bar bya dgos pa yin no/_/mthar 'dzin par lta ba lhan cig skyes pa ni chad par lta bas bsdus par rig par bya ste/_des bdag gi bdag gang yin zhes
[\[45a\]]
[\[45a.1\]]yongs su mi chad pa'i phyir mya ngan las 'das pa la yid phyir ldog par byed do/_/lta ba'i phyogs dang mthun pa ma gtogs par 'dod chags la sogs pa ni bsgoms pas spang bar bya ba dag go/_/de'i gzhi'i dngos po yongs su shes pa zhes bya ba ni nyon mongs pa'i
[\[45a.2\]]bag la nyal ma spangs pa yin te zhes bya ba la sogs pa snga ma bzhin no/_/ngo bo nyid yongs su shes pa zhes bya ba ni sems kun nas nyon mongs par byed pa'i bdag nyid kyi nyon mongs pa ni 'byung po zhes bya'o/_/nyes dmigs yongs su shes pa zhes bya ba ni bdag la gnod pa dang gzhan la
[\[45a.3\]]gnod pa dang /_/gnyi ga la gnod par 'gyur ba dang /_/mthong ba'i chos kyi kha na ma tho ba bskyed pa rnams dang /_tshe phyi ma'i kha na ma tho ba bskyed pa dang /_de las byung ba'i sems las byung ba sdug bsngal dang yid mi bde ba myong bar byed pa'o/_/de ltar rnam pa gsum gyis yongs su shes nas
[\[45a.4\]]nyon mongs pa 'byung bar 'gyur ba dbang du mi len pa'i tshul gyis yongs su spang ngo /_/ma skyes pa mi bskyed pa'i phyir lam bsgom mo/_/'dres pa la dmigs pas yid la byed pas zhes bya ba ni tha dad pa la dmigs pa ste/_chos thams cad kyi spyi'i mtshan nyid kyi rnam par zhes bya ba'i tha tshig go/_/_
[\[45a.5\]]gal te chos thams cad bdag med do zhes bdag med par shes pa nyid kyis nyon mongs pa spong bar 'gyur na/_mi rtag pa la sogs pa'i rnam pa ci'i phyir bstan zhe na/_de dag ni nyon mongs pa spong ba ma yin gyi bdag med pa'i rnam par yongs su sbyang bar bya ba'i phyir te/_mi rtag pa'i rnam pa la
[\[45a.6\]]brten nas sdug bsngal gyi rnam pa 'thob bo/_/sdug bsngal gyi rnam pa la brten nas bdag med pa'i rnam pa 'thob ste/_ji skad du gang mi rtag pa de sdug bsngal ba'o/_/de bdag med pa'o zhes gsungs pa lta bu'o/_/de bas na bdag med pa'i rnam pa ni bla na med pa nyid du rnam par gzhag
[\[45a.7\]]go/_/bla na med pa nyid las brtsams nas bla na med pa nyid gsum ste/_shes pa bla na med pa nyid dang /_lam bla na med pa nyid dang /_rnam par grol ba bla na med pa nyid do/_/de la shes pa bla na med pa nyid ni bdag med pa'i shes pa nyid de/_de'i pha rol du shes pa gzhan btsal du med pa'i
[\[45b\]]
[\[45b.1\]]phyir ro/_/lam bla na med pa nyid ni sla la mngon par shes pa myur ba ste/_de ni lam thams cad kyi mchog yin pa'i phyir ro/_/rnam par grol ba bla na med pa nyid ni mi slob pa mi 'khrugs pa'i rnam par grol ba ste/_rnam par grol ba thams cad las khyad par du 'phags pa'i phyir ro/_/bla na
[\[45b.2\]]med pa nyid rnam pa gsum po 'di dag ni go rims bzhin du mthong ba dang /_bsgoms pa dang mthar phyin pa'i lam gyi dbang du byas par rig par bya'o//_//bam po lnga pa/_dmigs pa'i las zhes bya ba ni mig la sogs pa'i ste/_gzugs la lta ba la sogs pa'o/_/
[\[45b.3\]]byed pa'i las ni sa la sogs pa'i ste/_rten pa la sogs pa'o/_/yang na gang gi mtshan nyid kyi byed pa gang yin pa ste/_'di lta ste gzugs kyi ni gzugs su yod pa'o zhes bya ba la sogs pa lta bu'o/_/rtsol ba'i las ni bsam pa sngon du btang ba'i lus la sogs pa'i las so/_/
[\[45b.4\]]bsgyur ba'i las ni gser mgar la sogs pa'i ste/_rgyan la sogs pa'o/_/'thob pa'i las ni 'phags pa'i lam la sogs pa ste/_mya ngan las 'das pa 'thob pa la sogs pa'o/_/skabs 'dir ni phal cher rtsol ba'i las su 'dod do zhes bya ba ni 'thob par byed pa'i las kyang
[\[45b.5\]]yod pa'i phyir ro/_/lus la sogs pa'i las la las kyi lam zhes bya ba ni mdo sde dang mthun par ji ltar gtso bo bstan par rig par bya ste/_de la sbyor ba la sogs pa yang lus la sogs pa'i las kyi nang du 'dus pa'i phyir ro/_/las kyi lam gsum dang bzhi dang gsum ni go rims bzhin du
[\[45b.6\]]lus dang ngag dang yid kyi las kyi mtshan nyid du rig par bya'o/_/srog gcod pa la sogs pa'i gzhi ni sems can gyi grangs su gtogs pa dang /_/sems can gyi grangs su ma gtogs pa ji ltar mthun mthun du sbyar te/_/gang la brten nas srog gcod pa la sogs pa 'byung ba'o/_/bsam pa
[\[45b.7\]]ni gzhi de la der 'du shes pa'i bsam pa dang /_las kyi lam de byed par 'dod pa'i bsam pa'o/_/sbyor ba ni de bya ba'i phyir bdag gam gzhan gyi lus dang ngag dang yid kyi rtsom pa'o/_/nyon mongs pa ni 'dod chags dang /_zhe sdang dang gti mug 'dus pa dang so so ba ji ltar mthun
[\[46a\]]
[\[46a.1\]]mthun du sbyar ro/_/zin par byas pa ni sbyor ba de dang de'i dus sam/_phyis las de dang des yongs su rdzogs pa'o/_/de la srog gcod pa'i gzhi ni sems can no/_/bsam pa ni de la der 'du shes shing bsad pa'i bsam pa'o/_/sbyor ba ni bsad par bsams pa'i
[\[46a.2\]]mtshon cha la sogs pa'o/_/nyon mongs pa ni 'dod chags la sogs pa'o/_/zin par byas pa ni sbyor ba des de ma thag tu'am phyis shi ba'o/_/ma byin par len pa la sogs pa'i gzhi dang zin par byas pa bshad par bya'o/_/lhag ma ni ji ltar mthun mthun du sbyar bar bya'o/_/ma byin
[\[46a.3\]]par len pa'i gzhi ni gzhan gyis yongs su gzung ba sems can gyi grangs su gtogs pa'am sems can gyi grangs su ma gtogs pa'o/_/zin par byas pa ni bdag gir byas pa'o/_/'dod pas log par g.yem pa'i gzhi ni spyod yul ma yin pa'i bud med dang /_spyod yul yin yang
[\[46a.4\]]yan lag ma yin pa dang /_yul ma yin pa dang /_dus ma yin pa dang /_tshod ma zin pa dang /_rigs ma yin pa dang /_pho dang ma ning thams cad do/_/zin par byas pa ni gnyis kyis gnyis sprad pa'o/_/brdzun du smra ba'i gzhi ni mthong ba dang /_thos pa dang /_bye brag phyed pa
[\[46a.5\]]dang /_rnam par shes pa dang /_ma mthong ba dang /_ma thos pa dang /_bye brag mi phyed pa dang /_rnam par ma shes pa'o/_/bsam pa ni gzhan du 'du shes la gzhan du smra bar 'dod pa'o/_/zin par byas pa ni 'khor dang phyir rgol bas go bar byed pa'o/_/phra ma'i gzhi ni sems
[\[46a.6\]]can 'dum pa dang /_mi 'dum pa dag go/_/bsam pa ni dbye ba dang sdum mi byed par sems pa'o/_/zin par byas pa ni phye bar shes par byed pa'o/_/ngag rtsub po'i gzhi ni kun nas mnar sems kyi gzhir gyur pa'i sems can rnams so/_/zin par byas pa ni ngag rtsub po smras pa'o/_/
[\[46a.7\]]tshig kyal pa'i gzhi ni don med pa dang ldan pa'i don no/_/zin par byas pa ni de smras pa'o/_/brnab sems kyi gzhi ni gzhan gyi nor dang yo byad do/_/bsam pa ni de la der 'du shes shing de bzhin du 'dod pa'o/_/sbyor ba ni de bdag gir bya bar sems pa'o/_/zin par byas pa ni bdag gir
[\[46b\]]
[\[46b.1\]]bya bar nges pa'o/_/gnod sems kyi gzhi ni kun nas mnar sems kyi rgyur gyur pa'i sems can rnams so/_/zin par byas pa ni bsad pa la sogs par nges pa'o/_/log par lta ba'i gzhi ni don yod pa'o/_/bsam pa ni yod pa la med par 'du shes shing de bzhin du 'dod pa'o/_/zin
[\[46b.2\]]par byas pa ni skur ba 'debs par nges pa'o/_/gzhan gyis bsgo ba sems pa las gyur pa ni 'di la ste/_'ga' zhig mi 'dod bzhin du gzhan dag gis nan gyis bsgos nas bsams te/_mi dge ba spyod pa'o/_/gzhan gyis gsol ba btab pa sems pa las gyur pa ni 'di lta ste/_'ga'
[\[46b.3\]]zhig mi 'dod bzhin du gzhan dag gis gsol ba btab nas 'di ni phan pa'o zhes yang dag par 'dzin du bcug cing len du bcug nas bsams te mi dge ba spyod pa'o/_/mi shes pa'i sems pa las gyur pa ni 'di lta ste/_kha cig yon tan dang nyes pa mngon par mi shes shing /_/mngon par
[\[46b.4\]]zhen pa med la/_'dod dgar bsams nas mi dge ba spyod pa'o/_/rtsa ba la mngon par zhen pa'i sems pa las gyur pa ni 'di lta ste/_'ga' zhig mi dge ba'i rtsa ba la chags pa la sogs pas zil gyis non cing sems non nas mngon par zhen pa drag pos bsams te mi dge ba la spyod
[\[46b.5\]]pa'o/_/phyin ci log gi sems pa las gyur pa ni 'di lta ste/_'ga' zhig chos 'dod kyang mi mthun pa'i rgyu la lta ste/_phyi ma la yid du 'ong ba'i 'bras bu'i don du bsams nas mi dge ba spyod pa'o/_/de la sems pa las gyur pa dang po gsum ni las byas su zin kyang stsogs pa nyid du
[\[46b.6\]]mi 'gyur te/_de'i phyir 'di'i rnam par smin pa gdon mi za bar myong bar 'gyur ba ma yin no/_/sems pa las gyur ba tha ma gnyis ni gal te byas par gyur na bsags pa yin te/_de'i rnam par smin pa gdon mi za bar myong bar 'gyur ro/_/stsogs pa ni bag chags 'phel ba'o zhes bya ba ni kun gzhi
[\[46b.7\]]rnam par shes pa la rnam par smin pa'i sa bon yongs su gsos par rig par bya'o/_/las byed par nges pa ni sngon gyi las rnams kyis rnam par smin pa'i rgyud nges par byas nas 'phangs par gyur pa ste/_gang gi tshe de la 'dis las 'di byed par nges pa de dang mi 'gal bar las de byed/_de'i
[\[47a\]]
[\[47a.1\]]rgyu'i nges pa ji lta ba bzhin du 'bras bu'i rgyur gyur pa'i phyir de mi bya bar bzlog pa ni sangs rgyas bcom ldan 'das rnams kyis kyang mdzad mi spyod do/_/rnam par smin pa myong bar nges pa ni/_sems pa las gyur pa'i las kyi ste snga ma bzhin no/_/dus nges pa ni mthong ba'i chos la
[\[47a.2\]]myong bar 'gyur ba la sogs pa'i las rnams kyi dus kyang nges par byas pa yin te/_ji ltar rnam par smin pa 'dis ni mthong ba'i chos la rnam par smin par byed do/_/'dis ni skyes nas so/_/'dis ni lan grangs gzhan la'o zhes bya'o/_/mi dge ba bcu'i las kyi lam rnams kyi rnam par smin pa'i
[\[47a.3\]]'bras bu ni dud 'gro dang yi dgas dang sems can dmyal ba rnams su rig par bya'o/_/rgyu mthun pa'i 'bras bu ni ngan song rnams nas shi 'phos nas mir skyes pa rnams kyi srog gcod pa dang ma byin par len pa la sogs pa so so dang mthun pa'i lus dang yongs su gzung ba mi 'byor ba ste/_'di ltar tshe thung ba
[\[47a.4\]]dang dbul ba la sogs pa ji ltar mthun mthun du sbyar ro/_/bdag po'i 'bras bu ni so so dang mthun pa nyid du phyi'i dngos po lo tog la sogs pa mi 'byor ba ste/_'di ltar srog gcod pa'i dbang gis ni byin chung bar 'gyur zhes bya ba la sogs pa'o/_/de bzhin du dge ba bcu'i las kyi lam zag
[\[47a.5\]]pa dang bcas pa rnams kyi 'bras bu dag kyang lha dang mi rnams kyi nang du gsum gsum du 'gyur bar ji ltar mthun mthun du sbyar bar bya'o/_/las gcig gis lus gcig 'phen pa ni las kyi skad cig gcig gis tshe gcig kho na'i rnam par smin pa'i sa bon gsos pa'i phyir ro/_/gcig gis du ma 'phen
[\[47a.6\]]pa ni/_de nyid kyis tshe rabs du ma'i rnam par smin pa'i sa bon gsos pa'i phyir ro/_/du mas gcig 'phen pa ni las kyi skad cig mang pos gcig po de nyid kyi sa bon yang dang yang gsos pa'i phyir ro/_/du mas du ma 'phen pa ni mang po dag phan tshun ltos nas tshe rabs gcig nas gcig tu brgyud pa'i sa bon
[\[47a.7\]]gsos pa'i phyir ro/_/ci'i phyir gzugs dang gzugs med pa dang rab tu ldan pa'i dge ba la mi g.yo ba zhes bya zhe na/_ji ltar 'dod pa na spyod pa'i 'gro ba gzhan gyi yongs su rdzogs par byed pa'i dge ba ni gzhan du rnam par smin pa 'byin par byed pa de bzhin du/_gzugs dang gzugs med pa
[\[47b\]]
[\[47b.1\]]na spyod pa ni de lta ma yin te/_sa'i nges pas 'bras bu 'byin pa'i phyir ro/_/de bas na rnam par smin pa 'byin par g.yo ba med pa dang /_mnyam par gzhag pa'i sa pa yin pas mi g.yo ba'i phyir mi g.yo ba zhes bshad do/_/'bras bu rnam par smin pa la rmongs pa ni mi dge ba'i 'du byed rnams 'byung ngo
[\[47b.2\]]zhes bya ba ni de dag gi ni gcig tu nyon mongs pa can yin pas ma rig pa yod par gyur na 'bras bu rnam par smin pa la mngon par yid ches pa'i rnam pa'i yang dag pa'i lta ba'i skabs med pa'i phyir ro/_/de kho na'i don la rmongs pa ni bsod nams dang ye shes mi g.yo ba rnams so zhes bya ba la de kho
[\[47b.3\]]na'i don zhes bya ba ni 'phags pa'i bden pa bzhi po dag go/_/de la rmongs na dge ba'i sems yod du zin kyang bden pa ma mthong ba rnams la bag la nyal gyi rjes su 'brel par 'gyur ro/_/de'i dbang gis de dag khams gsum pa sdug bsngal nyid du yang dag pa ji lta ba bzhin du yongs su ma shes
[\[47b.4\]]pa'i phyir yang srid pa'i rgyur gyur pa'i bsod nams dang mi g.yo ba'i 'du byed rnams slong bar byed do/_/bden pa mthong ba rnams ni de lta ma yin te/_de kho na'i don la rmongs pa med pa'i phyir ro/_/de bas na de dag ni de'i rgyu las byung ba rnams zhes bya'o/_/srog gcod pa la yang sha la sogs pa
[\[47b.5\]]'dod pa rnams ni chags pas sbyor ro/_/sha glon par 'dod pa rnams ni zhe sdang gis sbyor ro/_/mchod sbyin la sogs pa gti mug gis sbyor ro/_/zhe sdang nyid kyis ni mthar phyin par byed de/_snying rje med pa ma yin par sems can gsod mi srid pa'i phyir ro/_/ngag rtsub po la
[\[47b.6\]]sogs pa la yang ji ltar mthun mthun du sbyar bar bya'o/_/brnab sems la sogs pa la ji ltar chags pa la sogs pas sbyor zhe na/_de la brnab sems kyi las kyi lam ni gal te gzhan gyi nor dang yo byad bdag gir byed par nges pa'o zhes bstan pa de la gal te gzhan gyi
[\[47b.7\]]nor dang yo byad de nyid 'dod par gyur na/_de bdag gir bya ba'i phyir mngon par 'du byed de/_de'i phyir chags pas sbyor bar rnam par gzhag go/_/ci ste 'di yir ma gyur cig ce na/_de ltar na ni zhe sdang gis sbyor ro/_/ci ste gzhan gyis bdag gir byas kyang nyes pa ci yang med do
[\[48a\]]
[\[48a.1\]]snyam na gti mug gis sbyor bar rig par bya'o/_/gzhan la yang de bzhin du sbyar bar bya'o/_/phan tshun gyi dbang gis byung ba yang thun mong ba'i las su rig par bya ste/_de'i dbang gis sems can rnams phan tshun du sems dang sems las byung ba 'byung ba'i rgyur 'gyur ro/_/mi mthun
[\[48a.2\]]pa'i phyogs kyi las ni gnyen po'i las stobs dang ldan par blta ste/_mi mthun pa'i phyogs kyis 'bras bu 'phangs su zin kyang gnyen po'i stobs kyis gzhan du bsgyur ba'i phyir ro/_/gnyen po'i stobs can gyi dge ba'i las sems pa las gyur pa ni/_mi dge bas stobs dang ldan par blta'o/_/
[\[48a.3\]]gnyen po'i mthu chung ba'i mi dge ba ni dge ba bas stobs dang ldan no/_/dge ba dang mi dge ba rnam par smin par nges pa 'phags pa'i lam gyis ma spangs ba thams cad ni bye brag med par stobs dang ldan pa zhes bya'o/_/'dod pa dang rab tu ldan pa'i mi dge ba ni rang bzhin gyis stobs dang ldan pa ste/_nyon mongs
[\[48a.4\]]pa dang nye ba'i nyon mongs pa la sogs pa'i 'khor mang ba'i phyir ro/_/gang sngon gyi goms par byas pa de yang stobs dang ldan pa ste/_des rgyud la bsgos pa'i phyir ro/_/gang gnas la gnas pa ni nar son pa rnams kyi ste/_mngon par zhen pa dang dad pa drag pos byed pa'i phyir ro/_/yongs su mya ngan
[\[48a.5\]]las mi 'da' ba'i chos can rnams kyi lam sgrub tu med pa gang yin pa de ni gnyen pos byung du med pa'i phyir ro/_/zhing ni ma gsod pa la sogs pa'o/_/sems kyi mngon par 'du byed pa ni byang chub chen por smon lam btab pa la sogs pa ste/_stobs dang ldan pa'i las su rig par bya'o/_/yang
[\[48a.6\]]rnam pa dgus stobs dang ldan pa'i las su rig par bya ste 'di lta ste/_zhing ni gal te yon tan dang ldan pa'i sbyin gnas zhing du gyur pa'o/_/dngos po ni gal te sbyin pa'i dngos po gya nom zhing mang por gyur pa'o/_/ngo bo nyid ni sbyin pa bas tshul khrims stobs dang ldan no/_/tshul khrims pas bsgom
[\[48a.7\]]pa'o zhes bya ba la sogs pa'o/_/gzhi ni bsod nams byed pa gal te 'dod chags dang bral bar gyur pa'o/_/yid la byed pa ni gal te yid la byed pa dang ba drag po dang ldan par 'gyur ba'o/_/bsam pa ni mya ngan las 'das pa'i bsam pa dang ldan par gyur pa'o/_/grogs ni de las gzhan
[\[48b\]]
[\[48b.1\]]pa'i bsod nams bya ba'i dngos pos yongs su zin par gyur pa'o/_/lan mang du byed pa ni yang dang yang du byas par gyur pa'am/_rjes su rnam par brtags pa'o/_/skye bo mang pos kyang zhes bya ba ni bdag gis kyang byas par gyur la gzhan dang /_kyang byed du bcug pa'o/_/su zhig 'di skad du skyes bu
[\[48b.2\]]gang zag 'di ji ltar ji ltar las byed cing stsogs pa de lta de ltar rnam par smin pa myong bar gyur na/_de ltar na tshangs par spyod pas gnas par mi 'gyur zhing yang dag par sdug bsngal zad pa dang /_sdug bsngal mthar dbyung ba'i skabs kyang mi snang ngo zhes zer zhes bya ba la/_ji ltar byas na tshangs par spyod pas gnas par mi 'gyur
[\[48b.3\]]zhe na/_nyon mongs pa drag po dang ldan pas so sor brtags na sdug bsngal dang bcas par tshul khrims yongs su bsrung ba'i phyir gal te de'i rnam par smin pa yang de bzhin du sdug bsngal dang bcas shing yid mi bde ba dang bcas pa myong na ni de yongs su srung ba don med par 'gyur ro/_/gzhan gyi chung
[\[48b.4\]]ma la sogs pa la bde ba dang bcas shing yid bde ba dang bcas par tshul khrims 'chal bar byas pa'i phyir gal te de'i rnam par smin pa de bzhin du myong na ni de spong ba don med par 'gyur te/_de ltar byas na tshangs par spyod pas gnas par mi 'gyur ro/_/ji ltar na yang dag par sdug bsngal zad pa dang /_
[\[48b.5\]]sdug bsngal mthar dbyung ba'i skabs kyang mi snang zhe na/_de'i phyir de'i rgyur gyur pa tshangs par spyod pas gnas pa'i rnam par smin pa sdug bsngal ba'i phyir ro/_/de ltar byas na bde ba dang bcas pa'i las kyi rnam par smin pa ni bde ba dang bcas pa nyid du 'gyur/_sdug bsngal dang bcas pa'i rnam par
[\[48b.6\]]smin pa ni sdug bsngal nyid du 'gyur/_sdug bsngal yang ma yin bde ba yang ma yin pa dang bcas pa'i ni/_sdug bsngal yang ma yin bde ba yang ma yin pa dang bcas pa nyid du 'gyur ro zhes bya ba'i nges pa ni 'dir bcom ldan 'das kyis bkag go/_/yongs su zhig 'di skad du/_skyes bu gang zag
[\[48b.7\]]'di ji ltar myong bar 'gyur ba ji ltar myang bar 'gyur zhes bya ba la sogs pas ni bde ba dang ldan pa'i dge ba dang mi dge ba phyi ma la ji ltar mthun mthun du bde ba dang /_sdug bsngal dang /_sdug bsngal yang ma yin bde ba yang ma yin par myong bar 'gyur ba'i bde ba la sogs pa'i rnam par smin pa ni gnang
[\[49a\]]
[\[49a.1\]]ngo /_/rab tu byung ba'i sdom pa ni rnam pa lnga ste/_dge slong gi sdom pa nas dge tshul ma'i sdom pa'i bar du'o/_/nyes par spyod pa las dben par spyod pa dang /_'dod pa las dben par spyod pa zhes bya ba ni gang zag gi dbang du byas nas rnam par gzhag pa ste/_'di ltar de 'dra ba
[\[49a.2\]]de ni ji srid 'tsho'i bar du srog gcad pa la sogs pa nyes par spyod pa dang /_mi tshangs par spyod pa spang bar nus so/_/dge bsnyen dang dge bsnyen ma'i sdom pa ni nyes par spyod pa las dben par spyod pa'i dbang du byas pa ste/_'dod pa las dben par spyod pa ni ma yin no/_/de bas na 'di'i sdom pa ni
[\[49a.3\]]ji srid 'tsho'i bar du 'dod pa la log par g.yem pa spong bar rnam par gzhag gi/_mi tshangs par spyod pa spong ba ni ma yin no/_/bsnyen gnas pa'i sdom pa ni nyes par spyod pa las dben par spyod pa yang ma yin 'dod pa las dben par spyod pa yang ma yin pa ste/_de'i phyir de'i sdom pa na nyin zhag
[\[49a.4\]]gcig pa la bsnyen gnas pa'i sdom par brtags te/_rim gyis de gnyi ga goms par bya ba'i phyir ro/_/ji ltar tha ma dang ma ning rnams la ni dge slong dang dge slong ma'i phyogs gnyis la bsnyen bkur bya ba'i 'os ma yin pa'i phyir dge bsnyen nyid ni bkag pa bzhin du mtshan gnyis pa rnams kyang de
[\[49a.5\]]bzhin du ste/_skyes pa dang bud med kyi nyon mongs pa kun tu spyod pas phyogs gnyi ga la bsnyen bkur bya ba'i 'os ma yin pa'i phyir de dag logs shig tu ma bshad do/_/bsam gtan gyi sdom pa ni 'chal ba'i tshul khrims kun nas slong ba dag gi chags pa la sogs pa 'dod pa na spyod pa'i nyon mongs
[\[49a.6\]]pa dang /_nye ba'i nyon mongs pa rnams rnam par gnon pa'i gnyen pos sa bon bcom pas phyogs gcig pa las 'dod chags dang bral ba nyid du zad de 'dod pa dag las 'dod chags dang bral ba'i 'chal ba'i tshul khrims te/_spong ba gang yin pa'o/_/bsam gtan gsum pa'i bar las 'dod
[\[49a.7\]]chags dang bral ba'i ring du byed pa'i gnyen pos 'chal ba'i tshul khrims kyi kun nas slong ba de dag nyid kyi sa bon shin tu 'joms par rig par bya'o/_/bsam gtan bzhi pa la 'dod chags dang bral ba ni gzugs med pa rnams ni gzugs med pa'i phyir tshul khrims kyi sdom pa rnam par gzhag pa
[\[49b\]]
[\[49b.1\]]med par rig par bya'o/_/shan pa ni gang dag phyugs rnams bsad nas de 'tshong bas 'tsho bar byed pa rnams so/_/bya gag gsod pa la sogs pa la yang de bzhin du ji ltar mthun mthun du sbyor bar bya'o/_/glang po che 'dzin pa ni gang dag nags nas glang po che bzung nas 'dul bar byed pa rnams
[\[49b.2\]]so/_/sbrul gyis 'tsho ba ni gang dag sbrul bzung nas rtse bas 'tsho bar byed pa rnams so/_/nyan rna ba ni gang dag gzhan dag la phra mas gnod par byas nas 'tsho bar byed pa rnams so/_/de dag gi las skyes pas sam yang dag par blangs pa ste zhes bya ba ni de'i rigs sam/_gzhan gyi rigs kyi
[\[49b.3\]]go rims bzhin no/_/de dag gi las spyad par nges par byas pa ni lus dang ngag gi sbyor ba sngon du btang ba ste/_sdom pa ma yin pa zhes bya'o/_/ji skad bshad pa'i sdom pa dang sdom pa ma yin pa dang mi ldan pa'i sbyin pa dang /_ngag snyan pa la sogs pa dang /_khu tshur dang thal lcag la
[\[49b.4\]]sogs pa'i las ni sdom pa yang ma yin/_sdom pa ma yin pa yang ma yin pa zhes bya'o/_/mthong ba'i chos la myong bar 'gyur ba'i las ni tshe gang la byas pa de nyid la gang rnam par smin par 'gyur ba'o/_/skyes nas myong bar 'gyur ba'i las ni gang de ma thag tu 'byung ba'i tshe la myong bar 'gyur ba ste/_
[\[49b.5\]]'di ltar mtshams med pa lnga'i las rnams so/_/gang gi mtshams med pa gcig nyid ni de'i rnam par smin pa de de ma thag par rigs na/_de gang gi mang po gang yin pa de'i de dag gi rnam par smin pa ji ltar myong bar 'gyur zhe na/_thams cad kyi rnam par smin pa gcig car myong bar 'gyur te/_'di ltar
[\[49b.6\]]mtshams med pa du ma byed pa'i lus shin tu rab tu gzhon par mngon par 'grub la/_chad pa yang mang zhing mi zad pa sna tshogs pa 'byung ste/_de'i dbang gis tshor ba shin tu mang po 'byung bar 'gyur ro/_/rtsom pa'i dbang du byas nas mthong ba'i chos la myong bar 'gyur ba la sogs pa 'di dag
[\[49b.7\]]rnam par gzhag gi/_de tsam la myong bar 'gyur ba'i dbang du byas pa ni ma yin no/_/tshe de nyid la gang gis rnam par smin pa rnam par smin par rtsom pa de ni mthong ba'i chos la myong bar 'gyur ba'o/_/gang de ma thag pa'i tshe la rtsom pa de ni skyes nas myong bar 'gyur ba'o/_/gang de ma thag tu 'byung
[\[50a\]]
[\[50a.1\]]ba'i tshe thal nas rtsom pa de ni lan grangs gzhan la myong bar 'gyur ba ste/_de ltar byas na kyi hud sems zhes bya ba'i rtogs pa brjod pa las mtshams med pa'i las kyi rnam par smin pas sems can dmyal bar yang dang yang 'chi 'pho zhing skye bas rnam par smin pas myong ngo zhes
[\[50a.2\]]'byung ba dang mthun par byas pa yin no/_/gnag la rnam par smin pa gnag pa'i las ni mi dge ba ste/_nyon mongs pa can dang /_rnam par smin pa mi 'dod pa yin pa'i phyir ro/_/bzlog pa ni dkar la rnam par smin pa dkar ba ste/_khams gsum pa'i dge ba'o/_/dkar gnag tu gyur
[\[50a.3\]]la rnam par smin pa dkar gnag tu gyur pa ni gang 'dod pa dang rab tu ldan pa'i 'dres ma ste/_dge mi dge zhes bya ba'i tha tshig go/_/gcig na ci ltar dge bar yang 'gyur la mi dge bar 'gyur zhe na/_'di la 'jug pa'i skad cig nges pas de gnyi ga brjod pa ni ma yin gyi/_bsam pa
[\[50a.4\]]dang lhan cig pa'i sbyor ba las gcig ces bya ste/_'di ni 'dir dgongs pa yin par rig par bya'o/_/de gnyis nag po dang dkar po nyid du phan tshun 'dra bar gyur pas nag po dang dkar po las gcig tu rnam par gzhag go/_/de la bsam pa gnag la sbyor ba dkar ba ni dper na 'ga'
[\[50a.5\]]zhig gzhan dag la slu bar 'dod nas de dag yid ches par bya ba'i mtshan mar bsams pas sbyin pa rnams sbyin pa nas rab tu 'byung ba'i bar du'o/_/sbyor ba gnag la bsam pa dkar ba ni dper na 'ga' zhig bu'am slob ma la mi phan pa bzlog par 'dod cing phan pa la sbyor bar 'dod nas/_snying
[\[50a.6\]]brtse ba'i sems kyis lus dang ngag gis drag tu byed pa de'i tshe/_kun nas nyon mongs par 'gyur ro/_/mi gnag cing dkar la rnam par smin par mi 'gyur zhing las zad par 'gyur ba'i las gang zhe na/_sbyor ba dang bar chad med pa'i lam rnams la zag pa med pa'i las zhes bya ba la/_sbyor ba dang
[\[50a.7\]]bar chad med pa'i lam rnams ni spong ba'i gnyen po yin pa'i phyir ro/_/de la mi gnag pa ni nyon mongs pa'i dri ma med pa'i phyir ro/_/dkar ba ni gcig tu rnam par byang ba'i phyir ro/_/rnam par smin par mi 'gyur ba ni/_'khor ba dang mi mthun pa'i phyir ro/_/las zad par 'gyur ba ni nag
[\[50b\]]
[\[50b.1\]]po la sogs pa zag pa dang bcas pa'i las rnam pa gsum po 'di nyid zag pa med pa'i lam des rnam par smin pa 'byin pa'i bag chags legs par bcom pa'i phyir ro/_/bye brag med par zag pa med pa'i las 'di thams cad kyi bar du gcod pa dang rjes su mthun pa dang /_ngo bo nyid kyi dbang du byas
[\[50b.2\]]nas yon po dang /_nyes pa dang /_rnyog pa dang /_btsang ba dang /_thub pa rnams go rims bzhin du rnam par gzhag par rig par bya'o/_/de la yon po ni lus dang ngag dang yid kyi las drang po'i lam 'phags pa'i lam yan lag brgyad pa 'byung ba'i sgrib par gyur pa'o/_/nyes pa ni lus
[\[50b.3\]]la sogs pa'i las gang gis rnam par sun phyung ba'i sems kyi rgyud la de dang 'dra ba'i sgrib par gyur pa'i las 'byung ngo /_/rnyog pa ni mu stegs can gyi lta ba la brten pa'i lus la sogs pa'i las gang yin pa ste/_sangs rgyas kyi bstan pa la dad pa'i mi mthun pa'i phyogs ma dad pa'i rnyog
[\[50b.4\]]pas yongs su zin pa'i phyir ro/_/rnam grangs gzhan du na/_rtag pa dang chad pa'i mthar lhung ba ste/_dbu ma'i lam dang mi mthun pa'i phyir yon po'o/_/skur ba'i lta bas yongs su bzung ste rnam par byang ba rnam par gzhag pa la rab tu zhe sdang ba'i phyir nyes pa'o/_/'jig tshogs la lta
[\[50b.5\]]bas yongs su bzung ste/_bdag med pa'i de kho na la lta ba'i bar du gcod pa'i phyir rnyog pa zhes bya'o/_/gtsang ba ni shin tu rnam par dag pa'i tshul khrims kyis yongs su zin pa dang /_lta ba drang pos yongs su zin pa'i lus dang ngag dang yid kyi las gang yin pa ste/_tshul khrims dang lta ba
[\[50b.6\]]la log par zhugs pa'i dri ma spangs pa'i phyir ro/_/thub pa pa ni gang slob pa dang mi slob pa rnams kyi lus dang ngag dang yid kyi las zag pa med pa ste/_de thub pa rnams kyi las yin pa'i phyir ro/_/sbyin pa phun sum tshogs pa'i dbang du byas nas sbyin pa por 'gyur ro zhes bya ba 'dis ni phyir zhing
[\[50b.7\]]sbyin pa ston te/_de'i ngang tshul can du gyur pas yang dang yang sbyin pa'i phyir ro/_/dge sbyong rnams dang bram ze rnams la zhes bya ba la sogs pas ni phyogs mi 'byed par sbyin pa ston te/_'dod pa thams cad la bye brag med par sbyin pa'i phyir ro/_/bza' ba dang btung ba zhes bya ba la sogs pas ni/_
[\[51a\]]
[\[51a.1\]]'dod pa yongs su rdzogs par sbyin pa ston te/_bsam pa ji lta ba bzhin du yo byad kyi dngos po thams cad yongs su gtong ba'i phyir ro/_/lhug par gtong ba dang /_lag brkyang ba dang /_gtong ba la dga' ba dang mchod sbyin byed pa'i ngang tshul can dang /_gtong ba phun
[\[51a.2\]]sum tshogs pa dang /_sbyin pa legs par 'ged pa la dga' ba zhes bya'i tshig 'di dag ni mi gnas par sbyin pa la sogs pa dang go rims bzhin du rig par bya'o/_/mi gnas pa'i sbyin pa ni srid pa dang longs spyod kyi phyir yongs su mi bsngo ba nyid du rig par bya'o/_/sbyin par bya ba phun
[\[51a.3\]]sum tshogs pa'i dbang du byas nas ldang ba'i brtson 'grus kyis thob pa zhes bya ba 'dis ni sbyin par bya ba'i dngos po gnod pas grub pa ma yin pa ston te/_gnod pas grub pa ni ldang ba'i brtson 'grus kyis thob pa ma yin te/_rang gi gnas na 'dug cing gzhan gyis bcol ba bsnyon pas thob
[\[51a.4\]]pa'i phyir ro/_/lag dar ba'i mthus bsgrubs pa zhes bya ba 'dis ni sbyin par bya ba'i dngos po gzhan las phrogs pa ma yin pa ston to/_/gzhan las phrogs pa ni lag dar ba'i mthus bsgrubs pa ma yin te/_de dag gi sha thang bar thabs sna tshogs kyis bsgrubs pa phrogs pa'i phyir ro/_/rdul
[\[51a.5\]]dang dri mas ma phog pa zhes bya ba 'dis ni sbyin par bya ba'i dngos pa ma rul cing dri ma med pa ston te/_rdul dang dri mas mas ma phog pa zhes bya ba ni spangs zhes bya ba'i tha tshig go/_/chos dang mthun pa zhes bya ba 'dis ni sbyin par bya ba'i dngos po rung ba ston te/_mtshon dang dug dang chang la sogs pa rung ba
[\[51a.6\]]ma yin pa'i dngos po yongs su spangs pa'i phyir/_/chos kyis thob pa zhes bya ba 'dis ni sbyin par bya ba'i dngos po chos kyis bsgrubs pa ston te/_gzhal bal g.yo 'jug pa la sogs pa dang log pas 'tsho ba la sogs pa yongs su spangs nas bsgrubs pa'i phyir ro/_/tshul khrims yang dag par
[\[51a.7\]]blangs nas ma nyams pas de dang ldan pa'i phyir tshul khrims dang ldan pa yin no/_/thar pa'i phyir sdom pa gang yin pa de ni so sor thar pa'i sdom pa ste/_de ni 'khor ba las 'byung bar 'gyur ba yin no/_/cho ga phun sum tshogs pa ni spyod lam la sogs pa dam pa rnams kyis ma smad pa'i phyir ro/_/spyod
[\[51b\]]
[\[51b.1\]]yul phun sum tshogs pa ni spyod yul ma yin pa lnga spangs pa'i phyir te/_dge slong gi spyod yul ma yin pa lnga ni gsod pa'i sa dang /_smad 'tshong gi gnas dang /_chang 'tshong gi khyim dang /_rgyal po'i pho brang dang /_gdol ba'i khyim ste lnga pa'o/_/bcas pa'i kha na ma tho ba rnams dang rang bzhin
[\[51b.2\]]gyi kha na ma tho ba rnams la yang bsam pha drag pos bslab pas kha na ma tho ba chung ngu tsam rnams la yang 'jigs par lta ba yin no/_/kun nas yongs su rdzogs par bslab pa rnams blangs nas slob pa'i phyir yang dag par blangs te bslab pa'i gzhi rnams la slob ces bya'o/_/'di man chad du ni tshul khrims
[\[51b.3\]]las brtsams nas/_bcom ldan 'das kyis mdo sde gzhan dag las lus dang ngag bsdams pa yin no zhes bya ba la sogs pa gang bstan pa de'i don brjod par bya'o/_/de la lus dang ngag gi bsdams pa yin pa ni shes bzhin gyis yongs su zin pa'i yin pa'i phyir te/_ji ltar bka' stsal pa
[\[51b.4\]]bzhin du 'gro ba dang /_ldog pa la sogs pa la blo sngon du btang nas legs par bsgrubs pa'i phyir ro/_/lus dang ngag phun sum tshogs pas phun sum tshogs pa ni ltung ba mi byed pa'i phyir te/_tshul khrims chud mi gson pa'i phyir ro/_/lus dang ngag gi kun tu spyod pa yongs su dag pa ni ting nge
[\[51b.5\]]'dzin la gnas pa'i phyir te/_ting nge 'dzin gyi stobs kyis 'tshal ba'i tshul khrims kyi dri ma thag bsring ba'i phyir te/_lus dang ngag gi kun tu spyod pa dge ba ni nyon mongs pa can gyi rtog pa dang ma 'dres pa'i phyir te/_gcig tu dge ba'i phyir ro/_/lus dang ngag gi kun tu spyod pa kha na ma tho ba
[\[51b.6\]]med pa ni srid pa dang longs spyod kyi phyir yongs su mi bsngo bas dam pa rnams kyis bsngags pa'i phyir ro/_/lus dang ngag gi kun tu spyod pa gnod pa med pa ni bdag la bstod pa la sogs pas gzhan dag khyad du gsod cing 'grogs na mi bde bas zher 'debs pa med pa'i phyir ro/_/lus dang ngag gi
[\[51b.7\]]kun tu spyod pa rjes su mthun pa ni mya ngan las 'das pa thob par byed pa dang mthun pa'i phyir te/_'phags pa'i lam 'dren pa'i phyir ro/_/lus dang ngag gi kun tu spyod pa rjes su 'byor ba ni rang gi nyes pa dang yon tan sgrogs pa dang /_mi spyoms pa'i phyir ro/_/lus dang ngag gi kun tu spyod pa
[\[52a\]]
[\[52a.1\]]thabs dang ldan pa ni tshangs pa mtshungs par spyod pa nye bar sdud pa'i tshul khrims yin pa'i phyir te/_nye bar 'gro bar bya ba'i 'os yin pa'i phyir ro/_/lus dang ngag gi kun tu spyod pa 'tsham pa ni bla ma rnams dang bla ma dang 'dra ba rnams la nga rgyal bcag pa'i phyir te/_ci rigs
[\[52a.2\]]su bsnyen bkur byed pa'i phyir ro/_/lus dang ngag gi kun tu spyod pa mthun pa ni gdams ngag la mthun par 'dzin pa'i phyir te/_rang gi lta ba la mchog tu 'dzin pa med pa'i phyir ro/_/lus dang ngag gi kun tu spyod pa gdung ba med pa ni dka' thub drag po dang ngan don la mos pa spangs pa'i phyir te/_
[\[52a.3\]]bdag la gdung bar mi byed pa'i phyir ro/_/lus dang ngag gi kun tu spyod pa phyis 'gyod pa med pa ni longs spyod pa rnams dang las kyi mtha' rnams spangs pa la brtsams nas 'gyod pa med pa'i phyir te/_phyis 'gyod pa med pa'i phyir ro/_/lus dang ngag gi kun tu spyod pa yid la gcags pa med pa
[\[52a.4\]]ni dge ba'i phyogs la brtsams nas cung zad tsam gyis chog par mi 'dzin pa'i yid la gcags pa med pa'i phyir te/_bsgrub nus pa'i bar du'o/_/'di dag gi las ni bdag gir bya ba yin pas 'di dag ni las bdag gir bya ba dag go/_/de dag gi las bdag gir bya ba ji lta bu yin zhe na/_rang
[\[52a.5\]]gis byas pa'i las kyi rnam par smin pa myong ba'i phyir te/_gang gzhan dag dang thun mong ma yin pa de ni bdag gi zhes bya'o/_/'di dag ni las kyi bgo skal la spyod pa yin pas 'di dag ni las kyi bgo skal la spyod pa dag go/_/ji ltar na las kyi bgo skal la spyod pa nyid yin zhe na/_rang gis byas
[\[52a.6\]]pa'i las kyi rnams par smin pa myong ba de la dge ba dang mi dge ba so so'i bgo skal la spyod pa'i phyir te/_'di lta ste/_rang rang gi 'bras bu 'dod pa dang mi 'dod pa 'ged pa'i phyir ro/_/rang gis byas pa'i las la 'dod pa dang mi 'dod pa dag gi rnam par smin pa myong ba'i sems can de dag thog ma ga
[\[52a.7\]]las byung /_ci rgyu med pa las byung ba zhig gam/_'on te rang bzhin dang dbang phyug la sogs pa'i rgyu las byung ba zhig ce na/_smras pa/_las kyi skye gnas pa dag go/_/'di dag gi las nyid rgyu med pa dang mi mthun pa'i rgyu rnam par spangs pa'i skye gnas te/_sems can rnams 'byung ba'i
[\[52b\]]
[\[52b.1\]]phyir zhes bya ba'i tha tshig go/_/de ltar 'jug pa las kyang brtsams ldog pa las kyang brtsams nas las bstan par bya ba dag ste/_zag pa dang bcas pa'i las spang ba'i phyir zag pa med pa'i las rten yin pas/_'di dag gi brten par bya ba ni las nyid yin no/_/sems can rnams kyi las kyi rnam par
[\[52b.2\]]smin pa bsam gyis mi khyab pa'o zhes gang gsungs pa de ni rnam pa thams cad du bsam gyis mi khyab pa yin par rig par bya'o/_/bsam gyis mi khyab pa ni ji lta bu zhe na/_dge ba dang mi dge ba'i rnam par smin pa bde 'gro dang ngan 'gror 'dod pa dang mi 'dod pa zhes bya ba ni bsam gyis mi khyab pa ste/_
[\[52b.3\]]nus pa dang yang dag pa'i lta ba la sogs pa'i yon tan khyad par can 'dren pa'i phyir ro/_/las 'dis sems can rnams kyi lus kyi kha dog dang dbyibs la sogs pa rnam pa tha dad pa sna tshogs zhes bya ba ni bsam gyis mi khyab pa ste/_mi nus pa dang /_thams cad mkhyen pa nyid las gzhan pa
[\[52b.4\]]mgo rmongs pa la sogs pa'i nyes pa 'dren pa'i phyir ro/_/dge ba la sogs pa'i las de nyid gnas la sogs pa'i rab tu dbye bas ni bsam gyis mi khyab bo/_/de la gnas ni grong ngam grong khyer gyi phyogs gang du gnas nas las de byas zhes bya ba la sogs pa'o/_/dngos po ni
[\[52b.5\]]sems can gyi grangs su gtogs pa'am/_sems can ma yin pa'i grongs su gtogs pa gang la brten te byas pa'o/_/rgyu ni dge ba dang mi dge ba'i rtsa ba rnams te/_ji ltar mthun mthun sbyar ro/_/rnam par smin pa ni lus sna tshogs pa de nyid do/_/sna tshogs mngon par 'grub par byed pa'i
[\[52b.6\]]las bsam gyis mi khyab pa ni las ci 'dra bas tsher ma la sogs pa'i rno ba la sogs pa byas pa ste/_'jig rten gyis bsam par gtogs pa'i phyir ro/_/nor bu dang sngags dang sman dang mkhyud spyad dang ldan pa'i las bsam gyis mi khyab ste/_de la nor bu dang ldan pa ni chu shel la sogs pa las chu
[\[52b.7\]]'byung ba la sogs pa'o/_/sngags dang ldan pa ni sngags de dag gis btab na mi 'tshig pa la sogs pa'o/_/sman dang ldan pa ni des zin na mi snang bar 'gyur ba la sogs pa'o/_/mkhyud spyad dang ldan pa ni mkhyud spyad de dang des rims nad dang 'bral bar 'gyur ba la sogs pa'o/_/
[\[53a\]]
[\[53a.1\]]rnal 'byor pa thams cad kyi mthu'i las bsam gyis mi khyab pa ji lta bu zhe na/_de dag gi sems kyi mthus sa chen po g.yo bar byed pa'am/_nam mkha' la 'phur ba la sogs pa'o/_/byang chub sems dpa' rnams kyi dbang gi las la sogs pas las gang byed pa
[\[53a.2\]]de bsam gyis mi khyab pa ni 'di lta ste/_tshe la dbang bas ni byang chub sems dpa' rnams tshe'i 'du byed byin gyis brlabs nas ji srid 'dod pa de srid du gnas so/_/sems la dbang bas ni ji ltar 'dod pa bzhin du ting nge 'dzin la snyoms par 'jug go/_/yo byad la dbang bas ni sems can
[\[53a.3\]]thams cad la yo byad rin che ba dang dpag tu med pa'i char 'bebs so/_/las la dbang bas ni khams dang sa dang 'gro ba dang skye gnas dang gnas skabs gzhan na myang bar 'gyur ba'i las rnams gzhan du bsgyur ro/_/skye ba la dbang bas ni bsam gtan la gnas shing yongs su ma nyams
[\[53a.4\]]bzhin du 'dod pa'i khams su skye'o/_/mos pa la dbang bas ni sa la sogs par chu la sogs par mos so/_/smon lam la dbang bas ni ji ltar 'dod pa bzhin du bdag dang gzhan gyi don phun sum tshogs par byed pa'i smon lam rgya chen po grangs med pa mngon par sgrub bo/_/rdzu 'phrul la
[\[53a.5\]]dbang bas ni sems can rnams 'dun par bya ba'i phyir rdzu 'phrul gyi cho 'phrul dpag tu med pa kun tu ston to/_/ye shes la dbang bas ni chos dang don dang nges pa'i tshig dang spobs pa rnams kyis rab kyi mthar phyin par 'gro'o/_/chos la dbang bas ni ci rigs par ji tsam du sems can thams cad
[\[53a.6\]]la ming dang tshig dang yi ge'i tshogs gzhan dang gzhan dag gis mdo la sogs pa'i chos rnam par bzhag nas cig car du sems yongs su tshim par byed nus par 'gyur ro/_/sangs rgyas thams cad kyi sangs rgyas kyi mdzad pa sgrub pa'i phrin las bsam gyis mi khyab pa ji lta bu zhe na/_sangs rgyas
[\[53a.7\]]bcom ldan 'das thams cad lhun gyis grub par gtogs par thugs su chud cing chos kyi dbyings ro gcig pa nyid du gyur nas sems can rnams la gang gi tshe dang ji lta bu dang /_ji srid du mdzad pa bsgrub par bya ba de thams cad rjes su gnas te/_de ltar sangs rgyas rnams kyi yul bsam
[\[53b\]]
[\[53b.1\]]gyis mi khyab bo/_/yang srid pa'i bag chags 'jog pa'i byed rgyu zhes bya ba ni rgyu'o/_/sems can bag chags bsags pa rnam pa lha la sogs pa'i sems can gyi ris su de'i cha byad dang rang bzhin dang 'dra bar mthun par 'byung ba'i byed rgyu zhes bya ba ni kun 'byung ba'o/_/so so rang gi rgyud nges
[\[53b.2\]]pa dang /_'gro ba dang skye gnas la sogs pa rnams dang mchog tu 'byung bas srid pa'i rtse mo'i 'gro ba'i bar du 'byung ba'i byed rgyu zhes bya ba ni rab tu skye ba'o/_/sngon ma byung ba'i lus gzhan dang gzhan 'thob pa dang /_sngon 'thob pa'i lus 'da' ba'i byed rgyu zhes bya ba ni rkyen to/_/'du byed de dag gi
[\[53b.3\]]'jig pa las 'gog pa de dag gzhan zhig yin na ni 'brel ba med de don gzhan du 'gyur ro/_/ji ste gzhan ma yin na ni kun nas nyon mongs pa'i mtshan nyid du 'gyur te/_de'i phyir gnyi ga yang ma yin/_gnyi ga ma yin pa yang ma yin no/_/spros pa ni skabs 'dir tshul bzhin ma yin par
[\[53b.4\]]sems pa yin te zhes bya ba ni lam ma yin pa dang /_/rigs ma yin pa dang /_thabs ma yin par sems pa zhes bya ba'i tha tshig go/_/sems pa yang gzhan la sems par bya ba yang gzhan yin pa'i phyir ro/_/sems pa ji lta bu zhe na/_zhi ba dang gya nom pa'o zhes bya ba la sogs pa'i rnam pa rnams kyis
[\[53b.5\]]so/_/rgyan med pa ni shes rab kyi cha las rnam par grol ba rnams kyi yon tan khyad par can rigs pa la sogs pa'i rgyan med pa'i phyir ro/_/rnam grangs kyi sa ni ma lus par spangs pa zhes bya ba ni bstan pa'o/_/lhag ma ni bshad pa'o/_/de'i phyir de'i tshig lhag ma rnams kyi phyir ro zhes brjod
[\[53b.6\]]de/_de dag gi de bshad pa'i phyir ro/_/ji ltar byas na ma lus par spangs she na/_kun nas dkris pa dang bag la nyal spangs pa'i phyir ro/_/de la nges par spangs pa ni kun nas dkris pa'i dbang du byas pa ste/_'byung ba yongs su spangs pa'i phyir ro/_/byang bar gyur pa ni bag la nyal
[\[53b.7\]]spangs pa ste/_rtsa ba med na gtan mi skye ba'i phyir ro/_/de ni gnyen po mthong ba dang /_bsgom pa'i lam gyi bye brag gis rnam pa gnyis su rnam par gzhag ste/_zad pa dang 'dod chags dang bral ba zhes bya ba'o/_/de la zad pa ni mthong ba'i lam gyis bral ba nyid kyi dbang du byas pa ste/_
[\[54a\]]
[\[54a.1\]]nyon mongs pa'i tshogs cung zad tsam zhig lus pa'i phyir ro/_/'dod chags dang bral ba ni bsgom pa'i lam gyis bral ba nyid kyi dbang du byas pa ste/_de ni sa la 'dod chags dang bral ba nyid du 'gyur bas rab tu phye ba'i phyir ro/_/de gnyis kyis bral bar gyur na
[\[54a.2\]]mi skye ba'i chos nyid du byas pas phyi ma la sdug bsngal 'gog pa dang /_kun du mi 'byung bas mthong ba'i chos la yid mi bde ba rnam par zhi bar 'gyur te/_de'i phyir de'i 'bras bur gyur ba sdug bsngal rnam pa gnyis spong ba'i dbang du byas nas 'gog pa dang rnam par zhi ba zhes bya ba smos so/_/sngon
[\[54a.3\]]gyi las dang nyon mongs pas yang dag par bsgrub pa'i phung po rnams ni rang gi ngang gis 'jig pa'i dbang du byas nas nub pa zhes bya'o/_/de ltar byas na ma lus par spangs pa bstan par rig par bya'o/_/'dus ma byas ni 'dus byas las bzlog pa ste/_skye ba dang 'jig pa dang gnas pa
[\[54a.4\]]gzhan du 'gyur ba med pa'i phyir ro/_/blta dka' ba ni 'phags pa gcig pu'i shes rab kyi spyan gyi spyod yul yin pa'i phyir ro/_/g.yo ba med pa ni sems can dmyal ba la sogs pa'i 'gro bar mi 'pho bas bstan pa'i phyir ro/_/mi 'dud pa ni 'dod pa dang gzugs dang gzugs
[\[54a.5\]]med pa'i sred pa med pas srid par mi 'dud pa'i phyir ro/_/'chi ba med pa ni 'chi ba'i rten phung po med pa'i phyir ro/_/zag pa med pa ni zag pa dang bral ba'i phyir ro/_/gnas ni rnam par grol ba'i bde ba'i gzhi yin pa'i phyir ro/_/gling ni 'khor ba'i rgya mtsho chen po la thang lta
[\[54a.6\]]bur gyur pa'i phyir ro/_/skyob pa ni de thob na skye ba la sogs pa'i gnod pa thams cad las bzlog pa'i phyir ro/_/mgon ni de'i bsam pa dang sbyor ba byas pa 'bras bu yod pa'i gzhi'i gnas yin pas rten yin pa'i phyir ro/_/dpung gnyen ni 'phags pa'i mchog nyid du 'gro ba'i gzhi'i
[\[54a.7\]]gnas yin pa'i phyir to/_dgra bcom pa nyid 'thob pa'i thabs la dmigs pa'i phyir zhes bya ba'i tha tshig go/_/'chi 'pho med pa ni ma skyes pas nyams pa med pa'i phyir ro/_/rims nad med pa ni 'dod pas phongs pa'i gdung ba thams cad med pa'i phyir ro/_/yongs su gdung ba
[\[54b\]]
[\[54b.1\]]med pa ni mya ngan la sogs pa'i yongs su gdung ba thams cad rgyun chad pas bsil ba'i phyir ro/_/bde ba ni na ba dang rga ba dang 'chi ba'i 'jigs pa dang bral bas 'phags pa'i gnas pa'i rten yin pa'i phyir ro/_/zhi ba ni dge ba'i chos thams cad kyi gnas yin pa'i phyir ro/_/bde gzhi ni 'jig
[\[54b.2\]]rten las 'das pa'i bde ba'i gzhi yin pa'i phyir ro/_/bde bar 'gyur ba ni sbyor ba bde bas de thob par 'gyur ba'i dmigs pa yod pa'i phyir ro/_/nad med pa ni nyon mongs pa la sogs pa'i sgrib pa dang bral ba'i phyir ro/_/mi g.yo ba ni yul gyi spros pa'i rnam par g.yeng ba thams cad
[\[54b.3\]]dang bral ba'i phyir ro/_/mya ngan las 'das pa ni gzugs la sogs pa'i 'du shes thams cad dang bral te zhi zhing bde bar gnas pa'i dmigs pa yin pa'i phyir ro/_/yang 'gog pa'i bden pa la brtsams nas/_ma skyes pa la sogs pa rnam grangs su gtogs pa rnams te/_sdug bsngal
[\[54b.4\]]gyi mtshan nyid las bzlog par rig par bya'o/_/sdug bsngal ni sems can gyi ris de dang der nying mtshams sbyor bar byed pas skye ba'o/_/de'i 'og tu lus yongs su rdzogs par 'phel lo/_/sdug bsngal de yang sngon gyi las dang nyon mongs pas 'phangs te byas pa ni da ltar gyi las dang nyon
[\[54b.5\]]mongs pa rnams kyis srid pa gzhan du byed pa'i gzhi'i gnas yin te/_de'i rgyun mi 'chad pa'i tshul gyis yang srid pa'i rgyun skye bar 'gyur ro/_/de las bzlog pa ni sdug bsngal 'gog pa 'phags pa'i bden pa ste/_ma skyes pa dang /_ma byung ba dang /_ma byas pa dang /_'dus ma byas
[\[54b.6\]]pa dang /_skyes pa med pa dang /_go rims bzhin du rig par bya'o/_/yang 'gog pa'i bden pa'i mtshan nyid rnam pa bzhir rig par bya ste/_'gog pa'i mtshan nyid ni 'byung ba'i rgyu nyon mongs pa rnams dang bral ba'i dbang du byas pa'o/_/zhi ba'i mtshan nyid ni 'du byed kyi sdug bsngal
[\[54b.7\]]nyid kyis ma zhi ba'i mtshan nyid nye bar len pa'i phung po lnga rnams dang bral ba'i dbang du byas pa'o/_/gya nom pa'i mtshan nyid ni nyon mongs pa dang sdug bsngal dang bral ba'i phyir/_bdag nyid gtsang ba dang bde ba'i ngo bo nyid kyi dbang du byas pa'o/_/nges par 'byung ba'i mtshan nyid ni rtag pa
[\[55a\]]
[\[55a.1\]]dang phan pa'i ngo bo nyid kyi dbang du byas pa ste/_yang phyir mi ldog pa dang bde ba'i phyir phan pa dang bde ba dang go rims bzhin no/_/lam gyi bden pa ni gang gis sdug bsngal gyi bden pa yongs su shes pa zhes bya ba la sogs pa ste/_bden pa rnams la
[\[55a.2\]]'di'i bya ba'i skabs kyis mtshan nyid bstan par rig par bya'o/_/lam rnam pa lnga zhes bya ba ni rab tu dbye ba lnga'i skabs kyi'o/_/rab tu dbye ba 'di yang lam gyi bden pa 'khor dang bcas pa'i skabs kyis rig par bya'o/_/de la tshogs kyi lam ni tshul khrims la sogs pa ste/_
[\[55a.3\]]de yongs su rdzogs pas dro bar gyur pa la sogs pa'i go rims kyis bden pa mthong bar bya ba dang /_de la sgrib pa spang bar bya ba'i phyir sems kyi rgyud 'os su gyur pa 'thob bo/_/gang yang rgyur gyur pa'i dge ba gzhan zhes bya ba ni 'gyod pa med pa la sogs par rig par bya'o/_/
[\[55a.4\]]dro bar gyur pa ni so so rang gis bden pa rnams la snang ba thob pa'i ting nge 'dzin shes rab dang mtshungs par ldan pa dang bcas pa'o zhes bya ba ni mnyam par gzhag pa'i sems kyis bden pa'i dbang du byas pa'i chos mdo sde la sogs pa yid kyis brjod pa'i sgo nas don snang bar gyur pa'i zhi
[\[55a.5\]]gnas dang lhag mthong ni dro bar gyur par rig par bya'o/_/de 'phel ba ni rtse mo ste/_de'i gang na rnam par gnas pa'i phyir ro/_/bzod pa ni phyogs gcig la zhugs pa dang rjes su song ba'i ting nge 'dzin zhes bya ba la/_ji ltar na phyogs gcig la zhugs pa yin zhe na/_gcig
[\[55a.6\]]tu gzung ba med par bzod pa'i phyir ro/_/ji ltar na phyogs gcig gi rjes su song ba yin zhe na/_'dzin pa med par rtog pa'i rjes su mthun par gnas pa'i phyir ro/_/'jig rten pa'i chos kyi mchog ni gang gi 'og tu thog mar 'jig rten las 'das pa'i lam mo/_/mthong ba'i
[\[55a.7\]]lam ni 'jig rten pa'i chos kyi mchog gi 'og gi rnam par mi rtog pa'i zhi gnas dang lhag mthong gi mtshan nyid du rig par bya'o/_/dmigs par bya ba dang dmigs par byed pa mnyam pas mnyam par shes pa'ang de bzhin te zhes bya ba ni des gzung ba dang 'dzin pa med pa'i de
[\[55b\]]
[\[55b.1\]]bzhin nyid rtogs pa'i phyir ro/_/so so rang la sems can gyi brda dang chos kyi brda gsal ba dang /_thams cad du gnyi ga'i brda gsal ba la dmigs pa'i chos shes pa'ang de yin no zhes bya ba la/_sems can gyi brda so so rang gis gsal ba la dmigs pa'i chos shes
[\[55b.2\]]pa ji lta bu zhe na/_des rang gi rgyud la bdag gi mtshan mar rnam par mi rtog pa'i phyir ro/_/so so rang la chos kyi brda gsal ba la dmigs pa'i chos shes pa ji lta bu zhe na/_des rang gi rgyud nyid la gzugs la sogs pa'i mtshan mar rnam par mi rtog pa'i phyir ro/_/thams
[\[55b.3\]]cad du gnyi ga'i brda gsal ba la dmigs pa'i chos shes pa ji lta bu zhe na/_thams cad du bye brag med par bdag dang chos kyi mtshan ma la rnam par mi rtog pa'i phyir ro/_/yang mthong ba'i lam la rab tu dbye ba na bden pa rnam pa bcu drug ste/_chos dang rjes su rtog pa la bzod pa dang shes pa
[\[55b.4\]]rnams so/_/de la sdug bsngal la chos shes pa'i bzod pa ni sbyor ba'i lam la/_sdug bsngal gyi bden pa'i dbang du byas pa'i mdo la sogs pa'i chos la rnam par dpyod pa'i shes pa ste/_tshul bzhin yid la byed pas bsdus pa'i dbang du byas nas rang gi rgyud la yod pa'i sdug bsngal gyi bden
[\[55b.5\]]pa la de'i de bzhin nyid mngon sum du 'gyur pa'i 'jig rten las 'das pa'i shes rab yang dag par lta ba'i rang bzhin 'byung ste/_des sdug bsngal mthong bas spang bar bya ba khams gsum pa'i bag la nyal nyi shu rtsa brgyad rab tu spang ngo /_/de bas na sdug bsngal la chos shes pa'i bzod pa zhes
[\[55b.6\]]bya'o/_/bzod pa des sdug bsngal mthong bas spang bar bya ba'i nyon mongs pa spangs pa'i phyir gnas gyur nas de ma thag tu shes pa gang gis gnas gyur ba de myong ba de ni sdug bsngal la chos shes pa zhes bya'o/_/dang po'i bzod pa dang shes pa 'di gnyis ni slob pa dang mi slob pa'i 'phags
[\[55b.7\]]pa'i chos thams cad kyi rgyu yin te/_de las de dag yang dag par 'byung ba'i phyir ro/_/de'i phyir 'di gnyis ni 'phags pa'i chos thams cad kyi rgyu'o zhes de la dmigs nas so so rang la mngon sum du 'gyur ba'i zag pa med pa'i shes rab ni sdug bsngal la rjes su rtog par shes
[\[56a\]]
[\[56a.1\]]pa'i bzod pa'o/_/rjes su rtog par shes pa'i bzod pa dang de shes pa gang gis myong ba de ni rjes su rtog pa'i shes pa zhes bya'o/_/'jig rten las 'das pa'i lam gyi yul ni gnyis te/_de bzhin nyid dang yang dag pa'i ye shes so/_/de la chos shes pa'i
[\[56a.2\]]phyogs kyi lam gyi yul ni de bzhin nyid do/_/rjes su rtog pa'i shes pa'i phyogs kyi yul ni yang dag pa'i ye shes so/_/de'i phyir 'di skad ces bya ste chos shes pa'i bzod pa dang shes pa rnams kyis ni gzung ba rtogs so/_/rjes su rtog pa'i bzod pa dang shes pa rnams kyis ni 'dzin pa
[\[56a.3\]]rtogs so zhes bya'o/_/bcom ldan 'das kyis gang mtshan ma med pa la gnas pa'i gang zag drug bka' stsal pa/_de ni bzod pa dang shes pa de dag la gnas par rig par bya ste/_mtshan ma thams cad mi dmigs pa'i phyir ro/_/bzod pa dang shes pas bsdus pa sems kyi skad cig bcu
[\[56a.4\]]drug po 'di dag ni mthong ba'i lam ste/_de dag gis sngon ma mthong ba'i 'phags pa'i bden pa re re la yang rnam pa bzhi bzhir mthong ba'i phyir ro/_/'dir dngos po ma byung ba byung ba tsam la sems kyi skad cig tu rig par bya ba ni ma yin gyi/_ji tsam du shes bya la shes pa 'byung ba yongs su rdzogs
[\[56a.5\]]par 'gyur ba la bya ste/_'di lta ste/_sdug bsngal ni yongs su shes par bya'o zhes bya ba ni sems kyi skad cig gcig go/_/kun 'byung ni spang bar bya'o zhes bya ba la sogs pa yang de bzhin no/_/gang mthong ba'i lam las brtsams te/_rgya cher rnam par spros pa de thams cad ni
[\[56a.6\]]rnam par gzhag pa tsam du rig par bya ste/_'jig rten las 'das pa'i gnas skabs ni so so rang gis rig par bya ba'i phyir ro/_/lam gyi bden pa thams cad ni rnam pa bzhir rig par bya ste/_rnam par gzhag pa dang /_rnam par rtog pa dang /_myong ba dang /_yongs su rdzogs pa'o/_/
[\[56a.7\]]de la rnam par gzhag pa ni nyan thos la sogs pas ji ltar rang gi khong du chud pa mthar phyin nas/_de'i rjes la thob pa'i shes pas gzhan dag la go bar bya ba'i phyir ming dang tshig dang yi ge'i tshogs rnams kyis lam gyi bden pa rnam par 'jog ste/_bden pa rnams la bzod pa
[\[56b\]]
[\[56b.1\]]dang shes pa ni 'di lta bu'o zhes bya ba la sogs pa'o/_/rnam par rtog pa ni mngon par rtogs pa la zhugs pa'i 'jig rten pa'i shes pas ji ltar rnam par gzhag pa bzhin du rnam par rtog cing goms par byed pa'o/_/myong ba ni de ltar goms par byed pa na mthong ba'i lam zhes brjod pa'i
[\[56b.2\]]'jig rten las 'das pa spros pa med pa'i gnas skabs gang yin pa dang po so sor rang gis myong ba'o/_/yongs su rdzogs pa ni de'i 'og tu gnas gyur pa yongs su rdzogs nas thob pa mthar phyin pa'i bar du 'thob pa'o/_/thob pa mthar phyin pa de dag ni de'i rjes la thob pa'i shes pas lam
[\[56b.3\]]gyi bden pa rnam par 'jog go/_/de ltar na rnam pa 'di bzhi ni lam gyi 'khor lo ste/_yang dang yang gzhan dang gzhan la brten nas 'jug par rig par bya'o/_/chos rnams la chos kyi mig rdul med cing dri ma dang bral ba skyes so zhes bya ba gang gsungs pa de ni mthong ba'i lam gyi dbang
[\[56b.4\]]du mdzad nas gsungs pa ste zhes bya ba de ni thog ma kho nar bden pa rnams la 'phags pa'i shes rab kyi spyan gyi rang bzhin yin pa'i phyir ro/_/de la chos la bzod pa rnams kyis ni rdul med de/_de dag gis nyon mongs pa'i rdul spong ba'i phyir ro/_/chos shes pa rnam pa ni dri ma dang bral ste/_
[\[56b.5\]]de dag ni de'i sgrib pa'i dri ma spangs pa'i gnas su skyes pa'i phyir ro/_/yang bzod pa dang shes pa'i gnas skabs 'di gnyis ni go rims bzhin du yongs su shes pa dang spangs pa'i lam gyi rnam par dag pa'i dbang du byas pa ste/_rdul med pa dang dri ma dang bral bar rig par bya'o/_/chos
[\[56b.6\]]mthong ba zhes pa la sogs pa yang mthong ba'i lam nyid kyi dbang du byas par rig par bya ste/_'dul ba rnams bden pa mngon par rtogs pa zhes bya ba'i 'og tu gsungs pa'i phyir ro/_/de la chos la bzod pa rnams kyis ni chos mthong ste de dag gis de kho na rtogs pa'i phyir ro/_/chos
[\[56b.7\]]shes pa rnams kyis chos thob ste/_chos shes pa rnams kyi gnas gyur pa mngon sum du thob par byed pa'i phyir ro/_/rjes su rtog pa'i bzod pa rnams kyis chos rig ste/_de dag gis 'di ni 'phags pa'i chos kyi rgyu'o zhes de gnyis rig pa'i phyir ro/_/rjes su rtog pa'i shes pa rnams kyis
[\[57a\]]
[\[57a.1\]]chos rtogs te/_de dag gis shes bya ji snyed pa yongs su rdzogs pa'i phyir ro/_/bzod pa dang shes pa thams cad kyis som nyi las brgal te/_'jig rten las 'das pa'i lam gyi 'bras bu thob pas yun ring po nas 'dod pa rang gis thob pa la the tshom med pa'i
[\[57a.2\]]phyir ro/_/thams cad kyi gzhan gyis thob pa la the tshom las brgal te/_de'i dus na gzhan dag gis kyang khyad par thob pa la yid gnyis za ba med pa'i phyir ro/_/lam bsgom pa la gzhan gyi dring mi 'jog pa ni gzhan la lung mnos pa med par yang bdag nyid kyis mkhas pa'i phyir ro/_/
[\[57a.3\]]gzhan gyis mi bkri pa ni shes nas dad pa thob pas gzhan mu stegs can rnams kyis tshe rabs gzhan la yang ston pa'i bstan pa las mi 'phrogs pa'i phyir ro/_/chos rnams la 'jigs pa thob pa ni thob pa las brtsams nas yongs su dri ba'i chos rnams dang lung bstan pa'i chos rnams la sdig
[\[57a.4\]]pa 'dod pa mngon pa'i nga rgyal can bzhin du sems zhum pa med pa'i phyir ro//_//bam po drug pa/_bsgom pa'i lam ni 'phags pa nyan thos bden pa rnams mngon par rtogs pa dang ldan pa'i'o/_/de'i gong du gyur pa ni kun tu sbyor ba lhag ma spangs pa'i phyir zhugs pa ste/_
[\[57a.5\]]gang 'jig rten pa la sogs pa'i lam mo/_/de la 'jig rten pa'i lam ni bsam gtan rnams dang gzugs med pa rnams so/_/bsam gtan dang gzugs med pa de dag kyang kun nas nyon mongs pa dang /_rnam par byang ba dang /_rnam par gzhag pa dang /_rnam par dag
[\[57a.6\]]pas rig par bya'o/_/kun nas nyon mongs pas ji lta bu zhe na/_lung du ma bstan pa'i rtsa ba bzhi po sred pa dang lta ba dang nga rgyal dang ma rig pa ste/_de dag gis sems kun nas nyon mongs pa can du gyur ba rnams kyi nyon mongs pa'i bsam gtan gyi sgo nas gzugs dang gzugs med pa
[\[57a.7\]]na spyod pa'i nyon mongs pa dang nye ba'i nyon mongs pa thams cad bsgribs pa'i lung du mi ston par 'gyur ba'i phyir ro/_/de la sred pas ni ro myang ba'i kun nas nyon mongs pas kun nas nyon mongs te/_shin tu sbyangs pa'i bde ba'i ro myong bar byed pa'i phyir ro/_/lta bas ni lta ba shas che ba'i bsam
[\[57b\]]
[\[57b.1\]]gtan pa nyid kyis kun nas nyon mongs te/_bsam gtan la brten nas sngon gyi mtha' la rtog pa la sogs pa'i lta ba kun nas slong ba'i phyir ro/_/nga rgyal gyis ni nga rgyal gyi shas che ba'i bsam gtan pa nyid kyis kun nas nyon mongs te/_des khyad par du thob na khengs par 'gyur ba'i phyir ro/_/ma
[\[57b.2\]]rig pa ni the tshom gyi shas che ba'i bsam gtan pa nyid kyis kun nas nyon mongs pa ste/_de kho na ma gtogs pas thar pa 'dod pa khyad par de thob pa la thar pa yin nam ma yin snyam du the tshom skye ba'i phyir ro/_/rnam par byang ba ji lta bu zhe na dag pa'i bsam gtan dang /_gzugs med pa 'jig
[\[57b.3\]]rten pa rnams kyang dge ba'i phyir kun nas dkris pa'i dri ma dang bral bas na rnam par byang ba zhes bya'o/_/rnam par gzhag pas ji lta bu zhe na bsam gtan rnams ni yan lag dang /_snyoms par 'jug pa dang tshad dang /_ming du gdags pa'i bye brag gis rnam pa bzhir rnam par gzhag go/_/
[\[57b.4\]]gzugs med pa rnams ni yan lag ma gtogs pa rnam pa gsum mo/_/gang gi dbang du byas nas chos gzhan dag kyang yod bzhin du rtog pa la sogs pa kho na bsam gtan rnams la yan lag nyid du rnam par gzhag ce na/_de tsam gyis gnyen po dang /_phan yon dang /_de gnyi ga'i
[\[57b.5\]]gnas kyi yan lag yongs su rdzogs pa'i phyir ro/_/bsam gtan dang po la rtog pa dang /_dpyod pa ni gnyen po'i yan lag ste/_de gnyis kyis 'dod pa dang /_gnod sems dang /_'tshe ba'i rnam par rtog pa la sogs pa spong ba'i phyir ro/_/dga' ba dang bde ba ni phan yon
[\[57b.6\]]gyi yan lag ste/_rtog pa dang dpyod pa gnyis kyis gnyen po byas pa'i mi mthun pa'i phyogs de las dben pa las skyes pa'i dga' ba dang bde ba thob pa'i phyir ro/_/sems rtse gcig pa nyid ni de gnyi ga'i gnas kyi yan lag ste/_ting nge 'dzin la brten pa'i stobs kyis rtog pa la sogs
[\[57b.7\]]pa 'jug pa'i phyir ro/_/de bzhin du bsam gtan gnyis pa la nang rab tu dang ba ni gnyen po'i yan lag ste/_de rtog pa dang dpyod pa'i gnyen po byed pa'i phyir ro/_/dga' ba dang bde ba dang sems rtse gcig pa nyid ni yan lag lhag ma gnyis la snga ma bzhin no/_/bsam gtan
[\[58a\]]
[\[58a.1\]]gsum pa la btang snyoms dang ngan pa dang /_shes bzhin ni gnyen po'i yan lag ste/_de dag dga' ba'i gnyen po byed pa'i phyir ro/_/bde ba dang sems rtse gcig pa nyid ni yan lag lhag ma gnyis dang go rims bzhin no/_/bsam gtan bzhi pa la
[\[58a.2\]]btang snyoms yongs su dag pa dang dran pa yongs su dag pa ni gnyen po'i yan lag ste/_de gnyis bde ba'i gnyen po byed pa'i phyir ro/_/sdug bsngal yang ma yin bde ba yang ma yin pa ni phan yon gyi yan lag go/_/sems rtse gcig pa nyid ni de gnyi ga'i gnas kyi yan lag
[\[58a.3\]]go/_/ji ltar na bsam gtan dang po la snyoms par 'jug pa'i yid la byed pa bdun du 'gyur zhe na/_mnyam par gzhag pa'i sa pa'i yid la byed pa gang gi 'dod pa rnams la nyes dmigs la sogs par lta bas rags pa'i mtshan nyid rab tu rig pa ste/_de med pa'i phyir bsam
[\[58a.4\]]gtan dang po la zhi ba'i mtshan nyid do/_/'di ni mtshan nyid rab tu rig pa'i yid la byed pa zhes bya ste/_de ni thos pa dang sems pa dang 'dres par rig par bya'o/_/de'i 'og tu thos pa dang sems pa las 'das nas gcig tu bsgom pa'i rnam pas de'i rags pa dang zhi ba'i mtshan nyid
[\[58a.5\]]kyis mtshan ma la dmigs pa'i zhi gnas dang lhag mthong bsgom zhing yang ji ltar yongs su bsal ba rags pa dang zhi ba nyid du mos te/_'di ni mos pa las byung ba zhes ba'o/_/de goms pas thog ma kho nar spong ba'i lam dang ldan pa'i yid la byed pa ni rab tu dben pa las byung
[\[58a.6\]]ba ste/_des nyon mongs pa'i rnam pa chen po spangs pa dang /_de'i phyogs kyi gnas ngan len dang bral ba'i phyir ro/_/rnal 'byor ba de de'i 'og tu spong ba la dga' bar 'gyur zhing /_spong ba la phan yon du lta ste/_rab tu dben pa'i dga' ba dang bde ba chung ngu reg nas dus dus su dang bar
[\[58a.7\]]'gyur ba'i yid la byed pa ji tsam du rmugs pa dang gnyid dang rgod pa dang bral bar bya ba'i phyir rab tu dga' bar byed pa 'di ni dga' ba sdud pa zhes bya'o/_/de ltar legs par zhugs pa de dge ba'i phyogs la sbyor bas brten pa'i phyir 'dod pa na spyod pa'i nyon mongs pa'i kun nas dkris pa
[\[58b\]]
[\[58b.1\]]kun nas mi 'byung bas/_de spangs sam ma spangs pa khong du chud par bya ba'i phyir/_de 'byung ba dang mthun pa'i sdug pa'i mtshan ma yid la byed pas so sor rtog pa ni dpyod pa'i yid la byed pa'o/_/des de ltar dpyad nas gnyen po bsgoms pas dus de srid cig pa'i tshul gyis
[\[58b.2\]]'dod pa na spyod pa'i nyon mongs pa thams cad spang bar bya ba'i phyir bsam gtan dang po la sbyor ba'i mthar thug pa'i gnyen po yid la byed pa ni sbyor ba'i mtha'o/_/de'i 'og tu dngos gzhi'i bsam gtan dang por gyur ba ni sbyor ba'i mtha'i 'bras bu yid la byed pa zhes bya'o/_/de la
[\[58b.3\]]mtshan nyid rab tu rig pas ni spang bar bya ba dang /_thob par bya ba legs par yongs su shes nas spang ba dang thob par bya ba'i phyir sems 'jog go/_/mos pa las byung ba ni de'i 'og tu yang dag par sbyor ba tsam mo/_/rab tu dben pa las byung bas ni kun nas nyon mongs pa chen po
[\[58b.4\]]rnams rab tu spong ngo /_/dga' ba sdud pas ni nyon mongs pa'i rnam pa 'bring du spong ngo /_/dpyod pas ni thob par mngon pa'i nga rgyal med pa la sems 'jog par byed do/_/sbyor ba'i mthas ni nyon mongs pa'i rnam pa chung ngu rab tu spong ngo /_/sbyor ba'i mtha'i 'bras bus ni yid la
[\[58b.5\]]byed pa legs par bsgoms pa 'di dag gis bsgoms pa'i 'bras bu myong bar byed do/_/bsam gtan dang po la snyoms par 'jug pa'i phyir yid la byed pa rnam pa bdun ji lta ba bzhin du 'du shes med 'du shes med min skye mched kyi bar la snyoms par 'jug pa'i phyir yang ji ltar
[\[58b.6\]]mthun mthun du sbyar bar bya'o/_/rags pa'i mtshan nyid ni sa 'og ma thams cad de/_ci yang med pa'i skye mched kyi bar du'o/_/mdor bsdu na rnam pa gnyis su rig par bya ste/_rab tu ma zhi bar gnas pas shin tu sdug bsngal bar gnas pa dang /_shin tu tshe thung ba'o/_/de las
[\[58b.7\]]bzlog ste sa gong ma ni zhi ba'i mtshan nyid du rig par bya'o/_/tshad rnam par gzhag pa zhes bya ba la/_bsam gtan rnams ni chung ngu dang 'bring dang cher yongs su bsgom pa'i phyir ro/_/re re la yang bsam gtan gyi skye ba gsum gsum ni 'bras bu yin te/_'di lta ste tshangs ris dang /_
[\[59a\]]
[\[59a.1\]]tshangs pa mdun na 'don dang /_tshangs pa chen po zhes bya ba la sogs pa ji ltar gong du bshad pa'o/_/gzugs med pa rnams na ni gzhal med khang gi gnas gzhan gnas pa med pa'i phyir de ltar skye ba'i bye brag rnam par gzhag pa med de/_'on kyang de dag chung ngu
[\[59a.2\]]la sogs pa yongs su bsgoms pa rnams kyis skye ba la tshe la sogs pa'i khyad par gyis mthon po dang dma' ba dang /_nyon mongs pa can dang nyon mongs pa can ma yin pa mang ba'i khyad par gyis ngan pa dang bzang po ni yod do/_/ming du gdags pa rnam par gzhag pa ni bsam gtan bzhi'i rab tu
[\[59a.3\]]dbye ba'i ting nge 'dzin rnams kyi ming grangs med pa dang bsam gyis mi khyab pa rnams te/_'di ltar bsam gtan dang pos bsdus pa ji snyed la sangs rgyas bcom ldan 'das rnams dang /_byang chub sems dpa' mthu chen po thob pa rnams snyoms par 'jug pa'i ting nge 'dzin de dag gi ming
[\[59a.4\]]yang nyan thos rnams dang rang sangs rgyas rnams kyis mi shes na/_de dag gi grangs shes par 'gyur ba'am snyoms par 'jug par lta ga la 'gyur te/_ji ltar shes rab kyi pha rol tu phyin pa las ting nge 'dzin brgya lha ga cig bstan pa dang /_de bzhin du theg pa chen po'i mdo sde
[\[59a.5\]]gzhan de dang de dag nas 'byung ba'o/_/rnam par dag pas ji lta bu zhe na/_rab kyi mtha'i cha las byung ba'i bsam gtan dang gzugs med pa rnams ni rnam par dag pa zhes bya ste/_yon tan khyad par can mngon par bsgrub ba'i phyir 'dod pa bzhin du 'thob pa la sogs pas las su
[\[59a.6\]]rung ba mchog tu phyin par khrid pa'i phyir ro/_/'jig rten las 'das pa'i lam gyi bsgom pa'i lam la brgyad de/_sdug bsngal la sogs pa la chos dang rjes su rtog pa'i shes pa rnams te/_ji ltar mthong ba'i lam la bstan pa rnams so/_/de dag dang mtshungs par ldan pa'i
[\[59a.7\]]ting nge 'dzin ni mi lcogs pa med pas bsdus pa'am/_bsam gtan dang po nas ci yang med pa'i skye mched kyi bar du'o/_/'du shes med 'du shes med min skye mched ni 'du shes kyi rgyu ba yongs su mi gsal bas 'phags pa'i lam mchog tu gsal ba'i gnas ma yin pa'i phyir
[\[59b\]]
[\[59b.1\]]gcig tu 'jig rten par rig par bya'o/_/de'i phyir de'i 'du shes dman pas dmigs pa la mtshan mar mi byed pa'i phyir mtshan ma med pa zhes bya'o/_/'du shes med 'du shes med min skye mched la 'phags pa'i lam med pa de ji ltar shes she na/_'di ltar bcom ldan 'das
[\[59b.2\]]kyis ji tsam du 'du shes kyi snyoms par 'jug pa de tsam du kun shes pas rtogs so zhes gsungs pa'i phyir ro/_/'gog pa'i snyoms par 'jug pa ni 'jig rten las 'das pa ste/_'phags pa'i lam gyi rjes la thob pa'i phyir ro/_/mi rnams kyi nang du mngon par sgrub po zhes bya ba ni/_
[\[59b.3\]]thog ma nyid du skyed ces bya ba'i tha tshig ste/_sngar skye na mi rnams kyi nang du tshe de nyid dam gzugs kyi khams su skyes nas mngon du 'gyur ro/_/'phags pa nyan thos gzugs kyi khams las 'dod chags dang bral ste/_gzugs med pa thob pa gzugs kyi khams su ji ltar skye zhe na/_gzugs
[\[59b.4\]]kyi khams kyi 'dod chags dang bral ba nyid gzugs med pa la snyoms par 'jug pa nges pa med do/_/de'i phyir gang gzugs la 'dod chags dang bral ba de thams cad gzugs med pa zhi ba rnam par thar pa la snyoms par 'jug par byed la/_gang yang gzugs med pa zhi ba rnam par
[\[59b.5\]]thar pa la snyoms par 'jug par byed pa de thams cad gzugs las 'dod chags dang bral ba yin nam zhe na/_mu bzhir 'gyur te mi lcogs pa med pa la brten nas gzugs la 'dod chags dang bral ba ni mu dang po'o/_/bsam gtan bzhi pa thob pa'i 'phags pa gzugs med
[\[59b.6\]]par skye ba don du mi gnyer ba la spong ba'i lam bsal nas khyad par can gyi lam la gnas te gzugs med pa zhi ba rnams par thar pa la snyoms par 'jug par byed pa ni mu gnyis pa'o/_/de nyid 'dod chags dang bral ba don du gnyer zhing spong ba'i lam la gnas te gzugs med pa zhi
[\[59b.7\]]ba rnam par thar pa la snyoms par 'jug par byed pa ni mu gsum pa'o/_/rnam pa de dag ma gtogs pa ni mu bzhi pa'o/_gzugs med par skyes pa rnams la ci'i phyir mngon sum du mi 'gyur zhe na/_zhi bar gnas pas gnas par 'dod pa'i 'phags pa rnams mi'i nang du de
[\[60a\]]
[\[60a.1\]]mngon par bsgrubs nas mngon sum du byed do/_/gzugs med par skyes pa de dag ni bsgrim mi dgos par rnam par smin pa las byung ba mchog tu zhi ba rnam par thar pa la gnas pas gnas pa ste/_de'i phyir de mngon sum du bya ba'i don du yang 'bad pa mi
[\[60a.2\]]rtsom mo/_/lam chung ngu dang 'bring dang chen po re re la yang chung ngu la sogs pas rnam pa gsum du phye nas rnam pa dgur rnam par gzhag ste/_bsgoms pas spang bar bya ba rnam pa rim gyis spang ba bstan pa'i phyir ro/_/ci'i phyir lam chung ngu'i chung ngus nyon mongs pa chen po'i chen po
[\[60a.3\]]spang zhe na/_de ni ngo tsha shes pa dang khrel yod pa dang shin tu bral zhing 'dzem pa med pa'i sems kyi rgyud la kun du 'byung bas de rtogs par sla zhing yongs su gcad par sla ba ste/_de'i phyir de ni dri ma che long bzhin du gnyen po chung ngus sel to/_/gang yongs su gcad par dka' bar
[\[60a.4\]]kun tu 'byung zhing phra la rgyud la zhen pa'i nyon mongs pa chung ngu'i chung ngu de ni dri ma chung ngu bzhin du gnyen po chen po'i stobs kyis sel te/_de'i phyir mi mthun pa'i phyogs kyi rnam pa las bzlog nas gnyen po'i phyogs kyi rnam par gzhag par rig par bya'o/_/sbyor ba'i lam ni lam gang
[\[60a.5\]]bsgoms pas chen po'i yang chen po la sogs pa nyon mongs pa'i rnam pa'i bye brag dang phyogs kyi gnas ngan len gyi cha shas re re dang bral ba'i phyir rim gyis gnas gyur pa de ni bsgom pa'i lam la sbyor ba'i lam zhes bya'o/_/gang gi 'og tu de nyon mongs pa'i bye brag gi rnam pa dang /_
[\[60a.6\]]phyogs kyi gnas ngan len ma lus pa dang bral ba'i phyir des gnas ngan len med par gnas gyur pa de ni bar chad med pa'i lam mo/_/rnam par grol ba'i lam ni gang gis gnas gyur pa de so sor rang gis myong ba'o/_/khyad par gyi lam ni de'i 'og tu nyon mongs pa lhag ma spong
[\[60a.7\]]bar byed pa'i sbyor ba dang bar chad med pa dang rnam par grol ba'i lam gang yin pa'o/_/rnam grangs gzhan du na khyad par gyi lam ni nyon mongs pa spong bar sbyor ba btang ste/_mdo la sogs pa'i chos sems pa'am sdar bsam pa dang khong du chud pa'i chos la so sor rtog pa'i
[\[60b\]]
[\[60b.1\]]gnas pas gnas pa'am/_snyoms par 'jug pa gzhan la snyoms par 'jug pa'i lam gang yin pa'o/_/yang mngon par shes pa la sogs pa yon tan khyad par can mngon par sgrub pa'am de dag gi gnas pa'i lam gang yin pa'o/_/de ltar bsgom pa'i lam rgya cher bshad
[\[60b.2\]]nas de'i zhar la byung ba'i lam bsgom pa brjod par bya'o/_/lam bsgom pa rnam pa bzhi ni yang dag par spong ba'i dbang du byas pa ste/_ji ltar mthun mthun du sbyar ro/_/de la thob par bya ba'i phyir bsgom pa ni thob par bya ba'i don du bsgom pa ste/_des dge ba'i chos ma thob pa
[\[60b.3\]]rnams thob pa'i phyir ro/_/brten pa bsgom pa ni brten pa nyid bsgom pa ste/_dge ba'i chos thob pa goms par byed pa'i phyir ro/_/bsal ba'i phyir bsgom pa ni bsal ba'i don du bsgom pa ste/_kun 'byung ba'i gnas skabs su mi dge ba'i chos sel ba'i phyir ro/_/gnyen
[\[60b.4\]]po bsgom pa ni gnyen po la bsgom pa ste/_ma 'ongs pa'i mi dge ba'i chos mi skye ba'i chos can du byed pa'i phyir ro/_/rnam grangs gzhan du na 'phags pa'i lam skye ba na rang gi bag chags 'jog pa de ni bag chags thob par bya ba'i phyir bsgom pa ste/_de las de'i rgyu las byung ba
[\[60b.5\]]rnams cher 'bar bar 'byung ba'i phyir ro/_/lam de nyid mngon du byed pa ni brten pa'i bsgom pa'o/_/des rang gi mi mthun pa'i phyogs kyi gnas ngan len 'gog par byed pa ni bsal ba'i phyir bsgom pa'o/_/gnas 'gyur ba'i phyir phyi ma la mi skye ba'i chos can du 'jog pa de ni
[\[60b.6\]]gnyen po bsgom pa'o/_/yang gnyen po ni rnam par sun 'byin pa la sogs pa rnam pa bzhir rab tu dbye bar rig par bya ste/_de la rnam par sun 'byin pa'i gnyen po ni/_zag pa dang bcas pa'i 'du byed rnams la nyes dmigs su lta ba ste/_des nad dang 'bras la sogs pa'i rnam pa
[\[60b.7\]]rnams kyis nye bar len pa'i phung po sun 'byin pa'i phyir ro/_/spong ba'i gnyen po ni sbyor ba dang bar chad med pa'i lam rnams te/_de dag gi nyon mongs pa spong ba'i phyir ro/_/rten gnyis po ni rnam par grol ba'i lam rnams te/_de dag gis spong ba'i thob pa kun tu 'dzin pa'i phyir
[\[61a\]]
[\[61a.1\]]ro/_/thag bsring ba'i gnyen po ni de'i gong ma'i lam ste/_des sngon spangs pa'i nyon mongs pa thag bsring ba'i phyir ro/_/yang byang chub kyi phyogs la sogs pa'i bye brag gis lam rnam pa bcu gcig tu rnam par gzhag ste/_'di lta ste/_
[\[61a.2\]]dngos po la yongs su rtog pa'i lam ni dran pa nye bar gzhag pa rnams te/_des thog ma nyid du mi gtsang ba la sogs pa'i rnam gyi lus dang /_tshor ba dang /_sems dang /_chos kyi dngos po la yongs su rtog pa'i phyir ro/_/rtsol ba las byung ba'i lam ni yang dag
[\[61a.3\]]par spong ba rnams te/_de ltar dngos po rnams la yongs su brtags nas des sgrib pa spangs pa'i don du brtson 'grus rtsom pa'i phyir ro/_/ting nge 'dzin yongs su sbyong bar byed pa'i lam ni rdzu 'phrul gyi rkang pa rnams te/_de ltar sgrib pa yongs su sbyangs pa ni 'dis 'dun pa dang
[\[61a.4\]]brtson 'grus dang sems dang dpyod pa'i sgo nas ting nge 'dzin rnams kyis las su rung bar byed pa'i phyir ro/_/mngon par rtogs par bya ba'i sbyor ba'i lam ni dbang po rnams te/_de ltar ting nge 'dzin yongs su sbyang ba byas pa ni des 'phags pa'i lam yang dag par sgrub pa'i phyir
[\[61a.5\]]dbang byed par gyur pa dro bar gyur pa dang rtse mo la sbyor ba'i phyir ro/_/mngon par rtogs pa dang 'dres pa'i lam ni stobs rnams te/_de ltar dbang byed pa thob pa ni lnga po 'dis de ma thag tu bden pa rtogs par bya ba'i phyir ma dad pa la sogs pa mi mthun pa'i phyogs zil gyis mi non pa
[\[61a.6\]]bzod pa dang 'jig rten pa'i chos kyi mchog la sbyor ba'i phyir ro/_/mngon par rtogs pa'i lam ni byang chub kyi yan lag rnams te/_des thog ma kho nar so so rang gis de kho nar mngon du yang dag par rtogs pa'i phyir ro/_/rnam par dag pa nges par 'byin pa'i lam ni 'phags pa'i
[\[61a.7\]]lam yan lag brgyad pa ste/_de'i 'og tu des bsgoms pas spang bar bya ba'i nyon mongs pa rnams rnam par dag par bya bar nges par 'byung ba'i phyir ro/_/de'i phyir de ltar byang chub kyi phyogs 'di dag gi go rims ni 'di lta bu yin par rig par bya'o/_/gnas dang dbang po tha
[\[61b\]]
[\[61b.1\]]dad pa'i lam ni lam bzhi ste/_de la dka' ba'i lam ni mi lcogs pa med pa dang /_gzugs med pa la brten pa ste/_go rims bzhin du zhi gnas dang lhag mthong zhan pa'i phyir ro/_/sla ba ni bsam gtan la brten pa ste/_zung ngu 'brel par 'jug pa'i phyir
[\[61b.2\]]ro/_/mngon par shes pa bul ba ni dka' ba dang sla ba'i gnas 'di gnyis la ste/_dbang po rtul po rnams kyi'o/_/mngon par shes pa myur ba ni 'di gnyis nyid la ste/_dbang po rnon po rnams kyi'o/_/bslab pa gsum yongs su sbyong ba'i lam ni chos kyi gnas bzhi ste/_
[\[61b.3\]]de la brnab sems med pa dang /_gnod sems med pa gnyis kyis ni lhag pa'i tshul khrims kyi bslab pa yongs su sbyong ba ste/_rjes su chags pa dang /_khong khro ba spangs pa'i bslab pa'i gnas mi nyams par byed pa'i phyir ro/_/yang dag pa'i dran pas ni lhag pa'i sems
[\[61b.4\]]kyi bslab pa yongs su spyod pa ste/_dmigs pa ma brjed pa ni sems mnyam par 'jog pa'i phyir ro/_/yang dag pa'i ting nge 'dzin gyis ni lhag pa'i shes rab kyi bslab pa yongs su sbyong ste/_sems mnyam par gzhag pa las yang dag pa ji lta ba bzhin du shes pa'i phyir ro/_/yon
[\[61b.5\]]tan thams cad sgrub par byed pa'i rnal 'byor gyi lam ni zhi gnas dang lhag mthong ste/_de las 'jig rten pa dang 'jig rten las 'das pa'i yon tan thams cad mngon par 'grub pa'i phyir ro/_/lam sdud pa'i lam ni dbang po gsum po dag ste/_de la mi shes pa kun shes par byed pa'i
[\[61b.6\]]dbang pos ni sbyor ba dang mthong ba'i lam sdud do/_/kun shes pa'i dbang pos ni bsgom pa'i lam sdud do/_/kun shes pa dang ldan pa'i dbang pos ni mthar phyin pa'i lam sdud do/_/yang byang chub kyi phyogs kyi chos rnams ni rnam pa lngas rnam par gzhag par rig par bya ste/_dmigs
[\[61b.7\]]pa dang /_ngo bo nyid dang /_grogs dang /_bsgom pa dang /_bsgoms pa'i 'bras bus so/_/de la dran pa nye bar gzhag pa rnams kyi dmigs pa ni lus dang /_tshor ba dang sems dang chos rnams te/_go rims bzhin no/_/ci'i phyir 'di dag dmigs par rnam par gzhag ce na/_
[\[62a\]]
[\[62a.1\]]'di ltar byis pa phyin ci log gi blo can rnams ni phal cher dbang po dang bcas pa'i lus la brten nas bde ba la sogs pa la spyod pa na dmigs pa'i mtshan nyid kyi bdag 'dod chags la sogs pa dang /_dad pa la sogs pas kun nas nyon mongs par 'gyur ba
[\[62a.2\]]dang rnam par byang bar 'gyur bar rtogs te/_de'i phyir thog ma nyid du dngos po'i mtshan nyid de/_legs par yongs su brtags pa'i phyir dmigs pa rnam pa bzhi rnam par gzhag par rig par bya'o/_/ngo bo nyid ni shes rab dang dran pa ste/_lus la sogs pa la rjes su lta ba zhes 'byung ba
[\[62a.3\]]dang /_dran pa nye bar gzhag pa zhes 'byung ba'i phyir go rims bzhin no/_/grogs ni de gnyi ga dang mtshungs par ldan pa'i sems dang sems las byung ba rnams so/_/bsgom pa ni nang dang phyi'i lus la sogs pa la lus la sogs pa'i rjes su lta ba'o/_/de la nang gi lus ni
[\[62a.4\]]mig dang rna ba dang sna dang lce dang lus kyi dbang po rnams te/_nang gi skye mched kyis bsdus pa dang sems can gyi grangs su gtogs pa'i phyir ro/_/phyi'i lus ni phyi rol gyi gzugs dang sgra dang dri dang ro dang reg bya rnams te/_phyi'i skye mched kyis bsdus pa dang /_sems can gyi grangs
[\[62a.5\]]su ma gtogs pa'i phyir ro/_/nang dang phyi'i lus ni mig la sogs pa'i skye mched dang 'brel ba'i gzugs la sogs pa'i skye mched dbang po'i gnas su gyur pa rnams te/_sems can gyi grangs su gtogs pa dang phyi'i skye mched kyis sdud pa'i phyir ro/_/gzhan gyi rgyud la yod pa'i nang
[\[62a.6\]]gi skye mched gzugs can rnams kyang nang dang phyi'i lus te/_skye mched rnam par gzhag pa dang /_rgyud rnam par gzhag pa brtson par byas pa'i phyir ro/_/lus la lus kyi rjes su lta ba ni lus la lus dang 'dra bar lta ba ste/_rnam par rtog pa'i gzugs brnyan gyi gzugs mthong ba
[\[62a.7\]]dang mthun par rang [(]gzhin [,]bzhin [)]gyi gzugs kyi lus nges par 'dzin pa'i phyir ro/_/nang gi tshor ba la sogs pa ni nang gi lus la brten nas 'byung ba rnams te/_mig la sogs pa la dmigs pa dang rang gi gnas las byung ba'i phyir ro/_/phyi'i tshor ba la sogs pa ni phyi rol gyi lus la brten
[\[62b\]]
[\[62b.1\]]nas 'byung ba rnams te/_gzugs la sogs pa la dmigs pa dang gzhan gyi gnas las byung ba'i phyir ro/_/nang dang phyi'i tshor ba la sogs pa ni nang dang phyi'i lus la brten nas 'byung ba rnams te/_rang gi rgyud la yod pa'i phyi'i skye mched la dmigs pa dang /_gzhan gyi rgyud la yod
[\[62b.2\]]pa'i nang gi skye mched la dmigs pa'i phyir ro/_/tshor ba la sogs pa'i rjes su lta ba yang de bzhin te/_ci rigs su sbyar ro zhes pa ni blo la snang ba dang khyad par med pa bsgom pa zhes bya'o/_/'dun pa la sogs pa dgu po 'di dag ni dran pa nye bar gzhag pa'i yan lag go/_/sems zhum
[\[62b.3\]]pa ni khyad par thob par bya ba la bdag dman par sems pa'i sgo nas sgyid lug pa'o/_/gnod pas yongs su skyo ba ni sha sbrang dang sbrang bu la sogs pa'i gnod pas nyen pa mi bzod pa'o/_/cung zad tsam gyis chog par 'dzin pa ni dge ba'i phyogs 'di tsam gyis chog go zhes phyir bzlog pa'o/_/
[\[62b.4\]]ltung bas yid la gcags pas ni 'gro ba dang ldog pa la sogs pa la shes bzhin med par spyod pa ste/_sngar bslab pa dang 'gal nas phyis 'gyod pa'o/_/brtson pa 'dor ba ni bag med pa'i nyes pas dge ba'i phyogs ji ltar brtsams pa la sbyor ba mthar mi 'byin pa'o/_/'bras bu ni
[\[62b.5\]]go rims bzhin du dran pa nye bar gzhag pa rnams la gtsang ba dang /_bde ba dang /_rtag pa dang /_bdag tu phyin ci log spang ba ste/_mi sdug pa bsgom pa'i phyir ro/_/gang ci tshor yang rung ste/_de ni 'di ltar sdug bsngal bar shes pa'i phyir ro/_/gnas dang dmigs pa la sogs
[\[62b.6\]]pa'i bye brag gis rnam par shes pa skad cig re re la gzhan du 'gyur bar rtogs pa'i phyir ro/_/kun nas nyon mongs pa dang rnam par byang ba chos tsam du zad de byed pa med par yongs su rtogs pa'i phyir ro/_/yang 'di dag gi 'bras bu ni go rims bzhin du bden pa bzhi la 'jug
[\[62b.7\]]ste/_lus dran pa nye bar gzhag pas ni sdug bsngal gyi bden pa la 'jug ste/_lus ni 'du byed kyi sdug bsngal gyi mtshan nyid gnas ngan len gyis rab tu phye ba'i phyir ro/_/'di ltar de'i gnyen por gyur pa shin tu sbyangs pa ni lus nyid la khyad par can du 'byung ngo /_/tshor ba dran pa nye bar
[\[63a\]]
[\[63a.1\]]gzhag pas ni kun 'byung gi bden pa la 'jug ste/_phrad pa la sogs par srid pa ni bde ba la sogs pa'i tshor ba'i gnas yin pa'i phyir ro/_/sems dran pa nye bar gzhag pas ni 'gog pa'i bden pa la 'jug ste/_bdag med cing rnam par shes pa tsam med
[\[63a.2\]]par 'gyur ba lta bas na/_bdag chad par 'dogs pa'i sgo nas mya ngan las 'das pa la skrag pa med pa'i phyir ro/_/chos dran pa nye bar gzhag pas ni lam gyi bden pa la 'jug ste/_mi mthun pa'i phyogs kyi chos spong ba dang /_gnyen po'i chos la brten pa'i phyir ro/_/yang 'di dag
[\[63a.3\]]gi 'bras bu ni lus dang tshor ba dang sems dang chos dang bral bar go rims bzhin du rig par bya ste/_de dag bsgoms pas lus la sogs pa'i phyogs kyi gnas ngan len dang bral ba'i phyir ro/_/yang dag par spong ba rnams kyi dang po'i dmigs pa ni mi mthun pa'i phyogs skyes pa ste/_
[\[63a.4\]]des sdig pa mi dge ba'i chos skyes pa rnams spang ba'i phyir 'dun pa skyed pa'i phyir ro/_/gnyis pa'i dmigs pas ni mi mthun pa'i phyogs ma skyes pa dang /_gsum pa'i dmigs pa ni gnyen po ma skyes pa dang /_bzhi pa'i dmigs pa ni gnyen po skyes pa ste/_ji ltar mdo sde las
[\[63a.5\]]'byung ba bzhin du sbyar bar bya'o/_/'dun pa skyed do zhes bya ba la sogs pa'i tshig rnams kyis ni brtson 'grus bsgom pa gnas dang bcas pa yongs su bstan to/_/de la gnas ni 'dun pa ste/_de ni brtson 'grus rtsom pa'i sngon du 'gro ba'i phyir ro/_/gang gi tshe zhi gnas kyi mtshan ma yid
[\[63a.6\]]la byed pas gnyen po skyon med pa 'ba' zhig sgom pa de'i tshe 'bad pa zhes bya'o/_/gang gi tshe nye ba'i nyon mongs pa bying ba 'byung ba de bsal ba'i phyir dga' bar gyur pa la sogs pa'i yid la byed pa rnams kyis sems 'bar bar byed pa dang /_nye ba'i nyon mongs pa rgod pa byung ba na nang du sdud pa'i
[\[63a.7\]]sgo nas sems 'dzin pa de'i tshe brtson 'grus rtsom pa zhes bya'o/_/de'i phyir bying ba dang rgod pa bsal ba'i thabs bstan pa'i phyir de'i 'og tu sems rab tu 'dzin pa dang /_rab tu 'jog pa smos so/_/'bras bu ni yang dag pa'i spong ba dang po dang gnyis pa'i ni mi mthun pa'i phyogs ma lus
[\[63b\]]
[\[63b.1\]]par nyams pa ste/_de gnyis kyis ji ltar mthun mthun du sdig pa mi dge ba'i chos skyes pa dang ma skyes pa'i chos rnams nyams par byed pa'i phyir ro/_/gsum pa'i ni gnyen po thob pa ste/_des dge ba'i chos ma skyes pa skyed pa'i phyir ro/_/bzhi pa'i ni gnyen po thob pas 'phel ba ste/_
[\[63b.2\]]des dge ba'i chos skyes pa spong bar byed pa'i phyir ro/_/rdzu 'phrul gyi rkang pa rnams kyi dmigs pa ni ting nge 'dzin gyis grub pa'i bya ba rdzu 'phrul la sogs pa'i bye brag gang yin pa'o/_/'dun pa'i ting nge 'dzin ni gang gus par sbyor ba la brten nas sems rtse gcig pa nyid la reg pa ste/_
[\[63b.3\]]gus par sbyor ba ni 'dun pa drag po dang rim gro cher byas te sbyor ba'o/_/brtson 'grus kyi ting nge 'dzin ni gang rgyun du sbyor ba la brten nas sems rtse gcig pa nyid la reg pa ste/_gang rtag tu sbyor zhing nam yang mi sbyor ba ma yin pa de ni brtson 'grus zhes bya'o/_/sems kyi ting nge 'dzin ni
[\[63b.4\]]sngon gang gi tshe rabs gzhan na ting nge 'dzin bsgoms pa la brten nas des sems kyi sa bon yongs su brtas pa'i phyir rang gi ngang gis ting nge 'dzin gyi rjes su mthun par gyur na sems rtse gcig pa nyid la reg pa'o/_/rdzu 'phrul gyi rkang pa mngon par sgrub pa'i rgyu yang dag par bstan pa'i phyir yang
[\[63b.5\]]dag par spong ba bsgom pa la 'dun pa skyed do zhes bya ba la sogs pas bstan par rig par bya'o/_/sems rab tu 'jog pa dang rab tu 'dzin zhes bya ba de ni 'dir brjod pa'i lugs kyi go rims su rig par bya'o/_/de la sems kyi ting nge 'dzin ni gang sems rab tu 'jog pa ni sems rtse gcig pa
[\[63b.6\]]nyid la reg pa'o zhes bya ba ni sems nyid kyis sems nang du 'dzin zhing zhi bar byed/_sdud par byed/_'thob par byed ces bya ba'i tha tshig go/_/dpyod pa'i ting nge 'dzin ni sems rab tu 'dzin pa na zhes bya ba ni chos la lhag mthong gi sgo nas sems 'bar bar byed ces bya ba'i tha tshig go/_/bsgom
[\[63b.7\]]pa ni 'dun pa la sogs pa spong ba'i 'du byed brgyad goms par byed pa'o/_/spong ba'i 'du byed brgyad po de dag ni rnam pa bzhir rig par bya ste/_'di lta ste/_'bad pa ni 'dun pa dang /_rtsol ba dang dad pa'o/_/de la 'dun pa ni rtsol ba'i gnas so/_/'dun pa'i rgyu ni dad pa ste/_'di
[\[64a\]]
[\[64a.1\]]ltar gang zag gang zhig don du gnyer bar 'gyur ba de ni de thob par bya ba'i phyir rtsol lo/_/de yod pa nyid la sogs pa yid ches pa med na don du gnyer bar mi 'gyur ro/_/phan 'dogs pa ni shin tu sbyangs pa ste/_des lus dang sems la phan 'dogs pa'i
[\[64a.2\]]phyir ro/_/nye bar 'dogs pa ni dran pa dang shes bzhin te/_dmigs pa ma brjed pas sems rtse gcig pa nyid la 'jug pa dang /_de la bag med par gyur na yongs su gcod pa'i phyir te/_go rims bzhin no/_/gnyen po ni sems pa dang btang snyoms te/_sems rab tu 'dzin pa dang rab
[\[64a.3\]]tu 'jog pa mngon par 'du byed pas bying ba dang rgod pa 'byung ba yongs su spong ba dang /_nye ba'i nyon mongs pa med pa ni zhi gnas la sogs pa'i mtshan ma rjes su 'jug pa'i phyir ro/_/yang 'dun pa la sogs pa'i sdud pa dang /_g.yeng ba bzhi dang bcas par yongs su spangs pa la sogs pa
[\[64a.4\]]sgom pa de la sdud pa'i gzhi ni lhag mthong dang bral ba ste/_le lo'i sgo nas bying bar 'gyur ro/_/g.yeng ba'i gzhi ni mi sdug pa'i 'du shes dang bral ba ste/_rgod pa'i sgo nas yang dag par rab tu mi 'dzin to/_/sdud pa ni rmugs pa dang gnyid kyi sgo nas nang du zhum pa'o/_/g.yeng ba ni sdug
[\[64a.5\]]pa'i mtshan ma'i rjes su 'brang ba'i sgo nas yul rnams la rnam par 'phro ba'o/_/zhum pa med pa dang mthun pa'i sgom pa ni so sor rtog pa'i mtshan ma la brten nas chos la rnam par blta ba'o/_/g.yeng ba med pa dang mthun pa ni skra la sogs pa'i rdzas la mi gtsang bar so sor rtog pa'o/_/de
[\[64a.6\]]gnyi ga dang mthun pa ni snang ba'i 'du shes so/_/de yang bdag gi 'dun pa ha cang yang zhum par yang mi 'gyur ba dang /_ha cang rab tu gzung bar yang ma yin pa dang /_nang du bsdus pa yang ma yin pa dang /_phyi rol tu g.yeng ba yang ma yin pa dang /_phyi ma dang snga ma'i 'du shes dang /_
[\[64a.7\]]steng dang 'og gi 'du shes su bya'o snyam pa dang /_de ltar rnam par phye ba'i sems kun nas dkris pa med pas snang ba dang ldan pa'i sems bsgom par bya'i bdag gi sems mun pa can gyi tshul du ni mi 'gyur bar bya'o zhes bya ba'i dbang du mdzad nas/_bcom ldan 'das kyis go rims bzhin du
[\[64b\]]
[\[64b.1\]]gsungs so/_/'bras bu ni ji ltar 'dod pa bzhin du rdzu 'phrul la sogs pa'i yon tan bsgrub pa'i phyir ro/_/dbang po rnams kyi dmigs pa ni 'phags pa'i bden pa bzhi po rnams te/_bden pa mngon par rtogs pa la sbyor bas bsdus pas de'i rnam par 'gyur ba'i phyir ro/_/'bras bu ni de'i
[\[64b.2\]]dbang gis ring por mi thogs par mthong ba'i lam skye ba dang /_de nyid kyi dus na nges par 'byed pa'i cha dang mthun pa la brten pa'i sems kyi rgyud do/_/stobs rnams kyi dmigs pa la sogs pa ni dbang po rnams dang mthun no/_/'bras bu la ni bye brag yod de/_'di ltar de dag gi 'bras bu de ni
[\[64b.3\]]ji skad du/_ma dad pa la sogs pa'i mi mthun pa'i phyogs bsrabs pas lhag par bstan pa ste/_de'i phyir 'di dag gis dmigs pa dang ngo bo nyid la sogs pa mthun du zin yang mi brdzi ba'i don gyi bye brag gis byang chub kyi phyogs gzhan nyid do/_/byang chub kyi yan lag rnams kyi dmigs pa
[\[64b.4\]]ni 'phags pa'i bden pa bzhi po dag gi yang dag pa nyid ji lta ba'o zhes bya ba ni don dam pa rnam par dag pa'i dmigs pa zhes bya ba'i tha tshig go/_/ngo bo nyid ni dran pa la sogs pa'i chos bdun no/_/de la dran pa ni gnas kyi yan lag ste/_dran pa nye bar gnas pa ni dge ba'i chos thams cad
[\[64b.5\]]mngon par brjod pa'i phyir ro/_/chos rnam par 'byed pa ni ngo bo nyid kyi yan lag ste/_byang chub kyi mtshan nyid yin pa'i phyir ro/_/brtson 'grus ni nges par 'byung ba'i yan lag ste/_des bgrod pa ji srid par 'gro ba'i phyir ro/_/dga' ba ni phan yon gyi yan lag ste/_des sems kyi
[\[64b.6\]]rgyud tshim par byed pa'i phyir ro/_/shin tu sbyangs pa dang ting nge 'dzin dang btang snyoms ni kun nas nyon mongs pa med pa'i yan lag ste/_de la shin tu sbyangs pas ni kun nas nyon mongs par mi 'gyur te/_des gnas ngan len 'jig pa'i phyir ro/_/ting nge 'dzin ni kun nas nyon mongs par
[\[64b.7\]]mi 'gyur te/_de la gnas 'gyur ba'i phyir ro/_/btang snyoms ni kun nas nyon mongs pa med pa ste/_brnab sems dang yid mi bde ba dang bral ba nyon mongs pa can ma yin pa'i gnas skabs kyi ngo bo nyid yin pa'i phyir ro/_/bsgom pa ni dran pa yang dag byang chub kyi yan lag dben pa
[\[65a\]]
[\[65a.1\]]la gnas pa bsgom pa zhes bya ba la sogs pa ste/_tshig 'di dag dang go rims bzhin du 'phags pa'i bden pa la dmigs pa ni byang chub kyi yan lag bsgom pa yongs su bstan pa yin te/_'di ltar sdug bsngal la sdug bsngal nyid du dmigs pa ni de las dben pa tshol
[\[65a.2\]]bas sdug bsngal la dmigs pa ni dben pa la gnas pa zhes bya'o/_/srid pa'i mtshan nyid ni sdug bsngal kun 'byung ba ste/_sdug bsngal kun 'byung bar dmigs pa ni de dang bral ba tshol bas de la dmigs pa ni 'dod chags dang bral ba la gnas pa'o/_/sdug bsngal 'gog pa la sdug bsngal
[\[65a.3\]]'gog par dmigs pa ni de mngon sum du byed par 'dod pas de la dmigs pa ni 'gog pa la gnas pa'o/_/sdug bsngal 'gog par 'gro ba'i lam ni des sdug bsngal rnams spong ba'i phyir rnam par spong ba zhes bya'o/_/de la de ltar dmigs pa ni bsgom pa tshol bas de la dmigs pa ni
[\[65a.4\]]rnam par spong bas yongs su bsgyur ba zhes bya'o/_/'bras bu ni mthong bas spang bar bya ba'i nyon mongs pa rnams spangs pa ste/_byang chub kyi yan lag rnams kyi mthong ba'i lam gyi ngo bo nyid yin pa'i phyir ro/_/lam gyi yan lag rnams kyi dmigs pa ni de'i 'og tu bden pa ji ltar mthong ba rnams
[\[65a.5\]]kyi yang dag pa nyid ji lta ba de nyid do/_/ngo bo nyid ni yang dag pa'i lta ba la sogs pa chos brgyad po rnams so/_/de la yang dag pa'i lta ba ni yongs su gcod pa'i yan lag ste/_des ji ltar myong ba'i de kho na nges par 'dzin pa'i phyir ro/_/yang dag pa'i rtog pa ni gzhan go bar byed pa'i yan
[\[65a.6\]]lag ste/_des ji ltar rtog pa rnam par bzhag nas ngag kun nas slong ba'i phyir ro/_/yang dag pa'i ngag dang las kyi mtha' dang 'tsho ba ni gzhan yid ches par byed pa'i yan lag ste/_de dag gi rtogs pa dang ldan pa'i lta ba la sogs pa rnam par dag pa'i go rims bzhin du gzhan dag
[\[65a.7\]]gis gtan la 'bebs pa'i phyir ro/_/de la yang dag pa'i ngag gis ni rtogs pa dang mthun par 'dri ba dang lung ston pa 'bel ba'i gtam gtan la 'bebs pas de'i lta ba rnam par dag par rnam par shes so/_/yang dag pa'i lam gyi mthas ni 'gro ba dang ldog pa la sogs pa la
[\[65b\]]
[\[65b.1\]]spyod pa phun sum tshogs pas tshul khrims rnam par dag par rnam par shes so/_/yang dag pa'i 'tsho bas ni ji ltar gnang ba bzhin du chos dang mthun pas gos la sogs pa tshol bas yang dag pa'i 'tsho ba rnam par dag par rnam par shes so/_/yang dag pa'i rtsol bas ni/_nyon mongs
[\[65b.2\]]pa'i sgrib pa rnam par sbyor ba'i yan lag ste/_des kun tu sbyor ba lhag ma spong ba'i phyir ro/_/yang dag pa'i dran pas ni nye ba'i nyon mongs pa'i sgrib pa rnam par sbyong ba'i yan lag ste/_des yang dag pa'i zhi gnas la sogs pa'i mtshan ma ma brjed pas nye ba'i nyon mongs pa bying ba
[\[65b.3\]]la sogs pa'i skabs med pa'i phyir ro/_/yang dag pa'i ting nge 'dzin ni yon tan khyad par can la sgrib pa rnam par sbyong ba'i yan lag ste/_des mngon par shes pa la sogs pa'i yon tan mngon par sgrub pa'i phyir ro/_/bsgom pa ni byang chub kyi yan lag bzhin te/_'di lta ste/_yang
[\[65b.4\]]dag pa'i lta ba dben pa la gnas pa bsgom pa zhes rgya cher 'byung ba'o/_/lam dang chos kyi gnas rnams kyi don ni snga ma bzhin du bshad par rig par bya'o/_/zhi gnas ni sems gnas pa rnam pa dgu ste/_de la phyi rol gyi dmigs pa rnams las phyir blan nas nang du mi g.yeng bar gang
[\[65b.5\]]dang po nyid du sems nye bar 'dogs pa ni 'jog pa'o/_/de ltar sems g.yo ba rags pa thog ma nyid du nye bar brtags pa de dmigs pa de nyid la rgyun gyi tshul dang phra bar byed pas mngon par bsdus pa ni rgyun du 'jog pa'o/_/brjed nas phyi rol tu g.yengs par gyur pa de yang phyir bkug pa ste/_brlan
[\[65b.6\]]te 'jog pa'o/_/sems phyi rol tu mi 'phro bar bya ba'i phyir thog ma nyid du dran pa nye bar gnas pa ni nye bar 'jog pa'o/_/rnam par g.yeng ba'i rgyu gzugs la sogs pa la nyes dmigs kyi 'du shes kyi dbang du byas nas thog ma nyid du sems rab tu 'phror mi ster ba ni dul bar byed pa'o/_/
[\[65b.7\]]sems 'khrug par byed pa nye ba'i nyon mongs pa rnam par rtog par byed pa la nyes dmigs su lta bas 'phror mi ster ba ni zhi bar byed pa'o/_/brjed nas rnam par rtog pa la sogs pa kun du 'byung ba na de dang du mi len pa ni rnam par zhi bar byed pa'o/_/mngon par 'du byed pas skabs med cing
[\[66a\]]
[\[66a.1\]]bar chad med par ting nge 'dzin rgyun du brlan te 'jog pa ni rtse gcig tu byed pa'o/_/shin tu goms pa'i phyir mngon par 'du byed pa med cing lhun gyis grub par sems kyi ting nge 'dzin gyi rgyun g.yeng ba med par 'byung ba ni mnyam par 'jog pa'o/_/lhag mthong ni 'di lta
[\[66a.2\]]ste/_chos rnams la rnam par 'byed pa zhes bya ba la sogs pa ste/_de la dpyod pa rnam par sbyong ba la dmigs pa'am/_/mkhas pa la dmigs pa'am/_nyon mongs pa rnam par sbyong ba'ang rung ste/_ji snyed yod pas rnam par 'byed pa'o/_/ji lta ba bzhin du yod pas rab tu rnam par
[\[66a.3\]]'byed pa'o/_/rnam par rtog pa dang bcas pa'i yid la byed pa shes rab dang bcas pas mtshan mar byed pa ni yongs su rnam par rtog pa'o/_/kun tu rtog pa ni yongs su dpyod par byed pa'o/_/yang zhi gnas dang lhag mthong la brten nas lam bzhir 'gyur te zhes bya ba ni lam bzhi bsten
[\[66a.4\]]pa'i dbang du byas pa ste/_de la dang po ni zhi gnas thob pa'i phyir 'dug bzhin du sems 'jog pa nas mnyam par 'jog pa'i bar dang /_lhag mthong ma thob pa'i phyir ting nge 'dzin de la brten nas phyis de bzhin du 'dug ste/_chos de dag la rnam par 'byed pa nas yongs su dpyod par byed pa'i bar
[\[66a.5\]]du'o/_/gnyis pa ni de las zlog par byed par rig par bya'o/_/gsum pa ni gnyi ga ma thob pa ste gnyi ga la brtson par byed do/_/ji ltar zhe na thos pa 'dzin pa'i sgo nas lhag mthong la brtson par byed do/_/de sngon du 'gro bas zhi gnas la brtson par byed do/_/bzhi ba ni gnyi ga thob pa'o/_/mi
[\[66a.6\]]shes pa kun shes par byed pa'i dbang po ni sbyor ba'i lam nges par 'byed pa'i cha dang mthun pas bsdus pa dang /_mthong ba'i lam gyi sems kyi skad cig bco lnga po dag la dbang po gang yin pa ste/_'di lta ste/_yid kyi dbang po dang dad pa la sogs pa lnga dang mi lcogs pa med pa la sogs pa
[\[66a.7\]]gnas kyi bye brag gis ji ltar mthun mthun du bde ba dang yid mi bde ba dang btang snyoms kyi dbang po rnams las gang yang rung ba'o/_/yid mi bde ba'i dbang po ni sbyor ba'i dus na nges par 'byed pa'i cha dang mthun pa'i rjes la rnam par thar pa mchog 'dod pas bsdus par rig par bya'o/_/de dag
[\[66b\]]
[\[66b.1\]]ni srid pas dbang po rnam pa bcu ste/_de kho na sngon mi shes pa kun shes par bya ba'i phyir zhugs pas mi shes pa kun shes par byed pa'i dbang po zhes bya'o/_/dbang po rnam pa bcu po 'di dag nyid mthong ba'i lam gyi sems kyi skad cig bcu drug pa nas rdo rje lta bu'i ting nge 'dzin ces bya ba'i bar du slob pa'i lam
[\[66b.2\]]de la kun shes pa'i dbang po zhes bya ste/_sngon ma mthong ba'i shes bya med pa'i phyir ro/_/yid mi bde ba'i dbang po ma rtogs par dbang po rnam pa dgu po de dag nyid mi slob pa'i lam la kun shes pa dang ldan pa'i dbang po zhes bya ste/_kun shes pa dang ldan pa ni dgra bcom pa'i dbang po yin pa'i phyir
[\[66b.3\]]ro/_/bsgom pa'i lam gyi skabs su 'di yang brjod par bya ste/_gong ma'i sa pa'i lam la mngon du byed pa bsgom pa na sa 'og ma'i dge ba'i rtsa ba mngon sum du ma gyur pa rnams kyang bsgom par 'gyur te/_de dag la dbang 'byor ba thob pa'i phyir ro/_/dbang 'byor ba ni mchog tu sbyangs pa thob pa ste/_
[\[66b.4\]]mngon sum du byed pa ni dbang du rig par bya'o/_/mthar phyin pa'i lam ni gnas ngan len thams cad rgyun chad pa zhes rgya cher 'byung ba de la gnas ngan len thams cad ni nyi shu rtsa bzhi yin te/_'di lta ste/_mngon par brjod pa'i gnas ngan len ni kun tu 'gro ba ni mig la sogs pa chos thams cad kyi ming
[\[66b.5\]]la mngon par zhen pa'i bag chags kun gzhi rnam par shes pa la gnas pa thog ma med pa'i dus nas rjes su zhugs pa gang yin pa ste/_de las mig la sogs pa'i chos ming la mngon par zhen pa dang bcas pa rnams yang dang yang 'byung ba'i phyir te de ni spros pa'i bag chags zhes bya'o/_/tshor ba'i
[\[66b.6\]]gnas ngan len ni zag pa dang bcas pa'i tshor ba rnams kyi bag chags so/_/nyon mongs pa'i gnas ngan len ni nyon mongs pa rnams kyi bag la nyal lo/_/las kyi gnas ngan len ni zag pa dang bcas pa'i las rnams kyi bag chags so/_/rnam par smin pa'i gnas ngan len ni rnam par smin
[\[66b.7\]]pa'i lus las su mi rung ba nyid do/_/nyon mongs pa'i sgrib pa'i gnas ngan len ni nyon mongs pa mi bzad cing rgyun ring ba'o/_/las kyi sgrib pa'i gnas ngan len ni lam gyi bar chad byed pa mtshams med pa la sogs pa'i las kyi sgrib pa nyid do/_/rnam par smin pa'i sgrib pa'i gnas ngan
[\[67a\]]
[\[67a.1\]]len ni bden pa mngon par rtogs pa dang mi mthun pa sems can dmyal ba la sogs pa'i lus thob pa'o/_/sgrib pa'i gnas ngan len ni dge ba'i phyogs la sbyor ba'i bar chad byed pa 'dod pa la 'dun pa la sogs pas zil gyis gnon pa nyid do/_/rtog pa'i gnas
[\[67a.2\]]ngan len ni rab tu 'byung ba la gags byed pa 'dod pa la rnam par rtog pa la sogs pas zil byis gnon pa nyid do/_/zas kyi gnas ngan len ni za ha cang nyung ba dang mang du zos pas sbyor ba'i 'os su ma gyur ba nyid do/_/'khrig pa'i gnas ngan len ni gnyis kyis gnyis phrad pa las gyur pa dang /_lus
[\[67a.3\]]dang sems la gnod pa'o/_/rmi lam gyi gnas ngan len ni gnyid las gyur pa'i lus bems po nyid do/_/nad kyi gnas ngan len ni khams ma snyoms pa las gyur pa'i nyams rab tu mi bde ba nyid do/_/rga ba'i gnas ngan len ni 'byung bar 'gyur ba las gyur pa'i dbang med pa nyid do/_/'chi ba'i
[\[67a.4\]]gnas ngan len ni 'chi ba na dbang po thams cad 'khrug pa'o/_/yongs su ngal ba'i gnas ngan len ni ha cang 'gro ba las gyur pa'i lus dub pa'o/_/gnas ngan len bstan pa ni mngon par brjod pa'i gnas ngan len la sogs pa 'di dag dang ji ltar mthun mthun du sbyar te/_yongs su
[\[67a.5\]]mya ngan las mi 'da' ba'i chos can no/_/gnas ngan len chen po dang 'bring dang chung ngu ni go rims bzhin du 'dod pa dang gzugs dang gzugs med pa na spyod pa rnams su rig par bya'o/_/nyon mongs pa'i sgrib pa'i gnas ngan len ni nyan thos dang rang sangs rgyas kyi byang chub kyi mi mthun pa'i
[\[67a.6\]]phyogs so/_/snyoms par 'jug pa'i sgrib pa'i gnas ngan len ni/_mthar gyi gnas pa'i snyoms par 'jug pa dgu mngon par bsgrub pa'i mi mthun pa'i phyogs so/_/shes bya'i sgrib pa'i gnas ngan len ni thams cad mkhyen pa nyid kyi mi mthun pa'i phyogs so/_/de ltar gnas
[\[67a.7\]]ngan len 'di dag thams cad ji ltar mthun mthun du rgyun bcad pa ni mthar phyin pa'i lam ste/_ji skad du sems rnam par grol ba yongs su rdzogs pa dang shes rab rnam par grol ba yongs su rdzogs nas lus kyi gnas ngan len rnams rgyun bcad de/_dran pa dang ldan pa'i rgyus 'di ltar de'i sgo dang po
[\[67b\]]
[\[67b.1\]]'di lta ste/_mig gis rnam par shes par bya ba'i gzugs rnams la shin tu dul ba dang /_shin tu sbas pa dang /_shin tu bsrungs pa dang /_shin tu bsdams pa dang /_shin tu bsgoms pa yin te/_yid kyis rnam par shes par bya ba'i chos rnams kyi bar la zhes gsungs pa lta
[\[67b.2\]]bu'o/_/rdo rje lta bu'i ting nge 'dzin ni bsgom pa'i lam gyi mtha'i spong ba'i lam gyi gnas skabs su rig par bya'o/_/ting nge 'dzin de yang bar chad med pa ste/_de'i rkyen gyis 'jig rten pa'i spyod pas rab tu phan mi phyed pa'i phyir ro/_/brtan pa ni sgrib pa thams cad kyis mi phigs pa dang /_
[\[67b.3\]]sgrib pa thams cad ni phigs pas sra ba'i phyir ro/_/ro gcig pa ni rnam par mi rtog pa ro gcig pa'i phyir ro/_/khyab pa ni shes bya thams cad kyi spyi'i de bzhin nyid la dmigs pa'i phyir ro/_/de'i don dang 'dra bar bya ba'i don du bcom ldan 'das kyis dper na brag chen po ma grum pa ser ka med
[\[67b.4\]]pa khong stong ma yin pa gcig tu bsdus pa shin tu mkhregs pa zhes gsungs so/_/gnas ma lus par gyur pa ni rnam pa gsum ste/_mi slob pa'i lam thob pa'i sems kyi gnas gyur ba ni chos nyid kyi sems rang bzhin gyis 'od gsal ba glo bur gyi nye ba'i nyon mongs pa ma lus pa dang bral bas
[\[67b.5\]]gnas gyur pa gang yin pa ste/_de bzhin nyid du gyur zhes bya ba'i tha tshig go/_/lam gyi gnas gyur pa ni 'jig rten pa'i lam snga ma mngon par rtogs pa'i dus na 'jig rten las 'das pa nyid du gyur pa ste/_bya ba'i lhag ma yod pa'i phyir slob pa zhes kyang bya'o/_/gang gi tshe khams
[\[67b.6\]]gsum pa la 'dod chags dang bral ba mi mthun pa'i phyogs ma lus par gyur par bsal ba de'i tshe lam gyi ngo bo nyid kyi gnas gyur pa yongs su rdzogs par rnam par gzhag go/_/gnas ngan len gyi gnas gyur pa ni kun gzhi rnam par shes pa nyon mongs pa thams cad kyi bag la nyal
[\[67b.7\]]gyi bag chags dang bral bar gyur par rig par bya'o/_/zad par gyur nas shes pa'am/_yul de la shes pa gang yin pa de ni zad pa shes pa ste/_de ni 'di skad du kun nas 'byung ba ma lus par spangs nas shes pa gang yin pa dang /_de'i gnas skabs na rgyu 'gog pa la dmigs pa
[\[68a\]]
[\[68a.1\]]ni zad pa shes pa zhes bya'o/_/de bzhin du mi skye bar gyur nas shes pa'am/_yul de la shes pa gang yin pa de ni mi skye ba shes pa ste/_phyi ma la sdug bsngal thams cad gtan du mi skye ba'i chos nyid du gyur nas shes pa gang yin pa de ni bden pa gzhan la
[\[68a.2\]]dmigs pa yang yin pa'o/_/yang na gang sdug bsngal gyi bden pa la mi skye bar dmigs pa de mi skye bar shes pa zhes bya ba'i tha tshig go/_/mi slob pa'i chos bcu ni mi slob pa'i tshul khrims la sogs pa'i phung po lnga'i dbang du byas pa ste/_de la mi slob pa'i yang dag pa'i ngag dang las
[\[68a.3\]]kyi mtha' dang 'tsho ba rnams ni mi slob pa'i tshul khrims kyi phung po'o/_/yang dag pa'i dran pa dang ting nge 'dzin ni ting nge 'dzin gyi phung po'o/_/yang dag pa'i lta ba dang rtog pa dang rtsol ba rnams ni shes rab kyi phung po'o/_/yang dag pa'i rnam par grol ba ni rnam par grol ba'i phung po'o/_/yang
[\[68a.4\]]dag pa'i shes pa ni rnam par grol ba'i ye shes mthong ba'i phung po'o/_/yang lam gyi bden pa'i rnam pa bzhi dang mtshan nyid bzhi'o/_/de la 'dis de kho na'i lam tshol bas lam mo/_/rigs pa ma yin par gyur pa'i nyon mongs pa rnams kyi gnyen por gyur pas rigs pa'o/_/de kho na
[\[68a.5\]]khong du ma chud pa'i nyes pas mi rtag pa la rtag pa la sogs par phyin ci log pa rnams kyis phyin ci log tu gyur pa'i sems phyin ci log med pa de kho na khong du ma chud pa la 'jog pas sgrub pa'o/_/nges par 'byung ba'i gnas rtag pa brtan du bar 'gro bas nges par 'byin pa zhes bya'o/_/
[\[68a.6\]]sdug bsngal la sogs pa'i bden pa rnams la mi rtag pa la sogs pa rnam pa bcu drug ni 'jig rten pa yang yod 'jig rten las 'das pa yang yod de/_de la 'jig rten pa rnams ni shes bya la legs par ma zhugs pa dang /_sgrib pa dang bcas pa dang /_rnam par rtog pa dang bcas pa ste/_de
[\[68a.7\]]bzhin nyid ma rtogs pa dang /_nyon mongs pa'i bag la nyal yod pa dang /_mngon par brjod pa'i sgo nas spros pa'i phyir te/_go rims bzhin no/_/bzlog pa ni 'jig rten las 'das pa ste/_legs par zhugs pa dang /_sgrib pa med par gyur nas rnam par mi rtog pas 'jig rten pa
[\[68b\]]
[\[68b.1\]]rnams las khyad par du 'gyur ro/_/de dag rnam par mi rtog na ji ltar shes bya la legs par zhugs par gyur zhe na/_'di ltar 'di dag la gnas pa ni mi rtag pa'i don mthong zhing mngon du myong gi_/mi rtag go zhes mngon par brjod pa dang spros pa'i sgo nas mthong ba ni ma yin no/_/de bzhin du
[\[68b.2\]]sdug bsngal la sogs pa'i rnam pa rnams la yang sbyar bar bya'o/_/bden pa rnam par nges pa'o/_/chos rnam par nges pa la chos ni gsung rab tu gtogs pa yan lag bcu gnyis te/_de la mdo'i sde ni gang bzhed pa'i don smos pa'i tshul gyis rkyang bar gsungs pa'o/_/ci'i phyir de bzhin
[\[68b.3\]]gshegs pas bzhed pa'i don rnam par phye ste/_ma gsungs she na/_smas pa/_phan yon bcu gzigs nas de bzhin gshegs pa smos pa'i tshul gyis chos ston te/_rnam par gzhag par sla ba ni ston pas go bar bya ba'i don rnam pa mang du rnam par gzhag pa mdor bsdus te/_tshegs chung
[\[68b.4\]]ngus rnam par 'jog pa'i phyir ro/_/bshad sla ba ni tshig nyung ngus don chen po rgyas par go bar byed pa'i phyir te/_'di lta ste/_'jog pa dang /_rgyun du 'jog pa zhes bya ba la sogs pa'o/_/nyen pas kyang gzung sla ba'o/_/chos la gus pas myur du tshogs yongs su rdzogs par byed pa ni
[\[68b.5\]]chos 'di dag bsgoms pas shes par bya ba yin par rtogs nas gus pa skyes pa chos de la gces spras su bya ba'i sgo nas dad pa la sogs pa'i tshogs yongs su rdzogs par byed pa'i phyir ro/_/myur du chos nyid rtogs par 'gyur ba ni de ltar gces spras su bya ba sbyor ba'i shes rab rno bar gyur pa'i
[\[68b.6\]]phyir ro/_/dkon mchog rnams la shes nas dad pa thob pa ni bstan pa la legs par rnam par gnas par khong du chud nas ston pa la sogs pa la dad pa skye ba'i phyir ro/_/mthong ba'i chos la bde bar gnas pa'i mchog la reg pa ni dgongs pa'i don rtsol ba chen pos bsams nas
[\[68b.7\]]rtogs pas rab tu dga' ba'i khyad par thob pa'i phyir ro/_/'bel ba'i gtam gyis gtan la 'bebs pas dam pa rnams kyi sems mgu bar byed pa ni don zab pa rnam par 'byed pas de'i phyir mkhas pa mkhas pa zhes bya ba'i grangs su 'gro ste/_'di'i snyan pa kun tu 'byung zhes bya
[\[69a\]]
[\[69a.1\]]ba'i tha tshig go/_/tha ma 'di gnyi ga bsdus te phan yon gcig tu blta bar bya'o/_/nges pa'i don gyi mdo sde ni lung du bstan pa'i sde ste/_des rnam par phye nas dgongs pa lung ston pa'i phyir ro/_/ched du brjod pa'i sde ni gang yi rangs nas brjod pa ste/_'di lta ste/_
[\[69a.2\]]gang gi tshe chos de dag 'byung ngo zhes bya ba la sogs pa'o/_/gleng gzhi'i sde ni gang zag 'ga' zhig gi ched du gsungs pa dang /_byung ba dang bcas pa'i bslab pa bcas pa gsungs pa ste/_'di lta ste/_gzhi 'di dang skabs 'di zhes rgya cher 'byung ba'o/_/rtogs pa brjod pa'i sde ni dpe dang
[\[69a.3\]]bcas par gsungs pa ste/_des don gsal bar byed pa'i phyir te/_mngon du gsal bar byed pa'i phyir ro zhes bya ba'i tha tshig go/_/shin tu rgyas pa'i sde zhes bya ba la rnam par 'thag ba dang /_mtshungs bral zhes bya ba ni theg pa chen po'i rnam grangs su gtogs pa ste/_de ni chen po rnam pa
[\[69a.4\]]bdun dang ldan pa'i phyir theg pa chen po zhes bya'o/_/chen po rnam pa bdun la dmigs pa chen po ni byang chub sems dpa'i lam stong phrag brgya pa la sogs pa'i mdo sde bskyang du med pa'i bstan pa'i chos la dmigs pa'i phyir ro/_/sgrub pa chen po ni bdag dang gzhan gyi don mtha' dag sgrub pa'i
[\[69a.5\]]phyir ro/_/ye shes chen po ni gang zag dang chos la bdag med par shes pa'i phyir ro/_/brtson 'grus chen po ni bskal pa grangs med pa chen po gsum du dka' ba brgya stong la sbyor ba'i phyir ro/_/thabs la mkhas pa chen po ni 'khor ba dang mya ngan las 'das pa la mi gnas pa'i phyir ro/_/'thob pa chen
[\[69a.6\]]po ni stobs dang mi 'jigs pa dang sangs rgyas kyi chos ma 'dres pa la sogs pa yon tan dpag tu med cing grangs med pa thob pa'i phyir ro/_/las chen po ni 'khor ba ji srid par byang chub la sogs pa yang dag par ston pas sangs rgyas kyi mdzad pa sgrub pa'i phyir ro/_/gtan la phab par bstan
[\[69a.7\]]pa'i sde ni gang du phyin ci ma log pa'i mtshan nyid du mdo sde la sogs pa'i don bshad pa'o/_/gleng gzhi'i sde ni byung ba dang bcas pa'i bslab pa bcas pa gsungs pa bsdus pa ni 'dul ba'i sde snod do/_/rtogs pa brjod pa la sogs pa ni de'i 'khor du rig par bya'o/_/rmad du byung ba'i chos
[\[69b\]]
[\[69b.1\]]rnams ni byang chub sems dpa'i mdo sde'i sde snod du bsdus pa ste/_de dag gi khyad par gyi mthu bsam gyis mi khyab cing rgya cha ba'i khyad par dang ldan pa'i phyir ro/_/gtan la phab par bstan pa'i sde ni nyan thos kyi theg pa dang /_theg pa chen po gnyi ga'i chos mngon pa'i sde snod do/_/nye
[\[69b.2\]]ba'i nyon mongs pa the tshom gyi gnyen por ni mdo sde'i sde snod rnam par gzhag ste/_gdul bya rnams kyi som nyi byung ba bcad pa'i ched du mdo'i sde dang /_dbyangs kyis bsnyad pa'i sde la sogs pa bshad pa'i phyir ro/_/nye ba'i nyon mongs pa mtha' gnyis dang ldan pa'i gnyen por 'dul ba'i sde snod/_
[\[69b.3\]]rnam par gzhag ste/_sog 'jog byed pas yongs su spyod pa la sogs pa spong ba dang /_brgya stong ri ba'i gos la sogs pa gnang ba'i phyir ro/_/mtha' gnyis ni 'dod pa bsod snyoms kyi mtha' dang /_bdag dub pa'i mtha'o/_/rang gi lta ba mchog tu 'dzin pa'i nye ba'i nyon mongs pa'i
[\[69b.4\]]gnyen por chos mngon pa'i sde snod rnam par gzhag ste/_der chos kyi mtshan nyid rgya cher bstan pa'i phyir ro/_/yang mdo sde'i sde snod la brten nas gdul bya rnams bslab pa gsum la byang bar byed do/_/de las de rgyas par brjod pa'i phyir ro/_/'dul ba la brten nas lhag pa'i tshul khrims
[\[69b.5\]]dang lhag pa'i sems kyi bslab pa bsgrub ste/_der so sor thar pa'i sdom pa'i bslab pa'i lam nye bar bstan pa la brten nas tshul khrims yongs su sbyong ba dang de yongs su dag par 'gyur te/_'gyod pa med pa la sogs pa'i rim gyis sems mnyam par 'jog pa'i phyir ro/_/chos mngon pa
[\[69b.6\]]la brten nas lhag pa'i shes rab kyi bslab pa 'grub ste/_der chos rab tu rnam par 'byed pa'i thabs rgya cher bstan pa'i phyir ro/_/de'i phyir yang sde snod gsum rnam par gzhag go/_/yang mdo sde'i sde snod la brten nas tshig dang don la byang bar byed do/_/'dul ba la brten nas gnyi ga mngon sum
[\[69b.7\]]du byed do/_/'dul ba'i sde snod ni bslab pa sgrub pas rab tu phye ba'i phyir ro/_/de'i phyir chos dang don mngon sum du bya ba'i gnas yin pas gzhi'i gnas zhes bya'o/_/chos mngon pa la brten nas phan tshun 'bel ba'i gtam gtan la 'bebs pa las gyur ba'i chos la rdzogs par longs
[\[70a\]]
[\[70a.1\]]spyod pas bde ba la reg par gnas par 'gyur te/_der chos rnam pa mang po rnams kyi rang dang spyi'i mtshan nyid la sogs pa'i chos nyid la byang bar byed pa'i phyir ro/_/nyan thos kyi theg pa'i skabs su gnas brtan kun dga' bos chos kyi phung po brgyad khri bzhi stong
[\[70a.2\]]gang dag gzung ba rnams ni sde snod gsum po 'di dag nyid yin no/_/chos kyi phung po gcig gi tshad ji tsam zhe na/_grangs brgya phrag bcu ni chos kyi phung po ste/_grangs stong zhes bya ba'i tha tshig go/_/gal te de lta yin na grangs stong zhes de skad du ci'i phyir mi brjod ce na/_phung po re re la yang stong stong
[\[70a.3\]]rnam par gzhag pa'i dgongs pa brtan pa'i phyir te/_'di ltar gcig la sogs pa bskyed na grangs bcur 'gyur ro/_/bcur bskyed na grangs brgyar 'gyur ro/_/grangs stong la sogs pa'i gzhi ni grangs brgya phrag bcu yin par blta'o/_/'di lta ste brgya phrag bcu ni stong ngo /_/stong phrag brgya
[\[70a.4\]]ni 'bum mo/_/'bum phrag brgya ni bye ba'o/_/de bzhin du grangs gong ma thams cad la yang brgya dang bcu po 'di gnyis las gang yang rung ba zhig gdon mi za bar gzhir 'gyur te/_de'i phyir de dag bsdus na brgya phrag bcu po de dag la chos kyi phung po gcig rnam par gzhag go/_/bgrang ba'i tshul
[\[70a.5\]]'dis na chos kyi phung po brgyad khri bzhi stong gi tshig le 'ur byas pa bye ba phrag brgyad dang 'bum phrag bzhi bcur 'gyur ro//_//bam po bdun pa/_sde snod gsum gyis bsdus pa'i chos 'di dag gang gi spyod yul yin zhe na/_thos pa las byung ba la sogs pa'i sems dang sems las
[\[70a.6\]]byung ba rnams kyi spyod yul te/_dmigs pa zhes bya ba'i tha tshig go/_/de'i zhar la dmigs pa dang bcas pa la sogs pa'i mtshan nyid sems dang sems las byung ba rnams kyi chos las brtsams te dmigs pa la sogs pa rnam par gzhag go/_/de la chos kyi nang nas de dag gi dmigs pa gang zhe na/_
[\[70a.7\]]mdo'i sde la sogs pa ste/_ming dang tshig dang /_yi ge'i tshogs kyis bsdus pa'i mdo'i sde la sogs pa bshad pa'o zhes bya ba'i tha tshig go/_/rnam pa ni gang phung po la sogs pa'i don gyi rnam pa rnams las brtsams te bstan pa gang yin pa de ni rnam pa rnams te/_de dag ni sems dang
[\[70b\]]
[\[70b.1\]]sems las byung ba rnams su rig par bya'o/_/gnas ni gzhan las rnam par rig pa dang dran pa dang bag chags so/_/de la bshad pa'i dus na gzhan las rnam par rig pa gnas te/_de ni gzhan gyi sgra las shes pa 'byung ngo /_/de'i 'og tu dran pa gnas te ji ltar thos pa bzhin du rjes su
[\[70b.2\]]dran pas goms par byed pa'i phyir ro/_/de'i 'og tu bag chags gnas te/_de'i rjes su dran pa med kyang goms pa'i bag chags kyi dbang gis phyis snang bar 'gyur ba'i phyir ro/_/mtshungs par ldan pa ni sems dang sems las byung ba rnams gcig gi grogs gcig yin pa'i tshul gyis
[\[70b.3\]]phung po la sogs pa dang rab tu ldan pa'i don gyi rnam pa rnams kyi mdo sde la sogs pa'i dmigs pa yang dag par rtogs pa'o/_/chos la dmigs pa rab tu dbye ba ni khyab pa'i dmigs pa la sogs pa rnam pa bzhi'o/_/khyab pa'i dmigs pa ni rnam par rtog pa dang bcas pa'i gzugs
[\[70b.4\]]brnyan la sogs pa'i bye brag gis rnam pa bzhi'o/_/de la mos pa yid la byed pa ni gang gcig tu 'jig rten pa'i yid la byed pa'o/_/de kho na yid la byed pa ni 'jig rten las 'das pa dang /_de kho na'i rjes las thob pa'o/_/chos rnams kyi ji snyed yod pa ni chos thams cad kyi dngos po
[\[70b.5\]]'di dag tu zad do zhes gang shes bya rnam par gzhag pa ste/_'di ltar phung po dang khams dang skye mched rnams so/_/ji lta ba bzhin du yod pa ni rnam pa 'di dag tu de shes par bya ba ste/_'di ltar bden pa'i sgo nas phung po dang khams dang skye mched de dag nyid ji ltar mthun mthun du sdug
[\[70b.6\]]bsngal nyid du shes par bya ba nas lam gyi bar du'o/_/rnam pa'i sgo nas bden pa re re la yang rnam pa bzhi bzhis shes par bya'o/_/bye brag med par na thams cad kyang de bzhin nyid kyis rnam par shes par bya'o/_/chos kyi sdom gyi skabs kyis na 'du byed thams cad mi rtag pa nyid du shes
[\[70b.7\]]par bya ba nas/_mya ngan las 'das pa zhi ba nyid kyi bar du'o/_/rnam par thar pa'i rnam pa'i skabs kyis na stong pa nyid nas mtshan ma med pa'i bar du'o/_/dgos pa yongs su grub pa ni gnas gyur pa grub pa ste/_gnas gyur pa la dmigs pa phyin ci ma log par snang ba nyid do/_/ji lta ba
[\[71a\]]
[\[71a.1\]]bzhin du yod par bstan pa rnam pa bcu drug dang /_rnam par thar pa rnam pa gsum bstan pa de dag ni gcig gis gcig sdud do/_/ji lta zhe na/_rnam pa bcu drug gi nang nas gnyis ni stong pa nyid kyi rnam pa ste/_stong pa'i rnam pa dang /_bdag med pa'i rnam pa'o/_/drug
[\[71a.2\]]ni smon pa med pa'i rnam pa ste/_mi rtag pa'i rnam pa dang /_sdug bsngal gyi rnam pa dang /_rgyu dang /_kun 'byung ba dang /_rab tu skye ba dang /_rkyen gyi rnam pa ste/_de dag gis khams gsum pa la smon pa med pa'i phyir ro/_/lhag ma brgyad ni mtshan ma med pa'i rnam pa ste/_'gog pa dang lam la
[\[71a.3\]]mtshan mar byed mi nus pa'i phyir ro/_/spyod pa rnam par sbyong ba'i dmigs pa ni 'dod chags la spyod pa la sogs pa'i mi sdug pa la sogs pa ste/_des 'dod chags la sogs pa'i shas che ba nye bar zhi bar byed pa'i phyir ro/_/ma rig pa la sogs pa'i chos rnams ni 'du byed la sogs pa'i
[\[71a.4\]]chos rnams mngon du 'byin te/_'di dag rgyu med pa las byung par ma yin zhing dbang phyug la sogs pa mi mthun pa'i rgyu las byung ba yang ma yin par shes pa gang yin pa de ni/_rten cing 'brel bar 'byung ba la mkhas pa'o/_/chos tsam gyi rgyu las byung ba yin du zin kyang mthun pa'i rgyu las mthun
[\[71a.5\]]pa'i 'bras bu nyid 'byung ste/_'di lta ste legs par spyod pa'i rnam par smin pa sdug pa dang nyes par spyod pa'i rnam par smin pa mi sdug pa zhes bya ba la sogs par shes pa gang yin pa de ni gnas dang gnas ma yin pa la mkhas par rig par bya'o/_/nyon mongs pa rnam par sbyong ba'i dmigs pa ni
[\[71a.6\]]'jig rten pa'i lam gyi gnas skabs su sa 'og ma dang /_gong ma rnams kyis rags pa dang zhi ba nyid des kun nas dkris pa rnam par gnon pa'i phyir ro/_/'jig rten las 'das pa'i lam gyi skabs su ni bsdu na de bzhin nyid do/_/spros na 'phags pa'i bden pa bzhi ste/_des bag la nyal
[\[71a.7\]]legs par bcom pa'i phyir ro/_/mdo'i sde la sogs pa'i chos dpyad pa dang 'brel bas rig pa bzhir brjod par bya ste/_de dag gis de dpyad pa'i phyir ro/_/de la ltos pa'i rigs pa ni gang 'du byed rnams 'byung ba na rkyen la ltos pa ste/_'di lta ste/_myu gu 'byung ba nas sa bon dang dus dang chu
[\[71b\]]
[\[71b.1\]]dang /_zhing rnams la ltos pa dang /_rnam par shes pa'i dbang po dang /_don dang yid la byed pa zhes bya ba la sogs pa'o/_/bya ba byed pa'i rigs la ni 'di lta ste mig la sogs pa ni mig gi rnam par shes pa la sogs pa'i gnas kyi dngos po'o/_/gzugs la sogs pa ni dmigs pa'i
[\[71b.2\]]dngos po'o/_/mig gi rnam par shes pa la sogs pa ni gzugs la sogs pa so sor rnam par rig par byed do/_/gser mgar la sogs pa'i lag bzo ba rnams ni gser la sogs pa byed ces bya ba la sogs pa'o/_/gtan tshigs sgrub pa'i rigs pa ni sgrub pa'i don ngo bo nyid dang /_
[\[71b.3\]]khyad par gyis bsdus pa mngon sum la sogs pa'i tshad ma dang mi 'gal bar dam bcas pa la sogs par bstan pa'o/_/chos nyid kyi rigs pa ni 'di lta ste/_mes ni tshig chus ni 'drul zhes bya ba la sogs par grags pa'i chos rnams kyi chos nyid de/_ji skad du 'byor ldan mig ni rtag
[\[71b.4\]]pa nas bdag gi ba'i bar gyis stong ngo /_/de ci'i phyir zhe na/_'di'i rang bzhin ni 'di'o zhes gsungs pa lta bu'o/_/ming kun tu tshol ba ni ming gi tshogs la sogs pa btags pa'i yod pa yin pa'i phyir 'di dag gi rang gi mtshan nyid yongs su grub pa med par dpyod pa'o/_/dngos po kun
[\[71b.5\]]tu tshol ba ni ji ltar ming gi tshogs la sogs pa brjod pa de bzhin du phung po la sogs pa'i mtshan nyid yongs su grub pa med par gang rtog pa ste/_yongs su rtog ces bya ba'i tha tshig go/_/ngo bo nyid du 'dogs pa kun tu tshol ba ni brjod pa dang brjod par bya ba 'brel pa la ngo bo nyid du 'dogs
[\[71b.6\]]pa tsam gyi tha snyad kyi rgyu nyid du rtog pa'o zhes bya ba la brjod pa dang brjod par bya ba 'brel ba ni rtogs pa'i rgyu nyid do/_/'di ltar tha snyad la bya ba ni brjod pa tsam du thos pas de'i brjod par bya ba la dran pa'i sgo nas rtogs pa 'byung ngo /_/brjod par bya ba dmigs na yang de brjod pa la rtogs pa 'byung
[\[71b.7\]]ste/_rnam pa de lta bur 'brel bar grags pa la mig la sogs pa'i rang gi mtshan nyid du btags pa tsam ni de brjod pa sha sna gu la sogs pa'i tha snyad kyi rgyur gyur par gang kun tu rtog pa de ni ngo bo nyid du 'dogs pa kun tu tshol ba zhes bya'o/_/khyad par du 'dogs pa kun tu tshol ba ni gang de bzhin
[\[72a\]]
[\[72a.1\]]du brjod pa dang brjod par bya ba 'brel ba rtag pa dang mi rtag pa dang /_bla na yod pa dang /_bla na med pa dang /_gzugs can dang gzugs can ma yin pa dang /_bstan du yod pa dang /_bstan du med pa khyad par gyi mtshan nyid du 'dogs pa tsam gyi tha snyad kyi rgyu nyid du rtogs pa'o/_/
[\[72a.2\]]yang dag pa ji lta ba bzhin du yongs su shes pa gzhi ni ji ltar kun du brtsal ba rnams kyis ming la sogs pa mi dmigs par shes pa rnams so/_/chos la ting nge 'dzin bar brtson pa'i rnal 'byor gyis ni rnam pa lnga ste/_gzhi la sogs pa'o/_/de la gzhi ni mang du thos pa ci 'dra bar dmigs
[\[72a.3\]]pa'i tshul gyis zhi gnas dang lhag mthong gi gnas su 'gyur te/_de ni gzhi zhes bya'o/_/de yang tshogs bsags pa'i bden pa mngon par rtogs pa'i dbang du byas pa ste/_gang mdo sde la sogs pa thos pas bzung ba'o/_/bskyed pa ni de la dmigs pa'i tshul bzhin yid la byed pa ste/_des
[\[72a.4\]]mang du thos pa de la phyin ci ma log par don sems pa'i tshul gyis sems 'dzin pa'o/_/me long lta bu ni mang du thos pa de nyid la dmigs pa'i ting nge 'dzin mtshan ma dang bcas pa ste/_shes bya'i dngos po dang mthun pa gzugs brnyan lta bu zhes bya ba'i tha tshig go/_/'di'i me long lta bu nyid ni des
[\[72a.5\]]shes bya'i gzugs brnyan la yongs su rtog par rig par bya'o/_/snang ba ni gzung ba dang 'dzin pa mi dmigs par shes pa ste/_mngon sum du 'byung ba'i phyir mthong ba'i lam gyis bsdus pa'o/_/ji ltar na byang chub sems dpa' rnal 'byor gyis 'di la brtson pa mi dmigs pa la reg ce na/_
[\[72a.6\]]bsod nams dang ye shes kyi tshogs bsags pa'i byang chub sems dpa' ni bskal pa grangs med pa tshar phyin nas de bzhin nyid rtogs pa dang mthun pa'i chos thos pa tshul bzhin yid la byed cing ting nge 'dzin sgrub ste/_de de ltar mnyam par gzhag pa'i sems kyis shes bya'i gzugs brnyan gang
[\[72a.7\]]yin pa la brten nas bsam gtan du byed do/_mnyam par gzhag pa'i sems de las de gzhan ma yin par mthong nas gzugs brnyan de la yul gyi 'du shes bzlog ste/_de'i rnam pa rang gi 'du shes tsam du 'dzin to/_/de'i tshe rang gi sems tsam la gnas pa'i phyir sems nang du gnas par
[\[72b\]]
[\[72b.1\]]gyur pas gzung ba rnam pa thams cad du med par rab tu rtogs so/_/de'i 'og tu gzung ba med pas 'dzin pa yang yongs su ma grub bo zhes de yang med par rab tu rtogs so/_/de'i 'og tu so so rang la de gnyi ga'i rang bzhin du dmigs pa dang bral nas dmigs pa med par khong du chud do/_/de nyid
[\[72b.2\]]kyi dbang du mdzad nas bcom ldan 'das kyis/_/byang chub sems dpa' mnyam gzhag pa/_/yid kyi gzugs brnyan mthong bas na/_/zhes rgya cher gsungs so/_/gnas ni gnas gyur pa ste/_gnas ngan len dang bral ba'i phyir gnas yongs su dag ces bya ba'i tha tshig go/_/rnal 'byor gyi
[\[72b.3\]]sa 'di ni rgyu dang 'bras bus bstan par rig par bya ste/_de la gzhi la sogs pa bzhis ni rgyu bstan to/_/tha ma gcig gis ni 'bras bu bstan to/_/gnas brtan kun dga' bos tshe dang ldan pa shA ri'i bu chos lnga dang ldan pa'i dge slong myur du 'dzin to zhes gang smras pa'i mdo de la chos lnga po 'di
[\[72b.4\]]dag gis myur du 'dzin pa la sogs pa bzhin du ci rigs su rig par bya'o/_/ji ltar na chos la mkhas pas myur du 'dzin zhe na/_mang du thos pas tshig dang yi ge phal cher lcigs pa'i phyir ro/_/don la mkhas pas mang du 'dzin te/_chos mngon pa la sogs pa'i mtshan nyid shes pa'i
[\[72b.5\]]phyir te/_phung po dang khams la sogs pa'i gtam gyi gzhi'i skabs su tshig le'u mang du bzlums pa'i phyir ro/_/yi ge la mkhas pa dang nges pa'i tshig la mkhas pas ni tshig dang don ma nor bar 'dzin pas legs par zin par 'dzin te/_nges pa'i tshig bzang po'i yi ge shes pa
[\[72b.6\]]dang /_bdag go zhes yul gyi mi'i nges pa'i tshig la mngon par zhen pa rjes su tha snyad 'dogs pa shes pa nyid kyi phyir ro/_/sngon gyi mtha' dang phyi ma'i mtha' la dgongs pa la mkhas pas ni zin pa chud mi gzon te/_sngon zin pa'i chos rnams la brten nas phyis 'byung bar bya bar shes te/_dgongs pa
[\[72b.7\]]shes pa'i phyir khong du chud pas de'i snying po len pa'i phyir ro/_/btsun pa chos la gnas pa'i dge slong zhes bya ba'i mdo der ni bcom ldan 'das kyis thos pa dang bsam pa dang bsgom pa ni ril gyis byed na chos la gnas pa yin gyi/_sbyor ba gang yang rung ba tsam gyis ni ma yin par bstan to/_/de la kun
[\[73a\]]
[\[73a.1\]]chub par byed pa dang /_kha ton du byed pa dang /_bshad pa mang ba dang rtog pa mang ba de 'ba' zhig ni thos pa dang sems pa la zhugs pa yin gyi/_bsgom pa la zhugs pa ma yin te/_rnal 'byor la sogs pa bor ba'i phyir ro/_/de'i phyir chos la gnas pa ma yin par
[\[73a.2\]]rnam par gzhag go/_/gang la la zhig gis thos pa dang sems pa la ma brten par bsgom pa 'ba' zhig la zhugs pa de yang chos la gnas pa ma yin par rnam par gzhag go/_/de'i phyir bcom ldan 'das kyis chos la gnas pa'i dge slong las brtsams te/_ci nas thos pa dang bsam pa dang /_
[\[73a.3\]]bsgom pa la brten nas de gnyi ga la gnas pas chos la gnas pa yin par shes par bya ba'i phyir 'di la dge slong mdo'i sde dang dbyangs kyis bsnyad pa'i sde'i chos kun chub par byed pa zhes rgya cher bka' stsal nas de'i 'og tu rnal 'byor mi 'dor ro zhes bya ba la sogs pa gsungs so/_/rnal 'byor
[\[73a.4\]]mi 'dor ro zhes bya ba la sogs pas ni/_ting nge 'dzin la sbyor ba dang chog par mi 'dzin pas bsgom pa las 'byung ba bstan to/_/ting nge 'dzin la sbyor ba ni rnam pa gnyis te/_rgyun du chud pa dang gus par sbyor bas bsdus pa ni rnal 'byor mi 'dor ba zhes bya ba 'dis bstan to/_/ma log par sbyor bas
[\[73a.5\]]bsdus pa ni yid la byed pa mi 'dor ba zhes bya ba 'dis bstan to/_/chog par mi 'dzin pa ni nang du sems zhi gnas su byed pa mi 'dor ba zhes bya ba 'dis bstan te de'i ro mi myang ba dang /_gang du zhi gnas la sbyor bas mi 'dor bar blta'o/_/ci'i phyir mdo sde gzhan las shin tu rgyas pa'i byang chub sems
[\[73a.6\]]dpa'i pha rol tu phyin pa'i sde snod ces bya zhe na/_der pha rol tu phyin pa rnams kyi grangs bstan pa nas gcig la gcig rnam par nges pa'i bar du bstan pa'i phyir ro/_/de la grangs ni rnam pa gnyis te/_bgrang ba'i grangs dang /_de tsam gyi grangs so/_/pha rol tu phyin pa drug ces bya ba ni bgrang ba'i
[\[73a.7\]]grangs so/_/byang chub sems dpa'i lam mngon par mtho ba dang nges par legs pa rnam pa thams cad dang ldan pa gnyis gsum gsum gyis bsdus pa'i phyir pha rol tu phyin pa drug nyid de/_mi mang mi nyung ba ni de tsam gyi grangs so/_/mngon par mtho ba ni rnam pa gsum ste/_longs spyod chen po nyid
[\[73b\]]
[\[73b.1\]]dang /_bdag nyid chen po nyid dang /_phyogs chen po nyid do/_/de la sbyin pas longs spyod chen po thob pa'i phyir sbyin pa'i pha rol tu phyin pa'i 'bras bu ni longs spyod chen po nyid do/_/de la tshul khrims kyis bde 'gro'i lus phun sum tshogs pa 'thob pa'i phyir tshul khrims kyi pha rol tu phyin
[\[73b.2\]]pa'i 'bras bu ni bdag nyid chen po nyid do/_/bzod pas skye bo thams cad kyi mngon du 'gro bar 'gyur ba thob pa'i phyir bzod pa'i pha rol tu phyin pa'i 'bras bu ni phyogs chen po nyid do/_/nges par legs pa'i lam yang rnam pa gsum ste/_nyon mongs pa zil gyis mnan nas dge ba'i phyogs la sbyor ba'i thabs
[\[73b.3\]]dang /_sems can yongs su smin par bya ba'i thabs dang /_sangs rgyas kyi chos yang dag par sgrub pa'i thabs te/_'di dag las gang yang rung ba zhig med na byang chub sems dpa'i nges par legs pa mi 'byung ba'i phyir ro/_/de la sems can yongs su smin par bya ba'i thabs ni bsam gtan gyi
[\[73b.4\]]pha rol tu phyin pa ste/_de la brten nas mngon par shes pa rnams kyis sems can yongs su smin par byed pa'i phyir ro/_/yang mi gnas pa'i mya ngan las 'das pa'i thabs su pha rol tu phyin pa drug nyid de/_byang chub sems dpa' mya ngan las 'das pa la gnas pa las bzlog ste/_'khor ba na mngon par mtho ba
[\[73b.5\]]yongs su gzung bar bya'o/_/'khor ba na gnas pa las bzlog ste/_der nyon mongs pa med par bya'o/_/de'i phyir gsum ni mngon par mtho ba thob pa'i thabs so/_/gsum ni de na nyon mongs pa med pa'i thabs te/_snga ma'i tshul du go rims bzhin du rig par bya'o/_/kun nas nyon mongs pa med pa'i
[\[73b.6\]]thabs la brtson 'grus kyis ni gnyen po bsgom mo/_/bsam gtan gyis ni nyon mongs pa rnam par gnon to/_/shes rab kyis ni bag la nyal legs par 'joms so/_/sems can rjes su 'dzin pa dang /_nyon mongs pa'i gnyen po'i phyir yang rnam grangs gzhan te/_de la sbyin pas ni byang chub
[\[73b.7\]]sems dpa' sems can rnams la yo byad nye bar sgrub pa'i phan 'dogs pas rjes su 'dzin to/_/tshul khrims kyis ni phongs pa dang /_gnod pa dang rnam par 'tshe ba mi byed pa'i tshul gyis rjes su 'dzin te/_go rims bzhin du longs spyod dang lus dang sems la gnod pa mi sgrub pa'i phyir ro/_/
[\[74a\]]
[\[74a.1\]]bzod pas ni phongs pa dang gnod pa la ji mi snyam par rjes su 'dzin to/_/gzhan dag gis bdag gi longs spyod la sogs pa la gnod pa la mi mjed pa'i phyir te/_de gsum gyis rjes su 'dzin to/_/brtson 'grus kyis ni nyon mongs pa rnam par ma mnan yang dge ba'i phyogs
[\[74a.2\]]la sbyor ro/_/bsam gtan gyis ni nyon mongs pa rnam par gnon to/_/shes rab kyis ni bag la nyal legs par 'joms par byed do/_/'di gsum ni nyon mongs pa'i gnyen por rig par bya'o/_/de la byang chub sems dpa'i pha rol tu phyin pa'i mtshan nyid ni gang zhe na/_sbyin pa'i pha rol tu
[\[74a.3\]]phyin pa ni gang byang chub sems dpa'i chos nyid la gnas pa'i byang chub sems dpa'i byang chub kyi sems la brten nas snying rje sngon du btang ba'i sems kyis bdog pa thams cad yongs su gtong ba la lus dang ngag dang yid kyi las te/_de ltar byas na sbyin pa'i pha rol tu phyin pa'i mtshan nyid rigs
[\[74a.4\]]dang /_smon lam dang /_bsam pa dang dngos po dang /_ngo bo nyid kyis bstan par rig par bya'o/_'di lta ste byang chub sems dpa'i chos nyid ni rigs so/_/byang chub kyi sems ni smon lam mo/_/snying rje sngon du gtong ba'i sems ni bsam pa'o/_/bdog pa thams cad yongs su gtong ba ni
[\[74a.5\]]dngos po'o/_/lus dang ngag dang yid kyi las ni ngo bo nyid do/_/de bzhin du shes rab kyi pha rol tu phyin pa'i bar la yang rgya cher rig par bya'o/_/'di ni bye brag yin te/_tshul khrims dang bzod pa dang brtson 'grus kyi pha rol tu phyin pa rnams la ni sdom pa thams cad yang dag par len pa
[\[74a.6\]]dang /_rjes su bsrung ba dang /_gnod par byed pa dang /_sdug bsngal la ji mi snyam pa dang /_dang du len pa dang /_dge ba'i chos thams cad yang dag par bsgrub pa la lus dang ngag dang yid kyi las so zhes go rims bzhin du brjod par bya'o/_/bsam gtan gyi pha rol tu phyin pa
[\[74a.7\]]la ni lus dang ngag dang yid kyi las kyi rnam pa thams cad dang dbang 'byor ba la sems kyi gnas pa rnam pa thams cad dang ldan pa'o/_/shes rab kyi pha rol tu phyin pa la ni lus dang ngag dang yid kyi las kyi rnam pa thams cad dang dbang 'byor pa la gang rnam pa thams cad du chos rab
[\[74b\]]
[\[74b.1\]]tu rnam par 'byed pa'o zhes brjod par bya'o/_/lhag ma thams cad ni sbyin pa bzhin du rig par bya'o/_/yang sbyin pa ni rnam pa thams cad mkhyen pa nyid la brtsams pa dang /_thams cad mkhyen pa nyid du 'gyur ba dang /_thams cad mkhyen pa nyid yongs su 'dzin pa dang /_thams cad mkhyen pa
[\[74b.2\]]nyid kyi bya ba byed pa ste/_de ni sbyin pa'i pha rol tu phyin pa zhes bya'o/_/tshig bzhi po de dag ni go rims bzhin du rtsom pa dang /_bag chags dang /_sku dang /_rgyu mthun par rig par bya'o/_/de la rtsom pa ni thams cad mkhyen pa nyid las brtsams te/_'byung ba dang byung ba der yongs su
[\[74b.3\]]bsngo ba'i phyir ro/_/sbyin pa de nyid rgyud la bag chags su bsgos te/_de las phyi ma la thams cad mkhyen pa nyid du 'gyur ro/_/gang gi tshe de nyid yongs su rdzogs par gyur pa de'i tshe/_chos kyi sku yongs su grub pa'i tshul gyis thams cad mkhyen pa nyid yongs su 'dzin to/_/de'i 'og tu longs
[\[74b.4\]]spyod rdzogs pa dang /_sprul pa'i skus rgyu mthun pa'i sgo nas thams cad mkhyen pa nyid kyi bya ba byed do/_/shes rab kyi pha rol tu phyin pa'i bar du yang de bzhin du rig par bya'o/_/go rims ni 'og ma 'og ma la brten pa'i phyir te/_sbyin pa'i pha rol tu phyin pas ni nang dang phyi'i dngos po thams
[\[74b.5\]]cad yongs su gtong bar goms pas/_lus dang srog la mi lta ba'i byang chub sems dpa' longs spyod kyi phung po chen po yang spangs nas tshul khrims la yang dag par 'dzin par byed do/_/tshul khrims rjes su bsrung ba ni gshe yang bdag gis slar gshe bar mi bya'o zhes bya ba la sogs
[\[74b.6\]]pa'i rnam pa rnams kyis bzod par 'gyur ro/_/grang ba la sogs pa bzod pa ni de'i gzhi las sbyor ba mi nyams pas brtson 'grus brtsams pa yin no/_/brtson 'grus brtsams pa ni sbyor ba'i mtha'i 'bras bu thob pas bsam gtan bsgrub bo/_/bsam gtan phun sum tshogs te sems
[\[74b.7\]]mnyam par gzhag pa ni yang dag pa ji lta ba bzhin du shes pas 'jig rten las 'das pa'i shes rab thob bo/_/yang gong ma gong ma ni gzhi yin pa'i phyir te/_tshul khrims ni sbyin pa'i gzhi yin no/_/de bzhin du shes rab ni bsam gtan gyi pha rol tu phyin pa'i gzhi yin pa'i bar du'o/_/'di ltar
[\[75a\]]
[\[75a.1\]]tshul khrims dang ldan pa ni sbyin pas phan btags pa la tshul khrims kyis gnod pa mi byed pa'i phyir sbyin pa rnam par dag par 'gyur ro/_/de ltar byang chub sems dpa' len pa po de la rnam par 'tshe ba dang bral bar yo byad kyis bde bar sbyor bas tshul khrims kyi
[\[75a.2\]]stobs kyis sbyin pa rnam par dag par rig par bya'o/_/de ltar bzod pa dang ldan pa ni gzhan gnod par byed pa dag gis bslab pa'i gzhi mi 'dral bas tshul khrims rnam par dag go/_/brtson 'grus brtsams pas spro ba'i stobs kyi ched du 'khor ba khas blangs pa ni sems can log
[\[75a.3\]]par sgrub pa'i sdug bsngal bde blag tu bzod pas bzod pa rnam par dag go/_/bsam gtan pa ni bde ba dang bcas pa dang yid bde ba dang bcas par dge ba'i chos thams cad la sbyor bas brtson 'grus rnam par dag go/_/brtson 'grus brtsams pas shes rab dang ldan pa ni chos
[\[75a.4\]]rnam pa mang po la rnam par bltas nas nang du zhi bar byed pa ni ting nge 'dzin rnam par 'phel bas bsam gtan rnam par dag ste/_shes rab med la bsam gtan med/_/ces tshigs su bcad pa las gsungs pa'i phyir ro/_/ji ltar rags pa'i rim gyis yang go rims bzhin du rig par
[\[75a.5\]]bya'o/_/sbyin pa ni thams cad kyi nang nas rags ste/_de'i phyir sbyin pa thog mar rnam par gzhag go/_/de'i 'og tu bzod pa la sogs pas tshul khrims rags so/_/de bzhin du shes rab pas bsam gtan rags pa'i bar du'o/_/shes rab ni thams cad kyi nang na phra ste/_de'i phyir
[\[75a.6\]]thams cad kyi tha mar rnam par gzhag go/_/nges pa'i tshig ni ci'i phyir sbyin pa la sbyin pa'i pha rol du phyin pa zhes bya zhe na/_sbyin pa chen po dang /_skyon med pa dang /_dri ma med pa ni sbyin pa'i pha rol tu phyin pa zhes bya'o/_/de la sbyin pa chen po ni nang dang phyi'i dngos po'i rnam pa thams cad
[\[75a.7\]]sbyin pa dang /_yun ring du sbyin pa'i phyir ro/_/skyon med pa ni gnod pas kun tu tshol ba la sogs pa rnam par spangs pa'i phyir ro/_/ji skad du 'phags pa blo gros mi zad pas bstan pa'i mdo las sbyin pa mi zad pa las brtsams te bstan pa/_btsun pa sha ra dwa ti'i bu byang chub sems dpa'
[\[75b\]]
[\[75b.1\]]rnams kyi sbyin pa yang mi zad pa ste/_de ci'i phyir zhe na/_tshad med pa'i phyir ro/_/btsun pa sha ra dwa ti'i bu byang chub sems dpa' rnams kyi sbyin pa yongs su sbyang ba yang tshad med pa ste/_tshe dang spobs pa dang bde ba dang stobs dang kha dog nye bar brtan pa'i phyir zas 'dod pa rnams la zas sbyin
[\[75b.2\]]pa'o/_/nyon mongs pa'i sred pa bsal ba'i phyir btung ba 'dod pa rnams la btung ba sbyin pa'o/_/bde ba dang 'byor pa'i dngos po thams cad bsdu ba'i phyir/_bzhon pa 'dod pa rnams la bzhon pa sbyin pa'o/_/ngo tsha shes pa dang khrel yod pa dang mdog gser gyi kha dog yongs su sbyang ba'i phyir
[\[75b.3\]]gos 'dod pa rnams la gos sbyin pa'o/_/de bzhin gshegs pa'i lha'i spyan yongs su rdzogs par bya ba'i phyir mar me 'dod pa rnams la mar me sbyin pa'o/_/de bzhin gshegs pa'i lha'i snyan yongs su dag par bya ba'i phyir sil snyan 'dod pa rnams la sil snyan sbyin pa'o/_/tshul khrims
[\[75b.4\]]dang thos pa dang ting nge 'dzin gyi dris byug pa'i phyir spos dang byug pa 'dod pa rnams la spos dang byug pa sbyin pa'o/_/gzungs dang spobs pa dang byang chub kyi yan lag gi me tog thob par bya ba'i phyir phreng ba 'dod pa rnams la phreng ba sbyin pa'o/_/lus kyi dri yid du 'ong ba thob par bya ba'i phyir/_
[\[75b.5\]]phye ma 'dod pa rnams la phye ma sbyin pa'o/_/skyes bu chen po'i mtshan ro bro ba'i mchog yongs su rdzogs par bya ba'i phyir ro bro ba thams cad 'dod pa la ro bro ba thams cad sbyin pa'o/_/sems can thams cad kyi gnas dang /_skyabs dang /_gon dang /_dpung gnyen bya ba'i phyir gnas
[\[75b.6\]]'dod pa rnams la gnas sbyin pa'o/_/sgrib pa thams cad rab tu spangs pa dang /_lha dang tshangs pa'i gnas pa de bzhin gshegs pa'i gzims cha thob par bya ba'i phyir/_/mal cha 'dod pa rnams la mal cha sbyin pa'o/_/stong gsum gyi stong chen po'i 'jig rten gyi sa thams cad kyi byang chub
[\[75b.7\]]kyi snying po rdo rje'i gdan thob par bya ba'i phyir stan 'dod pa rnams la stan sbyin pa'o/_/byang chub kyi yo byad thams cad yongs su bskang bar bya ba'i phyir yo byad 'dod pa rnams la yo byad sbyin pa'o/_/mi rga mi 'chi ba'i bdud rtsi'i bde bas yongs su bskang ba'i phyir na ba dang sman 'dod pa rnams la sman sbyin
[\[76a\]]
[\[76a.1\]]pa'o/_/rang dbang dang rang nyams dang rang byung gi ye shes yongs su bskang ba'i phyir byang chub sems dpa' rnams kyis bran po dang bran mo yongs su gtong ba'i sbyin pa'o zhes rgya cher 'byung ba lta bu'o/_/dri ma med pa ni mi mthun pa'i phyogs bag chags dang bcas pa spangs pa'i
[\[76a.2\]]phyir ro/_/dam pa rnam pa 'di gsum gyis sbyin pa'i pha rol tu phyin pa zhes brjod pa yin te/_dam pa rnam pa gsum ni 'dris pa dang bcas pa'i ngo bo nyid dam pa dang /_thabs dam pa dang /_'bras bu dam pa'o/_/'dris pa ni yun ring po nas sbyin par rig par bya'o/_/shes rab kyi pha rol
[\[76a.3\]]tu phyin pa'i bar du yang de bzhin du rig par bya'o/_/tshul khrims la sogs pa'i skyon med pa ni bdag tu sgro 'dogs pa rnam par spangs pa la sogs pa'i phyir te/_ci rigs su blo gros mi zad pas bstan pa las blta bar bya'o/_/yang dam pa rnam pa bcu gnyis dang ldan pa'i phyir pha rol tu
[\[76a.4\]]phyin pa zhes bya'o/_/dam pa rnam pa bcu gnyis la/_rgya che ba dam pa ni 'jig rten gyi phun sum tshogs pa thams cad mi 'dod pa dang mchog tu gyur ba'i phyir ro/_/yun ring ba dam pa ni bskal ba grangs med pa gsum du yongs su bsgom pa'i phyir ro/_/ched du bya ba dam pa ni sems can thams
[\[76a.5\]]cad kyi don bya ba'i ched kyi phyir ro/_/zad mi shes pa dam pa ni byang chub chen por yongs su bsngos pas gtan du yongs su gtugs par mi 'gyur pa'i phyir ro/_/rgyun mi 'chad pa dam pa ni bdag dang gzhan mnyam pa nyid du mos pa'i phyir sems can thams cad kyi sbyin pa la sogs pas pha rol tu
[\[76a.6\]]phyin pa rnams yongs su rdzogs par byed pa'i phyir ro/_/chogs med pa dam pa ni gzhan gyi sbyin pa la sogs pa la rjes su yi rang ba tsam gyis pha rol tu phyin pa yongs su rdzogs par byed pa'i phyir ro/_/dbang 'byor pa dam pa ni nam mkha' mdzod kyi ting nge 'dzin la sogs pas sbyin pa la sogs pa
[\[76a.7\]]yongs su rdzogs par byed pa'i phyir ro/_/yongs su bzung ba dam pa ni rnam par mi rtog pa'i ye shes kyis yongs su bzung ba'i phyir ro/_/rtsom pa dam pa ni mos pas spyod pa'i sa la bzod pa chen por gyur pa la'o/_/thob pa dam pa ni sa dang po la'o/_/rgyu mthun pa dam pa ni de ma yin pa
[\[76b\]]
[\[76b.1\]]gzhan brgyad po dag la'o/_/'grub pa dam pa ni sa bcu pa dang de bzhin gshegs pa'i sa la byang chub sems dpa' 'grub pa dang /_sangs rgyas 'grub pa'i phyir ro/_/yang dam pa rnams kyis spyad pa dang bgrod pa'i phyir pha rol tu phyin pa ste/_sangs rgyas dang byang chub sems dpa' rnams
[\[76b.2\]]kyis spyad pa dang bgrod ces bya ba'i tha tshig go/_/yang shes bya'i pha rol tu son pas pha rol tu phyin pa ste/_sangs rgyas nyid la gnas zhes bya ba'i tha tshig go/_/yang gzhan dang bdag mchog tu gnod pa las sgrol bar byed pa'i phyir pha rol tu phyin pa rnams te/_gzhan dang bdag sdug bsngal gyi
[\[76b.3\]]rgya mtsho las 'da' bar byed ces bya ba'i tha tshig go/_/'di ni re zhig thun mong gi nges pa'i tshig go/_/so so'i nges pa'i tshig ni sbyin bdag gi dbul ba sel ba dang /_len pa po rnams kyi gdung ba sel ba'i phyir sbyin pa'o/_/dbang po zhi ba thob pa dang /_'gro ba bzang por sbyor ba dang /_bsil
[\[76b.4\]]pa'i gnas yin pas tshul khrims te/_go rims bzhin du dbang po rnams kyi sgo sdom par byed pa dang /_bde 'gror 'gro ba'i rgyur gyur pa dang 'gyod pa med pa la sogs pa'i rim gyis mya ngan las 'das pa la sogs pa'i bar gyi gnas yin pa'i phyir ro/_/khro ba'i tsha ba sel ba dang /_rma 'byin
[\[76b.5\]]pa'i sems 'ongs pa sel ba dang /_zhi bar brjod pa'i phyir bzod pa'o/_/rma 'byin pa'i sems zhes bya ba ni gang gis gnod pa byed pa rnams la lan du gnod pa byed pa ste/_de 'ongs pa 'dis 'bral bar byed pa ni sel bar rig par bya'o/_/rma 'byin pa ni 'di dag la shar gnyer ba yod pas rma
[\[76b.6\]]'byin pa can te/_de dag la mi 'jigs pa sgrogs pa ni bde bar brjod par rig par bya'o/_/sel ba dang /_'phel bar byed pa dang ldan pas brtson 'grus te/_de la sel ba'i phyir spyod pa ni yang dag par spong ba gnyis kyis mi dge ba'i chos dang bral bar byed pa'o/_/'phel ba'i phyir
[\[76b.7\]]spyod pa ni yang dag par spong ba gnyis kyis dge ba'i chos yang dag par sgrub pa'o/_/'dzin pa dang /_sdom pa dang /_'dul ba dang /_'thob par byed pas bsam gtan te/_de la 'dzin pa ni dmigs pa la sems 'dzin pa'o/_/sdom pa ni rnam par g.yeng ba las sems yang dag
[\[77a\]]
[\[77a.1\]]par sdom pa'o/_/'dul ba ni kun nas dkris pa rnams rnam par gnod pa'o/_/thob par byed pa ni dbang 'byor pa thob par byed par rig par bya'o/_/gzhan gyis smras pa shes pa dang /_so so rang gis shes pa dang /_rnam par shes pa dang /_rab tu zhi ba thob pa
[\[77a.2\]]dang /_/yon tan mchog tu phyin par shes pas shes rab ste/_de la gzhan gyis smras pa shes pa ni gzhan gyi sgra'i rgyu las byung ba'i tshul bzhin yid la byed pa dang mtshungs par ldan pa'i shes rab bo/_/so so rang gis shes pa ni 'jig rten las 'das pa'o/_/rnam par shes pa ni 'jig
[\[77a.3\]]rten las 'das pa'i rjes las thob pa'o/_/zhi ba thob par bya ba'i phyir shes pa ni bsgom pa'i lam la nyon mongs pa'i gnyen por gyur pa'o/_/yon tan mchog tu phyin par bya ba'i phyir shes pa ni yon tan khyad par can mngon par sgrub pa'i shes rab tu rig par bya'o/_/bsgom pa ni rnam lnga ste/_
[\[77a.4\]]phung po la gnas pa nas dbang 'byor pa la gnas pa'i bar du'o/_/'dir tshigs su bcad pa/_phung por brten nas bsgom pa ste/_/yid la byed dang bsams pa dang /_/thabs dang dbang 'byor de bzhin te/_/de dag thams cad brjod pa yin/_/ji skad du/_rgyu dang smin dang smon lam dang /_/
[\[77a.5\]]so sor brtags pas phung por dran/_/zhes bshad pa lta bu'o/_/de la phung po la gnas pa rnam pa bzhi ste/_de la rgyu la gnas pa ni gang rigs kyi stobs kyis pha rol tu phyin pa rnams la nan tan gyis goms par byed pa'o/_/rnam par smin pa la gnas pa ni gang lus phun sum tshogs pa'i
[\[77a.6\]]stobs kyis so/_/smon lam la gnas pa ni gang sngon gyi smon lam gyi stobs so/_/so sor brtags pa'i stobs la gnas pa ni shes rab kyi stobs kyis pha rol tu phyin pa rnams la nan tan gyis goms par byed pa'o/_/yid la byed pa la gnas pa ni pha rol tu phyin pa bsgom pa rnam pa
[\[77a.7\]]bzhi ste/_mos pa yid la byed pas bsgom pa ni pha rol tu phyin pa thams cad dang ldan pa'i mdo sde la mos pa bsgom pa'o/_/ro myang ba'i yid la byed pas bsgom pa ni pha rol tu phyin pa thob pa rnams la phan yon mthong ba'i tshul gyis ro myong bar byed pa'o/_/rjes su yi rang ba yid la
[\[77b\]]
[\[77b.1\]]byed pas bsgom pa ni 'jig rten gyi khams thams cad kyi sems can thams cad kyi sbyin pa la sogs pa la rjes su yi rang ba'o/_/mngon par dga' ba yid la byed pas bsgom pa ni bdag dang sems can rnams kyi ma 'ongs pa'i pha rol tu phyin pa'i khyad par la mngon par dga' ba'o/_/bsam pa
[\[77b.2\]]la gnas pa ni pha rol tu phyin pa bsgom pa rnam pa drug ste/_mi ngoms pa'i bsam pa dang /_yangs pa'i bsam pa dang /_dga' ba'i bsam pa dang /_phan gdags pa'i bsam pa dang /_gos pa med pa'i bsam pa dang /_dge ba'i bsam pa'o/_/de la byang chub sems dpa'i sbyin pa la
[\[77b.3\]]mi ngoms pa'i bsam pa ni gang byang chub sems dpa' skad cig gcig la gang gA'i klung gi bye ma snyed kyi 'jig rten gyi khams rin po che sna bdun gyis yongs su bkang ba dang /_lus gang gA'i klung gi bye ma snyed sems can gcig la sbyin par byed ce'o/_/de bzhin du skad cig re re la
[\[77b.4\]]gang gA'i klung gi bye ma snyed kyi bskal par sbyin par byed cing sems can gcig la ji lta ba bzhin du sems can gyi khams ji snyed pa bla na med pa yang dag par rdzogs pa'i byang chub la yongs su smin par byed la rnam grangs 'dis de la sbyin yang mi ngoms pa nyid ni byang chub sems dpa'i sbyin
[\[77b.5\]]pa'i bsam pa ste/_rnam pa 'di lta bu'i bsam pa gang yin pa 'di ni sbyin pa la byang chub sems dpa'i bsam pa mi ngoms pa yin no/_/byang chub kyi snying po la 'dug gi bar du byang chub sems dpa' rnam pa de lta bur sbyin pa gcig nas gcig tu brgyud pa skad cig tsam yang nyams par
[\[77b.6\]]mi byed cing rgyun mi gcod de/_rnam pa 'di lta bu'i bsam pa gang yin pa 'di ni sbyin pa la byang chub sems dpa'i yangs pa'i bsam pa'o/_/de ltar sbyin pas sems can de dag rjes su 'dzin pa'i byang chub sems dpa' ni shin tu dga' ba yin gyi sbyin pa des rjes su gzung ba'i sems
[\[77b.7\]]can de dag ni de lta ma yin te/_rnam pa de lta bu'i bsam pa gang yin pa de ni sbyin pa la byang chub sems dpa' dga' ba'i bsam pa'o/_/gang dag la de ltar sbyin pas phan 'dogs pa'i sems can de dag ni bdag la shin tu phan 'dogs par byang chub sems dpas mthong gi_/bdag
[\[78a\]]
[\[78a.1\]]gis ni ma yin te/_de dag ni bla na med pa yang dag par rdzogs pa'i byang chub ston pa'i phyir ro/_/rnam pa 'di lta bu'i bsam pa gang yin pa de ni sbyin pa la byang chub sems dpa'i phan 'dogs pa'i bsam pa'o/_/byang chub sems dpa' ni sems can rnams la
[\[78a.2\]]de ltar sbyin pa las byung ba'i bsod nams yangs pa mngon par 'du byas kyang len du phan 'dogs pa'am/_rnam par smin pa 'dod pa med de/_rnam pa 'di lta bu'i bsam pa gang yin pa 'di ni sbyin pa'i pha rol tu phyin pa bsgom pa la byang chub sems dpa'i gos pa med pa'i bsam pa'o/_/byang
[\[78a.3\]]chub sems dpa' sbyin pa'i phung po yangs pa'i rnam par smin pa de lta bu yang sems can rnams kyi yin par mngon par dga' bar byed kyi/_bdag la ni ma yin te/_sems can thams cad dang thun mong du byas nas bla na med pa yang dag par rdzogs pa'i byang chub tu yongs su bsngo'o/_/rnam pa
[\[78a.4\]]'di lta bu'i bsam pa gang yin pa 'di ni sbyin pa'i pha rol tu phyin pa bsgom pa la byang chub sems dpa'i dge ba'i bsam pa'o/_/de la tshul khrims kyi pha rol tu phyin pa bsgom pa nas shes rab kyi pha rol tu phyin pa bsgom pa'i bar la byang chub sems dpa'i mi ngoms pa'i bsam pa ni/_gang byang
[\[78a.5\]]chub sems dpa' lus gang gla'i klung gi bye ma snyed du gyur cing tshe'i tshad bskal ba gang gla'i klung gi bye ma snyed du gyur la rgyun du yo byad thams cad kyis phongs par gyur cing /_stong gsum gyi stong chen po'i 'jig rten gyi khams mes rab tu gang ba na spyod lam bzhi byed cing skad cig gcig
[\[78a.6\]]la tshul khrims kyi pha rol tu phyin pa nas/_skad cig gcig la shes rab kyi pha rol tu phyin pa'i bar du bsgom zhing rnam grangs 'dis tshul khrims kyi phung po ji snyed pa dang /_shes rab kyi bar gyi phung po ji snyed pa gang gis bla na med pa yang dag par rdzogs pa'i byang chub mngon par rdzogs
[\[78a.7\]]par 'tshang rgya ba'i tshul khrims kyi phu nga po nas shes rab kyi bar gyi phung po de bsgom yang byang chub sems dpa'i mi ngoms pa nyid ni tshul khrims kyi pha rol tu phyin pa bsgom pa la mi ngoms pa'i bsam pa nas/_shes rab kyi pha rol tu phyin pa'i bar du bsgom pa la mi ngoms pa'i bsam pa ste/_byang
[\[78b\]]
[\[78b.1\]]chub sems dpa'i bsam pa rnam pa 'di lta bu gang yin pa 'di ni tshul khrims kyi pha rol tu phyin pa bsgom pa la mi ngoms pa'i bsam pa nas/_shes rab kyi pha rol tu phyin pa'i bar du bsgom pa la mi ngoms pa'i bsam pa'o/_/byang chub sems dpa' byang chub kyi snying po la 'dug gi bar du tshul
[\[78b.2\]]khrims kyi pha rol tu phyin pa bsgom pa gcig nas gcig tu brgyud pa nas shes rab kyi pha rol tu phyin pa'i bar du bsgom pa gcig nas gcig tu brgyud pa nyams par mi byed cing /_rgyun mi gcod pa'i bsam pa rnam pa 'di lta bu gang yin pa 'di ni tshul khrims kyi pha rol tu phyin pa bsgom pa
[\[78b.3\]]nas/_shes rab kyi pha rol tu phyin pa'i bar du bsgom pa la byang chub sems dpa' yangs pa'i bsam pa'o/_/tshul khrims kyi pha rol tu phyin pa bsgom pa nas/_shes rab kyi pha rol tu phyin pa'i bar du bsgom pa des sems can rjes su 'dzin pa'i byang chub sems dpa' ni rab tu
[\[78b.4\]]dga' ba yin gyi/_rjes su bzung ba'i sems can de dag ni de lta ma yin te/_rnam pa de lta bu'i bsam pa gang yin pa de ni/_tshul khrims kyi pha rol tu phyin pa bsgom pa nas/_shes rab kyi pha rol tu phyin pa'i bar du bsgom pa la byang chub sems dpa'i dga' ba'i bsam pa'o/_/tshul
[\[78b.5\]]khrims kyi pha rol tu phyin pa bsgom pa nas/_shes rab kyi pha rol tu phyin pa'i bar du bsgom pas/_gang dag la phan 'dogs pa'i sems can de dag ni bdag la shin tu phan 'dogs par byang chub sems dpas mthong gi bdag gis ni ma yin no/_/de dag ni bla na med pa yang dag par
[\[78b.6\]]rdzogs pa'i byang chub ston pa'i phyir ro/_/rnam pa 'di lta bu'i bsam pa gang yin pa 'di ni tshul khrims kyi pha rol tu phyin pa bsgom pa nas/_shes rab kyi pha rol tu phyin pa'i bar du bsgom pa la/_byang chub sems dpa'i phan 'dogs pa'i bsam pa'o/_/byang chub sems dpa' ni
[\[78b.7\]]'di ltar tshul khrims kyi pha rol tu phyin pa las byung ba nas/_shes rab kyi pha rol tu phyin pa'i bar las byung ba'i bsod nams yangs pa mngon par 'dus byas kyang /_de la lan du phan 'dogs pa'am rnam par smin pa las 'dod pa med de/_rnam pa 'di lta bu'i bsam pa gang
[\[79a\]]
[\[79a.1\]]yin pa de ni tshul khrims kyi pha rol tu phyin pa bsgom pa nas/_shes rab kyi pha rol tu phyin pa'i bar du bsgom pa la byang chub sems dpa'i gos pa med pa'i bsam pa'o/_/de la byang chub sems dpa' tshul khrims kyi pha rol tu phyin pa bsgoms pa las byung ba nas/_
[\[79a.2\]]shes rab kyi pha rol tu phyin pa'i bar du bsgoms pa las byung ba'i bsod nams kyi phung po rnam par smin pa de lta bu yang sems can rnams kyi yin par mngon par dga' bar byed kyi bdag la ni ma yin te/_sems can thams cad dang thun mong du byas nas bla na med pa yang dag par rdzogs pa'i byang chub tu yongs
[\[79a.3\]]su bsngo'o/_/rnam pa de lta bu'i bsam pa gang yin pa de ni tshul khrims kyi pha rol tu phyin pa bsgom pa nas/_shes rab kyi pha rol tu phyin pa'i bar du bsgom pa la byang chub sems dpa'i dge ba'i bsam pa'o/_/thabs la gnas te pha rol tu phyin pa bsgom pa gang zhe na/_rnam pa gsum ste/_
[\[79a.4\]]so sor rtog pa'i phyir rnam par mi rtog pa'i ye shes kyis 'khor gsum yongs su dag pa ste/_thabs de ni yid la byed pa thams cad mngon par 'grub pa'i phyir ro/_/dbang 'byor ba la gnas te pha rol tu phyin pa bsgom pa ni rnam pa gsum ste/_lus la dbang 'byor pa dang /_spyod
[\[79a.5\]]pa la dbang 'byor pa dang /_bshad pa la dbang 'byor pa'o/_/lus la dbang 'byor pa ni de bzhin gshegs pa'i sku gnyis su blta bar bya ste/_rang bzhin dang longs spyod rdzogs pa'o/_/de la spyod pa la dbang 'byor pa ni sprul pa'i skur blta bar bya ste/_des sems can thams cad
[\[79a.6\]]la spyod pa rnam pa thams cad kun tu ston to/_/bshad pa la dbang 'byor pa ni pha rol tu phyin pa drug rnam pa thams cad du bshad pa la thogs pa med pa'o/_/rab tu dbye ba ni ston pa bco brgyad kyis pha rol tu phyin pa drug rab tu dbye bar blta bar bya'o/_/rton pa bco brgyad ni lus rton
[\[79a.7\]]pa dang /_sems rton pa dang /_dge ba rton pa dang /_bde 'gro rton pa dang /_byang chub rton pa dang /_snying rje rton pa dang /_sems can yongs su mi gtong ba rton pa dang /_dman pa'i sems yongs su dor ba rton pa dang /_mi skye ba'i chos la bzod pa rton pa dang /_dge ba'i rtsa ba la
[\[79b\]]
[\[79b.1\]]sbyor ba rton pa dang /_dge ba'i rtsa ba yang dag par sgrub pa rton pa dang /_/dge ba'i rtsa ba mi zad pa rton pa dang /_dge ba'i rtsa ba la yongs su mi skyo ba rton pa dang /_bsam pa'i don thams cad 'byor ba rton pa dang /_tshogs sdud pa rton pa dang /_sa la 'jug pa rton pa dang /_sangs
[\[79b.2\]]rgyas kyi chos yang dag par sgrub pa rton pa dang /_sangs rgyas kyi mdzad pa sgrub pa rton pa ste/_sbyin pa la sogs pa rnam pa gsum gsum du tha dad pas/_gsum gsum gyi go rims bzhin du bsdus par rig par bya'o/_/de la sbyin pa rnam pa gsum ni zang zing gi sbyin pa dang /_mi
[\[79b.3\]]'jigs pa'i sbyin pa dang /_chos kyi sbyin pa'o/_/tshul khrims rnam pa gsum ni sdom pa'i tshul khrims dang /_dge ba'i chos sdud pa'i tshul khrims dang /_sems can gyi don bya ba'i tshul khrims so/_/bzod pa rnam pa gsum ni/_gnod pa byed pa la ji mi snyam pa'i bzod pa dang /_
[\[79b.4\]]sdug bsngal dang du len pa'i bzod pa dang /_chos la nges par sems pa'i bzod pa'o/_/brtson 'grus rnam pa gsum ni/_go cha'i brtson 'grus dang /_sbyor ba'i brtson 'grus dang /_sems can gyi don bya ba'i brtson 'grus so/_/bsam gtan rnam pa gsum ni mthong ba'i chos la
[\[79b.5\]]bde bar gnas par bya ba'i bsam gtan dang /_mngon par shes pa mngon par sgrub bsam gtan dang /_sems can gyi don bya ba'i bsam gtan no/_/shes rab rnam pa gsum ni kun rdzob la dmigs pa dang /_don dam pa la dmigs pa dang /_sems can gyi don
[\[79b.6\]]la dmigs pa'o/_/de la zang zing gi sbyin pa ni lus rton pa ste/_bza' ba dang btung ba la la sogs pa'i yo byad rnams kyis len pa'i lus la phan 'dogs pa'i phyir ro/_/mi 'jigs pa'i sbyin pa ni sems rton pa ste/_yid mi bde ba'i bye brag dang bral bar bya ba'i phyir
[\[79b.7\]]sems kyi dbugs 'byin pa nye bar bsgrub pa'i phyir ro/_/gzhan la yang de bzhin du sbyar bar bya'o/_/dman pa'i sems ni byang chub sems dpa' 'khor ba'i sdug bsngal gyis yongs su skyo bas nyan thos dang /_rang sangs rgyas kyi sems te/_de yongs su 'dor ba rton pa ni
[\[80a\]]
[\[80a.1\]]sdug bsngal dang du len pa'i bzod par rig par bya'o/_/dge ba'i rtsa ba mi zad pa ni sems can thams cad kyi don du bya ba lhag par byed pas 'khor ba ji srid pa dang /_phung po lhag ma med pa'i mya ngan las 'das pa'i dbyings su yongs su mi gtong ba ste/_de rton pa
[\[80a.2\]]ni sems can gyi don bya ba'i brtson 'grus su rig par bya'o/_/tshogs sdud pa ni thob pa la brten nas 'dus pa rnams sems mnyam par ma bzhag pa mnyam par gzhag par bya ba dang /_sems mnyam par bzhag pa rnam par thar par bya ba'i phyir gdams pa dang rjes su bstan pa rab tu sbyin
[\[80a.3\]]pa ste/_de rton pa ni sems can gyi don bya ba'i bsam gtan no/_/sa la 'jug pa ni chos la mos pa sngon du btang ba'i bshad pa gang gis tshogs yongs su rdzogs par byas nas/_rab tu dga' ba'i sa la 'jug pa ste/_de rton pa ni kun rdzob kyi bden pa la dmigs pa'o/_/lhag ma ni
[\[80a.4\]]legs par sbyor ba'i phyir sbyar bar ma byas so/_/yang rab tu dbye ba ni sbyin pa bdun te/_rtsa ba'i sbyin pa ni rigs kyi gnas skabs pa'i byang chub sems dpa'i sbyin pa'i pha rol tu phyin pa ste/_rigs tsam la brten nas sbyin pa'i phyir ro/_/blangs pa'i sbyin pa ni sems bskyed pa'i
[\[80a.5\]]gnas skabs pa'i ste/_smon lam yang dag par blangs pa la brten nas sbyin pa'i phyir ro/_/rjes su 'dzin pa'i sbyin pa ni bdag dang gzhan gyi don sgrub pa'i gnas skabs pa'o/_/'dzin pa ngan pa med pa'i sbyin pa ni de kho na'i don la yongs su rtogs pa'i gnas skabs pa ste/_sbyin bdag la
[\[80a.6\]]sogs par rnam par rtog pa la mngon par zhen pa'i 'dzin pa ngan pa med pa'i phyir ro/_/yongs su 'dzin pa med pa'i sbyin pa ni mthu'i gnas skabs pa ste/_phyi rol gyi yo byad yongs su 'dzin pa med par yang nam mkha' mdzod la sogs pa'i ting nge 'dzin rnams kyis nam mkha' la lag pa brkyang
[\[80a.7\]]nas ji ltar 'dod pa bzhin du rin po che la sogs pa'i char 'bebs pa'o/_/so sor rig pa'i sbyin pa ni yongs su smin pa'i gnas skabs pa'i ste/_sbyin pa 'dul ba ji lta ba bzhin du mthun par sbyin pa'i phyir ro/_/sbyin pa chen po ni byang chub mchog gi gnas skabs pa'i ste/_bla na med pa'i phyir ro/_/
[\[80b\]]
[\[80b.1\]]de bzhin du shes rab kyi bar du ci rigs su sbyar bar rig par bya'o/_/bsdus pa ni sbyin pa la sogs pas byang chub sems dpa'i sa bsdus pa'i phyir te/_de la pha rol tu phyin pa rnams kyis rigs bsdus pa 'di ni dpe tsam mo/_/sbyin pa'i pha rol tu phyin pa la sogs pa ni rigs kyi rtags
[\[80b.2\]]kyis bsdus par shes par bya'o/_/sems bskyed pas bsdus pa ni khyad par du 'phags pa'i sems bskyed pas bsdus pa'i phyir ro/_/sems bskyed pa ni rnam pa gnyis te/_khyad par can ma yin pa dang /_khyad par du 'phags pa'o/_/de la khyad par can ma yin pa ni kye
[\[80b.3\]]ma'o bdag bla na med pa yang dag par rdzogs pa'i byang chub tu mngon par rdzogs par 'tshang rgya bar shog shig snyam pa'o/_/khyad par du 'phags pa de ni de ltar sbyin pa'i pha rol tu phyin pa yongs su rdzogs par shog shig snyam pa nas/_shes rab kyi pha rol tu phyin pa'i bar du'o/_/khyad
[\[80b.4\]]par du 'phags pa'i sems bskyed pa 'dis ni pha rol tu phyin pa rnams bsdus par rig par bya ste/_de dag gi rgyu yin pa'i phyir ro/_/bdag dang gzhan gyi don bsdus pa las gang sbyin pas phyug po yongs su 'dzin pa 'di ni bdag gi don to/_/gang gzhan la yo byad nye bar sgrub
[\[80b.5\]]pas rjes su 'dzin pa 'di ni gzhan gyi don to/_/lhag ma rnams kyis bsdus pa yang de bzhin du rig par bya'o/_/don dam pas bsdus pa chos kyi dbyings las brtsams pa ni de bzhin nyid sbyin pa la sogs pa spyi'i mtshan nyid yin pa'i phyir ro/_/ye shes kyi tshogs las brtsams pa
[\[80b.6\]]ni thams cad mkhyen pa nyid kyi snod du sgrub pa'i phyir ro/_/ye shes yongs su 'dzin pa las brtsams pa ni thams cad mkhyen pa nyid yongs su sgrub pa'i phyir ro/_/ye shes kyi rjes su 'jug pa las brtsams pa ni lnga po dag shes rab kyi pha rol tu phyin pa'i rjes su mthun pa'i phyir ro/_/ye shes kyi
[\[80b.7\]]mtshan nyid las brtsams pa ni shes rab kyi pha rol tu phyin pa yang dag pa'i ye shes kyi ngo bo nyid yin pa'i phyir te/_de ltar na de bzhin nyid dang yang dag pa'i ye shes kyi ngo bo nyid don dam pa ni sbyin pa la sogs pas bsdus par rig par bya'o/_/dpe brjod pa 'dis bsdus pa la lhag ma rnams brtag par bya'o/_/
[\[81a\]]
[\[81a.1\]]mi mthun pa'i phyogs ni ser sna dang /_'chal ba'i tshul khrims dang /_khro ba dang /_le lo dang /_rnam par g.yeng ba dang /_'chal ba'i shes rab ste sbyin pa la sogs pa dang go rims bzhin no/_/yang pha rol tu phyin pa rnams kyis bsdus pa'i dge ba'i chos ji snyed pa de
[\[81a.2\]]dag gi mi mthun pa'i phyogs gang yin pa dang /_shes bya'i sgrib pa gang yin pa de yang de dag gi mi mthun pa'i phyogs su rig par bya'o/_/phan yon ni 'bras bu rnam pa lnga'i gnas skabs su dpag tu med par rig par bya'o/_/'di lta ste/_ji ltar 'di dag gi rang gi mi mthun pa'i phyogs spong
[\[81a.3\]]ba bral ba'i 'bras bu dang /_mthong ba'i chos la bdag dang gzhan rjes su 'dzin pa skyes bu byed pa'i 'bras bu dang /_phyi ma la gong nas gong du khyad par du 'phags pa mchog dam pa 'byung ba rgyu mthun pa'i 'bras bu dang /_byang chub chen po dbang gi 'bras bu dang /_longs spyod chen po dang /_
[\[81a.4\]]bde 'gror 'gro ba dang /_khon med pa dang /_dbye ba med pa dang /_bde ba dang yid bde ba mang ba dang /_sems la dbang ba dang /_lus la gnod pa med pa dang /_dbang che bar grags pa ni go rims bzhin du sbyin pa la sogs pa'i rnam par smin pa'i 'bras bur rig par bya'o/_/gcig
[\[81a.5\]]la gcig rnam par nges pa ni rnam pa gsum ste/_sbyor ba las gyur pa dang /_rab tu dbye ba las gyur pa dang /_rab tu phye nas bstan pa las gyur pa'o/_/de la sbyor ba las gyur pa ni sbyin pa la sbyor bar thams cad 'dus par dmigs te/_'di lta ste/_nang dang phyi'i dngos po yongs
[\[81a.6\]]su gtong ba'i sbyin pa la sbyor ba'o/_/de la gang yongs su btang ba de ni sbyin pa'i pha rol tu phyin pa'o/_/de la byams pa'i sems dang ldan pa'i phyir gang gzhan la kun nas mnar sems pa dang gnod pa dang rnam par 'tshe ba sdom pa de ni tshul khrims kyi pha rol tu phyin pa'o/_/de nyid la
[\[81a.7\]]gang nye bar skor ba dang /_phongs pa dang /_skyo ba la ji mi snyam pa de ni bzod pa'i pha rol tu phyin pa'o/_/de nyid la gang phyir zhing sems spro ba de ni brtson 'grus kyi pha rol tu phyin pa'o/_/de nyid la gang sems rtse gcig pa nyid de dge ba las sems phyi rol tu mi 'phro ba de ni bsam gtan gyi pha rol tu
[\[81b\]]
[\[81b.1\]]phyin pa'o/_/de nyid la rgyu dang 'bras bu ji lta ba bzhin du legs par bzung ba dang /_lta ba mchog tu 'dzin pa med pa de ni shes rab kyi pha rol tu phyin pa'o/_/de bzhin du shes rab kyi pha rol tu phyin pa'i bar la yang ci rigs su sbyar bar bya ste/_mi 'jigs pa'i sbyin pa ni thams cad du yang sbyin pa yin
[\[81b.2\]]pa'i phyir ro/_/de yang rab tu dbye ba las gyur pa ni ngo bo nyid kyis rab tu dbye ba dang /_rjes su byed pas rab tu dbye ba dang /_rjes su sbyor bas rab tu dbye ba dang /_skyed pas rab tu dbye ba'o/_/de la sbyin pa la sogs pa'i ngo bo nyid ni rnam par gtong ba dang /_sdom pa dang /_ji mi snyam pa dang /_
[\[81b.3\]]mngon par spro ba dang /_sems gnas pa dang /_rab tu rnam par 'byed pa ste/_go rims bzhin no/_/de la sbyin pa la sogs pa'i rjes su byed pa ni sbyin pa la sogs pa la sbyor ba na/_de las gzhan pa'i pha rol tu phyin pa rnams rjes su 'jug pa ste snga ma bzhin no/_/de la sbyin pa la sogs
[\[81b.4\]]pa'i rjes su sbyor ba ni 'dzin du 'jug pa dang /_bsngags pa brjod pa dang /_rab tu dga' ba'o/_/de la sbyin pa la sogs pa skyed pa ni gzhan gyi sems kyi rgyud la 'jog pa'o/_/de la sbyin pa'i pha rol tu phyin pa ni zang zing gi sbyin pa'o/_/de ma yin pa gzhan lnga ni mi 'jigs pa'i sbyin pa'o/_/
[\[81b.5\]]thams cad ni dam pa'i chos kyi sbyin pa ste/_gzhan gyi sems kyi rgyud la skyes pa'i phyir ro/_/de la rab tu phye nas bstan pa las gyur pa ni gcig nas rtogs pa la sogs pa ste/_'di lta ste/_sbyin pa'i pha rol tu phyin pa gang yin pa tshul khrims kyi pha rol tu phyin pa'ang de yin nam/_tshul
[\[81b.6\]]khrims kyi pha rol tu phyin pa gang yin pa sbyin pa'i pha rol tu phyin pa'ang de yin nam zhe na/_tshig 'og ma dang sbyar ba ste/_tshul khrims kyi pha rol tu phyin pa gang yin pa de sbyin pa'i pha rol tu phyin pa'ang de'o/_/sbyin pa'i pha rol tu phyin pa yin la/_tshul khrims kyi pha rol tu phyin pa ma yin pa yang
[\[81b.7\]]yod de/_tshul khrims kyi pha rol tu phyin pas ma zin pa'i sbyin pa'i pha rol tu phyin pa'o/_/de bzhin du shes rab kyi pha rol tu phyin pa'i bar du sbyin pa'i pha rol tu phyin pa tshig 'og ma dang sbyor ba rnams dang sbyar bar bya'o/_/sbyin pa gang yin pa de thams cad sbyin pa'i pha rol tu phyin pa yin
[\[82a\]]
[\[82a.1\]]nam/_pha rol tu phyin pa gang yin pa de thams cad sbyin pa yin nam zhe na/_mu gsum du 'gyur te/_sbyin pa yin la pha rol tu phyin pa ma yin pa ni/_gang byang chub chen por yongs su ma bsngos pa'i sbyin pa'o/_/sbyin pa'ang yin la pha rol tu phyin pa'ang yin pa yod
[\[82a.2\]]de/_byang chub chen por yongs su bsngos pa'i sbyin pa rnams so/_/sbyin pa yang ma yin la pha rol tu phyin pa yang ma yin pa yod de/_sngar bshad pa ma gtogs pa'i chos rnams so/_/de bzhin du shes rab kyi pha rol tu phyin pa'i bar las brtsams te/_re re la yang mu gsum gsum du sbyar
[\[82a.3\]]bar bya'o/_/sbyin pa la kun tu spyod pa gang yin pa de thams cad sbyin pa'i pha rol tu phyin pa'i rgyu las byung ba'i bsod nams skyed dam zhe na/_mu bzhir 'gyur te/_mu dang po ni byang chub chen por yongs su ma bsngos pa'i sbyin pa spyod pa'o/_/mu gnyis pa ni sbyin pa'i pha rol tu phyin pa las yang
[\[82a.4\]]dag par 'dzin du 'jug pa dang /_bsngags pa brjod pa dang /_yid rab tu dga' ba'o/_/mu gsum pa ni byang chub chen por yongs su bsngos pa'i sbyin pa'o/_/mu bzhi pa ni rnam pa 'di dag ma gtogs pas so/_/de bzhin du shes rab kyi pha rol tu phyin pa'i bar las brtsams te/_re re la yang
[\[82a.5\]]mu bzhi bzhir sbyar bar bya'o/_/shin tu rgyas pa la rgya che ba dang zab par yang bstan pa ni de'i 'bras bu thams cad mkhyen pa nyid mchog tu rgya che ba dang zab pa'i phyir 'bras bu dang mthun par rgyu bsten par blta'o/_/kha cig de la mi mos pa dang skrag pa ni byang chub sems dpa'i rigs dang
[\[82a.6\]]mi ldan pa dang /_rang bzhin gyis sems dman pa'i phyir ro/_/de'i rigs su gyur du zin kyang byang chub chen po las brtsams te/_smon lam la sogs pa'i dge ba'i rtsa ba ma bskyed pa'i phyir ro/_/dge ba'i rtsa ba bskyed du zin kyang theg pa chen po spong ba'i sems can gyis yongs su zin pa'i phyir ro/_/
[\[82a.7\]]kha cig mos kyang nges par 'byung bar mi 'gyur ba ni nges pa'i don gyi mdo sde ma brtsal te/_bdag nyid lta ba mchog tu 'dzin pa la gnas pa dang /_don la sgra ji bzhin du mngon par zhen pa'i phyir te/_'di lta ste/_chos thams cad ngo bo nyid med pa'o zhes bya ba'i tshig gis mtshan nyid thams cad
[\[82b\]]
[\[82b.1\]]kyis dngos po thams cad la skur ba 'debs pa'o/_/de bzhin du gzhan la yang don la sgra ji bzhin du mngon par zhen pa ni theg pa chen po las nges par mi 'byung bar rig par bya ste/_theg pa chen po la ni dgongs pa sna tshogs kyis gsungs pa'i phyir ro/_/'di la dgongs nas bcom ldan 'das
[\[82b.2\]]kyis chos kyi me long chen po'i chos kyi rnam grangs las gsungs pa/_byang chub sems dpa' sgra ji bzhin du tshul bzhin ma yin par chos rnams rnam par 'byed pa la lta ba ngan pa nyi shu rtsa brgyad 'byung ste/_lta ba ngan pa nyi shu rtsa brgyad po dag gang zhe na/_mtshan mar lta ba nas mngon pa'i nga rgyal
[\[82b.3\]]gyi bar du lta ba'o/_/de la theg pa chen po la chos thams cad ngo bo nyid med pa dang /_ma skyes pa zhes bya ba la sogs pa'i sgrar dmigs shing thos nas/_dgongs pa de la mi mkhas pa dag 'di'i don la sgra ji bzhin du mos nas 'di ni dngos po med pa nyid du bstan to zhes chos thams cad
[\[82b.4\]]ma skyes pa nyid du med pa la sogs pa'i mtshan mar mngon par zhen pa ni de dag gi mtshan mar lta ba yin no/_/de dag nyid med pa la sogs pa'i mtshan mar mngon par zhen nas kun brtags pa'i ngo bo nyid dang /_gzhan gyi dbang dang /_yongs su grub pa'i ngo bo nyid gsum la skur pa
[\[82b.5\]]'debs pa'o/_/de la 'di ni kun brtags pa'i ngo bo nyid de gang gzugs zhes bya ba nas/_mya ngan las 'das pa zhes bya ba'i bar du brjod pas brtags pa tsam du zad nas yang dag pa ma yin pa lus med pa'i don gang la byis pa rnams kyis gzugs la sogs pa'i mtshan nyid du sgro btags
[\[82b.6\]]nas yongs su rtog pa'o/_/de la 'di ni gzhan gyi dbang gi ngo bo nyid de/_gang yang dag pa ma yin pa kun tu rtog pa tsam de nyid do/_/de la 'di ni yongs su grub pa'i ngo bo nyid de/_gang zhe na/_chos thams cad kyi de kho na de bzhin nyid do/_/de la skur pa 'debs pa'i rnam pa 'dis lta ba
[\[82b.7\]]gsum du 'gyur te/_btags pa la skur pa 'debs pa'i lta ba dang /_kun du rtog pa la skur ba 'debs pa'i lta ba dang /_de kho na la skur pa 'debs pa'i lta ba'o/_/de ltar de dag rnam pa thams cad du chos thams cad la skur pa 'debs pas na/_skur pa 'debs pa'i lta ba de
[\[83a\]]
[\[83a.1\]]gzhag pa'i phyir rigs pa 'ga' zhig yongs su 'dzin pa dang /_nges pa'i don gyi mdo sde gang dag brjod du med pa'i chos nyid ston pa de dag thams cad kyang rang gi lta ba dang mthun par yongs su grub pa de dag ni lta ba gnyis su 'gyur te/_/yongs su 'dzin pa'i
[\[83a.2\]]lta ba dang /_sgyur ba'i lta ba'o/_/de dag yang lta ba 'di 'dra bar 'gyur te/_lta ba 'di lta bu la brten nas dge ba'am mi dge ba yang rung spyad na kha na ma tho ba med pa dang skyon med par 'gyur zhing de thams cad dge bar 'gyur ba dang /_sngon bsags pa'i sgrib pa las de 'byung bar 'gyur
[\[83a.3\]]bar 'dzin pa de lta bu de dag gi lta ba gnyis te/_kha na ma tho ba med par lta ba dang /_nges par 'byung bar lta ba'o/_/de dag lta ba de lta bu la mngon par zhen pas lta ba de las bzlog pa'i phung po la sogs pa'i chos rnam par 'jog pa nyan thos kyi sde snod khyad du gsod pa dang /_gang dag
[\[83a.4\]]skur ba 'debs par lta ba de la mi mos pa nyan thos kyi theg pa pa de dag la rab tu sdang ba'i lta ba 'di gnyis te/_dbang za ba'i lta ba dang /_rab tu 'khrug pa'i lta ba'o/_/rang gi lta ba'i tshul du na stong pa nyid dang /_mtshan ma med pa dang /_smon pa med pa ji lta ba bzhin du
[\[83a.5\]]rnam par gzhag pa yin no snyam nas/_de'i mtshan nyid ma yin pa la de'i mtshan nyid du 'du shes pa ni de dag gi mtshan nyid phyin ci log tu rnam par 'jog cing 'di snyam du yang sems te/_gang dag chos nyid 'di lta bu la 'jug pa dang 'dzud pa de dag thams cad bsod nams kyi phung
[\[83a.6\]]po dpag tu med pa skyed do snyam pa la de lta bu'i lta ba 'di gnyis te/_phyin ci log tu lta ba dang /_'phel ba'i lta ba'o/_/gang gi tshe de dag lta ba de las brtsams te gzhan dag gis dris pa de'i tshe bdag ni ci yang khas len par mi 'dod kyi/_tshig dor dang ltag chod kyis gzhan la 'dri ba'i lta
[\[83a.7\]]ba 'di gnyis te/_khas mi len pa'i lta ba dang /_ngan g.yo'i lta ba'o/_/de dag yang 'di lta bu'i nga rgyal can du 'gyur ro/_/gang dag de ltar sgrub pa de dag ni sangs rgyas bcom ldan 'das rnams la mchod pa byed pa dang /_rim gro byed par 'dzin pa de dag gi lta ba ni bkur sti'i lta ba'o/_/
[\[83b\]]
[\[83b.1\]]phyin ci log ma yin pa'i chos nyid la mkhas pa dag gis lta ba de dang 'byed cing legs par 'thad pa dang /_rab tu grags pa'i rigs pas yid ches par byed pa na yang lta ba de ji ltar yang yongs su mi 'dor te 'di nyid bden gyi gzhan ni log pa'o snyam pa de dag ni rmongs pa brtan pa'i
[\[83b.2\]]lta ba'o/_/lta ba ji skad du bstan pa de dag gi bag chags kyi gnas ngan len gang yin pa de ni rtsa ba'i lta ba'o/_/lta ba bcu bdun po de dag nyid kyi skyon brjod pa'i sgo nas yang bshad par bya ste/_'di lta ste/_mtshan mar lta ba ni lta ba la lta ba ma yin par lta ba zhes bya ste/_med pa la sogs
[\[83b.3\]]pa'i mtshan ma la mngon par zhen pa nyid du gyur kyang /_mtshan ma thams cad la mngon par zhen pa med do snyam pa'i 'du shes can du gyur pa'i phyir ro/_/brtags pa la skur pa 'debs pa'i lta ba dang /_kun du rtog pa la skur pa 'debs pa'i lta ba dang /_de kho na la skur pa 'debs pa'i lta ba
[\[83b.4\]]ni sbyor ba sel ba'i lta ba ste/_thams cad la skur pa 'debs pa'i lta ba ni 'bad pa mthu med pa'i 'du shes can du 'gyur ba'i phyir ro/_/yongs su 'dzin pa'i lta ba dang /_sgyur ba'i lta ba ni nges par 'byin pa ma yin pa'i lta ba ste/_thabs ma yin pa la sbyor ba ni de'i 'bras bu mi 'thob pa'i
[\[83b.5\]]phyir ro/_/kha na ma tho ba med par lta ba dang /_nges par 'byung ba'i lta ba ni sgrib pa sogs pa'i lta ba ste/_log par sgrub pa'i sgrub pa zad mi srid pa'i phyir ro/_/dbang za ba'i lta ba dang /_rab tu 'khrug pa'i lta ba ni bsod nams ma yin pa 'phel ba'i lta ba ste/_dam pa'i chos dang
[\[83b.6\]]tshangs pa mtshungs par spyod pa la log par sgrub pa'i sgo nas smas pa chen po 'thob pa'i phyir ro/_/phyin ci log tu lta ba dang /_'phel ba'i lta ba ni 'bras bu med pa'i lta ba ste/_yang dag pa ma yin pa'i chos nyid rnam par 'jog pa 'dzin pa dang /_'dzin du 'jug pa la khyad par mi 'thob
[\[83b.7\]]pa'i phyir ro/_/khas mi len pa'i lta ba dang /_ngan g.yo'i lta ba ni chad pas bcad pa'i lta ba ste/_rigs pa ma yin pas rgol na rgyal mi srid pa'i phyir ro/_/bkur sti'i lta ba ni skur pa 'debs pa'i lta ba ste/_de mi gsung ba la de sgro 'dogs pa'i phyir ro/_/rmongs pa brtan pa'i
[\[84a\]]
[\[84a.1\]]lta ba ni bsnyad pa ma yin pa'i lta ba ste/_log pa la mngon par zhen pa dang /_'bel ba'i gtam bya ba bkag pa'i phyir te/_don med pa'i phyir ro/_/rtsa ba'i lta ba ni lta ba chen po ste/_de las phyi ma la lta bar gyur pa thams cad shin tu brtas pa rgyas par 'gyur
[\[84a.2\]]pa'i phyir ro/_/lta ba nyi shu rtsa bdun po thams cad ni mngon pa'i nga rgyal gyi lta ba ste/_yang dag pa ma yin pa'i mngon pa'i nga rgyal gyis slong ba'i phyir ro/_/de'i phyir mdo sde de nyid las de'i 'og tu 'di dag gi bcu bdun yin yang bcur 'gyur ro/_/bcu yin yang bcu bdun du
[\[84a.3\]]'gyur ro/_/nyi shu rtsa bdun yin yang gcig tu 'gyur ro/_/gcig yin yang nyi shu rtsa bdun du 'gyur ro zhes gsungs so//_//bam po brgyad pa/_chos thams cad ngo bo nyid med pa ste/_'di ltar 'di dag ni bdag nyid kyis 'byung ba med kyi/_rkyen la ltos nas 'byung
[\[84a.4\]]ba bkag pa ni ma yin no/_/ngo bo nyid gang du de dag sngar byung ba'i ngo bo nyid der yang de dag gis bskyed mi nus pas ngo bo nyid med pa'o/_/thob la ma nyams pa dang da ltar byung ba rnams kyang rang gi ngo bo la mi gnas pas ngo bo nyid med pa'o/_/bden pa ma mthong ba rnams kyis chos rnams kyi
[\[84a.5\]]ngo bo nyid de mtshan nyid mngon par brjod pa spros pa'i bag chags kyi sgo nas ji ltar bzung ba bzhin du byis pas bzung ba dang mthun pa'i ngo bo nyid de dang bral ba'i phyir ngo bo nyid med pa'o/_/yang chos thams cad ces bya ba ni ngo bo nyid gsum ste/_de la kun brtags kyi ngo bo nyid ni rang gi
[\[84a.6\]]mtshan nyid kyis med pa ste/_de'i phyir rang gi mtshan nyid ngo bo nyid med pas ngo bo nyid med pa'o/_/gzhan gyi dbang ni rkyen la ltos pa'i phyir bdag nyid kyis 'byung ba med pa ste/_de'i phyir rang gis 'byung ba med pas na skye ba ngo bo nyid med pas ngo bo nyid med pa'o/_/yongs su grub pa ni rnam
[\[84a.7\]]par dag pa'i dmigs pa yin pa dang gzhan gyi dbang dang kun brtags pa'i mtshan nyid med pa'i ngo bo nyid yin pa'i phyir te/_don dam pa yin la ngo bo nyid med pas rab tu phye ba ste/_don dam pa ngo bo nyid med pas ngo bo nyid med pa'o/_/de ltar chos thams cad la ngo bo nyid med par lta'i/_rnam pa
[\[84b\]]
[\[84b.1\]]thams cad du mtshan nyid med pa'i dbang du byas pa ni ma yin no/_/yang theg pa chen po la de bzhin gshegs pa'i dgongs pa thams cad ni mdor na bzhir 'gyur te/_'di lta ste/_mnyam pa nyid la dgongs pa ni nga nyid de'i tshe yang dag par rdzogs pa'i sangs rgyas rnam par gzigs su gyur
[\[84b.2\]]to zhes gang gsungs pa ste/_chos kyi sku la bye brag med pa'i phyir ro/_/dus gzhan la dgongs pa ni gang dag bde ba can gyi 'jig rten gyi khams su smon lam 'debs pa ste/_de dag der skye bar 'gyur zhes bya ba dang /_de bzhin gshegs pa dri med zla 'od kyi mtshan bzung ba tsam gyis
[\[84b.3\]]nges par bla na med pa yang dag par rdzogs pa'i byang chub 'thob bo zhes gang gsungs pa ste/_dus gzhan na'o zhes dgongs pa'o/_/don gzhan la dgongs pa ni chos thams cad ngo bo nyid med pa'o/_/ma skyes pa'o zhes bya ba la sogs pa gang gsungs pa ste/_sgra ji bzhin ma yin pa'i
[\[84b.4\]]phyir ro/_/gang zag gi bsam pa la dgongs pa ni gang la la nas bsngags pa'i dge ba'i rtsa ba de nyid cung zad tsam gyis chog par 'dzin pa la la la smod do/_/de bzhin du 'dod chags la spyod pa la ni sangs rgyas kyi zhing gi rnam par 'byor ba bsngags so/_/nga rgyal la spyod pa ni sangs rgyas
[\[84b.5\]]kha cig gis phun sum tshogs pa lhag par bsngags so/_/'gyod pas bsgribs pa la ni gang dag sangs rgyas dang byang chub sems dpa' rnams la gnod par byed pa de dag thams cad kyang mtho ris su nye bar 'gro bar 'gyur ro zhes gsungs so/_/ma nges pa'i rigs can la ni nyan thos
[\[84b.6\]]nyid kyi bsam pa dor ba'i phyir nyan thos chen po rnams sangs rgyas nyid du lung ston cing theg pa ni gcig ste gnyis su med do zhes ston to/_yang ldem por dgongs pa thams cad ni mdor na gzhug pa la ldem por dgongs pa la sogs pa bzhir 'gyur ro/_/de la gzhug pa la ldem por
[\[84b.7\]]dgongs pa ni nyan thos rnams la blta bar bya ste/_bstan pa la gzhug pa'i don du mi skag par bya ba'i phyir gzugs la sogs pa yod pa skad du bstan pa'i phyir ro/_/mtshan nyid la ldem por dgongs pa ni kun brtags la sogs pa ngo bo nyid gsum la blta ste/_chos thams cad ngo bo
[\[85a\]]
[\[85a.1\]]nyid med pa dang /_ma skyes pa la sogs pa bstan pa'i phyir ro/_/gnyen po la ldem por dgongs pa ni nyes pa rnams 'dul bar blta ste/_dper na sgrib pa brgyad kyi gnyen por theg pa mchog yang dag par bshad pa lta bu'o/_/sgrib pa brgyad ni/_sangs rgyas dang ni chos la
[\[85a.2\]]brnyas pa dang /_/zhes rgya cher 'byung ba ste/_de'i dper brjod pa ni ci rigs su dgongs pa bzhi bstan par blta'o/_/bsgyur ba la ldem por dgongs pa ni brjod pa zab pa la blta bar bya ste/_ji skad du/_snying po med la snying por shes/_/phyin ci log la shin tu gnas/_/nyon mongs kun nas
[\[85a.3\]]rab nyon mongs/_/byang chub dam pa thob par 'gyur/_/zhes bya ba 'di la ldem por dgongs pa ni 'di yin te/_rnam par mi g.yeng ba la gang dag snying por blo 'byung ba dang mchog tu blo 'byung ba'o/_/rnam par g.yeng ba ni sems rnam par 'phro ba'o/_/phyin ci log la shin tu gnas zhes bya ba ni/_rtag pa
[\[85a.4\]]dang /_bde ba dang /_gtsang ba dang /_bdag las bzlog pa ste/_mi rtag pa la sogs pa'i phyin ci log la shin tu gnas pa yongs su mi nyams pa'i phyir ro/_/nyon mongs kun nas rab nyon mongs/_/zhes bya ba ni yun ring por dka' ba byed pa'i rtsol bas shin tu yongs su nyon mongs par gyur pa'o/_/shin
[\[85a.5\]]tu rgyas pa la byang chub sems dpa' chos la ting nge 'dzin du mkhas par bstan pa ni zhi gnas kyi phan yon dang /_lhag mthong gi phan yon dang /_de gnyi ga'i phan yon gyi dbang du byas par rig par bya'o/_/de la zhi gnas kyi phan yon ni rnam pa gnyis te/_skad cig skad cig la khyad par du
[\[85a.6\]]'gro ba'i shin tu sbyangs pas rgyun mi 'chad par lus la khyab pa'i phyir skad cig re re la gnas ngan len gyi gnas thams cad 'jig par byed pa dang /_bstan pa'i chos thams cad khyad par med pas ro gcig par mos te/_mnyam par 'jog pas phung po la sogs pa'i don gyi rnam pa tha dad pa'i
[\[85a.7\]]'du shes dang bral bas mdo la sogs pa'i chos kyi dga' ba las dga' ba thob pa'o/_/lhag mthong gi phan yon yang rnam pa gnyis te/_ji ltar rab tu rnam par phye ba'i chos rgyun mi 'chad par mi brjed pas so sor dran pa tsam gyi sgo nas mdo la sogs pa'i chos rnams la shes rab kyi snang ba'i
[\[85b\]]
[\[85b.1\]]rnam pa yongs su ma chad pa tshad med pa dang /_gnas 'gyur ba'i snga rtags su gyur pa rnam par mi rtog pa mngon par 'dus ma byas pa'i mtshan ma rnams kun du 'byung ba'o/_/de gnyi ga'i phan yon ni chos kyi sku shes bya'i sgrib pa spangs pa gnas gyur pas bsdus pas sa bcu pa la yongs su rdzogs par bya ba
[\[85b.2\]]dang /_de bzhin gshegs pa'i sa la yongs su bsgrub pa'i phyir gong ma bas kyang ches gong ma'i rgyu mthun pa'i bag chags bskyed pa'i tshul gyis rgyu yongs su 'dzin par byed pa'o/_/chos kyi sku'i rgyu mthun par 'dra ba la ci'i phyir shin tu rgyas pa'i chos la bdug pa dang /_phye ma la sogs pas mchod
[\[85b.3\]]par 'os kyi/_nyan thos kyi theg pa'i chos la ni de lta ma yin zhe na/_shin tu rgyas pa'i chos ni sems can thams cad la phan pa dang /_bde ba'i gzhir gyur pa'i phyir te/_don che bas bsod nams bla na med cing dpag tu med pa skyed pa'i gnas su gyur pa'i phyir ro/_/thob pa rnam par nges pa ni thob
[\[85b.4\]]par byed pa'i gang zag rnam par gzhag pa dang /_mngon par rtogs par rnam par gzhag par lta ba'o/_/gang zag rdzas su med kyang rnam pa bzhis gang zag rnam par gzhag ste/_'di lta ste/_sla bar tha snyad gdags pa'i phyir ni gzugs la sogs pa rnam pa mang po mtshan nyid dang ming tha dad pa
[\[85b.5\]]mang po rnams gcig tu bsdus te/_sems can zhes brtags nas so zhes bya ba la sogs pa tshegs med pa nyid du tha snyad 'dogs pa'i phyir ro/_/'jig rten pa dang mthun par bya ba'i phyir ni 'jig rten na chos tsam gyi ming rnams kyi tha snyad thams cad ma grags kyi phal cher sems can gyi ming
[\[85b.6\]]gis so/_/de bas na 'phags pa rnams kyis kyang gdon mi za bar 'jig rten dang mthun pa'i tha snyad rnams kyis de dang mthun par bya'o/_/mi skrag par bya ba'i phyir ni rten cing 'brel bar 'byung ba'i chos nyid la mi mkhas pa glo bur du thog mar rnam pa thams cad du sems can med pa thos pa na
[\[85b.7\]]skrag par 'gyur ba'i phyir ro/_/bdag dang gzhan dag gi nyes pa dang ldan pa dang /_yon tan dang ldan pa brjod pa'i phyir na gzhan du sems can du btags pa med par kun nas nyon mongs pa dang /_rnam par byang ba'i mtshan nyid tsam bstan na che ge mo zhig gi sems kyi rgyud la nyes
[\[86a\]]
[\[86a.1\]]pa 'di rnams spangs so/_/yon tan 'di rnams skyes so zhes shes par mi nus pa'i phyir ro/_/gang zag rnam par gzhag pa ni spyod pa la sogs pa'i bye brag gis rnam pa bdun te/_de la 'dod chags la spyod pa ni/_'dod chags kyi shas che zhing rgyun ring ba ste/_
[\[86a.2\]]chags par 'gyur ba'i dngos po ngan pa la yang 'dod chags cher 'byung ba dang /_byung nas kyang yun ring du rjes su 'brel pa'i phyir ro/_/rnam par rtog pa la spyod pa'i bar du yang de bzhin te/_rang gi dngos po ji lta ba bzhin du sbyar bar bya'o/_/cha mnyam pa la spyod pa ni/_/nyon mongs pa rang
[\[86a.3\]]bzhin du gnas pa ste/_nyon mongs pa shas che ba dang /_shas chung ba rnam par spangs nas mnyam pa'i gnas skabs zhes bya ba'i tha tshig ste/_dngos po ji lta ba dang mthun par nyon mongs pa kun du 'byung ba'i phyir ro/_/nyon mongs pa chung ngu ni nyon mongs pa shin tu srab pa'i rang bzhin du gnas pa
[\[86a.4\]]ste/_nyon mongs pa rang bzhin du gnas pa'i mtshan nyid bstan pa dag nas/_nyon mongs pa ches srab pa yod pa de ni nyon mongs pa'i rang bzhin du gnas pas srab pa ste/_sngon gnyen po chen po goms par bya ba'i dbang gis dngos po shas che ba la yang rang bzhin gyis nyon mongs pa chung ngus kun du
[\[86a.5\]]'byung ba'i phyir ro/_/nyan thos rnams kyi theg pa ni rigs dang /_dbang po dang /_smon lam dang /_bsam pa dang /_dmigs pa dang /_sgrub pa dang /_'bras bu'i rab tu dbye ba'i dbang gis bstan par rig par bya'o/_/'di'i dbang po rtul po nyid ni rang sangs rgyas dang byang chub
[\[86a.6\]]sems dpa'i dbang po las ltos pa'o/_/gzhan du ni chos kyi rjes su 'brang ba la sogs pa dbang po rnon po yin no zhes bya ba dang 'gal bar 'gyur ro/_/de la nges par 'byed pa'i cha dang mthun pa sngon ma bskyed pa dang /_sngon 'bras bu ma thob pa ni bse ru lta bur gyur te gcig pur gnas pa'o/_/de
[\[86a.7\]]las gzhan pa'i rang rgyal ba ni tshogs dang spyod pa'o/_/lung bstan pa yang thob ces bya ba ni sa brgyad pa la mi skye ba'i chos la bzod pa thob ces bya ba'i tha tshig go/_/tshogs ma bsags pa la sogs pa ni thar pa'i cha dang mthun pa rnams dang /_nges par 'byed pa'i cha dang mthun pa chung ngu dang /_
[\[86b\]]
[\[86b.1\]]'bring dang chen po rnams kyi nges par 'byed pa'i phyogs dang bden pa mngon par rtogs pa skyed pa'o/_/de yang nges pa dang ma nges pa dang /_tshe rabs de nyid kyi dus dang ldan pa'i phyir go rims bzhin du rig par bya'o/_/'di la bden pa'i dbang du byas pa'i chos la mos pa dang /_dad pa'i mtshan nyid kyi
[\[86b.2\]]thar pa'i cha dang mthun pa rnams te/_de nyid la chos la nges par sems pa'i bzod pa'i mtshan nyid kyis nges par 'byed pa'i cha dang mthun pa rnams ni dad pa mchog yin pa dang /_shes rab mchog yin pa'i phyir te/_go rims bzhin no/_/'jig rten pa'i chos kyi mchog ni rang bzhin gyis skad cig pa
[\[86b.3\]]ste zhes bya ba ni rgyun ma yin pa zhes bya ba'i tha tshig go/_/bag chags yongs su nyams pas yongs su nyams pa ni ma yin no zhes bya ba ni mya ngan las 'das par byed pa'i dge ba'i rtsa ba sngar bskyed pa'ang skyed mi dgos pa'i phyir ro/_/thar pa'i cha dang mthun pa chung ngu'i dbang du mdzad nas bcom ldan 'das
[\[86b.4\]]kyis bka' stsal pa/_/'jig rten pa yi yang dag lta/_/chen po su la yod gyur pa/_/de ni tshe rabs stong du yang /_/ngan 'gror 'gro bar mi 'gyur ro/_/zhe'o/_/yang thar pa'i cha dang mthun pa bzhi ste/_skabs su gtogs pa dang /_mos pa las gyur pa dang /_lhag par 'dod pa las gyur pa
[\[86b.5\]]dang /_thob pa las gyur pa'o/_/dge ba'i phyogs la 'dun pa nas nye bar bzung ste/_thar pa'i cha mthun du bya ba ji snyed pa de ni skabs su gtogs pa'o/_/de dang rab tu ldan pa'i bstan pa la mos pa dang ldan pa gang yin pa de ni mos pa las gyur pa'o/_/dga' ba dang dad pa dang ldan pa thar pa la
[\[86b.6\]]dmigs pa'i yid la byed pa mang ba gang yin pa de ni lhag par 'dod pa las gyur pa'o/_/tshe 'di nyid la nges par 'byed pa'i cha dang mthun pa skyed par nges pa gang yin pa de ni thob pa las gyur pa'o/_/nges par 'byed pa'i cha dang mthun pa ni rnam pa drug ste/_rjes su mthun pa dang /_khyad par ba dang /_
[\[86b.7\]]rab tu rtogs pa dang /_gzhan du yongs su sgyur ba dang /_skye ba gcig pa dang /_stan gcig pa'o/_/de la gang bden pa la dmigs pa'i rnam pa'i dge ba'i rtsa ba dang po nyid du chung ngu 'byung ba de ni rjes su mthun pa pa'o/_/gang 'bring du gyur pa de ni khyad par ba ste/_de bas chos mchog tu
[\[87a\]]
[\[87a.1\]]gyur pa'i phyir ro/_/gang tshe 'di nyid la bden pa rtogs pa shas chen por gyur pa de ni rab tu rtogs pa pa'o/_/de yang gang ma nges pa'i rigs can rnams byang chub khyad par du gyur par yongs su bsgyur ba dang /_gang yang rang sangs rgyas rnams tshe rabs gzhan la slob
[\[87a.2\]]dpon med par mngon par rdzogs par byang chub par yongs su bsgyur ba de ni gzhan du yongs su bsgyur pa'o/_/gang gi tshe de nyid la rab tu rtogs par 'gyur ba de ni tshe gcig pa'o/_/gang stan de nyid la rab tu rtogs par 'gyur ba de ni stan gcig pa'o/_/lus kyis mngon du byed pa zhes
[\[87a.3\]]bya ba ni phyir mi 'ong ba rnam par thar pa brgyad thob pa'o/_/rnam par thar pa brgyad po de dag lus kyis mngon sum du byas nas rdzogs par byas te gnas pa'i phyir ro/_/rnam par thar pa brgyad ni gzugs can gzugs rnams la lta ba zhes bya ba la sogs pa ste/_'og nas 'chad do/_/shes rab kyis rnam par
[\[87a.4\]]grol ba zhes bya ba ni shes rab kyis mi mthun pa'i phyogs nyon mongs pa'i sgrib pa tsam ma lus par spangs pa'i phyir ro/_/gnyi ga'i cha las rnam par grol ba ni nyon mongs pa dang snyoms par 'jug pa'i sgrib pa thams cad las gang rnam par grol ba'o/_/rgyun du zhugs pa'i 'bras bu la 'jug pa ni nges par
[\[87a.5\]]'byed pa'i cha dang mthun pa stan gcig pa nas bzung ste/_dang po'i 'bras bu ma thob kyi bar du'o/_/mthong ba'i lam gyi tha ma la dang po'i 'bras bu thob pa gang zhe na/_gang phyogs las 'dod chags dang bral yang 'dod pa dag las 'dod chags dang ma bral zhing yang dag pa nyid du nges par 'gyur ba la
[\[87a.6\]]'jug pa'o/_/gang sdar 'jig rten pa'i lam gyis bsgom pas spang bar bya ba'i 'dod pa na spyod pa rnam pa drug spangs nas phal cher las 'dod chags dang bral bar gyur te/_phyis yang dag pa nyid la nges par 'jug pa de ni sems kyi skad cig bcu drug pa la lan cig phyir 'ong ba nyid du 'gyur ba'o/_/
[\[87a.7\]]gang rnam pa dgu char spangs nas 'dod pa las 'dod chags dang bral bar 'gyur te/_nges par gyur pa la 'jug pa de ni phyir mi 'ong ba nyid du 'gyur ba'o/_/mthong bas spang par bya ba thams cad spangs kyang kun du sbyor ba gsum spangs nas rgyun du zhugs pa zhes brjod pa ni/_'di dag
[\[87b\]]
[\[87b.1\]]thar pa thob pa'i gegs su gyur pas gtso bo yin pa'i phyir te/_'di ltar 'jig tshogs la lta bas nye bar len pa'i phung po lnga po dag la bdag dang bdag gir mngon par zhen nas bdag la dga' ba sdug bsngal las mi 'phags so/_/ji snyed 'phags kyang thar par bya ba'i phyir tshul khrims dang brtul zhugs
[\[87b.2\]]mchog tu 'dzin pa dang /_the tshom gyi lam ngan pa la mngon par zhen pa dang /_lam bzang po la the tshom za ba'i phyir/_log pas nges par 'byung gi yang dag par nges par mi 'byung ngo /_/yang 'jig tshogs la lta bas zhes bya ba la log par rtogs pa ste/_sdug bsngal tsam la bdag dang bdag gi ba'i
[\[87b.3\]]mtshan nyid du sgro 'dogs pa'i phyir ro/_/tshul khrims dang brtul zhugs mchog tu 'dzin pas lta ba la log par rtogs te/_des dag par yid ches pa'i phyir ro/_/the tshom gyis ni gnyen po la log par rtogs te/_dkon mchog gsum la nges par mi byed pa'i phyir ro/_/lan cig phyir 'ong
[\[87b.4\]]ba'i 'bras bu la 'jug pa ni mthong ba'i lam gyi gong du 'dod pa na spyod pa'i nyon mongs pa'i rnam pa 'bring po'i 'bring gi bar du spong ba'i lam la gnas pa'i gang zag gang yin pa'o/_/lan cig phyir 'ong ba ni nyon mongs pa'i rnam pa 'bring po'i chung ngu spong ba'i lam yongs su rdzogs pa la gnas
[\[87b.5\]]pa'i gang zag gang yin pa'o/_/phyir mi 'ong ba'i 'bras bu la 'jug pa ni/_lan cig phyir 'ong ba'i 'bras bu'i gong du 'dod pa na spyod pa'i nyon mongs pa'i rnam pa chung ngu'i chen po dang /_chung ngu'i 'bring po spangs pa'i lam la gnas pa'i gang zag gang yin pa'o/_/phyir mi 'ong ba ni dgu pa nyon
[\[87b.6\]]mongs pa'i rnam pa chung ngu'i chung ngu spong ba'i lam yongs su rdzogs pa la gnas pa'i gang zag gang yin pa'o/_/'dod pa na spyod pa gang bsgom pas spang bar bya ba thams cad spangs kyang tha ma'i cha dang mthun pa'i kun du sbyor ba lnga spangs pas phyir mi 'ong ba zhes mdo las 'byung ba ni 'di dag 'gro
[\[87b.7\]]ba dang khams tha ma'i rgyur gyur pas gtso bo yin pa'i phyir te/_'gro ba tha ma ni sems can dmyal ba dang yid gas dang dud 'gro'o/_/khams tha ma ni 'dod pa'i khams so/_/de la 'jig tshogs la lta ba dang /_tshul khrims dang brtul zhugs mchog tu 'dzin pa dang /_the tshom rnams kyis
[\[88a\]]
[\[88a.1\]]ni 'gro ba tha ma las mi 'da' bas de'i rgyu nyid do/_/'dod pa la 'dun pa dang /_gnod sems gnyis kyis ni khams tha ma la mi 'da' bas de'i rgyu nyid do/_/khams gsum pa'i nyon mongs pa thams cad spangs kyang gong ma'i cha dang mthun pa lnga spangs pas dgra bcom pa zhes
[\[88a.2\]]brjod pa ni gong ma nye bar len pa dang /_yongs su mi gtong ba'i rgyur gyur pas gtso bo yin pa'i phyir te/_de la gzugs dang gzugs med pa'i 'dod chags gnyis kyis ni 'dod pa'i khams nas gong ma nye bar len te/_gzugs dang gzugs med pa'i khams su skye zhes bya ba'i tha tshig
[\[88a.3\]]go/_/rgod pa dang nga rgyal dang ma rig pa rnams kyis ni gong ma yongs su mi gtong ste/_sred pa dang nga rgyal dang the tshom gyi shas che ba'i bsam gtan pa nyid du der kun nas nyon mongs pa'i phyir ro/_/rigs nas rigs su skye ba ni rgyun du zhugs pa nyid de/_lan cig phyir 'ong ba'i 'bras bu la
[\[88a.4\]]'jug pa lha'am mi rnams kyi nang du nges par srid pa gnyis 'khor bar byas nas yongs su mya ngan las 'da' ba'o/_/bar chad gcig pa ni lan cig phyir 'ong ba nyid de/_phyir mi 'ong ba'i 'bras bu la 'jug pa lha nyid kyi nang du srid pa gcig 'khor ba byas nas yongs su mya ngan las 'da' ba'o/_/bar
[\[88a.5\]]chad gcig pa ni bar skabs te skye ba'i skabs yod pa de'i phyir de ni bar chad gcig pa'o/_/bar ma dor yongs su mya ngan las 'da' ba ni nyon mongs pa'i shugs gang gis skye ba'i yul du song na nying mtshams sbyor ba de zad nas bag la nyal tsam gang gis shi ba'i 'og tu phung po mngon par 'grub
[\[88a.6\]]pa de'i lhag ma lus pas bar do'i srid pa mngon par 'grub ste/_sngon goms par byas pa'i lam mngon du gyur pas bag la nyal lhag ma spangs ste/_de nyid du yongs su mya ngan las 'da' ba'o/_/de yang skye ba'i yul las mi 'phags pa dang /_'phags pa tsam dang /_ring du song ba'i gnas
[\[88a.7\]]skabs kyi rnam pa gsum ste/_skyes bu dam pa'i 'gro ba'i mdo'i tshul du rig par bya'o/_/mngon par 'du byed pa med par lam mngon du byas nas zhes bya ba ni sngon shin tu goms par 'jug pa'i phyir te/_bsgrim mi dgos zhes bya ba'i tha tshig go/_/de las bzlog pa ni mngon par 'du byed pa dang bcas
[\[88b\]]
[\[88b.1\]]pas yongs su mya ngan las 'da' ba'o/_/gong du 'pho ba ni rnam pa gnyis te/_'og min du 'gro ba dang /_srid pa'i rtse mor 'gro ba'o/_/de la 'og min du 'gro ba ni ro myang ba mang bas bsam gtan gyi rnam pa chung ngu la sogs pa skyes shing skyes pa'i ro myong bar byed pa'i phyir tshangs ris nas bzung ste/_rgyun mi 'chad
[\[88b.2\]]par gnas gzhan thams cad du lan re re skyes nas 'og min gyi bar du zhugs te/_yongs su mya ngan las 'da' ba'o/_/srid pa'i rtse mor 'gro ba ni bsam gtan bzhi pa la spel mar ma bsgoms pas gnas gtsang ma 'ba' zhig bkol te/_de bzhin du srid pa'i rtse mo'i bar du song nas yongs su mya
[\[88b.3\]]ngan las 'da' ba'o/_/spel mar bsgom pa ni bsam gtan bzhi pa'i rnam pa chung ngu la sogs pa lnga bsgoms pas go rims bzhin du gnas gtsang ma lnga po rnams su skye bar rig par bya'o/_/gsod kyang rung mi gsod kyang rung zhes bya ba ni bdag gis bdag gi srog gcod pa'am/_mi gcod ces bya
[\[88b.4\]]ba'i tha tshig go/_/mthong ba'i chos la bde bar gnas pa las yongs su nyams pa zhes bya ba ni/_'jig rten pa'i bsam gtan rnams las zhes bya ba'i tha tshig go/_/dbang po rnams sbyong ba zhes bya ba ni chen po thob par byed pa ste/_rno bar byed ces bya ba'i tha tshig go/_/de'i phyir mi 'khrugs pa'i chos
[\[88b.5\]]can la dbang po rnams yongs su sbyong ba'i skal ba can zhes ma bshad de/_rang bzhin gyis dbang po rno ba'i phyir ro/_/byang chub sems dpa' ni 'dod pa na spyod pa dang /_gzugs na spyod pa nyid yin gyi gzugs med pa na spyod pa ni ma yin te/_sems can yongs su smin par bya ba'i gnas ma yin pa'i
[\[88b.6\]]phyir mthu'i khyad par thob pa der mi skye'o/_/gzugs med pa'i khams rnams par spangs pa'i bsam gtan zhes bya ba ni gzugs med par skye ba bor ba'i ting nge 'dzin zhes bya ba'i tha tshig go/_/bsam gtan gyi bden pas gnas pa ni yongs su ma nyams pa nyid de/_bsam gtan las rnam par
[\[88b.7\]]bzlog pa la mkhas pas sems can yongs su smin par bya ba'i phyir byang chub sems dpa' ni 'dod pa'i khams su yang skye bar rig par bya'o/_/byang chub sems dpa'i spyod pa thams cad ces bya ba ni dga' ldan gyi gnas na gnas pa nas bzung ste/_bdud las rgyal ba'i bar du'o/_/sangs rgyas kyi spyod
[\[89a\]]
[\[89a.1\]]pa zhes bya ba ni mngon par rdzogs par byang chub pa nas bzung ste/_yongs su mya ngan las 'das pa chen po'i bar du'o/_/mos pas spyod pa can gyi byang chub sems dpa' ni rigs las gnas pa thog mar smon lam chen po btab pa nas bzung nas rab tu dga'
[\[89a.2\]]ba'i sa la ma zhugs kyi bar du ste/_so sor rang gis 'jig rten las 'das pa thob pa med pa'i phyir ro/_/lhag pa'i bsam pas spyod pa can ni sa bcu rnams su 'jig rten las 'das pa thob pas bsam pa dag pa'i phyir ro/_/mtshan ma la spyod pa can ni sa drug po dag la mi 'dod bzhin du
[\[89a.3\]]mtshan ma dang 'dre ba'i phyir ro/_/mtshan ma med par spyod pa can ni sa bdun po dag la bsgrims nas ji srid 'dod par mtshan ma kun du mi 'byung ba'i phyir ro/_/mngon par 'du byed pa med par spyod pa can ni sa lhag ma rnams su rnam par smin pa las byung ba'i rnam par mi rtog pa'i ye shes
[\[89a.4\]]rnams thob pa'i phyir ro/_/cig car nges par 'byin pa ni khams gsum na spyod pa'i nyon mongs pa'i rnam pa cig car spong ba'o/_/rnam pas zhes bya ba ni bsgom pas spang bar bya bar 'dod pa dang /_gzugs dang gzugs med pa na spyod pa chen po'i chen po cig car spong ba dang /_de bzhin
[\[89a.5\]]du chung ngu'i chung ngu'i bar du ste/_mthong bas spang bar bya ba bzhin no/_/'jig rten pa'i lam bzhin du sa'i rnam pa'i bye brag gis so so ba ni ma yin pa zhes bya ba'i tha tshig go/_/'dir khungs ni sor mo'i rtse mo'i mdo las gzugs gang ci yang rung ste zhes bya ba nas/_rnam par shes pa'i
[\[89a.6\]]bar du 'das pa dang /_ma 'ongs pa dang /_da ltar byung ba zhes rgya cher 'byung ba nas/_rgyang ring po dang /_thag nye ba zhes bya ba'i bar du de thams cad gcig tu bsdus te cha gcig tu byed do/_/gcig tu bzlum mo/_/gcig tu sdom mo/_/phung po gcig tu byed do/_/cha gcig tu byas shing phung po
[\[89a.7\]]gcig gi bar du byas nas 'di ltar yang dag par slob ste/_'di thams cad ni mi rtag pa/_'di thams cad ni sdug bsngal ba zhes rgya cher gsungs pa lta bu'o/_/de ni 'bras bu dang po'o/_/tha ma gnyis kho na la gdags te/_de gnyis ni khams gsum pa'i mthong ba dang /_bsgom pas spong
[\[89b\]]
[\[89b.1\]]bar bya ba thams cad ma lus pa spangs pas rab tu phye ba'i phyir go rims bzhin no/_/bar ma dag la mi gdags te/_de dag ni bden pa mthong ba'i bsgom pas spang bar bya ba 'dod pa na spyod pa nyid la lhag ma dang bcas pa dang /_lhag ma med par spangs pas rab tu phye ba'i phyir ro/_/cig car nges par
[\[89b.2\]]'byin pa'i dbang du byas nas rnam par 'byed pa'i mdo las rgyun du zhugs pa'i 'bras bu'i 'og tu dgra bcom pa rnam par gzhag par rig par bya'o/_/thams cad la ma lus par 'dod chags dang bral ba ma yin pas de gal te mthong ba'i chos la kun shes pa thob par mi byed na myur du yongs su
[\[89b.3\]]mya ngan las 'da' bar bya ba'i phyir smon lam gyi dbang gis 'dod pa'i khams nyid du skye'o/_/mngon par rtogs pa rnam par gzhag pa ni rnam pa bcu ste/_de la chos mngon par rtogs pa ni gzhan gyi sgra'i dbang du byas pa ste/_bden pa'i dbang du byas pa'i chos rnams la thar pa'i cha dang mthun
[\[89b.4\]]pa tha mas bsdus pa'i mos pa dang /_dad pa chen po thob pa ste/_'di ltar de la mos pa dang dad pa thob pas bden pa de dag la chos mngon par rtogs pas mngon par rtogs par gyur zhes bya ba'i tha tshig go/_/don mngon par rtogs pa ni chos de dag nyid la gang tshul bzhin du yid la byed pa'i dbang du
[\[89b.5\]]byas nas bden pa rnams la nges par 'byed pa'i cha dang mthun pa tha mas bsdus pa'i chos nges par sems pa'i bzod pa chen po thob pa'o/_/chos nges par sems pa'i bzod pa de yang tshul bzhin yid la byed pa rnam pa gsum gyis rab tu phye ba ste/_chen po'i chung ngus ni tshe de'i dro bar gyur pa
[\[89b.6\]]rnams su'o/_/chen po'i 'bring pos ni rtse mo dang bzod pa rnams su'o/_/chen po'i chen pos ni 'jig rten pa'i chos kyi mchog rnams su'o/_/de kho na mngon par rtogs pa ni mthong ba'i lam ste/_der ni bden pa rnam par 'jog pa mngon par rtogs pa'i mtha' las byung ba kun rdzob
[\[89b.7\]]shes pa rnams thob ste/_'jig rten las 'das pa'i ye shes kyi dbang gis de'i sa bon gsos pa'i phyir gyi mngon sum du byed pa ni ma yin te/_mthong ba'i lam gyi sems kyi skad cig bcu drug po dag rgyun mi 'chad pas 'jig rten pa'i sems kyi skabs med pa'i phyir ro/_/rjes
[\[90a\]]
[\[90a.1\]]la mngon par rtogs pa ni mthong ba'i lam gyi gong du 'jig rten pa yang rung /_'jig rten las 'das pa yang rung ste/_bsgom pa'i lam thams cad do/_/dkon mchog mngon par rtogs pa ni/_/kye ma bcom ldan 'das ni yang dag par rdzogs pa'i sangs rgyas
[\[90a.2\]]rnams so/_/de'i chos 'dul ba ni legs par gsungs pa'o/_/nyan thos kyi dge 'dun ni legs par zhugs pa'o zhes de ltar shes te/_nges nas sangs rgyas la sogs pa la 'phags pa nyan thos dad pa'o/_/kun du mi 'byung bar mngon par rtogs pa ni mi bya ba'i sdom pa 'phags pa
[\[90a.3\]]dgyes pa'i tshul khrims kyis bsdus pa thob pas de'i mi mthun pa'i phyogs byed pa la sogs pa kun du mi 'byung ste/_bdag gi sems can dmyal ba zad do zhes bya ba la sogs pa ste/_de ltar nges par 'byung ba de ni kun du mi 'byung ba mngon par rtogs pa'o/_/mthar thug pa mngon par
[\[90a.4\]]rtogs pa ni gnas ngan len thams cad shin tu sbyangs pa zhes bya ba la sogs pas ji ltar lam gyi bden pa las mthar phyin pa'i lam bstan pa lta bu'o/_/mngon par rtogs pa bdun po de dag ni nyan thos rnams kyis gzhan gyi sgra la brten nas thob pas nyan thos kyi mngon par rtogs pa zhes
[\[90a.5\]]bya'o/_/gzhan gyi sgra la ma brten par thob pas rang sangs rgyas kyi mngon par rtogs pa zhes bya'o/_/byang chub sems dpa'i mngon par rtogs pa ni nyan thos dang /_rang sangs rgyas 'dul ba'i thabs la mkhas par bya ba'i phyir/_mngon par rtogs pa bdun po de dag la byang chub
[\[90a.6\]]sems dpa'i yang dag par 'grub pa'i bzod pa gang yin pa ste/_sems can la lta bas theg pa chung ngus nges par mi 'byung ba'i phyir mngon du byed pa ni ma yin no/_/yang thog ma nyid du sa la 'jug pa yang byang chub sems dpa'i mngon par rtogs pa zhes bya'o/_/mngon par rtogs pa de la
[\[90a.7\]]brten nas nyan thos kyi mngon par rtogs pa las byang chub sems dpa'i mngon par rtogs pa khyad par ci yod pa brjod par bya ste/_dmigs pa'i khyad par na shin tu rgyas pa la dmigs pa'i phyir ro/_/nye bar rton pa'i khyad par ni bskal pa chen po grangs med par bsod nams dang ye shes kyi tshogs
[\[90b\]]
[\[90b.1\]]yongs su rdzogs par byed pa'i phyir ro/_/rab tu rtogs pa'i khyad par ni gang zag dang chos la bdag med pa'i dbang du byas pa'i chos la sbyor ba'i 'phen pas 'jig rten las 'das pa'i ye shes kyis de gnyi ga rab tu rtogs pa'i phyir ro/_/khas len pa'i khyad par ni bdag dang sems
[\[90b.2\]]can thams cad mnyam pa nyid du khas len pa'i phyir ro/_/nges par 'byung ba'i khyad par ni sa bcu po dag gis nges par 'byung ba'i phyir ro/_/yongs su 'dzin pa'i khyad par ni mi gnas pa'i mya ngan las 'das pa yongs su 'dzin pa'i phyir ro/_/gnas dang g.yog 'khor gyi khyad par
[\[90b.3\]]ni sangs rgyas kyi zhing yongs su sbyong ba dang /_gdul ba'i skye bo nye bar sdud pa'i phyir ro/_/btsun par skye ba'i khyad par ni pha bzhin du rang gi rigs yang dag par 'dzin pa'i bu gtso bo'i mtshan nyid yin pa'i phyir ro/_/skye ba'i khyad par ni 'khor gyi dkyil 'khor rnams su skye ba'i phyir ro/_/
[\[90b.4\]]'bras bu'i khyad par de yang gnas gyur pa'i khyad par ni nyon mongs pa can dang nyon mongs pa can ma yin pa'i gnas ngan len gyi rnam pa thams cad spangs pa'i phyir yon tan bla na med pa thams cad kyi gnas nyid du gyur pas gnas gyur pa'i phyir ro/_/yon tan phun sum tshogs pa'i khyad par
[\[90b.5\]]ni stobs dang mi 'jigs pa dang /_sangs rgyas kyi chos ma 'dres pa la sogs pa yon tan dpag tu med pa 'grub pa'i phyir ro/_/rnam pa lnga'i khyad par ni rnam par dag pa la sogs pa'i khyad par gyi phyir te/_/rnam par dag dang yongs dag dang /_/lus dang longs spyod rdzogs pa dang /_/las
[\[90b.6\]]kyi sangs rgyas chos rnams kyi/_/khyad par yongs su brjod pa yin/_/de la rnam par dag pa'i khyad par ni bag chags dang bcas pa'i nyon mongs pa spong ba'i phyir ro/_/yongs su dag pa'i khyad par ni/_sangs rgyas kyi zhing yongs su sbyong ba'i phyir ro/_/lus kyi khyad par ni chos kyi sku
[\[90b.7\]]yongs su sgrub pa'i phyir ro/_/longs spyod kyi khyad par ni rtag tu byang chub sems dpa' rnams dang lhan cig 'khor gyi dkyil 'khor rnams su chos sna tshogs la rdzogs par longs spyod pa'i phyir ro/_/las kyi khyad par ni ci rigs par sprul pa rnams kyis kun du 'jig rten gyi khams mtha' yas
[\[91a\]]
[\[91a.1\]]mu med pa rnams su sangs rgyas kyi mdzad pa sgrub pa'i phyir ro/_/sku gsum gyi khyad par ni rang bzhin dang longs spyod rdzogs pa dang /_sprul pa'i sku 'grub pa thob pa'i phyir ro/_/mya ngan las 'das pa'i khyad par ni phung po lhag ma med pa'i mya ngan las 'das pa'i
[\[91a.2\]]dbyings su yang sems can thams cad la phan par yon tan thams cad rgyun mi gcod pa'i phyir ro/_/'dres shing nye bar 'dres pa'i ye shes kyi nus pa thob pa'i khyad par ni chos kyi dbyings rnam par dag par ro gcig pa nyid dang /_de la brten pa rnams rnam pa thams cad kyi mchog shes
[\[91a.3\]]pa nyid rnams la sangs rgyas thams cad so sor mthu dang ldan pa'i phyir ro/_/sgrib pa thams cad rnam par dag pa'i khyad par ni nyon mongs pa dang shes bya'i sgrib pa thams cad spong ba'i phyir ro/_/'dres pa dang nye bar 'dres pa'i las byed pa'i khyad par ni/_sems can re re 'dul ba'i phyir
[\[91a.4\]]yang sangs rgyas thams cad kyi dbang gis byed pa'i phyir ro/_/mngon par rdzogs par byang chub pa dang /_mya ngan las 'das pa ston pa'i thabs kyi khyad par ni phyogs bcu'i 'jig rten gyi khams thams cad du ci rigs par phyi ma'i mtha'i bar du yang dang yang sangs rgyas 'byung ba
[\[91a.5\]]la sogs pa ston pas 'dul ba thams cad yongs su smin par byed pa dang rnam par thar par byed pa'i phyir ro/_/yongs su skyob pa rnam pa lnga'i khyad par gyis kyang rig par bya'o zhes bya ba ni gnod pa la sogs pa las yongs su skyob pa'i phyir ro/_/de la gnod pa las yongs su skyob pa
[\[91a.6\]]ni grong khyer du 'jug pa la sogs pas long ba la sogs pas mig la sogs pa thob pa'i phyir ro/_/thabs ma yin pa las yongs su skyob pa ni 'jig rten pa'i yang dag pa'i lta ba thob pas lta ba ngan pa thams cad dang bral bar byed pa'i phyir ro/_/ngan song las yongs su skyob pa ni mthong ba'i lam
[\[91a.7\]]skyed pas ngan 'gro las shin tu bzlog pa'i phyir ro/_/'jig tshogs las yongs su skyob pa ni dgra bcom pa nyid mngon du byed pas khams gsum pa las rnam par thar par byed pa'i phyir ro/_/theg pa dman pa las yongs su skyob pa ni byang chub sems dpa' rnams theg pa dman pa
[\[91b\]]
[\[91b.1\]]las 'dun pa bzlog pa'i phyir ro/_/gnod pa dag ni thams cad dang /_/thabs ma yin dang ngan song dang //theg pa dman las skyob pas na/_/de phyir mgon po dam pa'o/_/yon tan khyad par can rnams ni 'phags pa nyan thos rnams kyis bsgom pa'i lam dang mi slob pa'i
[\[91b.2\]]lam la mngon par sgrub ste/_de'i phyir 'di dag rjes la mngon par rtogs pa dang /_thar thug pa'i mngon par rtogs pas bsdus par rig par bya'o/_/byams pa la sogs pa mdo sde gzhan dag las ji skad bstan pa de dag ni nyan thos kyi theg pa dang theg pa chen por yang de bzhin du rig par bya'o/_/
[\[91b.3\]]de dag kyang mdor bsdus na rnam pa lngas ci rigs su mtshan nyid bshad par blta ste/_gnas dang /_dmigs pa dang /_rnam pa dang /_rang bzhin dang /_grogs kyis so/_/de la byams pa'i gnas ni bsam gtan no/_/dmigs pa ni sems can no/_/rnam pa ni bde ba dang ldan par gyur cig snyam pa'o/_/
[\[91b.4\]]rang bzhin ni ting nge 'dzin dang shes rab ste/_zhi gnas dang lhag mthong gis bsdus pa'i phyir ro/_/yon tan thams cad kyi grogs ni sems dang sems las byung ba rnams so/_/snying rje la sogs pa la yang de bzhin du ji ltar mthun mthun du sbyar bar bya'o/_/sems can bde bar gyur pa la sogs
[\[91b.5\]]pa la yang rjes su chags pa la sogs pa btang snyoms su byed cing kye ma nyon mongs pa las rnam par grol bar gyur cig snyam pa 'di ni btang snyoms kyi rnam par rig par bya ste/_de yang phan pa'i bsam pas gnas pa zhes bya'o/_/rnam par thar pa brgyad ni gzugs can gzugs rnams la lta ba
[\[91b.6\]]'di ni rnam par thar pa dang po'o zhes rgya cher 'byung ba'o/_/de la ji ltar na gzugs can zhes bya zhe na/_gzugs med pa'i snyoms par 'jug pa la brten nas bdag la gzugs kyi 'du shes rnam par mi 'jog pa'i phyir ram/_gzugs kyi 'du shes 'jog pa'i phyir te/_lta ba po bdag la
[\[91b.7\]]gzugs kyi 'du shes mngon du byed ces bya ba'i tha tshig go/_/ji ltar na gzugs rnams la lta ba zhes bya zhe na/_kha dog mdzes pa dang /_kha dog mi sdug pa la sogs pa'i gzugs rnams su mos nas lta ba'i phyir ro/_/ji ltar rnam par thar pa zhes bya zhe na/_'dis sprul pa'i sgrib pa las
[\[92a\]]
[\[92a.1\]]rnam par grol ba'i phyir ro/_/nang gzugs med par 'du shes pa zhes bya ba ni gzugs med pa'i snyoms par 'jug pa la brten nas gzugs kyi 'du shes rnam par 'jig pa'i phyir ram/_gzugs med pa'i 'du shes 'jog pa'i phyir te/_lta ba po la ming du 'du
[\[92a.2\]]shes pa mngon du byed ces bya ba'i tha tshig go/_/lhag ma ni snga ma bzhin no/_/sdug pa'i rnam par thar pa lus kyis mngon sum du byas te/_rdzogs par byas nas gnas pa ni sdug pa dang /_mi sdug pa'i gzugs rnams la phan tshun ltos pa'i 'du shes dang /_phan tshun rjes su 'brel ba'i 'du
[\[92a.3\]]shes la brten nas phan tshun ro gcig pa'i 'du shes thob pa'i phyir ro/_/'di ltar sdug pa'i gzugs rnams la ltos nas de las gzhan pa rnams la mi sdug go zhes bya bar 'gyur la mi sdug pa la ltos nas sdug ces bya bar 'gyur gyi/_ma ltos par ni ma yin no/_/rigs gcig pa rnams nyid
[\[92a.4\]]mthong na sdug pa dang mi sdug pa gnyis kyi blo mi 'byung ba'i phyir ro/_/de bzhin du sdug pa rnams la yang mi sdug pa nyid rjes su 'brel to/_/mi sdug pa rnams la yang sdug pa nyid rjes su 'brel to/_/sdug par grags pa yang brtags pa tsam du zad de/_skra la sogs pa mi gtsang ba'i rdzas sum cu
[\[92a.5\]]rtsa drug gi nang du 'dus pa'i phyir ro/_/de ltar gzugs thams cad phan tshun bsres te sdug pa nyid du ro gcig pa'i rnam pa'i 'du shes kyis mos par byed do/_/de ji ltar 'dod pa bzhin du gzugs la sogs par mos pa la dbang 'byor pa thob pa de sdug pa dang mi sdug pa la sprul pa la
[\[92a.6\]]sgrib pa spong ste/_der ni kun nas nyon mongs pa 'byung ba'i sgrib pa spong ngo /_/sprul pa la kun nas nyon mongs pa gang yin zhe na/_sdug pa'i gzugs sprul pa la ni chags pa'o/_/mi sdug pa'i gzugs sprul pa la ni mi mthun pa'o/_/nam mkha' mtha' yas skye mched la sogs pa bzhi ni 'phags
[\[92a.7\]]pa nyan thos kyi zag pa med pa'i rjes su mthun pa dag pa gang yin pa de dag rnam par thar pa zhes bya ba thob ste/_de'i ro myang ba las rnam par thar par bya ba'i phyir ro/_/zhi ba'i rnam par thar pa ni gzugs rnams las shin tu 'das nas gzugs med pa gang yin pa dag ste/_de dag la mi chags pa ni
[\[92b\]]
[\[92b.1\]]yongs su dag pa'o/_/de'i sgrib pa ni gzugs med pa'i ro myang ba'o/_/'du shes dang tshor ba 'gog pa'i gnas ni 'du shes med 'du shes med min skye mched do/_/sems dang sems las byung ba rnams med pa'i phyir dmigs pa dang rnam pa dang grogs ni med do/_de'i rang bzhin ni sems dang
[\[92b.2\]]sems las byung ba'i chos rnams 'gog pa'o/_/de yang thar pa dang mthun par gnas pa ste/_'jig rten las 'das pa'i lam gyis gnas gyur pa'i nyan thos rnams kyi sems dang sems las byung ba rnams kyang mi 'byung ba'i gnas skabs na/_mchog tu zhi ba dang /_nyon mongs pa
[\[92b.3\]]can gyi yid kyang kun du mi 'byung ba'i phyir ro/_/'phags pa rnams ni 'di dag gis gnas pa'i phyir 'di dag ni 'phags pa gnas pa'i rnam par thar pa brgyad ces bya'o/_/de la 'phags pa dag ni gnas pa gnyis kyis lan mang du gnas te/_gsum pa dang brgyad pa ste/_mchog
[\[92b.4\]]yin pa'i phyir ro/_/de'i phyir de gnyis lus kyis mngon sum du byas te/_rdzogs par byas nas gnas so zhes gsungs kyi gzhan rnams la ni ma yin te/_gzugs can dang gzugs med pa'i rnam par thar pa la sgrib pa ma lus par spangs pa'i phyir go rims bzhin no/_/rnam grangs gzhan du
[\[92b.5\]]na de gnyis kyi gnas gyur pa rdzogs pa mngon du byed pa'i phyir ro/_/zil gyis gnon pa'i skye mched brgyad po de la nang gzugs su 'du shes pa'i phyi rol gyi gzugs chung ngu kha dog mdzes pa dang /_kha dog mi sdug pa dang /_ngan pa dang /_bzang po rnams la lta zhing gzugs de dag zil
[\[92b.6\]]gyis mnan nas shes zil gyis mnan nas mthong ste/_de lta bur 'du shes par 'gyur ba 'di ni zil gyis gnon pa'i skye mched dang po'o/_/nang gzugs su 'du shes pas phyi rol gyi gzugs chen po kha dog mdzes pa dang /_kha dog mi sdug pa dang /_ngan pa dang /_bzang po rnams la lta
[\[92b.7\]]zhing gzugs de dag zil gyis mnan nas shes zin gyis mnan nas mthong ste/_de lta bur 'du shes par 'gyur ba 'di ni zil gyis gnon pa'i skye mched gnyis pa'o zhes bya ba zil gyis gnon pa'i skye mched 'di gnyis ni gzugs can gzugs rnams la lta ba'o zhes bya ba'i rnam par
[\[93a\]]
[\[93a.1\]]thar pa de las 'byung ngo /_/nang gzugs med par 'du shes pas phyi rol gyi gzugs chung ngu kha dog mdzes pa dang /_kha dog mi sdug pa dang /_ngan pa dang /_bzang po rnams la lta zhing gzugs de dag zil gyis mnan nas shes zil gyis mnan nas mthong ste/_de
[\[93a.2\]]lta bur 'du shes par 'gyur ba 'di ni zil gyis gnon pa'i skye mched gsum pa'o/_/nang gzugs med par 'du shes pas phyi rol gyi gzugs chen po kha dog mdzes pa dang /_kha dog mi sdug pa dang /_ngan pa dang /_bzang po rnams la lta zhing gzugs de dag zil gyis mnan nas shes
[\[93a.3\]]zil gyis mnan nas mthong ste/_de lta bur 'du shes par gyur pa 'di ni zil gyis gnon pa'i skye mched bzhi pa'o zhes bya ba zil gyis gnon pa'i skye mched 'di gnyis ni nang gzugs med par 'du shes pas phyi rol gyi gzugs rnams la lta zhes bya ba'i rnam par thar pa de las 'byung ngo /_/de ltar
[\[93a.4\]]na zil gyis gnon pa'i skye mched bzhi ni rnam par thar pa gnyis kyis rig par bya'o/_/nang gzugs med par 'du shes pas phyi rol gyi gzugs sngon po/_/kha dog sngon po/_/sngon po lta bur ston pa/_'od sngon po 'byung ba rnams la lta ste/_dper na zar ma'i me tog gam yul wA rA Na sIr byas
[\[93a.5\]]pa'i ras phun sum tshogs pa sngon po/_/kha dog sngon po/_/sngon po lta bur ston pa/_'od sngon po 'byung ba de bzhin du nang gzugs med par 'du shes pas phyi rol gyi gzugs sngon po/_/kha dog sngon po/_/sngon po lta bur ston pa/_'od sngon po 'byung ba rnams la lta zhing gzugs de dag zil gyis
[\[93a.6\]]mnan nas shes zil gyis mnan nas mthong ste/_de lta bur 'du shes par 'gyur ba 'di ni zil gyis gnon pa'i skye mched lnga pa'o/_/nang gzugs med par 'du shes pas phyi rol gyi gzugs ser po/_/kha dog ser po/_/ser po lta bur ston pa/_'od ser po 'byung ba rnams la lta ste/_dper
[\[93a.7\]]na dong ka'i me tog gam/_yul wA rA Na sI'i ras phun sum tshogs pa ser po/_/kha dog ser po/_/ser po lta bur ston pa/_'od ser po 'byung ba de bzhin du nang gi gzugs med par 'du shes pas phyi rol gyi gzugs ser po/_/kha dog ser po/_/ser po lta bur ston pa/_'od ser po
[\[93b\]]
[\[93b.1\]]'byung ba rnams la lta zhing /_gzugs de dag zil gyis mnan nas shes zil gyis mnan nas mthong ste/_de lta bur 'du shes par 'gyur ba 'di ni zil gyis gnon pa'i skye mched drug pa'o/_/nang gzugs med par 'du shes pas phyi rol gyi gzugs dmar po/_/kha dog dmar po/_
[\[93b.2\]]dmar po lta bur ston pa/_'od dmar po 'byung ba rnams la lta ste/_dper na ban du dzi ba ka'i me tog gam/_yul wA rA Na sI'i ras phun sum tshogs pa dmar po/_kha dog dmar po/_dmar po lta bur ston pa/_'od dmar po 'byung ba de bzhin du/_nang gzugs med par 'du shes pas phyi rol gyi gzugs
[\[93b.3\]]dmar po kha dog dmar po/_dmar po lta bur ston pa/_'od dmar po 'byung ba rnams la lta zhing /_gzugs de dag zil gyis mnan nas shes zil gyis mnan nas mthong ste/_de lta bur 'du shes par 'gyur pa 'di ni zil gyis gnon pa'i skye mched bdun pa'o/_/nang gzugs med par
[\[93b.4\]]'du shes pas phyi rol gyi gzugs dkar po/_kha dog dkar po/_dkar po lta bur ston pa/_'od dkar po 'byung ba rnams la lta ste/_dper na skar ma pa wa sangs kyi mdog gam/_yul wA rA Na sI'i ras phun sum tshogs pa dkar po/_kha dog dkar po/_dkar po lta bur
[\[93b.5\]]ston pa/_'od dkar po 'byung ba de bzhin du/_nang gzugs med par 'du shes pas phyi rol gyi gzugs dkar po/_kha dog dkar po/_dkar po lta bur ston pa/_'od dkar po 'byung ba rnams la lta zhing gzugs de dag zil gyis mnan nas shes zil gyis mnan nas mthong ste/_de lta bur 'du shes par 'gyur
[\[93b.6\]]ba 'di ni zil gyis gnon pa'i skye mched brgyad pa'o zhes bya ba 'di bzhi ni sdug pa'i rnam par thar pa lus kyis mngon sum du byas te/_rdzogs par byas nas gnas so zhes bya ba'i rnam par thar pa de las 'byung ngo /_/de la rnam par thar pa rnams kyis ni dmigs pa chung ngu la sogs pa la mos
[\[93b.7\]]par byed do/_/zil gyis gnon pa rnams kyis ni dbang byed pa'i phyir zil gyis gnon te/_de'i nang du 'dus par byed pa dang /_ji ltar 'dod pa bzhin du byed pa'i phyir ro/_/de la gzugs chung ngu rnams ni sems can du gtogs pa ste/_chung ba'i phyir ro/_/chen po ni sems
[\[94a\]]
[\[94a.1\]]can ma yin par gtogs pa ste/_khang pa dang gzhal med khang dang /_ri la sogs pa rgya che ba'i phyir ro/_/kha dog mdzes pa dang /_kha dog mi sdug pa ni kha dog sdug pa dang /_kha dog mi sdug pa las bsdus pa rnams so/_/mi'i dang lha rnams ni bzang po dang ngan pa rnams te/_
[\[94a.2\]]go rims bzhin no/_/gzugs de dag zil gyis mnan nas shes zhes bya ba ni dbang bsgyur nas so zhes bya ba ni zhi gnas kyi lam gyis so/_/mthong zhes bya ba ni lhag mthong gi lam gyis so/_/de lta bur 'du shes par 'gyur ba zhes bya ba ni zil gyis mnan tam/_zil gyis ma mnan kyang rung ste/_de la
[\[94a.3\]]mngon pa'i nga rgyal med pa'i 'du shes can gyi phyir ro/_/sngon po zhes bya ba ni bstan pa'i tshig go/_/kha dog sngon po zhes bya ba ni lhan cig skyes pa'i sngo ba nyid kyi phyir ro/_/sngon po lta bur ston pa zhes bya ba ni sbyar ba las gyur pa'i sngo ba nyid kyi phyir ro/_/'od sngon po 'byung ba rnams zhes bya ba 'di ni
[\[94a.4\]]de gnyi ga las 'od 'byung ba rnams 'od gsal ba nyid kyi phyir ro/_/sngon po la ji lta ba de bzhin du ser po dang dmar po dang dkar po rnams la yang rgya cher rig par bya'o/_/dpe gnyis po re re la yang lhan cig skyes pa dang /_sbyar ba las byung ba'i kha dog brjod pa'i phyir ro/_/'di lta ste/_sngon
[\[94a.5\]]po zhes bya ba ni me tog dang ras gnyi ga la mtshungs par bstan pa'i tshig go/_/kha dog sngon po zhes bya ba ni me tog nyid kyi dbang du byas pa ste/_de lhan cig skyes pa'i sngon po yin pa'i phyir ro/_/sngon po lta bur ston pa zhes bya ba ni ras kyi dbang du byas pa ste/_de la sbyor ba las gyur pa'i sngon po nyid
[\[94a.6\]]yod pa'i phyir ro/_/'od sngon po 'byung ba zhes bya ba ni me tog dang ras gnyi ga'i dbang du byas pa ste/_gnyi ga la yang 'od gsal ba nyid yod pa'i phyir ro/_/de ltar byas na dper na zar ma'i me tog dang /_yul wA rA Na sI'i ras phun sum tshogs pa sngon po kha dog sngon po zhes bya ba la sogs pa
[\[94a.7\]]bstan pa'i dpe yang 'thad par 'gyur ro/_/de bzhin du ser po la sogs pa la yang sbyar bar bya'o/_/lhag ma ni rnam par thar pa las byung ba ji lta ba bzhin no zhes bya ba la lhag ma gang zhe na/_nang gzugs su 'du shes pas phyi rol gyi gzugs rnams mthong ba zhes bya ba la sogs pa ste/_de
[\[94b\]]
[\[94b.1\]]ni gzugs can gzugs rnams la lta ba zhes ji skad bstan pa'i tshul bzhin du blta bar bya'o/_/ji ltar zil gyis gnon pa'i skye mched rnams kyis dmigs pa la dbang bsgyur nas zad par gyi skye mched rnams kyis zad par rgyas par byed de/_kun du mtha' yas pa khyab par byed ces bya ba'i
[\[94b.2\]]tha tshig go/_/zad par gyi skye mched de dag ni bcu yin te/_zad par sa dang /_zad par chu dang /_zad par me dang /_zad par rlung dang /_zad par sngon po dang /_zad par ser po dang /_zad par dmar po dang /_zad par dkar po dang /_zad par nam mkha' mtha' yas skye mched dang /_zad
[\[94b.3\]]par rnam shes mtha' yas skye mched do/_/zad par gyi skye mched rnams la sa la sogs pa rnam par mi gzhag na ni des na gnas 'byung ba chen po rnams la rgyur byas pa'i gzugs sngon po la sogs pa des khyab par byed mi nus pa ste/_de bas na gnas dang bcas pa'i gzugs la khyab par bya ba 'byor pa nyid kyi
[\[94b.4\]]phyir/_de dag ni zad par la rnam par gzhag par rig par bya'o/_/lhag ma ni rnam par thar pa bzhin du ji ltar mthun mthun du sbyar bar bya'o zhes bya ba ni zad par nam mkha' mtha' yas skye mched la sogs pa'o/_/de la rnam par thar pa rnams kyis ni rnam par thar pa rnams rtsom mo/_/zil gyis
[\[94b.5\]]gnon pa'i skye mched rnams kyis ni sbyor ro/_/zad par gyi skye mched rnams kyis ni yongs su grub par rig par bya'o//_//bam po dgu pa/_nyon mongs pa med par gnas pa ni sems can gang dag gi mig lam du snang bar 'dod pa de dag bdag la nyon mongs pa kun du mi 'byung ba'i rnam
[\[94b.6\]]pa'i dbang du byas nas 'dug bzhin du bsams nas shes pa'i dbang gis ma 'ongs pa na 'byung ba la lta ste/_de ltar de'i drung du 'gro yang rung mi 'gro yang rung ci nas der de dag la rjes su chags pa dang /_khong khro ba dang /_phrag dog dang /_ser sna la sogs pa'i nyon mongs pa dang nye ba'i nyon mongs
[\[94b.7\]]pa dang 'thab rtsod mi skyed do/_/de'i phyir nyon mongs pa med pa ni bsam gtan la brten nas gzhan gyi nyon mongs pa 'byung ba rjes su srung bar gnas pa yang dag par 'byor pa'i zhes rgya cher 'byung ba de skad ces bya ba'o/_/bsams nas zhes bya ba ni de thob pa gal te dus gsum pa la sogs pa'i shes
[\[95a\]]
[\[95a.1\]]bya'i rnam pa de nyid shes par 'dod par gyur na de dang der 'di shes par 'gyur bar bya'o zhes bsams nas bsam gtan la snyoms par 'jug cing de las langs nas de'i smon pa 'grub par 'gyur te/_shes bya de ni shes so zhes bya ba'i tha tshig go/_/chos so so yang dag par rig
[\[95a.2\]]pa ni rnam grangs su gtogs pa rnams la 'di lta ste/_ma rig pa la sogs pa la brtsams nas mi shes pa dang /_mi mthong ba dang /_mngon par mi rtogs pa zhes bya ba la sogs pa la thogs pa med par yang dag par 'byor pa'i ting nge 'dzin zhes bya ba la sogs pa rgya cher 'byung ba'o/_/don so so
[\[95a.3\]]yang dag par rig pa ni/_chos rnams kyi rang dang spyi'i mtshan nyid dang /_don gzhan la sogs pa la dgongs pa la thogs pa med par yang dag par 'byor pa'i zhes rgya cher 'byung ba'o/_/nges pa'i tshig so so yang dag par rig pa la yul mi'i skad ces bya ba ni yul so so bas ji ltar rang rang gis
[\[95a.4\]]gzhan dang gzhan ming gzhan gyi tha snyad 'dogs pa'o/_/chos kyi nges pa'i tshig la zhes bya ba ni 'di lta ste/_'jig pa dang /_rab tu 'jig pas de'i phyir 'jig rten zhes bya ba dang gzugs su rung bas de'i phyir gzugs zhes bya ba la sogs pa'o/_/spobs pa so so yang dag par rig pa ni
[\[95a.5\]]rdzas su yod pa'o/_/btags pa'i yod pa'o/_/kun rdzob tu yod pa'o/_/don dam par yod pa'o zhes bya ba la sogs pa chos rab tu 'byed pa'o/_/rdzu 'phrul gyi mngon par shes pa la rdzu 'phrul gyis rnam par 'phrul pa sna tshogs yang dag par 'byor pa'i zhes bya ba ni 'di lta ste gcig tu
[\[95a.6\]]gyur nas mang por gyur zhes bya ba la sogs pa'o/_/sgra sna tshogs nyan pa yang dag par 'byor pa zhes bya ba ni lha dang mi'i la sogs pa'o/_/sems can gzhan dag gi sems can gyi spyod pa la 'jug pa yang dag par 'byor pa zhes bya ba ni 'dod chags dang bcas pa la sogs pa'i sems kyi rgyu
[\[95a.7\]]ba yang dag pa ji lta ba bzhin du shes pa yang dag par 'byor pa'i zhes bya ba'i tha tshig go/_/sngon gyi mtha'i spyod pa rjes su dran pa yang dag par 'byor pa'i zhes bya ba ni 'das pa'i tshe rabs gcig nas gcig tu brgyud pa las brtsams te/_ming dang rigs dang rus la sogs pa'i rnam pa'i lo drung
[\[95b\]]
[\[95b.1\]]shes zhes bya ba'i tha tshig go/_/'chi 'pho dang skye ba mngon par shes pa ni lha'i mig gis sems can 'chi 'pho ba dang /_skye ba dang /_kha dog bzang po dang /_kha dog ngan pa dang /_bde 'gror 'gro ba dang /_ngan 'gror 'gro ba dang /_phyi ma'i mtha' las brtsams te/_'chi 'pho dang skye ba mthong ba
[\[95b.2\]]yang dag par 'byor pa'i ting nge 'dzin la sogs pa'o/_/zag pa zad pa shes pa yang dag par 'byor pa'i zhes bya ba ni thabs gang gis zag pa rnams yongs su zad pa dang /_de dag yongs su zad pa gang yin pa de shes pa 'grub pa'i rgyu zhes bya ba'i tha tshig go/_/mtshan dang dpe byad bzang po
[\[95b.3\]]rnams ni gang ting nge 'dzin dang shes rab kyi dbang gis sangs rgyas bcom ldan 'das rnams skyes bu chen po'i mtshan sum cu rtsa gnyis dang /_dpe byad bzang po brgyad cus rnam par mdzes pa'i gzugs kyi skus 'dul ba rnams la kun du ston to/_/de dag gi de dag ni de'i rang bzhin du rig par bya ste/_
[\[95b.4\]]sangs rgyas bcom ldan 'das rnams ni chos kyi skus rab tu phye ba'i phyir ro/_/byang chub sems dpa' de ltar ston nus pa rnams kyang ting nge 'dzin dang shes rab kyi rang bzhin no/_/de la gzhan pa 'khor gyi dkyil 'khor dag tu skyes pa rnams ni de las byung ba'i rnam par smin pa'i rang bzhin du
[\[95b.5\]]rig par bya'o/_/sangs rgyas bcom ldan 'das rnams dang /_byang chub sems dpa' mngon par shes pa chen po thob pa rnams kyi rnam pa thams cad yongs su dag pa ni bzhi ste/_de la ji ltar bzhed pa bzhin du gnas len pa dang /_bzhugs pa dang /_yongs su gtong ba yang dag par 'byor
[\[95b.6\]]pa'i zhes bya ba ni gang du bzhed pa der skye ba 'dzin pa dang /_der skyes nas kyang tshe'i 'du byed byin gyis brlabs te ji srid bzhed par bzhugs pa dang /_gang gi tshe bzhed pa de'i dus na tshe de'i 'du byed 'dor ba ste/_go rims bzhin no/_/ji ltar bzhed pa bzhin du dmigs pa'i dbang
[\[95b.7\]]du mdzad pa'i sprul pa dang sgyur ba dang /_mkhyen pa yang dag par 'byor pa dang zhes bya ba ni sngon ma byung ba'i gzugs la sogs pa sprul pa dang /_sngon byung ba'i gzugs la sogs pa gser la sogs par bsgyur ba dang /_rnam pa thams cad du thugs su chud pa'i phyir de go rims bzhin no/_/ji
[\[96a\]]
[\[96a.1\]]ltar bzhed pa bzhin du ting nge 'dzin gyi sgo la dbang sgyur ba yang dag par 'byor ba'i zhes bya ba ni skad cig re re la ji ltar bzhed pa bzhin du ting nge 'dzin gzhan dpag tu med pa la snyoms par 'jug pa'i phyir ro/_/ji ltar bzhed pa bzhin du gzungs kyi sgo kun du 'dzin pa yang dag
[\[96a.2\]]par 'byor pa'i zhes bya ba ni yi ge bzhi bcu rtsa gnyis las yi ge gang yang rung ba yid la byed pa na des thog ma kho nar chos kyi rnam grangs thams cad brjod nus pa thob pa'i phyir zhes bya ba'i tha tshig go/_/stobs ni bcu ste/_gnas dang gnas ma yin pa mkhyen pa'i stobs dang /_las bdag gir
[\[96a.3\]]bya ba mkhyen pa'i stobs dang /_/bsam gtan dang rnam par thar pa dang ting nge 'dzin dang snyoms par 'jug pa mkhyen pa'i stobs dang /_dbang po mchog dang mchog ma yin pa mkhyen pa'i stobs dang /_mos pa sna tshogs mkhyen pa'i stobs dang /_khams sna tshogs mkhyen pa'i stobs dang /_
[\[96a.4\]]thams cad du 'gro ba'i lam mkhyen pa'i stobs dang /_sngon gyi gnas rjes su dran pa'i mkhyen pa'i stobs dang /_shi 'pho ba dang skye ba mkhyen pa'i stobs dang /_zag pa zad pa mkhyen pa'i stobs so/_/gnas dang gnas ma yin pa mkhyen pa'i stobs ni bsam gtan la brten nas rgyu dang rgyu
[\[96a.5\]]ma yin pa rnam pa thams cad du mkhyen pa chags pa med cing thogs pa med pa mngon du gyur pa'i ting nge 'dzin la sogs pa'o/_/de bzhin du las bdag gir bya ba mkhyen pa'i stobs la sogs pa la yang rnam pa thams cad du de mkhyen pa chags pa med cing thogs pa med pa mngon du gyur
[\[96a.6\]]pa'i ting nge 'dzin la sogs pa zhes bya bar sbyar bar bya'o/_/mi 'jigs pa ni bzhi ste/_nga mngon par rdzogs par sangs rgyas so zhes bya ba 'di la chos 'di dag mngon par rdzogs par sangs ma rgyas so zhes dge sbyong dang /_bram ze'am/_lha'am/_bdud dam/_/tshangs
[\[96a.7\]]pa'am/_sus kyang chos dang mthun par nga la rgol ba'am/_drod bar byed pa'i mtshan ma mi mthong ste/_mtshan ma de mi mthong bas bde ba thob mi 'jigs pa thob bag tsha ba med pa thob nas gnas so/_/khyu mchog gi gnas rgya chen por zhal gyis
[\[96b\]]
[\[96b.1\]]'che'o/_/tshangs pa'i 'khor lo bskor ro/_/'khor gyi nang du seng ge'i sgra yang dag par sgrog go/_/nga zag pa zad do zhes bya ba la zag pa 'di dag yongs su ma zad do/_zhes bya ba dang ngas nyan thos rnams la bar du gcod pa'i chos gang dag bstan pa de dag bsten kyang bar du gcod par mi 'gyur ro zhes bya ba dang /_yang
[\[96b.2\]]ngas nyan thos rnams la nges par 'byung bar bya ba'i phyir/_'phags pa nges par 'byin pa nges par 'byung ba'i lam gang bshad pa de nges par 'byung ba ma yin no zhe'am/_de byed pa'i sdug bsngal yang dag par zad par 'gyur ba dang /_sdug bsngal gyi tha ma byed par mi 'gyur ro zhes 'di la dge sbyong ngam
[\[96b.3\]]sus kyang nga la zhes bya ba nas seng ge'i sgra yang dag par sgrog ces bya ba'i bar du rgya cher re re la yang brjod par bya'o/_/mi 'jigs pa bzhi po 'di dag ni rang gi don dang gzhan gyi don las brtsam par rig par bya'o/_/de la rang gi don ni rnam pa gnyis te/_ye shes kyi khyad par dang /_spangs
[\[96b.4\]]pa'i khyad par ro/_/gzhan gyi don yang rnam pa gnyis te/_mi mthun pa'i chos yongs su spang ba dang /_gnyen po'i chos la brten pa'o/_/de la mngon par rdzogs par byang chub pa la mi 'jigs pa ni ye shes kyi bdag nyid de rang gi don la brtsams nas rnam pa thams cad du ngas
[\[96b.5\]]rab tu dbye ba'i mtha' dang bcas par shes par bya ba mngon par sangs rgyas so zhes zhal gyis 'che ba ste/_yang dag par rgol ba med par 'jig rten thams cad du 'jog pa yang dag par 'byor pa'i ting nge 'dzin gang yin pa zhes bya ba snga ma bzhin no/_/mi 'jigs pa lhag ma rnams kyang de bzhin du
[\[96b.6\]]sbyar bar bya'o/_/zag pa'i rnam pa thams cad ces bya ba ni bag chags dang bcas pa'i nyon mongs pa rnams su rig par bya'o/_/bar du gcod pa'i chos rnam pa thams cad ces bya ba ni mi mthun pa'i phyogs kyi chos kun nas nyon mongs pa thams cad du rig par bya'o/_/nges par 'byin pa'i lam gyi
[\[96b.7\]]rnam pa thams cad ces bya ba ni sbyor ba nas bzung ste/_mthar phyin pa'i lam gyi bar du rig par bya'o/_/dran pa nye bar gzhag pa gsum ni 'di la ston pa thugs brtse ba can thugs rje dang ldan pa/_don bzhed pa/_phan par bzhed pa/_thugs rje can nyan thos rnams la dge slong dag 'di ni phan
[\[97a\]]
[\[97a.1\]]par 'gyur ba'o/_/'di ni bde bar 'gyur ba'o/_/'di ni phan pa dang bde bar 'gyur ba'o zhes chos ston pa 'di la nyan thos de dag gus par nyan pa dang /_rna ba gtod pa dang /_kun shes pa'i sems nye bar 'jog pa dang /_chos kyi rjes su mthun pa'i chos sgrub pa de la de bzhin
[\[97a.2\]]gshegs pa dgyes par mi 'gyur/_yid bde bar mi 'gyur/_thugs dga' ba ya ya por mi 'gyur gyi btang snyoms can du de bzhin gshes pa de la gnas te/_dran pa dang shes bzhin dang ldan pa 'di ni ma 'dres pa'i dran pa nye bar gzhag pa dang po ste/_gang 'phags pa bsten nas kyang
[\[97a.3\]]'khor la rjes su bstan par 'os pa'o/_/gzhan yang ston pa 'di ni phan pa dang bde bar 'gyur ba'o zhes bya ba'i bar du chos ston pa de la nyon thos de dag gus par mi nyan pa nas/_chos kyi rjes su mthun pa'i chos mi sgrub pa'i bar de la de bzhin gshegs pa kun nas mnar sems su mi
[\[97a.4\]]'gyur/_mi bzod par mi 'gyur/_thugs mi ches par mi 'gyur/_thugs mi mnyes par mi 'gyur gyi btang snyoms can du de la zhes bya ba rgya cher sbyar te 'di ni gnyis pa'o/_/gsum pa'i bye brag ni 'di yin te/_de la nyan thos kha cig gus par nyan pa nas chos kyi rjes su mthun pa'i
[\[97a.5\]]chos sgrub par byed pa dang /_kha cig gus par mi nyan pa nas chos kyi rjes su mthun pa'i chos mi sgrub pa'i bar de la de bzhin gshegs pa dgyes par mi 'gyur ba nas thugs mi mnyes par mi 'gyur ba'i bar du'o/_/dran pa nye bar gzhag pa gsum po 'di dag ni ston pa'i tshogs yongs
[\[97a.6\]]su sdud pa la go rims bzhin du rjes su chags pa dang /_khong khro ba dang /_de gnyi ga'i kun nas nyon mongs pa dang /_bag chags kyi rnam pa thams cad kun du mi 'byung ba yang dag par 'byor pa'i ting nge 'dzin la sogs pa'o/_/bsrung ba med pa gsum ni de bzhin gshegs pa'i sku'i
[\[97a.7\]]phrin las kyi spyod pa yongs su dag pa ste/_de bzhin gshegs pa la sku'i phrin las yongs su ma dag pa med de/_bdag la gzhan gyis shes su 'ong ngo zhes bcab par dgongs pa med pa dang /_de bzhin du gsung dang /_thugs kyi phrin las la yang rig par bya'o/_/de dag gi tha snyad
[\[97b\]]
[\[97b.1\]]gdags su med par dogs pa mi mnga' ba'i phyir/_ston pa nyid kyis gdul ba'i skye bo sdug pa las brtsams te/_ji ltar bzhed pa bzhin du tshar bcad de spa bkong nas gdams pa dang rjes su bstan pa la sbyor ba yang dag par 'byor par rig par bya'o/_/bsnyel ba med pa'i chos nyid ni gdul
[\[97b.2\]]ba'i bya ba thams cad las brtsams te/_ji lta ba bzhin du mdzad pa dang gsungs pa'i rnam pa thams cad mngon par brjod pa yang dag par 'byor pa'i ting nge 'dzin la sogs pa'o/_/bag chags yang dag par bcom pa ni thams cad mkhyen par gyur nas nyon mongs pa dang shes bya'i sgrib
[\[97b.3\]]pa'i lhag ma yod pa ston pa'i sku dang gsung gi g.yo ba kun du mi 'byung ba yang dag par 'byor pa'i ting nge 'dzin la sogs pa'o/_/thugs rje chen po ni khams gsum na spyod pa'i sems can thams cad kyi sdug bsngal gyi rnam pa thams cad la dmigs pa'i thugs rje la gnas pa yang dag par
[\[97b.4\]]'byor pa'i ting nge 'dzin la sogs pa'o/_/sangs rgyas kyi chos ma 'dres pa ni bco brgyad de/_'di lta ste de bzhin gshegs pa la 'khrul pa med pa dang /_ca co med pa dang /_bsnyel ba med pa dang /_sems mnyam par ma bzhag pa med pa dang /_tha dad pa'i 'du shes med pa dang /_so sor
[\[97b.5\]]ma brtags pa'i btang snyoms med pa dang /_'dun pa nyams pa med pa dang /_brtson 'grus nyams pa med pa dang /_dran pa nyams pa med pa dang /_ting nge 'dzin nyams pa med pa dang /_shes rab nyams pa med pa dang /_rnam par grol ba nyams pa med pa dang /_de bzhin gshegs pa'i lus
[\[97b.6\]]kyi las thams cad ye shes sngon du 'gro zhing ye shes kyi rjes su 'brang ba dang /_ngag gi las thams cad ye shes sngon du 'gro zhing ye shes kyi rjes su 'brang ba dang /_yid kyi las thams cad ye shes sngon du 'gro zhing ye shes kyi rjes su 'brang ba dang /_'das pa'i dus la ma chags ma thogs pa'i
[\[97b.7\]]ye shes dang /_ma 'ongs pa'i dus la ma chags ma thogs pa'i ye shes dang /_da ltar byung ba'i dus la ma chags ma thogs pa'i ye shes so/_/de dag gi rnam par gzhag pa ni 'di lta ste/_dge slong dgra bcom pa zag pa zad pa bsod snyoms kyi phyir grong du rgyu ba na res 'ga' glang po che
[\[98a\]]
[\[98a.1\]]gtum po dang lhan cig 'gro ba dang /_/glang po che gtum po ji lta ba de bzhin du rta gtum po dang /_ba rdung khus ma dang /_khyi za ba dang /_tshang tshing tsher mas 'dzings pa dang /_sbrul la rkang pa gnyis kas rdzi ba dang /_gang du bud med mi rigs pa skyes pas bos pa'i khyim
[\[98a.2\]]de lta bur 'jug pa dang /_dgon par lam nor nas lam log par 'gro ba dang /_chom rkun rnams dang /_rkun po rnams dang /_seng ge dang /_stag dang /_spyang ki dang lhan cig 'gro ba dang /_de lta bu dang mthun pa la sogs pa dgra bcom pa'i 'khrul pa de ni de bzhin gshegs pa la
[\[98a.3\]]thams cad kyi thams cad du mi mnga'o/_/gzhan yang dgra bcom pa res 'ga' dgon pa na nags khrod chen por rgyu ba na lam nor te/_grong stong du phyin nas sgra 'byin pa dang /_sgra sgrogs pa dang /_ku co cher 'don pa dang /_bag chags kyi nyes pa la brten nas nyon mongs pa can
[\[98a.4\]]gyi gad mo rta gad so snang bar dgod pa dang /_'phya ba nye bar ston pa dang /_de lta bu dang mthun pa dgra bcom pa'i ca co de bzhin gshegs pa la thams cad kyi thams cad du mi mnga' ba'o/_/de bzhin gshegs pa la bsnyel ba med de nyon mongs pa med par yun ring po nas mdzad pa dang
[\[98a.5\]]gsungs pa rjes su dran pa'i phyir ro/_/gzhan yang dgra bcom pa ni snyoms par zhugs nas mnyam par bzhag par 'gyur gyi langs nas mnyam par bzhag pa ni ma yin no/_/de bzhin gshegs pa la ni gnas skabs thams cad du sems mnyam par ma bzhag pa med do/_/gzhan yang
[\[98a.6\]]dgra bcom pa ni phung po la shin tu mi mthun pa'i 'du shes su lta zhing phung po med pa'i mya ngan las 'das pa la zhi ba'i 'du shes su 'gyur ro/_/de bzhin gshegs pa la ni phung po dang mya ngan las 'das pa la tha dad pa'i 'du shes mi mnga'o/_/gzhan yang dgra bcom pa ni so sor ma brtags
[\[98a.7\]]par sems can gyi don yal bar 'dor ro/_/de bzhin gshegs pa la ni de lta bu dang mthun pa so sor ma brtags pa'i btang snyoms mi mnga'o/_/gzhan yang dgra bcom pa ni shes bya'i sgrib pa rnam par dag pa las brtsams te/_'dun pa las kyang ma thob pa'i yongs su nyams pas
[\[98b\]]
[\[98b.1\]]yongs su nyams so/_/brtson 'grus dang /_dran pa dang /_ting nge 'dzin dang /_shes rab dang /_rnam par grol ba las kyang yongs su nyams so/_/de bzhin gshegs pa la ni yongs su nyams pa rnam pa 'di drug med do/_/gzhan yang dgra bcom pa ni res 'ga' lus kyi las dge
[\[98b.2\]]ba la 'jug_/res 'ga' lung du ma bstan pa la 'jug go/_/lus kyi las ji lta bar ngag gi las dang yid kyi las kyang de bzhin no/_/de bzhin gshegs pa'i phrin las gsum po ni ye shes sngon du 'gro ba dang /_ye shes kyi rjes su 'brang ba'i phyir lung du ma bstan pa'i las med do/_/
[\[98b.3\]]de la ye shes kun nas slong ba'i phyir ye shes sngon du 'gro ba'o/_/ye shes dang lhan cig rgyu ba'i phyir ye shes kyi rjes su 'brang ba'o/_/gzhan yang dgra bcom pa ni rtsol ba tsam gyis dus gsum gyi shes bya'i dngos po rtogs par mi 'gyur te/_des na de'i ye shes mthong ba chags par
[\[98b.4\]]'gyur ro/_/thams cad rtogs par yang mi 'gyur te/_des na de'i ye shes mthong ba thogs par 'gyur ro/_/de bzhin gshegs pa ni rtsol ba tsam gyis dus gsum gyi shes bya'i dngos po thams cad rtogs te/_de lta bas na de dag ni sangs rgyas kyi chos ma 'dres pa bco brgyad
[\[98b.5\]]ces bya'o/_/de la 'di dag las dang po drug ni sku dang gsungs dang thugs kyi phrin las thun mong ma yin pa yongs su dag pa yang dag par 'byor pa'i ting nge 'dzin la sogs pa'o/_/de la 'khrul pa med ces bya ba 'di ni sku'i phrin las yongs su dag pa las brtsams pa'o/_/ca co med
[\[98b.6\]]ces bya ba 'di ni gsung gi phrin las yongs su dag pa las brtsams pa'o/_/bsnyel ba med pa dang /_tha dad pa'i 'du shes med pa dang /_sems mnyam par ma bzhag pa med pa dang /_so sor ma brtags pa'i btang snyoms med ces bya ba 'di bzhis ni thugs kyi phrin las yongs su dag
[\[98b.7\]]pa'i dbang du byas par rig par bya'o/_/'dun pa nyams pa med ces bya ba nas/_rnam par grol ba nyams pa med ces bya ba'i bar du drug ni de bzhin gshegs pa'i dbang po gnas dang bcas pa dang /_'bras bu dang bcas pa rnams ma thob pa'i yongs su nyams pa med pa yang dag par 'byor
[\[99a\]]
[\[99a.1\]]pa'i ting nge 'dzin la sogs pa'o/_/de la gnas ni 'dun pa'o/_/'bras bu ni rnam par grol ba'o/_/dbang po ni brtson 'grus la sogs par rig par bya'o/_/lus kyi las dang ngag gi las dang yid kyi las thams cad ye shes sngon du 'gro zhing ye shes kyi rjes su 'brang ba zhes bya
[\[99a.2\]]ba 'di gsum ni thun mong ma yin pa'i phrin las mdzad pa yang dag par 'byor pa'i ting nge 'dzin la sogs pa'o/_/'das pa'i dus la ma chags ma thogs pa'i ye shes zhes bya ba nas/_da ltar byung ba'i dus la zhes bya ba 'di gsum ni ye shes la gnas pa thun mong ma yin pa yang dag par 'byor
[\[99a.3\]]pa'i ting nge 'dzin la sogs pa'o/_/phung po dang khams dang skye mched rnams la rnam pa thams cad mkhyen pa nyid yang dag par 'byor pa zhes bya ba ni phung po la sogs pa'i ngo bo nyid dang khyad par gyi mtshan nyid dang rab tu dbye ba'i mthar thug pa mkhyen pa grub ces bya ba'i tha tshig go/_/de dag ni mngon
[\[99a.4\]]par sgrub pa'i gnas dang /_mngon par sgrub pa po gang zag dang /_mngon par sgrub pa'i thabs kyis yongs su bstan to/_/mngon par sgrub pa'i thabs ni ji ltar rnam par gzhag pa bzhin du lan mang du yid la byed pa ste/_ji ltar bstan pa bzhin du sems mnyam par gzhag nas yang dang yang de la 'jog ces bya ba'i tha
[\[99a.5\]]tshig go/_/'di lta ste tshad med pa mngon par bsgrub par 'dod pa byams pa dang ldan pa'i sems kho na med pa 'gran zla med pa zhes bya ba la sogs pas bstan pa bsam gtan la brten nas bsams pas yid la byed pas mang du byed do/_/de bzhin du mngon par shes pa la sogs pa mngon par
[\[99a.6\]]bsgrub par 'dod pas gcig tu gyur nas mang por 'gyur zhes bya ba la sogs pa rnam par gzhag pa yid la byed pas mang du byed do zhes sbyar bar bya'o/_/tshad med pa la sogs pa yon tan 'di dag ni rnam pa gnyis te/_rang gi bya ba la nye bar gnas pa ni gang dag gis 'phags pa ci rigs
[\[99a.7\]]su mi mthun pa'i phyogs spong ba la sogs pa'i las byed pa'o/_/gnas pa las gyur pa ni mchog tu zhi ba rnam par mi rtog pa'i ye shes kyis bsdus pa dmigs pa med pa'i tshad med pa la sogs pa gang dag gis mthong ba'i chos la bde bar gnas pa'o/_/de la tshad med pa rnams kyis mi
[\[99b\]]
[\[99b.1\]]mthun pa'i phyogs spong ngo zhes bya ba ni gnod sems dang /_rnam par 'tshe ba dang /_mi dga' ba dang /_rjes su chags pa dang /_khong khro ba dang /_go rims bzhin no/_/tshad med pa bzhi po 'di dag ni snying brtse ba zhes bya ste/_'di dag gis sems can gyi don gyi rjes su mthun par
[\[99b.2\]]'jug pa'i phyir ro/_/de'i phyir de dag gi gnas na sems can thams cad la thugs brtse bar gnas pas bsod nams kyi tshogs yongs su rdzogs par mdzad do/_/de nyid kyi phyir sems can yongs su smin par mdzad pa la yongs su mi skyo ste/_sems can thams cad la thugs brtse
[\[99b.3\]]bas bdag la mi lta ba'i phyir ro/_/rnam par thar pa rnams las gnyis kyis ni sprul pa'i lam mngon par sgrub bo/_/gsum pas ni dge ba sprul pa la kun nas nyon mongs par mi 'gyur ro/_/gzugs med pa'i rnam par thar pa bzhi ni zhi ba'i rnam par thar pa rnams la mi chags so/_/
[\[99b.4\]]tha mas ni 'phags pa'i gnas pa mchog tu rab tu zhi ba'i gnas pas gnas te/_de la de ltar mos pa'i don ni rnam par thar pa'i don du rig par bya'o/_/zil gyis gnon pa'i skye mched la sogs pa'i las kyang snga ma bzhin du de bstan pa'i tshul du sbyar bar bya'o/_/nyon mongs pa med pas
[\[99b.5\]]ni gzhan gyi sems rjes su bsrung ba gces su byed pas ji ltar mthun pa bzhin du smra ba'i phyir gzung ba'i tshig tu 'gyur ro/_/bsams nas shes pas ni thams cad shes so zhes gus par bya ba'i phyir 'jig rten na mang pos bkur bar 'gyur ro/_so so yang dag par rig pa rnams kyis ni
[\[99b.6\]]rnam pa sna tshogs mang pos the tshom gcod pa'i phyir bshad pas sems can rnams kyi sems tshim par mdzad do/_/rdzu 'phrul dang /_lha'i rna ba dang /_gzhan gyi sems shes pa dang /_sngon gyi gnas dang /_'chi 'pho ba dang skye ba dang /_zag pa zad pa'i mngon par shes pa rnams kyis ni go
[\[99b.7\]]rims bzhin du lus kyi las la sogs pas bstan pa la 'dun par mdzad do/_/lha'i rna ba'i mngon par shes pas ni sgra'i rnam pa thams cad rtogs nas ngag gi las kyis 'dun par mdzad par rig par bya'o/_/gnas yongs su dag pas ni ji ltar bzhed pa bzhin du gnas len pa dang /_bzhugs
[\[100a\]]
[\[100a.1\]]pa dang /_yongs su gtong ba'i dbang du byas nas srid par skye ba yongs su 'dzin pa la sogs pa gsum du rig par bya'o/_/dmigs pa yongs su dag pas ni chos la dbang sgyur ro/_/sems yongs su dag pas ni ting nge 'dzin la dbang sgyur ro/_/ye shes
[\[100a.2\]]yongs su dag pas ni dam pa'i chos yang dag par 'dzin to/_/stobs rnams kyi nang nas stobs gnyis kyis ni mngon par mtho ba'i lam ston to/_/lhag ma rnams kyis ni nges par legs pa'i lam ston te/_/sangs rgyas bcom ldan 'das rnams kyi mdzad pa ni 'di dag go/_/de la bcom
[\[100a.3\]]ldan 'das kyis gnas dang gnas ma yin pa mkhyen pa'i stobs kyis ni mngon par mtho ba rgyu med pa las byung ba dang /_rang bzhin dang dbang phyug la sogs pa'i rgyu las byung ngo zhes rgyu med pa dang /_mi mthun pa rgyur smra ba de spong ngo /_/las bdag gir bya ba mkhyen pa'i stobs kyis ni las
[\[100a.4\]]bdag gis ma byas kyang las 'ong ngo zhes ma byas pa dang phrad par smra ba de spong ngo /_/'di ltar yang dag par ma nor bar bde 'gro'i lam ston to/_/bsam gtan dang rnam par thar pa dang ting nge 'dzin dang par 'jug pa mkhyen pa'i stobs kyis ni sems can gyi sems kyi spyod pa rnams
[\[100a.5\]]te/_sems kyi rgyu ba rnams rjes su rtogs so/_/dbang po mchog dang mchog ma yin pa mkhyen pa'i stobs kyis ni bshad pa'i snod dad pa la sogs pa'i dbang po yongs su smin pa rjes su rtogs so/_/mos pa sna tshogs mkhyen pa'i stobs kyis ni bsam pa ste/_ngan pa dang bzang po la mos
[\[100a.6\]]pa rjes su rtogs so/_/khams sna tshogs mkhyen pa'i stobs kyis ni bag la nyal skyed nus pa'i nyon mongs pa rjes su rtogs so/_/thams cad du 'gro ba'i lam mkhyen pa'i stobs kyis ni dmigs pa nyan thos kyi theg pa'am/_theg pa chen po bstan pa'i chos kyis bsdus pa rjes su rtogs
[\[100a.7\]]so/_/sngon gyi gnas rjes su dran pa mkhyen pa'i stobs kyis ni tshe rabs snga ma dag na tshogs yang dag par sgrub pa 'phags pa'i lam gyi rgyu rjes su rtogs so/_/'chi 'pho dang skye ba mkhyen pa'i stobs kyis ni phyi ma la 'os su 'gyur ba rjes su rtogs so/_/zag pa zad pa mkhyen pa'i stobs kyis
[\[100b\]]
[\[100b.1\]]ni 'jig rten thams cad nas nges par 'byung ba rjes su rtogs te/_gang las ji lta ba bzhin du thar pa'i lam ston to/_/stobs nyid ni 'di dag gi phung po dang /_nyon mongs pa dang /_lha'i bu dang /_'chi bdag gi bdud tshar gcod pa'i khyad par gyi phyir ro/_/khyad par ni shes bya'i sgrib
[\[100b.2\]]pa spangs nas bar chad mi byed pa dang /_gnas dang gnas ma yin pa nas zag pa zad pa mkhyen pa'i stobs kyi bar thams cad du dri ba dris na dri ba lung ston pa la thogs pa med pa'i phyir ro/_/mi 'jigs pa rnams kyis ni 'khor gyi nang du bdag ston pa yang dag pa bdag dang gzhan la
[\[100b.3\]]phan par zhugs pa nyid du yang dag par 'jog pa'o/_/mngon par rdzogs par byang chub pa nas lam gyi bar la rgol ba'i mu stegs can rnams chos dang mthun pas tshar gcod do/_/dran pa nye bar gzhag pa rnams kyis ni gus par nyan pa la sogs pa la rjes su chags pa la
[\[100b.4\]]sogs pa'i kun nas nyon mongs pa med pa'i phyir/_kun nas nyon mongs pa can ma yin pas tshogs yongs su sdud do/_/bsrung ba med pa rnams kyis ni rang gi nyes pa brjod du dogs nas bsrung ba med pa'i phyir rgyun mi 'chad par tshogs la 'doms so/_/bsnyel ba med pa'i chos nyid kyis ni
[\[100b.5\]]sems can gyi don bya ba nye bar gnas pa la skad cig tsam yang bag med pas 'gal bar mi mdzad pa'i phyir sangs rgyas kyi mdzad pa mi 'dor ro/_/bag chags legs par bcom pas ni de ltar dgra bcom pa las 'khrul pa la sogs pa ston pa lta bu ma yin te/_nyon mongs pa med pas/_
[\[100b.6\]]nyon mongs pa lta bu'i spyod pa mi ston to/_/thugs rje chen pos ni su nyams par 'gyur su 'phel bar 'gyur zhes bya ba la sogs pa'i rnam pa rnams kyis so sor rtog pa'i phyir nyin mtshan lan drug du 'jig rten rnam par gzigs so/_/sangs rgyas kyi chos ma 'dres pa rnams ni sku dang gsung
[\[100b.7\]]dang thugs kyi phrin las thun mong ma yin pa yongs su dag pa yang dag par 'byor pa'i zhes bya ba la sogs pa'i mtshan nyid bstan pa'i skabs bzhin du sbyar bar bya'o/_/rnam pa thams cad mkhyen pa nyid kyis ni thams cad du ye shes thogs pa med pas sems can thams cad kyi the
[\[101a\]]
[\[101a.1\]]tshom gcod do/_/the tshom bcad pa'i phyir de dang der bstan pa'i chos kyi rnam grangs rnams yang dag par bsdus pa'i rim gyis yang dag par bsdus nas chos kyi tshul yang yun ring du 'jog go/_/chos kyi tshul de la brten nas sems can yongs su ma smin pa rnams ni
[\[101a.2\]]yongs su smin par mdzad/_yongs su smin pa rnams ni rnam par grol bar mdzad do/_/khyad par du 'phags pa'i lam thob nas lam dman pa 'dor ba ni 'di lta ste/_'bras bus bsdus pa'i lam thob par gyur na 'jug pa'i lam rnam par 'dor zhes bya ste/_yang mngon du mi byed pa'i phyir
[\[101a.3\]]ro/_/bsdoms te spong ba yang mngon sum du byed do zhes bya ba ni 'bras bu thob pa'i dus te/_de'i mi mthun pa'i rigs kyi nyon mongs pa'i phyogs kyi gnas ngan len ma lus par spangs pas gnas gyur pa'i khyad par thob pa'i phyir ro/_/rgyun yang dag par gcod pa'i rnam par 'dor
[\[101a.4\]]bas rnam par spong zhes bya ba ni gtan du kun du mi spyod pas rnam par 'dor zhes bya ba'i tha tshig go/_/byang chub sems dpa' ni de ltar rnam par spong ba ma yin te/_de'i lam ni sems can thams cad yongs su mya ngan las 'das pa'i bsam pa sngon du btang ba'i phyir ro/_/de'i phyir byang chub sems dpa'
[\[101a.5\]]rnams ni dge ba'i rtsa ba mi zad pa dang yon tan mi zad pa zhes bya ste/_'di ltar blo gros mi zad pas bstan pa'i mdo las mi zad pa bstan pa rnams yin no/_/'jig rten rtag pa'o mi rtag pa'o zhes bya ba la sogs pa 'dri ba la lung mi ston pa'i dngos po rnam par gzhag pa ni don dang mi ldan pas tshul
[\[101a.6\]]bzhin ma yin pa'i phyir ro/_/'dri ba de dag gi 'dri ba'i don dang ldan pa ji lta bu zhe na/_'di lta ste 'phags pa'i bden pa bzhi las brtsams nas gang 'dri ba ste/_'di ltar de rgyu dang 'bras bu dang kun nas nyon mongs pa dang rnam par byang ba'i sems pa'i nang du gtogs pa'i phyir ro/_/
[\[101a.7\]]byang chub sems dpa'i skyon med pa la zhugs kyang rgyun du zhugs pa la sogs par rnam par mi gzhag pa ni mi gnas pa'i lam thob pas rgyun la 'jug pa yongs su ma grub pa'i phyir ro/_/shes bya ni rnam pa drug ste/_'khrul pa nas ma 'khrul pa'i rgyu mthun pa'i bar du'o/_/de la 'khrul
[\[101b\]]
[\[101b.1\]]pa ni gzung ba dang /_'dzin par mngon par zhen pa'o/_/'khrul pa'i gnas ni 'phags pa'i ye shes kyi spyod yul 'du byed kyi rgyu tsam yang dag pa ma yin par kun du rtog pa'i bdag nyid du gyur ba gang la byis pa rnams gang mngon par zhen pas 'jug go/_/ma 'khrul pa'i gnas ni
[\[101b.2\]]de bzhin nyid de/_de rnam par mi rtog pa'i ye shes kyi rten yin pa'i phyir ro/_/'khrul pa yang yin la ma 'khrul pa yang yin pa ni 'jig rten las 'das pa'i ye shes dang mthun pa thos pa las byung ba la sogs pa dge ba'i chos rnams te/_shes bya la rnam par rtog pa dang /_rnam par
[\[101b.3\]]mi rtog pa'i ye shes dang mthun pa'i phyir ro/_/ma 'khrul pa ni rnam par mi rtog pa'i ye shes so/_/ma 'khrul pa'i rgyu mthun pa ni 'phags pa'i lam gyi rjes la thob pa'i dge ba'i chos rnams so/_/thabs la mkhas pa ni rnam pa bzhi ste/_sems can yongs su smin par bya ba la mkhas
[\[101b.4\]]pa ni bsdu ba'i dngos po bzhi ste/_de dag gis bsdus nas dge ba rnams la 'dzud pa'i phyir ro/_/sangs rgyas kyi chos yongs su rdzogs par bya ba la mkhas pa ni shes rab kyi pha rol tu phyin pa ste/_sbyin pa'i pha rol tu phyin pa nas/_rnam pa thams cad mkhyen pa nyid kyi bar du yongs su rdzogs
[\[101b.5\]]par byed par 'dod pa'i byang chub sems dpa' sems dpa' chen pos shes rab kyi pha rol tu phyin pa 'di nyid la bslab par bya'o zhes gsungs pa'i phyir ro/_/mngon par shes pa myur ba la mkhas pas ni nyid mtshan lan drug tu sdig pa bshags pa dang /_bsod nams la rjes su yi rang ba
[\[101b.6\]]dang /_sangs rgyas la gsol ba btab pa dang /_dge ba'i rtsa ba yongs su bsngo ba ste/_'phags pa byams pas zhus pa las ji skad gsungs pa lta bu'o/_/lam rgyun mi 'chad pa'i mkhas pa ni mi gnas pa'i mya ngan las 'das pas phyir zhing rgyun mi 'chad par gtan du
[\[101b.7\]]'jig rten gyi khams kun du 'dul ba ji lta ba bzhin du sangs rgyas dang byang chub sems dpa'i spyod pa kun du ston pa'i phyir ro/_/yang dag pa ma yin pa'i kun du rtog pa ni rnam pa bcu ste/_rtsa ba'i rnam par rtog pa ni kun gzhi'i rnam par shes pa ste/_rnam par rtog pa thams cad
[\[102a\]]
[\[102a.1\]]kyi sa bon du gyur pa'i phyir ro/_/mtshan ma'i rnam par rtog pa ni lus dang gnas dang /_longs spyod kyi rnam par rig pa ste/_gzung ba dang mtshan mar gyur pa'i phyir ro/_/de dag ni dbang po gzugs can dang snod kyi 'jig rten dang gzugs la sogs pa'i yul
[\[102a.2\]]gyi mtshan nyid dang go rims bzhin du blta bar bya'o/_/mtshan mar snang ba'i rnam par rtog pa ni rnam par shes pa'i tshogs drug dang yid de gzung ba'i mtshan ma ji skad du bshad pa'i rnam par gyur pa'i phyir ro/_/mtshan mar gyur pa'i rnam par rtog pa ni ji skad bshad pa'i lus la sogs pa'i
[\[102a.3\]]mtshan ma'i rnam pa gzhan du bskyed pa'o/_/mtshan mar snang bar 'gyur ba'i rnam par rtog pa ni mig gi rnam par shes pa la sogs pa mtshan mar snang ba ji skad du bstan pa dag bde ba la sogs pa'i gnas skabs gzhan du bskyed pa'o/_/gzhan gyis bstan pa'i rnam par rtog pa ni bstan
[\[102a.4\]]par bsdus pa'i ming dang tshig dang yi ge'i tshogs kyi mtshan nyid do/_/de la yang rnam pa gnyis te/_nyes par bshad pa'i chos kyi tshul gyi bdag nyid dang /_legs par bshad pa'i chos kyi tshul gyi bdag nyid do/_/de'i phyir de'i dbang du byas pa yid la byed pas bsdus pa tshul bzhin
[\[102a.5\]]ma yin pa'i rnam par rtog pa dang /_tshul bzhin gyi rnam par rtog pa dang /_go rims bzhin du rig par bya'o/_/mngon par zhen pa'i rnam par rtog pa ni tshul bzhin ma yin pa'i rnam par rtog pa las lta bar song ba drug cu rtsa gnyis su bsdus pa'i rnam par rtog pa gang yin pa'o/_/rnam par
[\[102a.6\]]g.yeng ba'i rnam par rtog pa ni tshul bzhin dang tshul bzhin gyi rnam par rtog pa las dngos po med pa la sogs pa 'dzin pa'i mtshan nyid kyi rnam par rtog pa gang yin pa'o/_/de yang rnam pa bcu ste/_dngos po med par rnam par rtog pa nas don ji lta ba bzhin du ming du rnam par rtog pa'i bar du'o/_/
[\[102a.7\]]rnam par rtog pa 'di bcu ni shes rab kyi pha rol tu phyin pa las thog mar bstan pa'i dbang du byas par rig par bya ste/_ji skad du shA ri'i bu 'di la byang chub sems dpa' ni byang chub sems dpa' nyid yod bzhin du byang chub sems dpa' yang dag par rjes su mi mthong /_/byang chub sems dpa'i ming yang
[\[102b\]]
[\[102b.1\]]dag par rjes su mi mthong /_shes rab kyi pha rol tu phyin pa yang dag par rjes su mi mthong /_byang chub yang dag par rjes su mi mthong /_spyod ces bya bar yang dag par rjes su mi mthong /_mi spyod ces bya bar yang dag par rjes su mi mthong ste/_'di ltar ming ni ming gi ngo bo nyid kyis stong ste/_
[\[102b.2\]]stong pa nyid kyis ni stong pa ma yin no/_/gzugs ni ngo bo nyid kyis stong ste/_stong pa nyid kyis ni stong pa ma yin no/_/rnam par shes pa'i bar du ngo bo nyid kyis ni stong ste/_stong pa nyid kyis ni stong pa ma yin no/_/de ci'i phyir zhe na/_gzugs kyi stong pa nyid gang yin pa de gzugs ma yin no/_/stong pa nyid las gzugs
[\[102b.3\]]gzhan ma yin no/_/gzugs nyid stong pa nyid do/_/stong pa nyid gzugs so/_/de bzhin du rnam par shes pa'i bar du'o/_/de ci'i phyir zhe na/_'di lta ste/_byang chub sems dpa'i ming zhes bya ba dang /_byang chub sems dpa' zhes bya ba dang /_shes rab kyi pha rol tu phyin pa zhes bya ba dang /_
[\[102b.4\]]byang chub ces bya ba dang /_gzugs zhes bya ba nas rnam par shes pa zhes bya ba'i bar 'di ni ming tsam ste/_ngo bo nyid kyis mi skye mi 'gag_/kun nas nyon mongs pa ma yin/_/rnam par byang ba ma yin no/_/shes rab kyi pha rol tu phyin pa la spyod pa'i byang chub sems dpa' ni skye ba yang
[\[102b.5\]]dag par rjes su mi mthong ba nas/_rnam par byang ba'i bar du yang dag par rjes su mi mthong ngo /_/de ci'i phyir zhe na/_ming bcos ma la chos de dag so sor brtags nas/_glo bur gyi ming gis rjes su tha snyad 'dogs pa'i phyir ro/_/ji lta ji ltar rjes su tha snyad 'dogs pa de lta de ltar
[\[102b.6\]]mngon par zhen to/_/byang chub sems dpa' ni ming thams cad yang dag par rjes su mi mthong ngo /_/yang dag par rjes su mi mthong bas mngon par zhen pa med do/_/de la dngos po med pa rnam par rtog pa'i gnyen por byang chub sems dpa' nyid du yod do zhes bya ba la sogs pa
[\[102b.7\]]gsungs te/_yod pa'i sgra ni dngos po'i don yin pa'i phyir ro/_/dngos por rnam par rtog pa'i gnyen por byang chub sems dpa' yang dag par rjes su mi mthong ba nas/_mi spyod do zhes bya bar yang dag par rjes su mi mthong ngo zhes bya ba'i bar du gsungs te/_gang zag dang chos
[\[103a\]]
[\[103a.1\]]kyi dngos po bkag pa'i phyir ro/_/sgro 'dogs pa'i rnam par rtog pa'i gnyen por 'di ltar ming ni ngo bo nyid kyis stong ngo zhes bya ba gsungs te/_yang dag pa ma yin pa'i kun du brtags pa'i ngo bo nyid bkag pa'i phyir ro/_/skur pa 'debs pa'i rnam par rtog pa'i
[\[103a.2\]]gnyen por stong pa nyid kyis ma yin no zhes bya ba gsungs te/_ming de kun brtags pa'i ngo bo nyid de dang bral ba nyid du thams cad du yod pa'i phyir ro/_/gcig pa nyid du rnam par rtog pa'i gnyen por gzugs kyi stong pa nyid gang yin pa de gzugs ma yin no zhes bya ba nas rnam par shes pa'i stong
[\[103a.3\]]pa nyid gang yin pa de rnam par shes pa ma yin no zhes bya ba'i bar du gsungs te/_ngo bo nyid gzhan ma yin pa'i phyir gzugs la sogs pa ni kun brtags pa'i ngo bo nyid do/_/stong pa nyid ni yongs su grub pa'o/_/tha dad pa nyid du rnam par rtog pa'i gnyen por stong pa nyid las gzugs gzhan
[\[103a.4\]]pa yang ma yin no/_/gzugs nyid stong pa nyid do/_/stong pa nyid gzugs so zhes bya ba nas rnam par shes pa'i bar du gsungs te/_kun brtags pa'i ngo bo nyid kyi mtshan nyid yin pas/_de las ma gtogs par de med pa'i phyir ro/_/ngo bo nyid du rnam par rtog pa'i gnyen por 'di lta ste/_
[\[103a.5\]]gzugs zhes bya ba nas rnam par shes pa zhes bya ba'i bar 'di ni ming tsam mo zhes bya ba gsungs te/_brjod pa las ma gtogs par brjod pa'i ngo bo nyid med pa'i phyir ro/_/khyad par du rnam par rtog pa'i gnyen por ngo bo nyid kyis mi skye zhes bya ba nas/_rnam par byang ba yang yang dag
[\[103a.6\]]par rjes su ma mthong ngo zhes bya ba'i bar du gsungs te/_skye ba la sogs pa'i khyad par gyi mtshan nyid bkag pa'i phyir ro/_/ming ji lta ba bzhin du don du rnam par rtog pa'i gnyen por ming bcos ma la chos de dag so sor brtags nas glo bur gyi ming gis rjes su tha snyad
[\[103a.7\]]'dogs pa zhes bya ba la sogs pa gsungs so/_/don ji lta ba bzhin du ming du rnam par rtog pa'i gnyen por byang chub sems dpa'i ming de dag thams cad yang dag par rjes su mi mthong do/_/yang dag par rjes su ma mthong bas mngon par zhen pa med do zhes bya ba gsungs
[\[103b\]]
[\[103b.1\]]te/_don ji lta ba bzhin du ming du mi mthong na mngon par zhen pa med pa'i phyir ro/_/rnam par mi rtog pa nyid ni rnam pa gsum ste/_chog par 'dzin pa'i rnam par mi rtog pa la sogs pa'o/_/de la so so'i skye bo rnams ni gang mi rtag pa nyid la sogs pa chos nyid 'ga' zhig las brtsams
[\[103b.2\]]nas sems pa mthar khrid de/_'di ni de bzhin no zhes nges par 'byed cing yongs su tshim pa thob par byed par 'gyur te/_de dag gi de ni chog par 'dzin pa'i rnam par rtog pa nyid ces bya ste/_de la mi rtog pa zhes bya ba ni rnam par rtog pa thams cad rgyun bcad pa'i phyir ro/_/nyan
[\[103b.3\]]thos rnams ni phung po rnams la rtag pa la sogs pa phyin ci log gi gnyen por ji lta ba bzhin du gzugs la sogs pa la chos tsam du yongs su brtags pas 'jig rten las 'das pa'i shes pas bdag med par rtogs te/_de'i phyir de dag gi ni de phyin ci ma log pa'i rnam par mi
[\[103b.4\]]rtog pa nyid ces bya'o/_/byang chub sems dpa' ni gzugs la sogs pa chos tsam de yang spros par rig nas chos thams cad kyi mtshan ma rnam par bshig ste/_'jig rten las 'das pa'i ye shes mchog tu zhi bas de bzhin nyid thams cad du 'gro ba rtogs te/_de'i phyir de dag
[\[103b.5\]]gi de ni spros pa med pa'i rnam par mi rtog pa nyid ces bya'o/_/ji ltar na de spros pa med pa'i rnam par mi rtog pa zhes bya zhe na gal te yid la byed pa med pas de skad bya ba ni/_des na gnyid kyis log pa dang /_ra ro ba la sogs pa yang rnam par mi rtog pa nyid du 'gyur te/_de dag
[\[103b.6\]]la chos kyi mtshan ma yid la byed pa med pa'i phyir ro/_/ji ste yang dag par 'das pas de skad bya na ni des na bsam gtan gnyis pa la sogs pa thams cad kyang rnam par mi rtog pa nyid du 'gyur te/_rtog pa dang dpyod pa'i rnam par rtog pa rnams las yang dag par 'das pa'i phyir ro/_/de'i
[\[103b.7\]]phyir na rnam par rtog pa'i lus ni khams gsum pa'i sems dang sems las byung ba'o zhes bya ba ni 'di dang 'gal lo/_/ji ste rnam par zhi bas de skad bya na ni/_des na 'du shes dang tshor ba 'gog pa'i snyoms par 'jug pa yang rnam par mi rtog pa nyid du 'gyur te/_der sems dang
[\[104a\]]
[\[104a.1\]]sems las byung ba'i rnam par rtog pa rnam par zhi ba'i phyir ro/_/de'i phyir shes pa med par 'gyur ro/_/ji ste ngo bo nyid kyis de skad bya na ni/_des na gzugs kyang rnam par mi rtog pa nyid du 'gyur te/_de rnam par mi rtog pa'i ngo bo nyid yin pa'i phyir ro/_/ji ste
[\[104a.2\]]dmigs pa la mngon par 'du byed pa med pas de skad bya na ni/_des rnam par rtog pa dang bcas pa nyid rnam par mi rtog pa nyid du 'gyur te/_'di ni rnam par mi rtog pa'o zhes mngon par 'du byed pa 'di ni mtshan ma la rnam par rtog pa'i mtshan nyid yin pa'i phyir ro/_/de lta bas na rnam pa
[\[104a.3\]]de dag gis rnam par mi rtog pa nyid du mi blta ste/_'on kyang dmigs pa la mngon par 'du byed pa med pa nyid du blta'o/_/ji ltar zhe na gang gi tshe byang chub sems dpa' rjes su mthun pa nyid kyi gdams pa la brten nas/_chos thams cad kyi mtshan ma ni rang bzhin gyis yongs
[\[104a.4\]]su ma grub par rnam par rtog pa ste/_rnam par rtog pa de la goms pa'i stobs bskyed pas so so rang gis mngon par 'du byed pa med pa nyid kyis ji lta ba bzhin du spros pa med pa'i chos kyi dbyings chos thams cad kyi de bzhin nyid la sems mnyam par 'jog ste/_de ni de'i spros pa med
[\[104a.5\]]pa'i rnam par mi rtog pa nyid ces bya'o/_/byang chub sems dpa' ni rang bzhin gyis dbang po rnon po zhes sngar bshad na/_de ji ltar dus dus su dbang po rnams sbyang bar bya zhe na/_rang gi rigs kyi dbang po rtul po la sogs pa rnam pa gsum gyis gong nas gong du mngon par bsgrubs
[\[104a.6\]]pas de sbyar bar rig par bya'o/_/gzhan du na dbang po rnon po'i rigs rnams kyi dbang po rnams rnam pa gcig tu gyur na ni/_byang chub sems dpa' rnams kyi dbang por gyur pa'i khyad par mi dmigs par 'gyur na/_de yang dmigs pa de'i phyir ji skad bshad pa de grub bo//_//
[\[104a.7\]]bam po bcu pa ste tha ma'o/_/'bel ba'i gtam gyi rnam par nges pa bdun la don rnam par nges pa ni ngo bo nyid kyi don la sogs pa don drug las brtsams par rig par bya'o/_/de la ngo bo nyid kyi don ni ngo bo nyid gsum ste/_kun brtags pa dang /_gzhan gyi dbang dang /_yongs
[\[104b\]]
[\[104b.1\]]su grub pa'o/_/rgyu'i don ni rgyu gsum ste/_skye ba'i rgyu ni 'di lta ste/_rgyu dang /_de ma thag pa dang /_dmigs pa dang /_bdag po'i rkyen rnams te/_de la 'dus byas thams cad grub pa'i phyir ro/_/'byung ba'i rgyu ni 'di lta ste/_ma rig pa'i rkyen gyis 'du byed rnams zhes bya ba nas kun 'byung
[\[104b.2\]]bar 'gyur ba dang /_'gag par 'gyur ro zhes bya ba'i bar 'dis mthar gyis kun nas nyon mongs pa dang rnam par byang ba 'byung ba'i phyir ro/_/'grub pa'i rgyu ni mngon sum du dmigs pa dang mi dmigs pa mtshungs pa sro bsnyad pas bsdus pas te/_des bsgrub par ma grags pa'i don sgrub
[\[104b.3\]]pa'i phyir ro/_/'bras bu'i don ni 'bras bu lnga ste/_rnam par smin pa'i 'bras bu ni 'di lta ste/_kun gzhi rnam par shes pa'o/_/rgyu mthun pa'i 'bras bu ni 'di lta ste/_sngar skyes pa'i dge ba la sogs pa'i chos rnams kyi de'i rgyu las byung ba dge ba la sogs pa chos phyi ma rnams so/_/bdag
[\[104b.4\]]po'i 'bras bu ni 'di lta ste/_sems can thams cad kyi thun mong gi las kyi dbang gis snod kyi 'jig rten no/_/skyes bu byed pa'i 'bras bu ni 'di lta ste/_lo tog la sogs pa'o/_/bral ba'i 'bras bu ni 'phags pa'i lam gyi bag la nyal legs par bcom pa'o/_/las kyi don ni 'di
[\[104b.5\]]lta ste/_las kyi kun nas nyon mongs pa bstan pa'o/_/ldan pa'i don ni rnam pa lnga ste/_mang po las gyur pa'i ldan pa ni 'di lta ste/_khang pa'i shing dang pha gu la sogs pa'o/_/rjes su 'ching ba las gyur pa'i ldan pa ni 'di lta ste/_bag la nyal ba la sogs pa'i rgyu ste/_'di ltar de yod
[\[104b.6\]]na kun du mi spyod kyang nyon mongs pa sogs pa dang ldan pa zhes bya'o/_/'brel par gyur pa'i ldan pa ni 'di lta ste/_rang gi skye bo rnams phan tshun 'brel pa'o/_/gnas skabs las gyur pa'i ldan pa ni 'di lta ste/_phan 'dogs pa la sogs pa'i sems kyi rgyud kyi gnas skabs
[\[104b.7\]]te/_/'di ltar de'i 'phral du bde ba dang ldan pa nas/_sdug bsngal yang ma yin bde ba yang ma yin pa'i bar du ldan pa zhes bya'o/_/'gyur ba las gyur pa'i ldan pa ni 'di lta ste/_glo bur gyi nye ba'i nyon mongs pa la sogs pa mngon du gyur pa ste/_'di lta ste/_de yod na 'dod
[\[105a\]]
[\[105a.1\]]chags la sogs pa dang /_dad pa la sogs pa dang ldan pa zhes bya'o/_/'jug pa'i don ni 'jug pa lnga ste/_mtshan nyid la 'jug pa ni skye ba la sogs pa 'dus byas kyi mtshan nyid gsum ste/_de dag gi rnam par 'byung ba'i phyir ro/_/rten la 'jug pa ni
[\[105a.2\]]rten la gnas par bya ba gnas pa ste/_'di ltar sa la sems can rnams so/_/phyin ci log gi 'jug pa ni kun nas nyon mongs pa'i chos rnams te/_yang dag pa ji lta ba bzhin ma yin par 'jug pa'i phyir ro/_/phyin ci log ma yin pa'i 'jug pa ni 'phags pa'i lam ste/_de phyin ci ma
[\[105a.3\]]log par 'jug pa'i phyir ro/_/rab tu dbye ba'i 'jug pa ni chos rnams kyi rnam pa tha dad pa gang yin pa ste/_'di ltar 'du byed thams cad 'das pa dang ma 'ongs pa dang /_da ltar byung ba dang nang dang phyi la sogs pa'i rnam par 'jug pa'i phyir ro/_/rnam par bshad pa rnam par
[\[105a.4\]]nges pa ni gang gis mdo sde rnams kyi don ston pa ste/_de yang yongs su shes par bya ba'i dngos po la sogs pa don drug po dag mdo sde so sor ji ltar mthun mthun du ston pa'i phyir ro/_/de la yongs su shes par bya ba'i dngos po ni phung po la sogs pa'o/_/yongs su shes par bya
[\[105a.5\]]ba'i don ni mi rtag pa nyid la sogs pa'o/_/yongs su shes par bya ba'i rgyu ni tshul khrims dang dbang po'i sgo bsdams pa la sogs pa'o/_/yongs su shes pa ni byang chub kyi phyogs kyi chos rnams so/_/yongs su shes pa'i 'bras bu ni rnam par grol ba'o/_/de rab tu shes pa ni
[\[105a.6\]]rnam par grol ba'i ye shes mthong ba'o/_/yang rnam par bshad pa'i sgo bcu bzhi ste/_rnam par bshad pa bsdu ba'i sgo ni gang na mdo sde 'byung ba'i dgos pa dang /_tshig gi don dang /_mtshams sbyar ba dang /_dgongs pa dang /_brgal ba dang /_lan brjod pa'o/_/dngos po
[\[105a.7\]]bsdu ba'i sgo ni gang na mdo sde bslab pa dang /_'phags pa'i bden pa dang /_dngos po la sogs par ston pa ste/_'di lta ste/_sdig pa thams cad mi bya ste/_/dge ba phun sum tshogs par bya/_/rang gi sems ni yongs su 'dul/_/'di ni sangs rgyas bstan pa'o/_/zhes
[\[105b\]]
[\[105b.1\]]bya ba'i tshigs su bcad pa bslab pa gsum gyi dbang du byas pa la sogs pa'o/_/yan lag dang nye ba'i yan lag gi sgo ni gang du tshig gcig gis bstan pa la lhag ma rnams kyis bshad do zhes rab tu ston pa ste/_dper na dal 'byor phun sum tshogs pa bcu gnyis bstan pa las
[\[105b.2\]]bdag phun sum tshogs pa dang /_gzhan phun sum tshogs pa zhes bya ba'i tshig 'di gnyis go rims bzhin du tshig 'og ma lnga lngas bshad pa lta bu ste/_'di lta ste mi nyid dang /_yul dbus su skyes pa dang /_dbang po rnams ma tshang ba med pa dang /_las kyi mtha' smin par ma gyur pa dang /_
[\[105b.3\]]gnas su gyur pa la dad pa dang /_sangs rgyas rnams 'byung ba dang /_dam pa'i chos ston pa dang /_bstan pa'i chos rnams gnas pa dang /_gnas pa'i chos rnams kyi rjes su 'jug pa dang /_gzhan la snying brtse ba'o/_/gong nas gong du mngon par bsgrub pa'i sgo ni gong du 'og ma ni
[\[105b.4\]]gong ma la mngon par bsgrub pa'i gnas yin pa'i phyir chos de dag ni de ltar bstan to zhes ston pa'o/_/dper na dbang po lnga po rnams te 'di ltar dad na brtson 'grus brtsom mo/_/brtson 'grus brtsams na dran pa nye bar gnas so/_/dran pa nye bar gnas na sems mnyam par 'jog go/_/sems
[\[105b.5\]]mnyam par bzhag na yang dag pa ji lta ba bzhin du rab tu shes so zhes bya'o/_/spong ba'i sgo ni 'di las brtsams nas 'di spong bar ston pa ste/_'di lta ste/_ste'u yu lta bu'i mdo las zag pa zad pa las brtsams nas 'di las phyi rol pa dang /_chos 'di ba thos pa dang sems pa tsam gyis
[\[105b.6\]]chog par 'dzin pa dang /_bsgom pas yongs su yi chad pa dang /_tshogs yongs su ma rdzogs pa'o/_/dge slong dag nga ni shes bzhin mthong bzhin du zag pa rnams zad par smra'o zhes bya ba la sogs pa'i mdo'i tshig gi dum bus dang po'i gang zag spangs so/_/sgom par sbyor ba la
[\[105b.7\]]brtson pa zhes bya ba la sogs pas ni gnyis pa spangs so/_/ste yu'i dpes ni gsum pa spangs so/_/gru'i dpes ni bzhi pa spangs so/_/yi ge yongs su sgyur ba'i sgo ni gang du don gzhan la rab tu grub pa'i yi ge rnams gzhan du yongs su bsgyur ba ste/_dper na mi gang ma dad byas
[\[106a\]]
[\[106a.1\]]mig za/_/zhes bya ba la sogs pa'i tshigs su bcad pa lta bu'o/_/chud za ba dang chud mi za ba'i sgo ni gang du rab tu chud za ba dang /_rab tu chud mi za ba dang /_de gnyi ga'i thabs dang /_de gnyi ga'i rab tu dbye ba ston pa ste/_dper na legs par skyes kyi mdo las
[\[106a.2\]]rab tu chud za ba ni phyi dang nang gi rdzas la lhag par chags pa'o/_/de la phyi'i rdzas ni khyim dang chung ma la sogs pa'i mtshan nyid do/_/nang gi rdzas ni nye bar len pa'i phung po lnga'i mtshan nyid do/_/rab tu chud mi za ba ni de gnyi ga la lhag par chags pa dang bral ba'o/_/rab tu chud za ba'i
[\[106a.3\]]thabs ni rab tu mi 'byung ba dang /_rab tu byung nas kyang zag pa zad par bya ba la bag mi byed pa'o/_/de las bzlog pa ni chud mi za ba'i thabs su blta bar bya'o/_/de la kye ma rigs kyi bu legs par skyes 'di ni gnyis kyis mdzes te/_gang skra dang kha spu bregs nas rab tu byung ba'i
[\[106a.4\]]bar dang /_gang zag pa zad nas rab tu shes so zhes bya ba'i bar 'dis chud mi za ba dang /_de'i thabs nye bar bstan pas de las bzlog pa'i mtshan nyid chud za ba dang de'i thabs bstan par 'gyur ro/_/chud mi za bar rab tu dbye ba'i tshigs su bcad pa'i dbyangs kyis rab tu bstan pa/_dge
[\[106a.5\]]slong 'di ni mdzes pa ste/_/nye bar zhi zhing zag pa zad/_/ces bya ba'o/_/de ltar rab tu byung ba dang zag pa zad pa yongs su bstan to/_/zag pa zad pa de yang /_'dod chags bral zhing bral ba ste/_/nyer len med pas mya ngan 'das/_/bdud kyi sde ni pham byas nas/_/lus kyi tha ma
[\[106a.6\]]'dzin pa yin/_/zhes bya ba ste/_'dis ni 'jig rten pa'i lam la 'dod chags dang bral nas 'jig rten las 'das pa'i lam gyis tha ma'i cha dang mthun pa'i kun du sbyor ba spangs pa dang /_gong ma'i cha dang mthun pa'i kun du sbyor ba yang spangs pa dang /_nang gi rdzas yongs su spangs par
[\[106a.7\]]yang bstan pa'o/_/rgyu dang 'bras bu zad pa'i skabs yin pas kyang 'di bstan par blta'o/_/'di las bzlog pa ni rab tu chud za ba'i bar du dbye ba bsnyad par blta bar bya'o/_/gang zag rnam par gzhag pa'i sgo ni gang du gang zag 'di snyed kyi dbang du byas nas 'di gsungs so zhes bya
[\[106b\]]
[\[106b.1\]]bar ston pa ste/_dper na chu las gyur pa lta bu'i mdo las byung ba lta bu ste/_de ni gang zag gnyis dang gsum dang bzhir rab tu dbye ba'i dbang du mdzad nas gsungs te/_so so'i skye bo dang bden pa mthong ba'o/_/so so'i skye bo ni gsum du rab tu phye nas bsnyad par blta bar bya ste/_dkar
[\[106b.2\]]po ma yin pa dang /_cung zad dkar ba dang /_cher dkar ba'o/_/bden pa mthong ba ni bzhir rab tu dbye ste/_'bras bu la gnas pa bzhi ste/_gsum ni slob pa'o/_/gcig ni mi slob pa'o/_/rab tu dbye ba rnam par gzhag pa'i sgo ni gang du mu bzhi la sogs pa dri ba rnams kyi don brjod pa ste/_dper
[\[106b.3\]]ni mi rtag pa'i mdo las gang gis 'di legs par mthong ba des gzugs thams cad mthong ngam/_gang gis gzugs thams cad mthong ba des thams cad legs par mthong ngam zhes bya ba mu bzhi'o/_/mu dang po ni tshor ba la sogs pa phung po bzhi la rtag pa dang gtsang ba dang /_bde ba dang bdag
[\[106b.4\]]tu phyin ci log tu sgro ma btags par yongs su shes par bya ba dang spang bar bya ba yang dag par rjes su blta ba'o/_/mu gnyis pa ni gzugs la rtag pa dang gtsang ba dang bde ba dang bdag tu phyin ci log tu sgro btags nas yongs su shes par bya ba ma yin pa dang /_yongs su spang bar bya ba ma yin par
[\[106b.5\]]yang dag par rjes su blta ba'o/_/mu gsum pa ni gzugs la rtag pa dang gtsang ba dang bde ba dang bdag tu phyin ci log tu sgro ma btags par yongs su shes par bya ba dang /_yongs su spang bar bya ba yang dag par rjes su blta ba'o/_/mu bzhi pa ni tshor ba la sogs pa phung po bzhi la rtag pa dang
[\[106b.6\]]gtsang ba dang bde ba dang bdag tu phyin ci log tu sgro btags nas yongs su shes par bya ba ma yin pa dang /_spang bar bya ba ma yin par yang dag par rjes su blta ba'o/_/gzugs la mu bzhi ji lta ba de bzhin du tshor ba la sogs pa thams cad la yang rgya cher sbyar bar bya'o/_/gang bya ba
[\[106b.7\]]byas pa de thams cad 'di las srid pa gzhan mi shes so zhes bya ba yin nam/_gang 'di las srid pa gzhan mi shes pa de thams cad bya ba byas pa yin nam zhes bya ba'i bar du'o/_/smras pa/_mu bzhi ste/_mu dang po ni ji srid 'tsho'i bar du legs par spyad pa spyod pa'i so so'i skye bo'i'o/_/gnyis
[\[107a\]]
[\[107a.1\]]pa ni chad par lta ba la sogs pa'o/_/gsum pa ni mi slob pa'i'o/_/bzhi pa ni rnam pa de dag ma gtogs pa'i'o zhes 'byung ba lta bu'o/_/tshul gyi sgo ni gang du tshul drug gi sa bon brjod pa ste/_de kho na'i don gyi tshul dang /_'thob pa'i tshul dang /_bshad pa'i tshul dang /_
[\[107a.2\]]mtha' gnyis spangs pa'i tshul dang /_bsam gyis mi khyab pa'i tshul dang /_dgongs pa'i tshul gyis so/_/tshul drug po 'di dag las tshul gong ma gsum ni tshul 'og ma gsum gyis go rims bzhin du rig par bya ste/_dper na ro myang ba'i mdo las dge slong dag gzugs la ro myong ba yod do zhes
[\[107a.3\]]bya ba la sogs pas ni skur pa 'debs pa'i mtha' dang /_sgro 'dogs pa'i mtha' spangs nas de kho na'i don gyi tshul ston to/_/ro myang ba dang nyes dmigs dang /_nges par 'byung ba yod do zhes bya ba 'dis ni skur ba 'debs pa'i mtha' spangs so/_/gzugs nas rnam par shes pa zhes bya ba'i bar
[\[107a.4\]]'dis ni sgro 'dogs pa'i mtha' spangs te/_phung po tsam la kun nas nyon mongs pa'am/_rnam par byang bar zad kyi bdag ni med do zhes rab tu bstan to/_/dge slong dag ngas ji tsam tu bla na med pa yang dag par rdzogs pa'i byang chub kyi bar du mngon par rdzogs par sangs rgyas so zhes bya bar nang du 'du
[\[107a.5\]]shes so zhes bya ba 'dis ni 'thob pa'i tshul bsam gyis mi khyab pa'i tshul gyis yongs su bstan te/_so so rang gis rig par bya ba thob par ston pa'i phyir ro/_/mdo 'di thams cad ni bshad pa'i tshul gyis so/_/de yang dgongs pa'i tshul gyis khong du chud par bya ste/_yongs su shes par
[\[107a.6\]]bya ba'i dngos po dang /_yongs su shes par bya ba'i don dang /_yongs su shes pa dang /_yongs su shes par bya ba'i 'bras bu dang /_de rab tu shes pa la dgongs nas mdo de dag bshad do/_/de la yongs su shes par bya ba'i dngos po ni gzugs la sogs pa'o/_/yongs su shes
[\[107a.7\]]par bya ba'i don ni ro myang ba la sogs pa ste/_rnam pa des gzugs la sogs pa'i dngos po de yongs su shes pa'i phyir ro/_yongs su shes pa ni nye bar len pa'i phung po lnga po dag de ltar gsum du bsgyur bas yang dag pa ji lta ba bzhin du rtogs pa'i shes pa'o/_yongs su shes pa'i
[\[107b\]]
[\[107b.1\]]'bras bu ni lha dang bcas pa'i 'jig rten 'di las zhes bya ba nas/_lha dang mi dang bcas pa zhes bya ba'i bar las grol ba nas rnam par rab tu grol zhes bya ba'i bar du'o/_/de rab tu shes pa ni bla na med pa yang dag par rdzogs pa'i byang chub mngon par rdzogs par sangs rgyas par nang du shes so zhes bya ba'o/_/yongs
[\[107b.2\]]su shes pa la sogs pa'i sgo ni gang du de kho na'i mtshan nyid las brtsams nas yongs su shes pa'i mtshan nyid dang /_spong ba'i mtshan nyid dang /_mngon sum du byed pa'i mtshan nyid dang bsgom pa'i mtshan nyid dang /_de kho na'i mtshan nyid la sogs pa 'di dag gi rnam pa'i rab tu dbye ba'i mtshan nyid
[\[107b.3\]]dang /_gnas dang gnas par 'brel ba'i mtshan nyid dang /_yongs su shes pa la sogs pa'i bar du gcod pa'i chos kyi mtshan nyid dang /_rjes su mthun pa'i chos kyi mtshan nyid dang /_yongs su ma shes pa la sogs pa dang /_yongs su shes pa la sogs pa la nyes dmigs dang phan yon
[\[107b.4\]]gyi mtshan nyid kyis don ston pa ste/_dper na ro myang ba'i mdo de nyid las 'byung ba/_de la de kho na'i mtshan nyid ni nye bar len pa'i phung po lngas bsdus pa sdug bsngal gyi bden pa'o/_/yongs su shes pa'i mtshan nyid ni ro myang ba la sogs pas de nyid yang dag pa ji lta ba bzhin du rab tu shes
[\[107b.5\]]so/_/spang ba'i mtshan nyid dang mngon sum du byed pa'i mtshan nyid ni 'jig rten thams cad las rnam par grol ba ste/_sgrib pa spong ba dang gnas gyur pa mngon sum du byed pa'i phyir ro/_/bsgom pa'i mtshan nyid ni phyin ci log dang bral ba'i sems kyis len mang du gnas pa'o/_/rnam
[\[107b.6\]]par rab tu dbye ba'i mtshan nyid ni de kho na'i mtshan nyid rnam pa lnga'i dbye ba ste/_gzugs nas rnam par shes pa'i bar du'o/_/yongs su shes pa'i mtshan nyid ni rnam pa gsum du rab tu dbye ste/_ro myang ba la ro myang ba dang /_nyes dmigs la nyes dmigs dang /_nges par 'byung ba'i bar la
[\[107b.7\]]nges par 'byung bar yang dag pa ji lta ba bzhin du rab tu shes so/_/spong ba'i mtshan nyid dang mngon sum du byed pa'i mtshan nyid ni rnam pa gnyis su dbye ste/_nyon mongs pa las rnam par grol ba dang /_sdug bsngal las rnam par grol ba'o/_/de la lha dang bcas pa'i 'jig rten zhes
[\[108a\]]
[\[108a.1\]]bya ba nas/_lha dang mir bcas pa'i skye dgu'i bar las grol ba ni nyon mongs pa rnams las rnam par thar pa'i phyir ro/_/de bas na de bye brag tu bya ba'i phyir nges par 'byung ba zhes gsungs te/_'di ltar mdo gzhan las nges par 'byung ba gang zhe na/_gang 'dir 'dun pa
[\[108a.2\]]dang 'dod chags 'dul ba dang /_'dun pa dang 'dod chags spang ba dang /_'dun pa dang 'dod chags las yang dag par 'da' ba'o zhes gsungs so/_/de ltar ma 'ongs pa'i sdug bsngal mngon par 'grub par byed pa'i nyon mongs pa dang bral na sdug bsngal las kyang rnam par grol bar 'gyur
[\[108a.3\]]ro zhes bye brag tu bya ba'i phyir bral ba dang /_rnam par grol ba zhes bya ba gsungs so/_/bsgom pa'i mtshan nyid ni rnam pa gnyis su rab tu dbye ste/_mthong ba'i lam dang /_bsgom pa'i lam mo/_/de la phyin ci log dang bral ba'i sems kyis zhes bya ba ni/_/mthong ba'i lam ston to/_/len
[\[108a.4\]]mang du gnas par 'gyur ro zhes bya ba 'di ni bsgom pa'i lam ston to/_/gnas dang gnas par 'brel ba'i mtshan nyid ni/_de kho na'i mtshan nyid la sogs pa 'og ma gong ma'i gnas yin par ston pa'i phyir ro/_/yongs su shes pa la sogs pa'i bar du gcod pa'i mtshan nyid ni de ltar gsum
[\[108a.5\]]du bsgyur ba yang dag pa ji lta ba bzhin du rnam par mi shes pa'o/_/rjes su mthun pa'i mtshan nyid ni gzugs la sogs pa 'di dag ji ltar gnas pa bzhin du nyes dmigs la sogs par rnam par dpyod pa'o/_/yongs su mi shes pa la sogs pa la nyes dmigs kyi mtshan nyid ni mi
[\[108a.6\]]grol ba nas bla na med pa yang dag par rdzogs pa'i byang chub mngon par rdzogs par 'tshang mi rgya pa'i bar du'o/_/de las bzlog pa ni phan yon gyi mtshan nyid du rig par bya'o/_/stobs dang stobs ma yin pa'i sgo ni gang du tshig gcig ma brjod na don 'di go bar mi 'gyur bas
[\[108a.7\]]tshig so so thams cad kyis nus pa ston pa ste/_dper na rten cing 'brel bar 'byung ba'i mdo las 'di yod pas 'di 'byung /_'di skyes pa'i phyir 'di skye ba ste/_'di ltar ma rig pa'i rkyen gyis 'du byed rnams zhes bya ba la sogs pa gsungs pa lta bu'o/_/tshig 'di dag gi so so'i nus
[\[108b\]]
[\[108b.1\]]pa ni ji ltar gang du rten cing 'brel bar 'byung ba'i mtshan nyid du bshad pa bzhin du rig par bya'o/_/bzlas te brjod pa'i sgo ni gang du mdo'i tshig gcig bzung bas rgya cher don yang dag par ston pa ste/_dper na chos drug dang ldan pa'i dge slong ni kha'i dbugs kyis ri'i rgyal po gangs ri
[\[108b.2\]]yang 'thor na ro lta bu'i ma rig pa lta smos kyang ci dgos/_drug gang zhe na/_'di la dge slong dag 'di la dge slong sems bskyed pa la mkhas pa yin pa nas/_thabs la mkhas pa yin no zhes bya ba'i bar du gsungs pa lta bu'o/_/mdo 'di las ji ltar na dge slong sems bskyed pa la mkhas pa
[\[108b.3\]]yin zhe na/_'di la dge slong ni 'dod pa dag las dben pa nas bsam gtan bzhi pa'i bar du rdzogs par byas nas gnas te/_de ltar na dge slong sems bskyed pa la mkhas pa yin no/_/ji ltar na dge slong sems gnas pa la mkhas pa yin zhe na/_'di la dge slong ni kun du
[\[108b.4\]]bsten pa'i rgyu'i bar gyis gang nyams pa'i cha dang mthun pa'i bsam gtan de gnas pa'i cha dang mthun par byed de/_de ltar na dge slong de sems gnas pa la mkhas pa yin no/_/ji ltar na dge slong de sems ldang bar byed pa la mkhas pa yin zhe na/_'di la dge slong ni kun
[\[108b.5\]]du bsten pa'i rgyus gnas pa'i cha dang mthun pa'i bsam gtan de khyad par du gyur pa'i cha dang mthun par byed de/_de ltar na dge slong ldang bar byed pa la mkhas pa yin no/_/ji ltar na dge slong 'phel bar byed pa la mkhas pa yin zhe na/_'di la dge slong ni dge ba'i chos ma skyes pa
[\[108b.6\]]rnams zhes bya ba yang dag par spang ba nyid rgya cher bya ste/_de ltar na dge slong 'phel ba la mkhas pa yin no/_/ji ltar na dge slong 'bri ba la mkhas pa yin zhe na/_sdig pa mi dge ba'i chos skyes pa rnams zhes bya ba yang dag par spong ba gnyis kyis rgya cher bya ste/_de ltar na dge
[\[108b.7\]]slong 'bri ba la mkhas pa yin no/_/ji ltar na dge slong thabs la mkhas pa yin zhe na/_'di la dge slong ni 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa bsgom mo zhes bya ba la sogs pa rdzu 'phrul gyi rkang pa bzhi rgya cher sbyar te/_de ltar na dge slong thabs la
[\[109a\]]
[\[109a.1\]]mkhas pa yin no zhes 'byung ngo /_/mngon par sgrub pa'i sgo ni gang du tshig re re la yang mu bzhi la sogs pa ston pa ste/_mu bzhi pa la sogs pa la de dag gi tshig re re la yang gzhan bzhi la sogs pas thug pa med par mngon bar bsgrub par rig par bya'o/_/dper na
[\[109a.2\]]sangs rgyas rtsom pa'i mdo las/_bzhi po 'di dag ni byang chub sems dpa' sems dpa' chen po rnams kyi byang chub yongs su sbyong bar byed pa'i chos rnams te/_stong pa nyid sgom pa dang /_sems can thams cad la zhe 'gras pa med pa'i sems dang /_byang chub sems dpa' rnams la rtag tu phan
[\[109a.3\]]pa nye bar sgrub pa'i sems dang /_zang zing med pa'i sems kyis chos kyi sbyin pa yang dag par rab tu ston pa'o zhes bya ba bzhi ni bdag dang gzhan gyi don las brtsams te/_byang chub yongs su sbyong ba'i phyir mi mthun pa'i phyogs bzhi'i gnyen por rig par bya'o/_/mi mthun pa'i phyogs
[\[109a.4\]]bzhi ni snyoms par 'jug pa'i ro myang ba dang /_gnod sems dang /_nga rgyal dang rnyed pa dang /_bkur sti la sred pa'o/_/rnams grangs gzhan du na chos dang pos ni nyon mongs pa spong ba'i gnyen po bstan to/_/lhag ma rnams kyis ni rgyu gsum gyis theg pa dman pa yongs su spang bar bsten
[\[109a.5\]]te/_byang chub kyi sems kyis sems can thams cad nye bar 'dzin pa dang /_zhugs pa yongs su smin par byed pa dang /_ma zhugs pa 'jug par byed pas so/_/rnam grangs gzhan du na dang pos ni ye shes kyi tshogs yongs su bstan to/_/gsum gyis ni bsod nams kyi tshogs yongs su
[\[109a.6\]]bstan te/_nye bar 'dzin pa dang /_yongs su smin par byed pa dang /_'jug pa rnam pa re res kyang bsod nams kyi khyad par skyed pa'i phyir ro/_/yang rgyu gnyis kyis rig par bya ste/_bsam pas ni byams pa'i sems su'o/_/bsgrub pas ni thob pa dang lung nye bar ston par rig par bya'o/_/
[\[109a.7\]]chos bzhi dang ldan na byang chub sems dpa' stong pa nyid bsgom ste/_nang du sems su rnam par mi rtog pa dang /_mos pa la rab tu rnam par 'byed pa'i stobs skyed pa dang /_chos thams cad ji lta ba bzhin du rtogs par byed pa dang /_sgrib pa thams cad las rnam par thar pa ste/_'di
[\[109b\]]
[\[109b.1\]]dag gis ni gang la brten nas ji ltar bsgom pa de yongs su bsten to/_/gang la brten nas she na/_bsam gtan gyi pha rol tu phyin pa la'o/_/ji ltar bsgom zhe na/_so so'i skye bo'i lam gyis thos pa dang /_bsam pa'i stobs skyed pa dang /_slob pa'i lam dang mi slob pa'i lam gyis so/_/byang
[\[109b.2\]]chub sems dpa' chos bzhi dang ldan na/_sems can thams cad la zhe 'gras pa med pa'i sems dang ldan pa yin te/_byams pa bsgom pa dang /_sgrub pa rnam par mi 'khrugs pa dang /_mtshan ma la rnam par mi rtog pa dang /_skyo ba bzod pa'o/_/'dir yang gang la brten nas ji
[\[109b.3\]]ltar zhe 'gras pa med pa'i sems dang ldan pa yin pa de yongs su bstan to/_/gang la brten nas she na/_tshe rabs snga ma'i byams pa bsgoms pa las so/_/ji ltar zhe 'gras pa med pa'i sems dang ldan pa yin zhe na/_log par sgrub pa la gnas pa rnams la sems rnam par mi
[\[109b.4\]]'khrugs pa dang /_gnod par byed pa rnams la gnod par byed pa'i mtshan mar rnam par mi rtog pa dang /_gzhan la phan pa'i don du rtsol ba la yongs su mi skyo ba'o/_/byang chub sems dpa' chos bzhi dang ldan na byang chub sems dpa' rnams la rtag tu phan pa nye bar bsgrub pa yin te/_
[\[109b.5\]]bdag yongs su 'jal ba dang /_yang dag pa'i gdams pa la 'jug pa dang /_des shing 'grogs na bde ba dang /_mchod pa dang rnyed pa dang bkur sti dang /_bsnyen bkur bya ba nye bar sgrub pa'o/_/'dir yang gang la brten nas ji ltar nye bar bsgrub pa de yongs su bsten to/_/gang la
[\[109b.6\]]brten nas she na/_nga rgyal bcag pa la'o/_/ji ltar nye bar bsgrub ce na/_ji skad bstan pa rnam pa gsum gyis dma' ba dang mtshungs pa dang /_khyad par du 'phags pa'i byang chub sems dpa' rnams la go rims bzhin no/_/byang chub sems dpa' chos bzhi dang ldan na zang
[\[109b.7\]]zing med pa'i sems kyis chos kyi sbyin pa yang dag par rab tu ston te/_bar du gcod pa legs par rab tu rtogs pa dang /_rmongs pa dang bying ba sel ba la rab tu mkhas pa dang /_yid bde ba nye bar sgrub pa dang /_mgon byed pa'i chos las dga' ba'o/_/'dir yang gang la
[\[110a\]]
[\[110a.1\]]brten nas ji ltar yang dag par rab tu ston pa de yongs su bstan to/_/gang la brten nas she na/_rnyed pa dang bkur sti bar du gcod par byed pa nyid du legs par rtogs pa la'o/_/ji ltar yang dag par rab tu ston ce na/_rmongs pa rnams la yang dag par ston pa dang /_
[\[110a.2\]]bag med pa la chags pa dang /_bdag dman par 'dzin pas zhum pa rnams la yang dag par 'dzin du 'jug pa dang /_yang dag par gzengs bstod pa dang /_yang dag par zhugs pa rnams la yang dag par rab tu dga' bar byed pa dang /_rang bzhin gyis chos la dga' bas so/_/de
[\[110a.3\]]ltar bzhi pa gzhan ni bzhi pa dang po'i tshig rab tu dbye ba mngon par sgrub par rig par bya'o/_/rab tu phye nas kun tu bstan pa rnam par nges pa ni ji skad du bstan pa'i phung po la sogs pa'i chos rnams la gcig nas rtogs pa la sogs par ci rigs par sbyar ro/_/de la gcig nas
[\[110a.4\]]rtogs pa zhes bya ba'i dri ba ni gang gis chos gcig chos lhag ma gzhan rnams dang lhan cig tu re re nas dris nas de bor te/_des gnyis pa yang gzhan rnams dang /_lhan cig tu 'dri ba'o/_/de bzhin du re re nas thams cad 'dri ba ste/_dper na gang mig gi skye mched dang ldan pa de
[\[110a.5\]]gzugs kyi skye mched dang yang ldan nam/_gang gzugs kyi skye mched dang ldan pa de mig gi skye mched dang yang ldan nam zhes bya ba ni tshig gong ma dang sbyar ba'o/_/gang mig gi skye mched dang ldan pa de rna ba'i skye mched dang yang ldan nam zhes bya ba 'di la mu bzhi'o/_/de bzhin du de yid
[\[110a.6\]]kyi skye mched dang yang ldan nam zhes bya ba'i bar du 'di la mu ci rigs su sbyar bar bya'o/_/de la chos kyi skye mched dang yang ldan nam zhes bya ba 'di ni tshig gong ma dang sbyar bar bya'o/_/gzugs kyi skye mched dang ldan pa gang yin pa de mig gi skye mched dang yang ldan nam/_gang mig
[\[110a.7\]]gi skye mched dang ldan pa de gzugs kyi skye mched dang yang ldan nam zhes bya ba 'di ni tshig 'og ma dang yang sbyar ba'o/_/gang gzugs kyi skye mched dang ldan pa de rna ba'i skye mched dang yang ldan nam zhes bya ba 'di yang tshig 'og ma dang sbyar bar bya'o/_/de bzhin du chos kyi skye mched dang yang ldan
[\[110b\]]
[\[110b.1\]]nam zhes ci rigs su sbyar bar bya'o/_/gang rna ba'i skye mched dang ldan pa de ni mig gi skye mched dang yang ldan nam zhes bya ba 'di la mu bzhi'o/_/de bzhin du chos kyi skye mched kyi bar du yang sbyar bar bya'o/_/de ltar re re nas gsal ba'i tshul gyis skye mched thams cad phan tshun du
[\[110b.2\]]sbyar bar bya'o/_/tshig gong ma dang sbyor ba gnyis gnyis po ni chos 'ga' zhig la brtsams nas phan tshun dris na chos gong ma la brten nas gang lung ston pa ste/_dper na shes pa gang yin pa de shes bya yang de'am/_shes bya gang yin pa shes pa yang de'am zhes bya ba'i ni tshig gong
[\[110b.3\]]ma dang sbyor ba ste/_shes pa gang yin pa de shes bya yang de yin no/_/shes bya yin la shes pa ma yin pa'ang yod de/_de las gzhan pa'i chos rnams so/_/tshig 'og ma dang sbyor ba ni/_de bzhin du gnyis gnyis dris pa la gang phyi ma la brten nas lung ston pa ste/_dper na
[\[110b.4\]]gzung ba gang yin pa de 'dzin pa'ang de'am/_'dzin pa gang yin pa de gzung ba'ang de'am zhes bya ba ni tshig 'og ma dang sbyor ba ste/_'dzin pa gang yin pa gzung ba yang de'o/_/gzung ba yin la 'dzin pa ma yin pa'ang yod de/_gzugs la sogs pa yul lnga po dag dang
[\[110b.5\]]mtshungs par ldan pa ma gtogs pa'i chos kyi skye mched do/_/mu gnyis pa ni gang du mu gnyis ston pa ste/_de las gzhan med pa'i phyir ro/_/dper na phung po rnam par gzhag pa dang /_khams rnam par gzhag pa la brten nas brjod pa ste/_phung po'i grangs gang yin pa
[\[110b.6\]]khams kyi grangs kyang de'am/_khams kyi grangs gang yin pa phung po'i grangs kyang de'am zhes bya ba ni mu gnyis pa ste/_phung po'i grangs yin la khams kyi grangs ma yin pa'ang yod de gzugs kyi phung po dang rnam par shes pa'i phung po'o/_/'di ltar gzugs kyi phung
[\[110b.7\]]po'i mtshan nyid mtha' dag gam rnam par shes pa'i phung po'i mtshan nyid mtha' dag khams gcig tu gyur pa med do/_/khams kyi grangs yin la phung po'i grangs ma yin pa'ang yod de/_chos kyi khams so/_/mu gsum pa ni gang du mu gsum pa kho na ston pa ste/_dper
[\[111a\]]
[\[111a.1\]]na phung po'i grangs gang yin pa skye mched kyi grangs kyang de'am/_skye mched kyi grangs gang yin pa phung po'i grangs kyang de'am zhes bya ba ni mu gsum pa ste/_phung po'i grangs yin la skye mched kyi grangs ma yin pa'ang yod de/_gzugs kyi phung
[\[111a.2\]]po'o/_/skye mched ni grangs yin la phung po'i grangs ma yin pa'ang yod de/_chos kyi skye mched do/_phung po'i grangs kyang yin la skye mched kyi grangs kyang yin pa'ang yod de/_rnam par shes pa'i phung po dang yid kyi skye mched do/_/gnyi ga ma yin pa'i grangs ni
[\[111a.3\]]phung po dang skye mched la med do/_/mu bzhi pa ni gang du mu bzhi ston pa ste/_dper na mig gi dbang po dang ldan pa gang yin pa rna ba'i dbang po dang ldan pa'ang de'am/_rna ba'i dbang po dang ldan pa gang yin pa mig gi dbang po dang ldan pa'ang de'am zhes bya ba ni mu bzhi pa
[\[111a.4\]]ste/_mu dang po ni mig skyes shing ma nyams la 'on pa'o/_/mu gnyis pa ni rna ba skyes shing ma nyams la long ba'o/_/mu gsum pa ni mig dang rna ba skyes la ma nyams pa'o/_/mu bzhi pa ni rnam pa de dag ma gtogs pa'o/_/de de bzhin no zhes bya ba ni gang dris pa lung du bstan pa la de
[\[111a.5\]]bzhin no zhes brjod pa ste/_de de bzhin no zhes khas len ces bya ba'i tha tshig go/_/dper na gang mi rtag pa de dag thams cad 'dus byas yin nam/_'dus byas gang yin pa de dag thams cad mi rtag pa'am zhes dris pa la de bzhin no zhes bstan par bya'o/_/spang ba ni gang du ma yin
[\[111a.6\]]no zhes ba ste/_dper na phung po lnga las ma gtogs pa'i 'du byed rnams bden pa gang dag gis bsdus zhes zer ba la phung po lnga las ma gtogs pa'i 'du byed dag med do zhes spong ba'o/_/yang dag par dri ba rnam par nges pa ni rnam pa brgyad de/_ci zhes bstan pa ni
[\[111a.7\]]'di lta ste/_su zhig mi dmigs she na/_shes rab kyi pha rol tu phyin pa thob pa'i byang chub sems dpa'o/_/ci mi dmigs she na gzung ba'i mtshan nyid dang 'dzin pa'i mtshan nyid do/_/gang gis mi dmigs she na/_shes rab kyi pha rol tu phyin pas so/_/ci'i phyir
[\[111b\]]
[\[111b.1\]]mi dmigs she na/_sems can thams cad yongs su bskyab pa dang /_bla na med pa yang dag par rdzogs pa'i byang chub par bya ba'i phyir ro/_/gang las mi dmigs she na/_sangs rgyas 'byung ba mnyes par byed pa dang /_dam pa'i chos nyan pa dang /_tshul bzhin yid
[\[111b.2\]]la byed pa dang /_chos kyi rjes su mthun pa'i chos sgrub pa las so/_/gang dag gi mi dmigs she na/_chos thams cad kyi'o/_/gang du mi dmigs she na mos pas spyod pa'i sa nas sa bcu pa'i bar du'o/_/rnam pa du zhig mi dmigs she na/_rnam pa bcu gcig ste/_
[\[111b.3\]]skyes nas 'gags pa dang /_ma skyes pa dang /_mngon du gyur pa dang /_rgyu'i stobs las byung ba dang /_mdza' bo'i stobs las byung ba dang /_chos thams cad mi dmigs pa dang /_stong pa nyid mi dmigs pa dang /_nga'o snyam pa'i nga rgyal dang bcas pa dang /_nga'o
[\[111b.4\]]snyam pa'i nga rgyal med pa dang /_tshogs ma bsags pa dang /_tshogs bsags pa ste/_mi dmigs pa 'di dag ni gang ci yang rung ste/_'das pa dang ma 'ongs pa dang da ltar byung ba dang /_nang dang phyi dang /_rags pa dang phra ba dang /_ngan pa dang bzang po dang /_rgyang ring
[\[111b.5\]]ba dang thag nye ba zhes bya ba 'di dag gi go rims kyi tshul gyis blta bar bya'o/_/ci zhes bstan pa la ji lta bar gang zhes bstan pa la yang de bzhin no zhes bya ba 'di la gang zhig mi dmigs pa dang /_gang dang /_gang gis dang /_gang gi phyir dang /_gang las dang
[\[111b.6\]]gang gi dang /_gang du mi dmigs pa dang /_ji snyed cig mi dmigs pa'o/_/yang rnam par nges pa'i lam bzhi ste/_sun 'byin par byed pa la sogs pa'o/_/de la sun 'byin par byed pa ni gzhan gyi phyogs nyes par smras pa la/_'di legs pa ma yin no zhes
[\[111b.7\]]sel bar byed pa'o/_/sgrub par byed pa ni rang gi phyogs legs par smras pa la 'di ni legs pa'o zhes 'jog par byed pa'o/_/gcod par byed pa ni gzhan dag gi the tshom skyed pa'am/_ma skyes pa la rnam par nges par sbyin par byed pa'o/_/khong du chud par byed pa ni don de
[\[112a\]]
[\[112a.1\]]dang de dag la rmongs pa rnams la don de ston par byed pa'o/_/bya ba sgrub pa rnam par nges pa ni 'jig rten phan tshun du 'tsho ba'i thabs la sogs pa'i dgos pa sgrub pa'o/_/'jug pa rnam par nges pa ni theg pa gsum po dag las theg pa gang la 'jug par
[\[112a.2\]]bya zhing zhugs par bya zhes rnam par spyod pa'o/_/mos par rnam par nges pa ni thos pa las byung ba'i shes rab kyis ji ltar thos pa bzhin du yid ches pa'o/_/rigs pas rnam par nges pa ni bsam pa las byung ba'i shes rab kyis snga phyi'i dgongs pa yongs su 'jal ba'o/_/'bel
[\[112a.3\]]pa'i gtam gyis rnam par nges pa ni ji ltar thos pa dang bsam pa rnams dri ba dang phyir zhing dri bar bya ba'i tshul gyis phan tshun chos la rdzogs par longs spyod pa'o/_/rab tu rtogs pas rnam par nges pa ni mthong ba'i lam ste/_des bden pa rab tu rtogs pa'i phyir ro/_/rnam par
[\[112a.4\]]dag pas rnam par nges pa ni bsgom pa'i lam ste/_des nyon mong pa ma lus par rnam par spong ba'i phyir ro/_/mngon par bsgrub pas rnam par nges pa ni khyad par can gyi lam ste/_des yon tan khyad par can mngon par sgrub pa'i phyir ro/_/tshig rab tu dbye ba rnam par nges
[\[112a.5\]]pa ni gnyis pa dang gsum pa dang bzhi ba la sogs pa'i rnam pa mngon par sgrub pa'i sgo nas chos ston pa la mtha' yas so/_/lhun gyis grub pa dang rtsol ba tsam gyi don thams cad 'grub pa rnam par nges pa ni de bzhin gshegs pa'i ye shes te/_sngon gyi rtsol ba med par yang don
[\[112a.6\]]thams cad la rtsol ba'i mdo las chags pa med pa dang /_thogs pa med pa'i ye shes kyi mthong ba 'jug pa'i phyir ro/_/smra ba rnam par nges pa ni smra ba dang /_smra ba'i zhal ce ba la sogs pa la mkhas pa ste/_de la smra ba ni tshig thams cad do/_/rmad khyer bar smra ba ni 'jig rten
[\[112a.7\]]na rnam par smra ba'o/_/rtsod par smra ba ni mi mthun par smra ba'o/_/tshig ngan par smra ba ni smad par smra ba'o/_/mthun par smra ba ni rjes su mthun par smra ba'o/_/gdams par smra ba ni khong du chud par bya ba'i phyir smra ba'o/_/smra ba'i zhal ce ba ni gang du smra bar bya ba ste/_'di lta ste/_rgyal po'i
[\[112b\]]
[\[112b.1\]]pho brang ni gang na rgyal po nyid bzhugs pa'o/_/bskos pa 'du ba'i sa ni gang du rgyal pos bskos pa rnams 'du ba'o/_/'dus pa ni tshong pa la 'dus pa la sogs pa'o/_/tshad mar rung ba'i zla grogs ni gang dag gi tshig smra ba dang phyir rgol ba gnyi gas mi gcod pa'o/_/dge sbyong dang bram
[\[112b.2\]]ze chos dang don la mkhas pa rnams ni gang dag bstan bcos de dang de dag gi tshig dang don la blo byang ba'o/_/smra ba'i gzhi ni gang la brten nas smra bar bya ba ste/_'di lta ste sgrub pa dang grub pa'o/_/de la ngo bo nyid sgrub pa ni bdag gi ngo bo nyid dang /_chos kyi ngo bo nyid de yod do
[\[112b.3\]]zhe'am/_med do zhes bya ba'o/_/khyad par sgrub pa ni bdag gi khyad par dang chos kyi khyad par te/_thams cad du song ba'am/_thams cad du song ba ma yin pa'am/_rtag pa'am mi rtag pa'i gzugs can nam gzugs can ma yin pa zhes bya ba la sogs pa'i rnam pa su'o/_/dam bca' ba
[\[112b.4\]]ni bdag 'dod pa sgrub pa'i don gzhan la go bar ston pa zhes bya ba la/_gal te sgrub pa ma smos na bdag gi phyogs grub zin pa yang gzhan dag la bstan par dam bca' bar 'gyur ro/_/bdag 'dod pa'i don ma smos na ni gzhan gyi phyogs bsgrub pa'i tshig kyang dam bca'
[\[112b.5\]]bar 'gyur ro/_/gzhan ma smos na ni gcig pu yang tshig de dam bca' bar 'gyur ro/_/gal te go bar ma smos na ni lus kyi don de brda spyod pa yang dam bca' bar 'gyur ro/_/gal te ston pa ma smos na ni nyan pa rnams kyis don de ma shes na yang dam bca' bar 'gyur ro/_/ji
[\[112b.6\]]ltar bstan pa bzhin du rnam par gzhag pa la nyes pa 'di dag thams cad med par 'gyur te/_de lta bas na 'di rnam par gzhag par rig par bya'o/_/gtan tshigs ni sgrub pa nyid la ma grags pa'i don yid ches par byed pa'i rgyu mngon sum du dmigs pa dang /_mi dmigs
[\[112b.7\]]par bsnyad pa'o zhes bya ba la/_yid ches par byed pa'i rgyu'i don 'dir gtan tshigs kyi don zhes bya bar ston te/_'di ltar mngon sum du dmigs pa dang /_ma dmigs pa zhes bstan pa 'dis sgrub pa de nyid la ma grags pa'i don la yid ches pa skye ba ste/_des na de bsnyad pa'i rgyur
[\[113a\]]
[\[113a.1\]]gyur pa'i phyir gtan tshigs zhes bya'o/_/mngon sum du dmigs pa dang ma dmigs pa ni ngo bo nyid kyi tshul dang rtags kyi dbang du byas par rig par bya'o/_/dpe ni mtha' mthong ba dang /_mtha' ma mthong ba mtshungs par sbyar zhing bsnyad pa'o zhes bya ba ni
[\[113a.2\]]grags pa'i cha dang ma grags pa'i cha rtogs par bya ba'i phyir/_bsnyad ces bya ba'i tha tshig go/_/nye bar sbyor ba ni de'i rigs kyi chos lhag ma de dang 'dra ba la de'i chos sbyar ba'i phyir tshul gyis mthun par bsnyad pa'o zhes bya ba ni ji ltar bsgrub pa'i don yan lag gsum gyis bsgrubs
[\[113a.3\]]pa de bzhin du/_lhag ma de dang 'dra ba sgrub pa grub pa rnams la yang sgrub pa'i don gyis chos sbyar ba'i phyir ro/_/tshul gyis mthun par bsnyad cing rigs pa 'dra bar ston pa ni nye bar sbyar bar bya'o/_/mjug sdud pas ni mthar phyin par bsnyad pa'o zhes bya ba ni gang gi phyir de ltar rigs pas
[\[113a.4\]]legs par 'thad pa de'i phyir de ni de bzhin no zhes bya ba de ni mjug sdud du rig par bya'o/_/dam bca' ba la sogs pa 'di dag gi dper brjod pa tsam 'di rab tu bstan par bya ste/_dper na rtsod pa'i phyir rgol ba dang bcas pa de la bdag med par smra bas bdag med do zhes bya ba'i
[\[113a.5\]]tshig 'di dam bca' ba'o/_/phung po la bdag tu 'dogs pa la nyes pa rnam pa bzhi dmigs pa'i phyir zhes bya ba ni gtan tshig te/_bdag de la 'dogs na phung po'i mtshan nyid du'am/_phung po rnams la'am/_phung po rnams las gzhan pa'am/_phung po med pa zhig tu
[\[113a.6\]]gdags grang na/_de gal te phung po'i mtshan nyid ces byar ni phung po de dag rang dbang med par rten cing 'brel par 'byung ba dang /_'jig pa'i chos can te/_bdag de'i mtshan nyid du mi 'thad pas nyes par 'gyur ro/_/ji ste phung po rnams la 'dogs na ni des na phung po
[\[113a.7\]]mi rtag pa la brten pas bdag mi rtag par 'gyur ba'i phyir nyes par 'gyur ro/_/ji ste phung po dag las gzhan du 'dogs na ni des na bdag lus med cing sgrim mi dgos pa'i phyir nyes par 'gyur ro/_/gal te phung po med par 'dogs na ni/_rang bzhin gyis grol ba ma 'dres
[\[113b\]]
[\[113b.1\]]pa yin pas thar par bya ba'i phyir 'bad pa don med pa'i nyes par 'gyur ro/_/da ltar la 'das pa 'dogs pa bzhin no zhes bya ba ni dpe'o/_/'das pa de yod pa'i mtshan nyid kho nar 'dogs pa na de ltar gyi mtshan nyid du'am/_da ltar byung ba'am/_de ltar byung ngam sa gzhan du'am/_
[\[113b.2\]]da ltar byung ba la mi ltos pa zhig tu gdags grang na/_de gal te da ltar gyi mtshan nyid du 'dogs na ni des na da ltar ni byung la ma 'gags pa yin pas de'i mtshan nyid 'das pa yang byung la ma 'gags pa'i mtshan nyid kyis nyes par 'gyur ro/_/ji ste da ltar la 'dogs na des na ma
[\[113b.3\]]'gags pa ni 'gags pa'i bdag nyid dang 'brel bar mi rung bas nyes par 'gyur ro/_/ji ste da ltar las gzhan du 'dogs na ni des na da ltar bor na dngos po de ci yang mi dmigs te/_de la de 'dogs pa nyes par 'gyur ro/_/ji ste da ltar la mi ltos na ni des na 'dus ma byas kyang
[\[113b.4\]]'das par 'gyur bas nyes par 'gyur ro/_/'das pa de ni mtshan nyid nyams pa'i phyir mtshan nyid kyis med par grub bo/_/de'i phyir da ltar la 'dogs pa la nyes pa bzhi grub pa 'dis/_bdag med pa ma grub pa yang phung po la 'dogs pa la nyes pa rnam pa bzhi dmigs pa'i phyir
[\[113b.5\]]med par rab tu grub bo/_/de ltar bdag tu phyin ci log pa bkag nas rig pa 'dis rtag pa la sogs pa yang med do zhes 'dra bar ston pa ni nye bar sbyar ro/_/gang gi phyir de de ltar yin pa de'i phyir phung po lnga ni mi rtag pa nas bdag gi ba med pa'o zhes bya ba ni mjug sdud do/_/mngon
[\[113b.6\]]sum ni rang gi don yod cing snang la ma nor ba'o zhes bya ba de la rang gi don ni 'di lta ste/_mig gi gzugs so/_/yod pa smos pa ni bum pa la sogs pa'i rdzas 'jig rten na mngon sum du grags pa rnams mngon sum ma yin pa gsal ba'i phyir te/_brtags pa tsam gyi phyir ro/_/snang ba smos
[\[113b.7\]]pa ni bsgrib pa la sogs pa mi dmigs pa'i rgyu rnams kyis mi snang bar 'gyur ba'i yul bsal ba'i phyir ro/_/ma nor ba smos pa ni mgal me bskor ba dang /_sgyu ma dang /_smig rgyu la sogs pa bstsal ba'i phyir ro/_/rjes su dpag pa ni mngon sum gyi lhag ma la yid ches pa'o
[\[114a\]]
[\[114a.1\]]zhes bya ba la/_mngon sum las gzhan pa gang yin pa ni lhag mthong mngon sum ma yin pa ste/_nges par de dang lhan cig gnas par mthong ba la sngar rab tu grub pa'o/_/mngon sum de la de lta bas na de las gzhan pa lhag ma la 'dir ni 'di de dang lhan cig gnas
[\[114a.2\]]pa yin no zhes yid ches par 'gyur ba de mngon sum sngon du song ba'i rjes su dpag pa ste/_dper na du ba mthong ba la me lta bu'o/_/yid ches pa'i lung ni de gnyi ga dang mi 'gal bar ston pa ste/_nye bar bstan pa gang la mngon sum dang rjes su dpag pa de rnam pa thams cad du
[\[114a.3\]]'gal ba med cing 'khrul pa med pa ste/_yid ches pa'i lung ni yid ches par byed pa'i phyir ro/_/smra ba'i rgyan ni gang dang ldan na smra ba smra bar byed pa'i tshe shin tu mdzes pa'o/_/de yang bdag dang gzhan gyi gzhung lugs shes pa la sogs pa ste/_de la bdag dang gzhan gyi gzhung
[\[114a.4\]]lugs shes pa ni rang gi grub pa'i mtha' dang gzhan gyi grub pa'i mtha' las brtsams te/_tshig dang don snga phyi rgyun chags par rnam par ston par lcogs pa'o/_/tshig zur phyin pa phun sum tshogs pa ni sgra smra ba 'og nas 'byung ba'i gtam gyis nyes pa las bzlog pa ste/_cal
[\[114a.5\]]col la sogs pa med pa'i phyir ro/_/mi 'jigs pa ni du ma btsun pa dang mngon par zhen pa can mkhas pa dag 'dus par smra zhing /_bag tsha ba med pa la 'dzem pa med pa'o/_/brtan pa ni phyir rgol ba'i tshig mjug tu phyin par bsdad nas yid dal du smra ba'o/_/mthun par byed pa
[\[114a.6\]]ni rang bzhin gyis bzang bas gzu bo dang phyir rgol ba'i sems dang mthun pa'o/_/smra ba chad pas bcad pa ni gang gis smra ba chad pas bcad ces bya ba ste/_de yang gtam rjes bcad pa la sogs pa'o/_/de la gtam rjes bcad pa la ni bdag gi ni ma legs so/_/khyod kyi
[\[114a.7\]]ni legs so zhes bya ba la sogs pa'i rnam pa rnams kyis rang dang gzhan gyi smra ba'i skyon dang yon tan khas blang ba'o/_/gtam 'phro lus pa ni gzhan nas gzhan du brgyud pa la sogs pas bskal pa'o/_/gtam gyi nyes pa ni cal col la sogs pa'i tshig go/_/de la cal col
[\[114b\]]
[\[114b.1\]]ni gang skabs bor te/_gtam sna tshogs rgyas par byed pa'o/_/'khrugs pa ni gang khros pas g.yeng ba dang /_dga' bas g.yeng ba'o/_/brda phrad du mi rung ba ni gang chos dang don 'khor dang phyir rgol ba rnams kyis ma zin pa'o/_/ran pa ma yin pa ni gang tshig lhag ma dang zlos pa dang
[\[114b.2\]]nyungs pa'o/_/don dang ldan pa ma yin pa ni de rnam pa lngar blta bar bya ste/_don med pa dang /_don dang bral ba dang /_rigs pa dang bral ba dang /_sgrub par mtshungs pa dang ltag chod dang ldan pa ste/_don mi dmigs pa'i phyir ro/_/don dang ma 'brel pa'i phyir ro/_/ma nges pa'i
[\[114b.3\]]phyir ro/_/grub pa yang bsgrub dgos pa'i phyir ro/_/tshul bzhin ma yin pa dang /_tshogs par 'byung ba ma yin pa dang /_smra ba thams cad dang ldan pa'i phyir ro/_/dus tshigs ma yin par smra ba ni gang sngar smra bar bya ba de phyis smra ba dang /_phyis smra bar bya ba de sngar smra bar bya'o/_/
[\[114b.4\]]mi rtag pa ni gang dam bcas nas smod pa dang /_smad nas yang dam 'cha' ba dang /_myur ches pas ha cang rtab rtab por gyur te mi gsal ba'o/_/tshig mi gsal ba ni gang sgra'i mtshan nyid dang 'gal ba dang /_phyir ma bzlas par len smras pa dang /_legs par sbyar ba las brtsams
[\[114b.5\]]te/_tha mal pas mthar phyung ba dang /_tha mal pa las brtsams te legs par sbyar bas mthar phyung ba'o/_/tshig rgyun chags pa ma yin pa ni/_gang bar skabs su tshig dang spobs pa thogs pa dang rgyun chad pa'o/_/smra ba las byung ba ni gang gis smras pa las byung ba ste/_smra ba'i
[\[114b.6\]]yon tan dang nyes pa brtags nas mi byed pas 'byung ba ni chad pa'i gnas su mi 'gyur ba'i phyir ro/_/byed pas 'byung ba ni lcogs pa'i phyir ro/_/de la phyir rgol ba snod ma yin pa ni mi dge ba'i gnas nas bslang ste/_dge ba'i gnas su gzhag par mi nus pa'o/_/'khor yon
[\[114b.7\]]tan med pa ni tshogs pa rung ba ma yin pa dang /_mngon par zhen pa can dang /_phyogs su lhung ba la sogs pa'o/_/bdag kyang mi mkhas pa ni smra ba nas smra ba'i rgyan gyi bar la ma byang ba'o/_/de las bzlog pa ni 'khor snod du gyur pa la sogs par rig par bya'o/_/smra ba la gces spras
[\[115a\]]
[\[115a.1\]]byed pa'i chos rnams ni gang dag smra ba rnams la gdon mi za bar dgos pa ste/_'di ltar gzhan gyi gzhung lugs la mkhas pa ni smra ba la gces spras byed pa'i chos te/_des gtam gyi gzhi thams cad du smra bar byed do/_/lhag ma rnams ni go sla bas ma
[\[115a.2\]]bshad do/_/dge ba'i phyogs la brtson pa zhes bya ba gsungs nas nan tan snying por byed pa zhes bka' stsal pa ni bsam pa rnam par dag pa bstan pa'i phyir te/_rnyed pa dang bkur sti la sogs pa'i rgyur thos pa la sogs pa dge ba'i phyogs la brtson pa ma yin zhes bya ba'i tha tshig go/_/
[\[115a.3\]]sems can bsdus pa ni nyan thos la sogs pa las bye brag tu bya ba'i phyir te/_gzhan la phan par sgrub pa lhur len ces bya ba'i tha tshig go/_/de ltar bdag la phan pa dang /_gzhan la phan par zhugs pa ni myur du bla na med pa yang dag par rdzogs pa'i byang chub mngon par rdzogs par 'tshang rgya ba
[\[115a.4\]]zhes bya ba 'di ni tshig 'di dag gi mtshams sbyar bar rig par bya'o/_/mi rtsod par smra bar byed du zin kyang theg pa chen po'i chos ni rang bzhin gyis zab pa'i phyir kun shes pa dkon na rtsod pas lta smos kyang ci dgos/_gang dag dang lhan cig tu rtsod pas smra bar bya ba'i phyir/_smra ba de dag kun
[\[115a.5\]]shes par bya ba'i bsam pas phyir smra ba ma yin gyi skyon gdags pa'i bsam pas so/_/gzu bo gang dag gi mdun du de smra bar bya ba'i tshogs de dag kyang rung ba ma yin zhing bya ba ma yin pa'am/_mngon par zhen pa can dag go/_/smra bar bya ba thams cad kyang phal cher nyes pa drug
[\[115a.6\]]dang ldan pa yin te/_'di ltar smra bar byed pa na yang res 'ga' byung rgyal du phyogs ngan pa yang yongs su bzung nas mngon par zhen pa dang /_tshig dor dang ltag chod dang /_chad pa'i gnas rnams la yang sbyor ba dang /_tshig mjug tu phyin phyin du mi sdod par dus ma yin par smra
[\[115a.7\]]bar rtsom pa dang /_phyir rgol bas legs par smras kyang khyad du gsod de smod ces bya ba'i tha tshig go/_/tshig brlang po yang smra ba ste/_des phyir rgol ba la sogs pa'i sems 'khrugs par byed pa dang bdag kyang de dag la sems 'khrugs pa zhes bya ba'i nyes pa 'di drug dang ldan pa
[\[115b\]]
[\[115b.1\]]yin no/_/nye bar zhi ba ni smra ba dkon no/_/nye bar ma zhi ba la ni gang gis gzhan dad pa thob par 'gyur ba dang /_rnam par grol ba'i gnas dang ldan pa dang /_rang gi sems mnyam par 'jog par 'gyur ba dang /_gzhan gyi sems bsrung ba dang /_rang gi sems bsrung ba gnyi ga dkon
[\[115b.2\]]no/_/smra ba phal cher ni ji ltar na bdag rgyal bar 'gyur zhing pha rol pham par 'gyur snyam pa'i sems de kun du 'byung ngo /_/de yod na yongs su gdung ba'i sdug bsngal gyis kun nas nyon mongs par 'gyur ro/_/de yod na bde ba la gnas par mi 'gyur ro/_/de'i phyir rgyun mi chad par
[\[115b.3\]]dge ba'i phyogs la sbyor bar mi nus so/_/de'i phyir khyad par thob par bya ba la ma thob pas yongs su nyams par 'gyur ro/_/pha dang ma ni bsad byas shing /_/zhes bya ba'i tshigs su bcad pa 'di ni 'jig rten na gang shin tu kha na ma tho ba sdig tor rtsi ba da brjod pa'i yi ge rnams rnam par
[\[115b.4\]]dag par yongs su bsgyur ba'o/_/'jig rten na shin tu kha na ma tho bar grags pa ni skye bo bla ma bsad pa dang /_skye bo chen po bsad pa'o/_/skye bo bla ma de yang rnam pa gnyis te/_so sor nges pa dang /_'jig rten dang thun mong ba'o/_/'jig rten dang thun mong ba la yang
[\[115b.5\]]rnam pa gnyis te/_yongs su skyong bar byed pa dang /_sbyin gnas so/_/de la so sor nges pa'i skye bo bla ma ni pha dang ma'o/_/skyong bar byed pa ni rgyal po'o/_/sbyin gnas ni bram ze gtsang sbra can rnams te/_de dag ni shin tu dag par grags pa'i phyir ro/_/de dag thams cad bsad na ni skye bo bla ma
[\[115b.6\]]bsad pa zhes bya'o/_/skye bo chen po bsad pa ni yul 'khor 'khor dang bcas bcom nas zhes bya ba'o/_/'khor ni ba lang dang /_rta dang /_rnga mo dang /_ma he la sogs par rig par bya'o/_/ji ltar yi ge 'di dag dag par yongs su bsgyur zhe na/_ma la sogs pa bsad pa'i tshig ni
[\[115b.7\]]sred pa la sogs pa spong bar yongs su bsgyur ba'i phyir te/_go rims bzhin du sred pa dang /_las kyi sred pa dang /_nye bar len pa dang bcas pa'i rnam par shes pa dang /_lta ba dang /_tshul khrims dang /_brtul zhugs mchog tu 'dzin pa gnyis dang /_skye mched drug spyod yul
[\[116a\]]
[\[116a.1\]]dang bcas pa'i dbang du byas nas/_ma la sogs par blta bar bya ste/_de dang 'dra ba'i phyir ro/_/de la sred pa ni mngon par grub pa'i rgyu'o/_/las kyi srid pa ni skye ba'i rgyu ste/_de ni bsgom pa'i bag chags skyed pa'i tshul gyis pha lta bur blta bar bya'o/_/
[\[116a.2\]]rgyu 'di gnyis las ni nye bar len pa dang bcas pa'i rnam par shes pa 'byung ngo /_/de de ltar byung na thar pa 'dod du zin kyang mchog tu dag par yid ches par byed pa'i mchog tu 'dzin pa gnyis thar pa thob pa la gegs byed do/_/'di gnyis gtsang sbra can dang 'dra ba ni 'di lta bur rig
[\[116a.3\]]par bya ste/_'di ltar mchog dang 'dag par mngon par zhen pa'o/_/rnam par shes pa de'i gnas dang dmigs pa'i dngos pos skye mched drug spyod yul dang bcas par rig par bya'o/_/yid mi ches dang byas mi gzo/_/zhes bya ba'i tshigs su bcad pa 'di ni/_don ngan pa brjod pa'i yi ge
[\[116a.4\]]rnams mchog gi don du yongs su bsgyur ba'o/_/'jig rten na ngan pa rnam pa bzhi ste/_yid kyi las ngan pa dang /_lus kyi las ngan pa dang /_ngag gi las ngan pa dang /_longs spyod ngan pa'o/_/yid kyi las ngan pa yang rnam pa gnyis te/_dge ba la 'jug pa dang /_mi mthun pas yid mi
[\[116a.5\]]ches pa ste/_/'jig rten pa rol la sogs pa la yid mi ches pas/_sbyin pa la sogs pa la mi sbyor ba'i phyir ro/_/mi dge ba la 'jug pa dang /_mthun pas byas pa mi gzo ba ste/_sngon phan btags pa la mi lta bar ma gsod pa la sogs pas nyes par spyod pa la yang mi 'dogs pa'i phyir
[\[116a.6\]]ro/_/lus kyi las ngan pa ni khyim 'bigs pa'i rkun po ste/_'tsho ba shin tu smad pa'i phyir ro/_/ngag gi las ngan pa ni brdzun du smra ba la sogs pa lhur len pa ste/_de lta bu dang ldan pa ni tshogs pa la sogs pa'i nang du 'jug tu mi rung ba'i phyir ro/_/longs spyod ngan pa ni/_khyi dang /_
[\[116a.7\]]bya rog dang /_yi dwags la sogs pa ste/_skyugs pa za ba'i phyir ro/_/ji ltar yi ge 'di dag mchog gi don du yongs su bsgyur zhe na/_yid mi ches pa la sogs pa'i tshig rnams ni dgra bcom par yongs su bsgyur ba'i phyir ro/_/de la yid mi ches pa ni rnam par grol ba'i
[\[116b\]]
[\[116b.1\]]ye shes mthong ba dang ldan pas rang gi yid ches pa'i phyir ro/_/byas pa mi gzo ba ni 'dus ma byas pa mya ngan las 'das pa shes pa'i phyir ro/_/khyim 'bigs par byed pa ni yang srid par nying mtshams sbyor ba'i rgyu nyon mongs pa spangs pa'i phyir ro/_/go skabs bcom zhes bya ba ni/_phyi ma la 'gro
[\[116b.2\]]ba thams cad du sdug bsngal mngon par mi 'grub pa'i phyir ro/_/skyugs pa za ba ni mthong ba'i chos la yo byad kyi stobs kyis lus 'dzin kyang longs spyod dang srog la re ba med pa'i phyir ro/_/snying po med la snying por shes/_/zhes bya ba'i tshigs su bcad pa 'di'i don snga ma bzhin du bshad par
[\[116b.3\]]bya'o/_/'di'i lus ni byang chub sems dpa'i ting nge 'dzin la brten nas mthong ba dang /_bsgom pa'i lam gnyis kyis byang chub chen po la reg pa'o/_/ser sna'i chos nyid 'phel bar byed pa ni bag chags dang bcas pa'i sems ser sna'i bag la nyal spangs pas de'i de bzhin nyid gnas gyur
[\[116b.4\]]pa mngon du byed pa'i phyir ro/_/sbyin pas yongs su skyo ba ni yun ring por sbyin pa'i rgyu mchog tu bya dka' bas ngal bar bya ba khas blangs pa'i phyir ro/_/slong ba la tshig pa za ba ni rang gis len par 'dod pas slong ba dang mi mthun pa'i phyir ro/_/res 'ga' ni ci yang sbyin par mi byed
[\[116b.5\]]pa ni dngos po thams cad rtag tu sbyin pa'i phyir ro/_/sbyin pa las ring du gyur pa ni nye ba la sbyin pa la sogs pa yongs su spangs pa'i phyir ro/_/tshangs par spyod pa dang ldan pa zhes bya ba ni/_'jig rten las 'das pa'i lam dang ldan zhes bya ba'i tha tshig go/_/'khrig pa las gzhan du
[\[116b.6\]]'khrig pas nges par 'byung ba mi 'tshol ba ni de nyid yang dag pa ji lta ba bzhin du yongs su shes nas spong ba'i phyir ro/_/de la yang dag pa ji lta ba bzhin du yongs su shes pa ni/_de'i de bzhin nyid rab tu rtogs par rig par bya'o/_/'khrig pa spong ba la g.yeng ba ni mi tshangs par
[\[116b.7\]]spyod pa spong ba'i thabs la rtog pa'i phyir ro/_/'khrig pa'i 'dod chags skyes pa dang du len pa ni/_'dod pa la 'dod chags nang du skyes pa phyi rol du spong ba'i phyir ro/_/'khrig pa'i gnyen po'i chos kyis skrag pa ni de'i gnyen po'i chos kyis sems can thams cad bsgral ba'i
[\[117a\]]
[\[117a.1\]]don du rtsol ba'i phyir ro/_/rgyun mi 'chad par gnyis kyis gnyis sbyor ba ni/_zhi gnas dang lhag mthong gnyis kyis 'jig rten pa dang /_'jig rten las 'das pa gnyis la snyoms par 'jug pa ste/_kun nas nyon mongs pa dang rnam par byang ba gnyis kyis
[\[117a.2\]]'bras bu dang rgyu'i bye brag gis bden pa bzhi'i bdag nyid du gyur pa'i don du 'jig rten pa dang 'jig rten las 'das pa'i lam gnyis la snyoms par 'jug pa'i phyir ro/_/bstan bcos 'di ci'i phyir chos mngon pa kun las btus pa zhes bya bar ming btags she na/_nges pa'i tshig gi
[\[117a.3\]]tshul gyis rtogs nas bsdus pa'i phyir te/_byang chub sems dpa' rnams kyis de kho na nyid mngon par rtogs shing khong du chud nas mdor bsdus zhes bya ba'i tha tshig go/_/kun las btus pa'i phyir zhes bya ba ni chos mngon pa'i mdo rnams las te/_bsam pa'i gnas thams cad bsdus pa'i
[\[117a.4\]]phyir zhes bya ba'i tha tshig go/_/yang dag par mtho ba'i gnas yin pa'i phyir zhes bya ba ni phyin ci ma log pa'i thabs kyis sangs rgyas nyid kyi bar du thob par byed pa'i phyir zhes bya ba'i tha tshig go/_/chos mngon pa kun las btus pa'i bshad pa/_slob dpon chen po rgyal ba'i sras kyis mdzad pa
[\[117a.5\]]rdzogs so//_//rgya gar gyi mkhan po dzi na mi tra dang /_shI len+d+ra bo d+hi dang /_zhu chen gyi lo tsA ba ban de ye shes sdes bsgyur cing zhus te gtan la phab pa'o//[ {D4054}]@##//rgya gar skad du/_a b+hi d+harma sa muts+tsha ya byA khyA nA ma/_bod skad du/_mngon pa
[\[117a.6\]]chos kun nas btus pa'i rnam par bshad pa zhes bya ba/_'phags pa gsung gi dbang po la phyag 'tshal lo/_/rtogs pa nges gnas dri med don/_/gang spyod rgya mtsho'i pha rol gshegs/_/chos kun dbang phyug bsam mi khyab/_/'dul ba'i thabs kyis 'dren pa can/_gzhal med legs gyur
[\[117a.7\]]yon tan ni/_/rang dang gzhan don gnyis la brten/_/sangs rgyas chos dang 'phags pa yi/_/tshogs la'ang de phyir phyag 'tshal lo/_/mdo sde rnam par bshad pa'i tshig_/bstan bcos gang gis yang dag bsdu/_/rnam par dbye ba rnams kyang ste/_/rtogs par dka' rnams yang dag dgrol/_/
[\[117b\]]
[\[117b.1\]]tshigs su bcad pa 'di dag gis ni dkon mchog gsum gyi yon tan rgya cher bshad pa rnams nye bar bsdus te phyag mdzad pa dang /_mdo sde'i rnam par bshad pa byed pa por mdzad de/_ji ltar 'byung ba dang gang mdzad pa rnams bstan bcos gzhan gyi gnas de rnams kun nas btus pa'i phyir ro/_/
[\[117b.2\]]de la sangs rgyas bcom ldan 'das kyis mdo'i sde dang /_dbyangs kyis bsnyad pa'i sde dang /_lung du bstan pa'i sde la sogs pa'i chos bstan pa kun la brten pa dang /_slob dpon rang gis chos kyi de kho na nyid mngon par rtogs pa bzhin de'i stobs kyis de ma thag par bstod pa la rab tu
[\[117b.3\]]zhugs te/_de'i rnam pa 'dir bstan pas 'phags pa slob pa'i sde la gnas shing phyir mi ldog pa'i chos kyi dbyings kyi gnas nyid kyi rgyu mthun pa'i phyir ro/_/mdo sde'i rnam bshad mdzad pa dag gis bcom ldan 'das kyi che ba'i yon tan gyi chos gcig bstan na'ang /_blo chung ba rnams
[\[117b.4\]]thos pa dang /_bsam pa dang /_bsgom pa'i rtogs pa la brten nas rjes su 'jug cing bstan bcos la spyod pa'i phyir ro/_/de la dang po'i tshigs su bcad pa gnyis po de dag gis ni bcom ldan 'das yang dag par rdzogs pa'i sangs rgyas kyi don drug yongs su bstan te/_rang gi ngo bo dang /_
[\[117b.5\]]rgyu dang /_'bras bu dang /_phrin las dang /_sbyor ba dang /_'jug pa rnams so/_/de la re zhig_/rtogs pa nges gnas dri med don/_/zhes bya ba 'dis ni rang gi ngo bo yongs su bstan te/_sangs rgyas bcom ldan 'das kyi chos kyi sku rnam pa thams cad gnas pa la yongs su zhugs pa'i mtshan
[\[117b.6\]]nyid kyi phyir ro/_/gang spyod rgya ma cho'i pha rol gshegs/_/zhes pa 'dis ni rgyu'i don te/_byang chub sems dpa' rnams kyis rab tu dga' ba la sogs pa'i sa bcu'i spyod pa rnam pa thams cad pa mtha' yas pa dus bskal ba grangs med par yongs su goms pa'i rgyus nges par 'byung
[\[117b.7\]]ba'i phyir ro/_/chos kun dbang phyug ces pa 'dis ni 'bras bu'i don te/_nyon mongs pa dang /_shes bya'i sgrib pa bag chags dang bcas pa mtha' yas pa bcom pa'i phyir dang yon tan bla na med par gyur pa'i rdzogs pa'i byang chub kyi 'bras bu thob pa na chos kun la dbang sgyur ba'i
[\[118a\]]
[\[118a.1\]]phyir ro/_/bsam mi khyab/_'dul ba'i thabs kyis 'dren pa can/_/zhes pa 'dis ni phrin las kyi don te/_kun shes pas 'das pa'i yul kun brjod pa dang /_rdzu 'phrul dang /_rjes su bstan pa'i cho 'phrul la sogs pa dpag tu med pa 'dul ba'i thabs kyis btul
[\[118a.2\]]te/_sems can gyi sems kyi khams yongs su dag par 'dul ba'i phyir ro/_/gzhal med legs gyur yon tan ni/_/zhes pa 'dis ni sbyor ba'i don te/_rtog pa dang dpyod pa las shin tu 'das pa yongs su phan pa'i rnam pa ma lus pas dka' ba spyod pa'i nges par 'byung ba dang /_bla na
[\[118a.3\]]med pa'i snying rje chen po dang /_stobs dang /_mi 'jigs pa la sogs pa'i chos dkon mchog la sbyor ba'i phyir ro/_/rang dang gzhan don gnyis la brten/_/zhes pa 'dis ni 'jug pa'i don te/_rang dang gzhan gyi don gnyis la gnas pa'i mtshan nyid kyi phyir dang /_longs spyod
[\[118a.4\]]rdzogs pa'i sku dang /_sprul pa'i sku dang /_ngo bo nyid kyi de bzhin gshegs pa'i sku rnams ji ltar rigs par rang don gtso che ba la brten pa dang /_mtha' yas pa'i gzhan don gtso che ba nyid la brten pa'o/_/brten zhes pa ni sku ston zhes pa'i don te/_gnyis la brten zhes pa ni gtso
[\[118a.5\]]cher spyad par bya ba ste/_longs spyod rdzogs pa'i sku ni sangs rgyas rnams kyi rang don gtso che ba ste/_'khor gyi dkyil 'khor chen po rnams su des yongs su dgyes par zab mo'i chos kyi longs spyod so sor rjes su myong ba'i phyir ro/_gzhan don gtso che ba des phyogs bcu'i 'jig rten gyi khams
[\[118a.6\]]thams cad du so so ji lta bar rang nyid bzo'i las la sogs pa'i sprul pa rnams kyis sems can gyi bya ba kun bsgrub pa'i phyir ro/_/ngo bo nyid kyi sku de bzhin gshegs pa kun dang thun mong ba shin tu phra ba'i sgrib pa thams cad de bzhin nyid kyi gnas su yongs su sgyur ba'i mtshan nyid chos
[\[118a.7\]]kyi sku rang don gtso che ba ma thob pa thob par byed pa zhes bya ba la sogs pa de bzhin gshegs pa'i sku'i dbye ba rnam pa gsum la 'jug par byed do/_/bstod pa 'di nyid kyis chos dang /_dge 'dun gyi yon tan kyang bshad par rig par bya ste/_rang gi ngo bo dang /_rgyu dang /_'bras bu'i
[\[118b\]]
[\[118b.1\]]don bzung nas chos dkon mchog gi'o/_/de slob pa dang /_mi slob pa'i nges par 'byung ba'i phyir dge 'dun dkon mchog gi'o/_/slob ma rnams kyis rtogs sla ba'i don du bstan bcos kyi lus rnam par gzhag pa'ang mdzad de/_du dang ci'i phyir nyer len rnams/_/mtshan nyid de yi gnas
[\[118b.2\]]rnams te/_/go rims don dang dper dbye dang /_/bsdus pa la sogs bzhi po ni/_/bsdus pas sbyor dang ldan de nyid/_/rnam par nges dang dbye ba bzhi/_/bden dang chos thob yang dag gtam/_/rnam par nges pa'i dbye ba ste/_/kun nas btus pa'i spyi sdom mo/_/ci'i phyir bstan bcos
[\[118b.3\]]'di brtsams she na/_/phung po la sogs pa las brtsams te/_du dang ci'i phyir zhes bya ba la sogs pa bsam pa'i gnas rnams la mkhas par bya ba'i phyir brtsams so/_/'di ltar mkhas pa 'dis ni phan yon rnam pa gnyis thob ste/_yid la byed pa'i phan yon dang /_yang dag pa'i gtam
[\[118b.4\]]gtan la 'bebs pa'i phan yon no/_/de la yid la byed pa'i phan yon ni/_zhi gnas kyi rjes su mthun pa dang /_lhag mthong 'phel ba'i rjes su mthun par rig par bya'o/_/zhi gnas kyi rjes su mthun pa ni/_gnas 'di dag la'ang mkhas par byas pa na/_the tshom med pas ji ltar dmigs
[\[118b.5\]]pa la sems rtse gcig pa'i tshul gyis bde bar sems mnyam par 'jog pa'i phyir ro/_/lhag mthong 'phel ba'i rjes su mthun pa ni/_rnam pa mang por shes bya yongs su brtags pas/_shes rab khyad zhugs par 'gro ba'i phyir ro/_/yang dag pa'i gtam gtan la 'bebs pa'i
[\[118b.6\]]phan yon ni/_gnas 'di dag la mkhas pas 'dri ba thams cad lung ston pa'i mthu dang ldan pas mi 'jigs pa thob par blta'o/_/phung po rnams ni du/_khams rnams ni du/_skye mched rnams ni du/_phung po rnams ni lnga ste/_gzugs kyi phung po dang /_tshor ba'i phung po dang /_'du
[\[118b.7\]]shes kyi phung po dang /_'du byed kyi phung po dang /_rnam par shes pa'i phung po'o/_/khams rnams ni bco brgyad de/_mig gi khams dang /_gzugs kyi khams dang /_mig gi rnam par shes pa'i khams dang /_rna ba'i khams dang /_sgra'i khams dang /_rna ba'i rnam par shes
[\[119a\]]
[\[119a.1\]]pa'i khams dang /_sna'i khams dang /_dri'i khams dang /_sna'i rnam par shes pa'i khams dang /_lce'i khams dang /_ro'i khams dang /_lce'i rnam par shes pa'i khams dang /_lus kyi khams dang /_reg bya'i khams dang /_lus kyi rnam par shes pa'i khams dang /_
[\[119a.2\]]yid kyi khams dang /_chos kyi khams dang /_yid kyi rnam par shes pa'i khams so/_/skye mched rnams ni bcu gnyis te/_mig gi skye mched dang /_gzugs kyi skye mched dang /_rna ba'i skye mched dang /_sgra'i skye mched dang /_sna'i skye mched dang /_dri'i skye mched dang /_lce'i skye mched
[\[119a.3\]]dang /_ro'i skye mched dang /_lus kyi skye mched dang /_reg bya'i skye mched dang /_yid kyi skye mched dang /_chos kyi skye mched do/_/ci'i phyir phung po rnam pa lnga kho na/_bdag gi dngos po rnam pa lnga 'byung ba nye bar len pa'i phyir te/_bdag gi dngos po lus yongs su gzung ba dang bcas
[\[119a.4\]]pa 'byung ba nye bar len pa'i phyir dang /_bdag gi dngos po nye bar longs spyod pa 'byung ba nye bar len pa'i phyir dang /_bdag gi dngos po tha snyad 'byung ba nye bar len pa'i phyir dang /_bdag gi dngos po chos dang chos ma yin par 'byung ba nye bar len pa'i phyir dang /_bdag gi dngos po
[\[119a.5\]]de rnams kyi rten 'byung ba nye bar len pa'i phyir ro/_/bdag gi dngos po rnam pa lnga 'byung ba nye bar len pa'i phyir te zhes bya ba 'di la rnam pa bzhi ni bdag gi gnas yin pas bdag gi dngos po'o/_/lnga pa ni bdag gi mtshan nyid kho na ste/_rten yin pas bdag gi dngos por rig par
[\[119a.6\]]bya'o/_/lus yongs su gzung ba dang bcas pas ni phyi dang nang gi gzugs kyi phung po bsdus par rig par bya'o/_/tshor ba la sogs pa ni nye bar longs spyod pa la sogs pa nyid de/_de dag gi mtshan nyid ston par shes par bya'o/_/de dag gi rten ni bdag gi dngos po rnam par shes pa
[\[119a.7\]]ste/_lus yongs su gzung ba dang bcas pa la sogs pa de dag gi rten ni de dag gi mtshan nyid de dngos po zhes bya ba'i don to/_/'di ltar 'jig rten na phal ches rnam par shes pa la ni bdag tu 'dzin la/_lhag ma rnams la ni bdag gir 'dzin pa'i phyir ro/_/ci'i phyir khams rnams
[\[119b\]]
[\[119b.1\]]bco brgyad kho na/_lus dang yongs su gzung ba rnams kyis 'das pa dang /_da ltar gyi nye bar spyod pa rnam pa drug 'dzin pa nye bar len pa'i phyir ro/_/lus dang yongs su gzung ba dag gis zhes bya ba ni/_mig la sogs pa'i dbang po drug gis dang /_gzugs la sogs pa'i yul drug
[\[119b.2\]]gis so/_/'das pa dang da ltar gyi nye bar spyod pa rnam pa drug ni rnam par shes pa drug ste/_de 'dzin pa ni rten dang dmigs pa'i dngos por 'dzin to/_/dbang po dang yul rnams te/_bcu gnyis ni de ltar de 'dzin pa'i phyir khams nyid do/_/rnam par shes pa rnams ni yang nye bar longs spyod pa'i
[\[119b.3\]]mtshan nyid 'dzin pa'i phyir khams nyid du rig par bya'o/_/ji ltar 'das pa dang da ltar byung ba'i dmigs pa la sogs pa nye bar longs spyod pa'i mtshan nyid 'dzin pa can ni ma 'ongs pa nyid do/_/ci'i phyir skye mched rnams bcu gnyis kho na/_lus dang yongs su gzung ba gnyis nyid kyis ma 'ongs
[\[119b.4\]]pa'i nyer spyod rnam pa drug gi sgo nye bar len pa'i phyir ro/_/skye ba'i sgo tsam yin pa'i phyir/_dbang po dang don tsam gzung bas skye mched bcu gnyis kho na rnam par gzhag pa yin te/_nye bar longs spyod pa'i mtshan nyid rnam par shes pa drug gi skye mched ni med pa'i phyir ro/_/ci'i
[\[119b.5\]]phyir nye bar len pa'i phung po rnams zhes brjod/_nye bar len par sbyor bas des na nye bar len pa'i phung po rnams zhes brjod do/_/nye bar len pa'i rnam pa gang 'dir 'dun pa dang /_'dod chags nyid nye bar len pa ste/_ma 'ongs pa dang da ltar gyi phung po mngon par 'grub pa dang /_yongs
[\[119b.6\]]su mi gtong bar nye bar len pa'i phyir te/_ma 'ongs pa la 'dod pa dang da ltar la lhag par chags pa'i phyir/_nye bar len pa ni 'dun pa dang 'dod chags te/_de la 'dun pa ni 'dod pa'o/_/'dod chags ni lhag par chags pa'o/_/'dun pas ni ma 'ongs pa'i lus 'dod pa'i
[\[119b.7\]]sgo nas len te/_des ma 'ongs pa'i phung po rnams mngon par 'grub bo/_/'dod chags kyis ni da ltar gyi lus la lhag par chags pa'i sgo nas len te/_des na lta ba'i phung po rnams yongs su mi btong ngo /_/de bas na de gnyi ga la nye bar len pa zhes brjod par bya'o/_/rgyu gang
[\[120a\]]
[\[120a.1\]]gis khams dang skye mched rnams nye bar len pa dang bcas pa'i chos zhes brjod/_de la phung po ltar bshad do zhes bya ba ni nye bar len pa dang ldan pa rnams te/_de'i phyir nye bar len pa dang bcas pa'i chos rnams zhes rig par bya'o/_/gzugs rnams kyi phung po'i
[\[120a.2\]]mtshan nyid rnams gang gzugs kyi mtshan nyid rnam pa gnyis kyi tshul te/_reg pas gzugs dang yul spyad pa'i gzugs so/_/reg pa gzugs gang lags pas kun du reg na reg pa gzugs te/_bong bas kun du reg pa'am/_dbyig pas kun du reg pa'am/_mtshon chas kun
[\[120a.3\]]du reg pa'am/_grang ba'am/_tsha ba'am/_bkres pa'am/_skom pa'am/_sbrang bu'am/_sha sbrang ngam/_rlung ngam/_gdung ba'am/_sdig sbrul gyis kun du reg pa reg na gzugs so/_/reg pas gzugs ni gzugs rnams la reg na dngos po gzhan du 'gyur bar rig par bya'o/_yul dpyad pa gang
[\[120a.4\]]gang yul 'di dang 'di'o/_/gzugs 'di nyid dang 'di lta bu zhes mnyam par bzhag pa'am/_mnyam par ma bzhag pa'i yid rtog pa dang ldan pas sna tshogs su byed pa'o/_/gang yul la zhes bya ba ni mngon du gyur pa'i phyogs la'o/_/'di dang 'di'o zhes bya ba ni/_keng rus kyi rigs
[\[120a.5\]]la sogs pa shes bya'i dngos po dang 'dra ba'i gzugs brnyan no/_/'di nyid dang 'di lta bu zhes bya ba ni kha dog dang dbyibs kyi bye brag go/_/sna tshogs su byed ces bya ba ni de ltar 'du shes so/_/tshor ba rnams kyi mtshan nyid rnams gang /_rjes su myong ba'i mtshan nyid de/_gang rjes
[\[120a.6\]]su myong ba'i ngo bos dge ba'am/_mi dge ba rnams kyi las kyi rnam par smin pa'i 'bras bu so so'i rjes su myong ba'o/_/las dge ba rnams kyi 'bras bu rnam par smin pa ni bde ba rjes su myong ba'o/_/las mi dge ba rnams kyi 'bras bu rnam par smin pa ni sdug bsngal rjes su myong ba'o/_/
[\[120a.7\]]gnyis ka'i 'bras bu rnam par smin pas sdug bsngal ba yang ma yin bde ba yang ma yin pa rjes su myong ba ste/_'di ltar dge ba dang mi dge ba rnams kyi rnam par smin pa len pa'i rnam par shes pa ni rtag tu btang snyoms nyid dang mtshungs par ldan pa yin te/_btang snyoms de nyid rnam par smin pa'o/_/bde
[\[120b\]]
[\[120b.1\]]ba dang sdug bsngal ba ni rnam par smin pa las byung ba'i phyir/_rnam par smin pa zhes nye bar btags so/_/'du shes kyi mtshan nyid rnams gang rab tu shes pas mtshan nyid de/_mtshan mar 'dzin pa'am/_bkra bar byed pa'i ngo bos gang ji ltar mthong ba dang /_thos pa dang /_zhen pa dang /_rnam par
[\[120b.2\]]shes pa'i don rnams kyi tha snyad do/_/mthong ba dang thos pa dang /_zhen pa dang /_rnam par shes pa'i don rnams la zhes bya ba la mthong ba la ni gang mig gis myong ba'o/_/thos pa ni gang rna bas myong ba'o zhes pa ni gang 'di lta bu dang 'di lta bur 'gyur ro zhes bdag nyid kyis mngon par rtogs pa'o/_/
[\[120b.3\]]rnam par shes pa ni gang so so rang gis myong ba'o/_/tha snyad 'dogs pa zhes bya ba ni mngon par brjod pa rnams kyis go bar byed ces bya ba'i don to/_/'du byed rnams kyi mtshan nyid rnams gang /_mngon par 'du byed pa'i mtshan nyid rnams te/_gang sems kyi mngon par 'du byed pa'i ngo
[\[120b.4\]]bos dge ba'am/_mi dge ba'am/_lung du ma byas pa'am/_gnas skabs sna tshogs rnams su sems 'jug go/_/gnas skabs sna tshogs rnams su ni bde ba la sogs pa'i gnas skabs rnams su'o/_/rnam par shes pa rnams kyi mtshan nyid rnams gang /_rnam par shes pas
[\[120b.5\]]mtshan nyid de/_gang rnam par shes pa'i ngo bos gzugs rnams kyang rnam par shes pa dang /_sgra rnams dang /_dri rnams dang /_ro rnams dang /_reg bya rnams dang /_chos rnams kyang rnam par shes pa'o/_/mig gi khams kyi mtshan nyid gang /_gang mig rnams la gzugs
[\[120b.6\]]rnams mthong ba can dang /_blta ba ste/_gang de'i sa bon nye bar bsags pa rnam par smin pa'i rnam par shes pa rab tu len pa de mig gi khams kyi mtshan nyid rnams so/_/gang gis mig rnams la gzugs rnams mthong ba can dang /_blta ba ste zhes bya ba ni 'das pa'i rnam par shes pa
[\[120b.7\]]nye bar spyod pa 'dzin pa nyid kyis khams nyid du bstan to/_/blta ba zhes bya ba ni da ltar gyi rnam par shes pa nye bar spyod pa 'dzin pa nyid kyis so/_/mig gi sa bon nye bar bsags pa kun du len pa'i rnam par shes pa gang yin yang khams te/_gang las phyi ma la mig 'grub
[\[121a\]]
[\[121a.1\]]ba'o/_/rnam par smin pa'ang khams te/_gang las grub zin pa'o/_/sa bon rnam pa de gnyi ga yang mig gi rgyu yin pas mig gi khams zhes brjod par bya'o/_/mig gi khams ji lta bar/_rna ba dang /_sna dang /_lce dang /_lus dang /_yid kyi khams
[\[121a.2\]]kyang de bzhin no/_/gzugs kyi khams kyi mtshan nyid gang /_mig gang rnams la gzugs rnams mthong ba dang ldan pa dang mthong ba rnams te/_gang de la mig gi khams dbang ba de gzugs kyi khams kyi mtshan nyid do/_/mig gi khams ni gzugs la dbang byed pa ste/_dbang po'i
[\[121a.3\]]dbang gis phyi rol gyi yul 'grub pa'i phyir te/_rang gi rten dang dmigs pa'i bye brag can no/_/gzugs kyi khams ji lta bar sgra dang /_dri dang /_ro dang /_reg bya dang /_chos kyi khams kyi mtshan nyid kyang de bzhin no/_/mig gi rnam par shes pa'i khams kyi mtshan nyid gang /_rten mig
[\[121a.4\]]gis dmigs pa gzugs kyis so sor snang ba'i rnam par shes pa ste/_gang de'i sa bon nye bar bsags pa dang /_rnam par smin pa len pa'i rnam par shes pa de mig gi rnam par shes pa'i khams kyi mtshan nyid do/_/de bzhin du rna ba dang /_sna dang /_lce dang /_lus dang /_yid
[\[121a.5\]]kyi rnam par shes pa'i khams kyi mtshan nyid kyang ngo /_/skye mched kyi mtshan nyid gang /_de khams bzhin blta bar bya ste/_de yang ji ltar rigs par khams bzhin blta bar bya'o/_/de yang ji ltar rigs par zhes pa ni mig gang gis gzugs rnams mthong bar 'gyur ba dang /_
[\[121a.6\]]gang de'i sa bon zhes bya ba la sogs pa yang sbyar ro/_/gzugs kyi phung po'i rnam par gnas pa gang /_gzugs gang cung zad de thams cad 'byung ba chen po bzhi dang /_'byung ba chen po bzhi rnams kyis nye bar blangs pa'o/_/'byung ba chen po bzhi rnams kyis nye bar blangs
[\[121a.7\]]pa'i zhes bya ba la/_nye bar blangs pa'i gzugs ji lta bu zhe na/_skyed pa dang /_rjes su 'gyur ba dang /_gnas par byed pa dang /_gnod pa dang /_'phel bar byed pa'i rgyu yin pa'i phyir ro/_/'byung ba rnams kyis nye bar blangs pa'i gzugs la ni/_rgyu rnam pa lnga'i dbang
[\[121b\]]
[\[121b.1\]]du byas nas bskyed pa la sogs pa nyid rgyu yin te/_bskyed pa'i rgyu nyid ni de dag med na de mi 'byung ba'i phyir ro/_/rjes su 'gyur ba'i rgyu nyid ni 'byung ba rnams gyur na de la gnas pa nye bar blangs pa'i gzugs rnams mi gnas par 'gyur ba'i phyir ro/_/gnas par byed pa'i
[\[121b.2\]]rgyu nyid ni mtshungs par 'byung ba'i dus na 'byung ba rnams kyis nye bar blangs pa'i gzugs kyi rgyun rgyun mi 'chad pa'i tshul du 'dzin pa'i phyir ro/_/gnod pa'i rgyu nyid ni 'byung ba rnams bsal na nye bar blangs pa'i gzugs la so sor yul gnod pa'i mthu med pa'i phyir ro/_/'phel
[\[121b.3\]]bar byed pa'i rgyu nyid ni 'phel ba'i dus na 'byung ba rnams kyis nye bar blangs pa'i gzugs yongs su rgyas par byed pa'i phyir ro/_/'byung ba chen po bzhi rnams gang /_sa'i khams dang /_chu'i khams dang /_me'i khams dang /_rlung gi khams so/_/sa'i khams gang /_
[\[121b.4\]]sra ba nyid do/_/chu'i khams gang /_gsher ba nyid do/_/me'i khams gang /_dro ba nyid do/_/rlung gi khams gang /_yang zhing g.yo ba nyid do/_/nye bar blangs pa'i gzugs gang /_mig gi dbang po dang /_rna ba'i dbang po dang /_sna'i dbang po dang /_lce'i dbang po dang /_lus
[\[121b.5\]]kyi dbang po dang /_gzugs dang /_sgra dang /_dri dang /_ro dang /_reg bya'i phyogs gcig dang /_chos kyi skye mched pa'i gzugs so/_/mig gi dbang po gang /_'byung ba chen po bzhi rnams kyi nye bar blangs pa mig gi rnam par shes pa'i rten gzugs dang pa'o/_/rna ba'i dbang po gang /_
[\[121b.6\]]'byung ba chen po bzhi rnams kyis nye bar blangs pa rna ba'i rnam par shes pa'i rten gzugs dang ba'o/_/sna'i dbang po gang /_'byung ba chen po bzhi rnams kyis nye bar blangs pa sna'i rnam par shes pa'i rten gzugs dang ba'o/_/lce'i dbang po gang /_'byung ba chen po bzhi rnams kyis nye bar
[\[121b.7\]]blangs pa lce'i rnam par shes pa'i rten gzugs dang ba'o/_/lus kyi dbang po gang /_'byung ba chen po bzhi rnams kyis nye bar blangs pa lus kyi rnam par shes pa'i rten gzugs dang ba'o/_/gzugs gang /_'byung ba chen po bzhi rnams kyis nye bar blangs pa gang mig gi dbang
[\[122a\]]
[\[122a.1\]]po'i spyod yul gyi don te/_ji ltar sngon po dang /_ser po dang /_dmar po dang /_dkar po dang /_ring ba dang /_thung ba dang /_lham pa dang /_zlum po dang /_rdul phran dang /_rags pa dang /_phyal le ba dang /_phyal le ba ma yin pa dang /_mtho ba dang /_dma' ba dang /_
[\[122a.2\]]grib ma dang /_nyi ma dang /_snang ba dang /_mun pa dang /_sprin dang /_du ba dang /_rdul dang /_khug rna dang /_mngon par gsal ba dang /_rnam par rig byed dang /_nam mkha' kha dog gcig pa'o/_/de yang kha dog bzang po dang /_kha dog ngan pa dang /_de gnyi ga'i bar na gnas
[\[122a.3\]]pa dang /_kha dog dang 'dra ba'o/_/sngon po la sogs pa gzugs rnam pa nyi shu rtsa lnga ni mtshan nyid dang /_dbyibs dang /_phan gnod dang /_phyed pa'i rten dang /_byed pa'i mtshan nyid dang /_rgyan dang /_rnam pa drug gi rnam par gzhag par rig par bya ste/_bzhi dang bcu dang brgyad
[\[122a.4\]]dang /_gcig dang gcig gi go rims bzhin no/_/de la mngon par gsal ba zhes bya ba ni/_de las gzhan pa thogs par byed pa'i rig bya dang bral ba'i phyogs gang yin pa'i dmigs pa'o/_/nam mkha' zhes bya ba ni gang steng na sngon por snang ba'o/_/sgra gang 'byung ba chen po bzhi rnams
[\[122a.5\]]kyis nye bar blangs pa rna ba'i dbang po'i gzung ba'i don gang yid du 'ong ba'am/_yid du mi 'ong ba'am/_gnyi ga min pa'am/_zin pa'i 'byung ba chen po'i rgyu las sam/_ma zin pa'i 'byung ba chen po'i rgyu las sam/_de gnyi ga'am/_'jig rten pas rab tu rtogs ba'am/_grub pas bstan ba'am/_
[\[122a.6\]]yongs su brtags ba'am/_'phags pa'i tha snyad dam/_'phags min gyi tha snyad do/_/sgra ni mtshan nyid dang /_phan gnod dang /_rgyus rab tu dbye ba dang /_bshad pas rab tu dbye ba dang /_tha snyad kyis rab tu dbye ba'i rnam par gzhag go/_/mtshan nyid ni rna ba'i dbang po'i gzung ba'i don gang yin
[\[122a.7\]]pa'o/_/bshad pa'i rab tu dbye ba ni/_'jig rten pas rab tu rtogs pa la sogs pa gsum mo/_/lhag ma ni ji ltar mthun mthan du rig par bya'o/_/de la zin pa'i 'byung ba chen po'i rgyu las byung ba ni/_'di lta ste/_ngag la sogs pa'i sgra'o/_/ma zin pa'i 'byung ba chen po'i rgyu
[\[122b\]]
[\[122b.1\]]las byung ba ni/_'di lta ste shing la sogs pa'i sgra'o/_de gnyis ka ni 'di lta ste/_lag pa dang rdza rnga la sogs pa'i sgra'o/_/'jig rten pas rab tu rtogs pa ni 'jig rten pa'i skad kyis bsdus pa'o/_/grub pas bstan pa ni 'phags pa rnams kyis bstan pa'o/_/yongs su brtags
[\[122b.2\]]pa ni mu stegs can rnams kyis bstan pa'o/_/'phags pa'i tha snyad dam/_'phags min gyi tha snyad ni mthong ba la sogs pa'i tha snyad brgyad kyi dbang du byas par rig par bya'o/_/dri gang /_'byung ba chen po bzhi rnams kyis nye bar blangs pa sna'i dbang po'i gzung ba'i don
[\[122b.3\]]gang /_dri bzang ba'am/_dri nga ba'am/_dri mnyam ba'am/_lhan skyes las sam/_sbyar ba las sam/_gyur pa las so/_/dri ni mtshan nyid dang /_phan gnod dang /_rab tu dbye ba rnam par gzhag go/_/lhan skyes kyi dri ni tsan dan la sogs pa rnams so/_/sbyar ba ni bdug spos sbyar
[\[122b.4\]]ba rnams kyi'o/_/gyur pa ni shing tog smin pa la sogs pa rnams kyi'o/_/ro gang /_'byung ba chen po bzhi rnams kyis nye bar blangs pa lce'i dbang po'i gzung ba'i don gang de yang kha ba'am/_skyur ba'am/_tsha ba'am/_bska ba'am/_lan tshwa'am/_mngar ba'am/_yid du 'ong
[\[122b.5\]]ba'am/_yid du mi 'ong ba'am/_de gnyis ka las rnam par grol ba'am/_lhan skyes sam/_sbyar ba las sam/_gyur pa las so/_/ro'i rnam par gzhag pa rnams ni dri ltar rig par bya'o/_/reg bya'i phyogs gcig gang /_lus kyi dbang po'i gzung ba'i don gang 'byung ba chen
[\[122b.6\]]po rnams kyis nye bar blangs pa 'jam pa nyid dam/_rtsub pa nyid dam/_yang ba nyid dam/_lci ba nyid dam/_mnyen pa nyid dam/_lhod pa nyid dam/_lhod min nyid dam/_grang ba'am/_bkres pa'am/_skom pa'am/_tshim pa'am/_stobs sam/_stobs ngan nam/_brgyal ba'am/_
[\[122b.7\]]g.ya' ba'am/_'gred pa'am/_na ba'am/_rga ba'am/_'chi ba'am/_ngal ba'am/_ngal sos pa'am/_spungs che ba'o/_/reg bya'i phyogs gcig ni/_kun du mnabs pa dang /_kun du gzhal ba dang /_reg pa dang /_kun du gnod pa dang /_'dus pa dang /_khams
[\[123a\]]
[\[123a.1\]]snyoms ma snyoms kyi rnam par gzhag go/_/chu dang rlung 'dus na grang ngo /_/chu dang sa 'dus na 'gred do/_/khams snyoms nang la sogs pa dang /_stobs dang spungs che bar 'gyur te/_spungs che ba ni mi 'jigs par rig par bya'o/_/tshim pa ni gnyi ga'o/_/
[\[123a.2\]]bkres pa la sogs pa'i lhag ma rnams ni khams ma snyoms par rig par bya'o/_/chos kyi skye mched kyi rang bzhin gang /_de ni rnam pa lngar blta ste/_mngon par bsdus pa can nam/_mngon par gsal ba can nam/_yang dag par blangs pa can nam/_yongs su brtags pa can
[\[123a.3\]]nam/_dbang 'byor pa can no/_/mngon par bsdus pa can ni rdul phra rab kyi gzugs so/_/mngon par gsal ba can ni de nyid de las gzhan pa thogs par byed pa'i reg bya dang bral ba'o/_/yang dag par blangs pa can ni rnam par rig byed ma yin pa'i gzugs so/_/yongs su brtags pa can
[\[123a.4\]]ni gzugs brnyan gyi gzugs so/_/dbang 'byor ba can ni rnam par thar pa la bsam gtan pa'i spyod yul gyi gzugs gang yin pa'o/_/tshor ba'i phung po'i rnam par gnas pa gang tshor ba'i tshogs drug ste/_mig gi 'dus te reg pa las skyes pa'i tshor ba'i bde ba'am/_sdug
[\[123a.5\]]bsngal lam/_sdug bsngal dang bde ba'ang min pa'o/_/rna ba dang /_sna dang /_lce dang /_lus dang /_yid kyi 'dus te reg pa las skyes pa'i tshor ba'i bde ba'am/_sdug bsngal lam/_sdug bsngal dang bde ba'ang min pa ste/_bde ba lus kyis sam/_sdug bsngal lus kyis
[\[123a.6\]]sam/_sdug bsngal dang bde ba'ang min pa lus kyis sam/_bde ba sems kyis sam/_sdug bsngal sems kyis sam/_sdug bsngal dang bde ba'ang min par sems kyis sam/_bde ba dug bcas sam/_sdug bsngal lam sdug bsngal dang bde ba'ang min par dug bcas sam/_
[\[123a.7\]]bde ba dug med dam/_sdug bsngal lam/_sdug bsngal dang bde ba'ang min pa dug med dam/_bde ba zhen pa brten pa'am/_sdug bsngal lam/_sdug bsngal dang bde ba'ang min pa zhen pa brten pa'am/_bde ba mngon par 'byung ba brten pa'am/_sdug bsngal lam/_sdug
[\[123b\]]
[\[123b.1\]]bsngal dang bde ba'ang min pa mngon par 'byung ba brten pa'ang rung ngo /_/lus kyi gang /_rnam par shes pa'i tshogs lnga dang mtshungs ldan no/_/sems kyi gang /_yid kyi rnam shes dang mtshungs ldan no/_/dug bcas gang /_lus la sred pa dang mtshungs ldan no/_/dug med
[\[123b.2\]]gang /_de'i sred pa dang mi ldan pa'o/_/zhen pa brten pa gang /_'dod pa'i yon tan lnga la sred pa dang mtshungs ldan no/_/mngon par 'byung ba la brten pa gang /_de dang mi ldan pa'o/_/tshor ba'i phung po ni gnas dang /_rang gi ngo bo nyid dang /_gnas sdom pa dang /_kun nas nyon
[\[123b.3\]]mongs pa dang /_rnam par byang bas rnam par gzhag go/_/de la gzugs kyi gnas sdom pas ni/_lus kyi tshor ba rnam par gzhag go/_/gzugs med pa'i gnas sdom pas ni sems kyi tshor ba rnam par gzhag go/_/kun nas nyon mongs pas ni dug dang bcas pa la sogs pa
[\[123b.4\]]rnams kyi'o/_/rnam par byang bas ni dug med pa la sogs pa rnams kyi rnam par gzhag par rig par bya'o/_/de'i sred pa dang mi ldan pa ni nyon mongs pa rnams mtshungs par ldan pa ma yin par rig par bya'o/_/'du shes kyi phung po'i rnam par shes pa gang /_'du shes kyi
[\[123b.5\]]tshogs drug ste/_mig gi 'dus te reg pa las skyes pa'i 'du shes dang /_rna ba dang /_sna dang /_lce dang /_lus dang /_yid kyi 'dus te reg pa las skyes pa'i 'du shes te/_gang gi mtshan ma dang bcas pa'i yang dag pa shes shing mtshan ma med pa dang /_chung ngu dang /_chen por gyur
[\[123b.6\]]pa dang /_tshad med pa dang /_ci yang med pa'i skye mched kyang yang dag par shes pa'o/_/mtshan ma dang bcas pa'i 'du shes gang /_gang gis tha snyad la mi mkhas pa dang /_mtshan ma med pa'i dbyings la snyoms par zhugs pas rnam par gnas pa dang /_srid pa'i rtse mo la
[\[123b.7\]]snyoms par zhugs pa'i 'du shes ma gtogs pa gang /_de las gzhan pa'i 'du shes so/_/mtshan ma med pa'i 'du shes gang /_'du shes gang ma gtogs pa'o/_/chung ngu'i 'du shes gang /_gang gis 'dod pa'i khams shes pa'o/_/chen por gyur pa'i 'du shes gang /_gang gis gzugs
[\[124a\]]
[\[124a.1\]]kyi khams shes pa'o/_/tshad med pa'i 'du shes gang /_gang gis nam mkha' mtha' yas skye mched dang /_rnam shes mtha' yas skye mched shes pa'o/_/ci yang med pa'i 'du shes gang /_gang gis ci yang med pa'i skye mched shes pa'o/_/tha snyad
[\[124a.2\]]la mi mkhas pa ni skad ma bslabs pas ni gzugs la 'du shes ni 'byung na gzugs snyam du mi shes pa ste/_de'i phyir mtshan ma med pa'i 'du shes zhes bya'o/_/mtshan ma med pa'i dbyings la snyoms par zhugs pa ni/_gzugs la sogs pa'i mtshan ma thams cad dang bral ba mtshan
[\[124a.3\]]ma med pa'i mya ngan las 'das pa la 'du shes pa ni mtshan ma med pa'i 'du shes so/_/srid pa'i rtse mo la snyoms par zhugs pa'i 'du shes ni mi gsal bas dmigs pa la mtshan mar mi byed pa'i phyir mtshan ma med pa'i 'du shes so/_/chung ngu'i ni 'dod pa'i khams pas te ngan pa'i phyir ro/_/chen
[\[124a.4\]]por gyur pa ni gzugs kyi khams pa ste/_de bas mchog tu gyur pa'i phyir ro/_/tshad med pa ni nam mkha' dang /_rnam shes mtha' yas skye mched pa ste/_mtha' yas pa'i phyir ro/_/des na de dag la dmigs pa'i 'du shes ni chung ngu la sogs pa'i 'du shes su rig par bya'o/_/'du byed kyi phung
[\[124a.5\]]po'i rnam par gnas pa gang /_sems pa'i tshogs drug ste/_mig gi 'dus te reg pa las skyes pa'i sems pa dang /_rna ba dang /_sna dang /_lce dang /_lus dang /_yid kyi 'dus te reg pa las skyes pa'i sems pa ste/_gang gi dge ba'i phyir yang sems/_kun nas nyon mongs pa'i phyir
[\[124a.6\]]yang sems/_gnas skabs kyi dbye ba la yang sems te/_de ltar na/_tshor ba dang 'du shes ma gtogs pa sems pa 'di dang /_de las gzhan pa'i sems las 'byung ba'i chos rnams dang /_sems dang mi ldan pa'i 'du byed rnams ni 'du byed kyi phung po zhes brjod do/_/tshor ba dang 'du shes pa
[\[124a.7\]]gtogs pa sems las byung ba thams cad dang /_sems dang ldan pa ma yin pa rnams ni 'du byed kyi phung po'i mtshan nyid kho na yin te/_de bstan pa la dang po sems pa 'ba' zhig tsam bzung ba ni de gzhan dag gi sngon du 'gro ba'i phyir ro/_/shes par byed pa'i gtan tshigs bstan pa ni/_gang gis
[\[124b\]]
[\[124b.1\]]dge ba'i phyir yang sems zhes bya ba la sogs pa rnams so/_/de la dge ba ni dad pa la sogs pa 'chad par 'gyur ba rnams so/_/kun nas nyon mongs pa ni/_'dod chags la sogs pa'i nyon mongs pa rnams dang nye ba'i nyon mongs pa rnams so/_/gnas skabs kyi dbye ba ni/_sems pas
[\[124b.2\]]bskyed pa'i 'du byed kyi gnas skabs rnams la btags pa sems dang ldan pa ma yin pa'i 'du byed rnams so/_/de yang gang yid la byed pa dang reg pa dang /_'dun pa dang /_mos pa dang /_dran pa dang /_ting nge 'dzin dang /_shes rab dang /_dad pa dang /_ngo tsha dang /_khrel dang /_
[\[124b.3\]]ma chags pa dang /_zhe sdang med pa dang /_gti mug med pa dang /_brtson 'grus dang /_shin tu sbyongs pa dang /_bag yod pa dang /_btang snyoms dang /_rnam par mi 'tshe ba dang /_'dod chags dang /_khong khro dang /_nga rgyal dang /_ma rig pa dang /_the tshom dang /_tshogs can la lta
[\[124b.4\]]ba dang /_mthar 'dzin par lta ba dang /_lta ba mchog dang /_tshul khrims dang brtul zhugs mchog dang /_mi bden par lta ba dang /_khro ba dang /_khon dang /_'chab pa dang /_'tshig pa dang /_phrag dog dang /_ser sna dang /_sgyu dang /_g.yo dang /_rgyags pa dang /_rnam par 'tshe ba dang /_
[\[124b.5\]]ngo tsha med pa dang /_khrel med pa dang /_rmugs pa dang /_rgod pa dang /_ma dad pa dang /_le lo dang bag med pa dang /_brjed ngas pa dang /_shes bzhin ma yin pa dang /_rnam g.yeng dang /_gnyid dang /_'gyod pa dang /_rnam par rtog pa dang /_rnam par dpyod pa'o/_/sems pa la sogs
[\[124b.6\]]pa'i sems las byung ba rnams ni mtshan nyid dang /_las kyis bstan par rig par bya'o/_/sems pa gang sems mngon par 'du byed pa yid kyi las dge ba dang /_mi dge ba dang /_lung du ma bstan pa rnams la sems 'jug par byed pa'i las can no/_/de la sems pa ni sems mngon par
[\[124b.7\]]'du byed pa yid kyi las de gces pas mtshan nyid bstan to/_/dge ba dang mi dge ba dang lung du ma bstan pa rnams la sems 'jug par byed pa'i las can zhes pas las bstan te/_'di ltar ji ltar mngon par 'dus byas pa la dge ba la sogs pa'i chos rnams la sems 'jug par 'gyur
[\[125a\]]
[\[125a.1\]]ba'i phyir ro/_/yid la byed pa gang sems kyi 'jug pa dmigs pa la sems 'dzin pa'i las can no/_/dmigs pa la sems 'dzin pa ni de dag la yang dang yang du gtod par rig par bya'o/_/de'i phyir yid la byed pa thob pa ni/_ting nge 'dzin thob par brjod do/_/reg pa gang
[\[125a.2\]]gsum 'dus nas dbang po'i rnam 'gyur yongs su gcod pa tshor ba 'byung ba'i rten gyi las can no/_/rnam par shes pa 'byung ba la/_bde ba la sogs pa'i tshor ba 'byung ba dang mthun par dbang po'i 'gyur ba gang yin pa'i rnam pa de ni reg par rig par bya'o/_/'dun pa gang /_'dod pa'i dngos po
[\[125a.3\]]la de dang de nye bar len par byed 'dod pa nyid brtson 'grus rtsom pa 'byung ba'i rten gyi las can no/_/de dang de'i phyir byed 'dod pa nyid ces pa ni lta ba dang /_nyan pa la sogs pa byed par 'dod pa thams cad bsdus pa'i phyir ro/_/mos pa gang /_nges pa'i dngos po la ji ltar nges par 'dzin
[\[125a.4\]]pas mi 'phrogs pa nyid kyi las can no/_/ji ltar nges par 'dzin pa ni 'di ni de bzhin te gzhan du ma yin pa'o zhes mos pa'o/_/de'i phyir de gces su byed pa ni/_gzhan dag gis 'phrogs par mi nus so/_/dran pa gang /_'dris pa'i dngos po la sems brjed pa med pa'i don rnam par
[\[125a.5\]]mi g.yeng ba'i las can no/_/'dris pa'i dngos po ni sngon myong bar rig par bya'o/_/rnam par mi g.yeng ba'i las ni slar dran pas mngon par brjod par 'gyur ba na rnam par g.yeng ba med pa nye bar skyed pa'i phyir ro/_/ting nge 'dzin gang /_nye bar brtag pa'i dngos po la sems rtse gcig
[\[125a.6\]]pa shes pas 'byung ba'i rten gyi las can no/_/sems rtse gcig pa nyid rnam par g.yeng ba med pa'o/_/shes pa 'byung ba'i rten ni sems mnyam par gzhag na yang dag pa ji lta ba bzhin du shes pa'i phyir ro/_/shes rab gang /_nye bar brtags pa nyid kyi dngos po'i chos rnams la rab
[\[125a.7\]]tu rnam par 'byed pa som nyi bzlog pa'i las can no/_/som nyi bzlog pa ni shes rab kyis chos rnams rab tu rnam par phye na nges pa rnyed pa'i phyir ro/_/dad pa gang /_yod pa nyid dang /_yon tan can dang /_nus pa rnams la mngon par yid ches pa dang /_dang ba dang /_'dod pa
[\[125b\]]
[\[125b.1\]]dang /_'dun pa 'byung ba'i rten gyi las can no/_/yod pa nyid la mngon par yid la byed pa'i dad pa dang /_yon tan can la rab tu dang bar byed pa dang /_nus pa nyid la bdag gis thob par byed pa'am/_sgrub par byed nus so snyam du 'dod par byed pa'o/_/ngo tsha gang /_bdag la kha na ma tho
[\[125b.2\]]bas 'dzem pa nyes pa spyod par legs par sdom pa 'byung ba'i rten gyi las can no/_/khrel gang /_gzhan la kha na ma tho bas 'dzem pa de dang de'i las can no/_/ma chags pa gang /_srid pa dang srid pa'i yo byad rnams la ma chags pa nye bar spyod pa la mi 'jug pa 'byung ba'i rten gyi las can
[\[125b.3\]]no/_/zhe sdang med pa gang /_sems can rnams dang /_sdug bsngal dang /_sdug bsngal gyi gnas kyi chos rnams la kun nas 'tshe ba med pa/_nyes par spyod pa la mi 'jug pa 'byung ba'i rten gyi las can no/_/gtig mug med pa gang /_rnam smin nam lung ngam rtogs pa'am shes pas so sor brtags pa nyes bar
[\[125b.4\]]spyod pa la mi 'jug pa 'byung ba'i rten gyi las can no/_/skye bas thob pa dang /_thos bsams las byung ba dang /_bsgoms pa las byung ba ni go rims bzhin du rnam par smin pa dang /_lung dang /_rtogs pa'i shes par rig par bya'o/_/brten pa dang 'brel ba'i shes rab ni so sor brtags pa'o/_
[\[125b.5\]]brtson 'grus gang /_sems mngon par spro ba'i go cha'am/_sbyor ba'am/_mi 'gong pa'am/_mi ldog pa'am/_chog par mi 'dzin pa dge ba'i phyogs yongs su rdzogs pa dang /_yongs su sgrub pa'i las can no/_/dge ba'i chos rnams la mthu dang ldan pa dang /_brtson 'grus dang
[\[125b.6\]]ldan pa dang /_spro ba dang ldan pa dang /_brtul ba brtan pa dang /_brtson pa mi 'dor ba dang zhes bya ba'i mdo'i tshig 'di rnams ni go cha la sogs pa la mngon par spro ba'i dngos po rnams dang go rims bzhin du sbyar ro/_/yongs su rdzogs par byed pa ni ji lta ba'i dngos gzhi la 'jug pa dang /_
[\[125b.7\]]yongs su sgrub pa ni de nyid legs par yongs su las su byas pa'o/_/shin tu sbyangs pa gang /_lus dang sems kyi gnas ngan len rnams rab tu sbyangs pas lus dang sems las su rung ba sgrib pa thams cad sel ba ni de'i dbang gis gnas gyur par blta bar bya'o/_/bag yod gang /_
[\[126a\]]
[\[126a.1\]]brtson 'grus dang bcas pas ma chags pa dang /_zhe sdang med pa dang /_gti mug med pa la gnas nas dge ba'i chos rnams bsgom pa dang /_zag pa dang bcas pa'i chos rnams las sems bsrung ba dang /_'jig rten pa dang /_'jig rten las 'das pa'i phun sum tshogs pa
[\[126a.2\]]thams cad yongs su rdzogs pa dang /_yongs su sgrub pa'i las can no/_/dge ba thams cad bsgom pa'i sngon du brtson 'grus la sogs pa 'gro bas de dag bag yod par gdags so/_/zag pa dang bcas pa'i chos rnams ni 'dir zag pa rnams dang /_zag pa'i gnas kyi yul rnams su
[\[126a.3\]]rig par bya'o/_/btang snyoms dang /_brtson 'grus dang bcas pas ma chags pa dang /_zhe sdang med pa dang gti mug med pa la gnas nas kun nas nyon mongs pa can du gnas pa dang /_mi mthun pa sems mnyam pa nyid dang /_sems rnal du 'dug pa nyid dang /_sems lhun gyis grub par gnas
[\[126a.4\]]pa nyid de/_kun nas nyon mongs pa'i skabs med pa 'byung ba'i rten gyi las can no/_/sems mnyam pa nyid la sogs pa rnams kyis btang snyoms kyi thog ma dang /_bar ma dang /_tha ma'i gnas skabs bshad de/_'di ltar btang snyoms dang ldan pa'i sems la bying ba la sogs pa
[\[126a.5\]]mi snyoms pa med pa'i phyir thog mar mnyam pa'o/_/de nas mngon par 'du byed pa med par 'jug pas rnal du 'jug pa'o/_/de nas kun nas nyon mongs pa'i dogs pa med pas lhun gyis grub par gnas pa'i phyir ro/_/rnam par mi 'tshe ba gang /_zhe sdang med pa'i cha shas snying rje'i sems
[\[126a.6\]]nyid rnam par mi 'tshe ba'i las can no/_/rnam par mi 'tshe ba ni zhe sdang med pa las gud na med pa'i phyir 'dir btags yod du rig par bya'o/_/'dod chags gang /_khams gsum pa'i rjes su chags pa sdug bsngal bskyed pa'i las can no zhes pa ni sred pa'i dbang gis nye bar
[\[126a.7\]]len pa'i phung po lnga 'grub pa'i phyir ro/_/khong khro gang /_zhe sdang dang bcas pas sems can rnams dang /_sdug bsngal dang /_sdug bsngal gyi gnas kyi chos rnams la kun nas khong khro ba reg par mi gnas pa dang /_nyes par spyod pa 'byung ba'i rten gyi las can no/_/reg par
[\[126b\]]
[\[126b.1\]]mi gnas pa ni/_kun nas mnar sems kyi sems kyi sdug bsngal bar gnas pa'i phyir ro/_/nga rgyal gang /_tshogs can la lta ba la brten nas sems khengs pa mi gus pa dang /_sdug bsngal 'byung ba'i rten gyi las can no/_/mi gus pa ni bla ma rnams dang yon tan rnams
[\[126b.2\]]la 'gying ba'o/_/sdug bsngal 'byung ba ni yang srid pas 'byung bar rig par bya'o/_/ma rig pa gang /_khams gsum pa mi shes pa chos rnams la log par nges pa dang /_the tshom dang kun nas nyon mongs pa'i rten gyi las can no/_/log par nges pa ni phyin ci log gi shes pas phyin ci log tu shes pa'o/_/the
[\[126b.3\]]tshom ni som nyi za ba'o/_/kun nas nyon mongs pas byung ba ni 'dod chags la sogs pa'i nyon mongs pa kun 'byung ba'o/_/de'i rten ni rmongs pa la nyon mongs pa thams cad 'byung ba'i phyir ro/_/the tshom gang /_bden pa rnams la yid gnyis za ba dge ba'i phyogs la mi 'jug pa 'byung
[\[126b.4\]]ba'i rten gyi las can no/_/bden pa rnams la yid gnyis za ba ni lam gyi bden pa dang /_'gog pa'i bden pa la ji ltar rig par ro/_/des dge ba'i phyogs la mi 'jug ste/_nges pa ma rnyed na mi rtsom pa'i phyir ro/_/tshogs can la lta ba gang /_nye bar len pa'i phung po lnga po rnams la bdag
[\[126b.5\]]gam/_bdag gir yang dag par rjes su lta ba gang /_bzod pa dang /_'dod pa dang /_blo gros dang /_rtog pa dang /_lta ba lta bar gtogs pa thams cad 'byung ba'i rten gyi las can no/_/mthar 'dzin par lta ba gang /_nye bar len pa'i phung po lnga po rnams la rtag pa'am chad par yang dag par rjes su
[\[126b.6\]]lta ba gang /_bzod pa dang /_'dod pa dang /_blo gros dang /_rtog pa dang /_lta ba dang /_dbu ma'i lam gyis nges par 'byung ba'i bar du gcod pa'i las can no/_/dbu ma'i lam ni rtag pa dang chad pa spangs pa ste/_rten cing 'brel par 'byung ba shes pa'o/_/lta ba mchog 'dzin gang /_lta
[\[126b.7\]]ba dang lta ba'i gnas nye bar len pa'i phung po lnga po rnams la 'dzin pa dang /_gtso bo dang khyad par du 'phags pa dang /_dam par yang dag par rjes su lta ba gang brjod pa dang /_'dod pa dang /_blo gros dang /_rtog pa dang /_lta ba dang /_lta ba ngan pa la mngon par zhen pa 'byung ba'i rten gyi las can no/_/
[\[127a\]]
[\[127a.1\]]tshul khrims dang /_brtul zhugs mchog 'dzin gang /_tshul khrims dang /_brtul zhugs dang /_tshul khrims dang /_brtul zhugs kyi gnas nye bar len pa'i phung po lnga po rnams la dag pa dang /_grol ba dang /_nges par 'byin par yang dag par rjes su lta ba
[\[127a.2\]]gang /_bzod pa dang /_'dod pa dang /_blo gros dang /_rtog pa dang /_lta ba ngal ba la 'bras bu med pa 'byung ba'i rten gyi las can no/_/tshul khrims dang /_brtul zhugs ni lta ba ngan pa sngon du 'gro bar rig par bya'o/_/ngal ba 'bras bu med pa ni des nges par mi 'byung ba'i phyir ro/_/mi bden
[\[127a.3\]]par lta ba gang /_rgyu'am/_'bras bu'am/_byed pa la skur pa 'debs pa yod pa'i dngos po 'jig pa/_log par yongs su rtog pa gang /_bzod pa dang /_'dod pa dang /_blo gros dang /_rtog pa dang /_lta ba dang /_dge ba'i rtsa ba kun du gcod pa'i las can dang /_mi dge ba'i rtsa ba brtan por
[\[127a.4\]]'byung ba'i rten gyi las can dang /_mi dge ba la 'jug pa'i las can dang /_dge ba la mi 'jug pa'i las can no/_/sbyin pa med do/_/mchod sbyin med do/_/sbyin sreg med do/_/legs par spyad pa med do/_/nyes par spyad pa med do zhes bya ba 'di ni rgyu la skur pa 'debs pa'o/_/legs par
[\[127a.5\]]spyad pa dang /_nyes par spyad pa'i las rnams kyi 'bras bu rnam par smin pa med do zhes bya ba 'di ni 'bras bu la skur pa 'debs pa'o/_/'jig rten 'di med do/_/'jig rten pha rol med do/_/pha med do/_/ma med do/_/sems can 'byung ba med do zhes bya ba 'di ni byed pa la skur pa 'debs pa ste/_
[\[127a.6\]]'jig rten gzhan du 'gro ba dang 'ong ba'i byed pa dang /_sa bon 'debs pa'i byed pa dang /_nying mtshams sbyor ba'i byed pa la skur pa 'debs pa'i phyir ro/_/'jig rten na dgra bcom pa med do zhes bya ba la sogs pa ni yod pa'i dngos po 'jig pa'o/_/de las gzhan phyin ci log tu
[\[127a.7\]]lta ba gang ci yang rung ste/_de dag thams cad ni log par rnam par rtog par rig par bya'o/_/dge ba'i rtsa ba gcod pa ni log par lta ba khyad par can las 'byung gi/_thams cad las ni ma yin no/_/lta ba lnga po gang /_de rnams la sgro 'dogs pa'i lta ba ni du/_skur pa 'debs
[\[127b\]]
[\[127b.1\]]pa'i lta ba ni du/_bzhi ni sgro 'dogs pa ste/_shes bya la ngo bo dang /_khyad par du sgro 'dogs pa nye bar len pa'i phyir dang /_lta ba la mchog dang /_dag par sgro 'dogs pa'i phyir ro/_/phung po lnga'i bdag nyid kyi shes bya la bdag dang /_bdag gi ngo bo nyid du sgro 'dogs pa ni tshogs can la
[\[127b.2\]]lta ba'o/_/bdag rtag go mi rtag go zhes khyad par du sgro 'dogs pa ni mthar 'dzin par lta ba'o/_/lta ba ngan pa la mchog la sogs par 'dzin pa ni lta ba la mchog tu 'dzin pa'o/_/de nyid la dag pa la sogs par sgro 'dogs pa ni/_tshul khrims dang brtul zhugs mchog tu 'dzin pa'o/_/
[\[127b.3\]]gcig ni phal cher skur pa 'debs pa'i lta ba'o/_/gcig ni phal cher zhes bya ba ni log par rnam par rtog pa ni gdon mi za bar skur pa mi 'debs pa'i phyir ro/_/sngon gyi mthar rtog pa'i lta ba gang /_phyi ma'i mthar rtog pa'i lta ba gang /_de rnams gang rnams kyi lta ba rnams las
[\[127b.4\]]rig par bya na/_gnyis sam thams cad las so/_/lung du ma bstan pa'i dngos po rnams lta ba gang /_de rnams lta ba gang rnams las rig par bya/_gnyis sam thams cad las so/_/mtshan nyid la brtags na ni mthar 'dzin pa dang /_log par lta ba gnyis las 'byung ngo /_/'khor dang
[\[127b.5\]]bcas par brtags na ni lta ba lnga po thams cad las 'byung ngo /_/bcom ldan 'das kyis nyes pa gang gzigs nas/_phung po dang /_khams dang /_skye mched rnams la rnam pa lngas bdag bsal bar mdzad do/_/tshogs can la lta bas yongs su zin pa'i nyes pa lnga gzigs te/_
[\[127b.6\]]mtshan nyid dang mi mthun pa'i nyes pa dang /_mi rtag pa nyid kyi nyes pa dang /_rang dbang med pa'i nyes pa dang /_lus med pa'i nyes pa dang /_bsgrim mi dgos par thar par 'gyur ba'i nyes pa'o/_/gzugs la sogs pa ni bdag ma yin te/_mtshan nyid dang mi mthun pa'i phyir de dag ni
[\[127b.7\]]bdag gi mtshan nyid ma yin no/_/de dag la bdag med de gnas med na gnas par mi 'gyur bas/_mi rtag pa nyid kyi nyes par 'gyur ba'i phyir ro/_/gzugs ni bdag gi ba ma yin te de la dbang byed pa ma yin par rang dbang med pa'i nyes par 'gyur ba'i phyir ro/_/de dag las gzhan
[\[128a\]]
[\[128a.1\]]na yang bdag med de/_lus med na bdag kun du brtag par mi dmigs pas lus med pa'i nyes par 'gyur ba'i phyir ro/_/ji ste la la zhig bdag rnam pa de lta bur yongs su rtogs na/_de lta na yang gzugs la sogs pa med pa'i bdag mi 'thad de/_lus
[\[128a.2\]]la sogs pa'i 'ching ba med na rang gi ngang gis grol bar 'gyur bas/_bsgrim mi dgos par thar par 'gyur ba'i nyes par 'gyur ba'i phyir ro/_/gang nye bar len pa'i phung po lnga po rnams la tshogs can la lta ba'i mtha' nyi shu po gzugs la bdag tu kun du rjes su lta ba dang /_gzugs
[\[128a.3\]]bdag dang ldan pa dang /_gzugs bdag gi ba dang /_gzugs la gzugs dang /_tshor ba dang /_'du shes dang /_'du byed dang /_rnam par shes pa la bdag tu kun du rjes su lta ba dang /_bdag rnam shes dang ldan pa dang /_rnam shes bdag gi ba dang /_rnam shes la rnam
[\[128a.4\]]shes so/_/de la bdag tu lta ba du/_bdag gir lta ba du/_lnga ni bdag tu lta ba'o/_/bco lnga ni bdag gir lta ba'o/_/ci'i phyir bco lnga ni bdag gir lta ba 'brel bas bdag gi nye bar len pa dang /_dbang bsgyur bas bdag gi nye bar len pa dang /_tha dad du mi 'jug pas bdag nye bar len pa'i
[\[128a.5\]]phyir ro/_/gzugs la bdag tu kun du rjes su lta ba dang /_tshor ba dang /_'du shes dang /_'du byed rnams dang /_rnam par shes pa la bdag tu kun du rjes su lta ba ste/_de lnga bdag tu lta ba'o/_/gzugs bdag dang ldan pa zhes bya ba nas/_bdag rnam par shes pa dang ldan pa zhes bya ba'i bar
[\[128a.6\]]du lhag ma bco lnga ni bdag gir lta ba'o/_/'brel bas bdag gi nye bar len pa ni 'di ltar de dang 'brel bas de dang ldan par 'gyur ro/_/gzugs bdag gi ba dang zhes bya ba nas rnam par shes pa bdag gi ba dang zhes bya ba'i bar ni/_dbang bsgyur bas bdag gi nye bar len pa'i phyir te/_
[\[128a.7\]]gang zhig sbyin pa'am/_bsgo pa la gang gis dbang du 'gyur ba de ni de'i bdag gi zhes brjod do/_/gzugs la gzugs dang zhes bya ba nas rnam shes la rnam shes so zhes bya ba'i bar ni tha dad du mi 'jug pas bdag gi nye bar len pa'i phyir te/_bdag 'di ni 'di dag la rjes su zhugs shing rnam
[\[128b\]]
[\[128b.1\]]par zhugs nas bzhag pa ste/_yan lag can gyi rjes su song bar kun du brtags pa'i phyir ro/_/tshogs can la lta ba gzugs kyi dngos po'am/_gzugs med kyi dngos por bya/_gzugs med kyi gzhir rig par bya ste/_thag pa la sbrul du rtog pa bzhin no/_/gzugs med pa'i dngos po
[\[128b.2\]]ni gzugs la sogs pa'i mtshan nyid la dpyad na bdag tu lta ba'i go skabs med pa'i phyir ro/_/dper na kha gcig gis ma brtags par thag pa la sbrul du 'dzin pa dang 'dra ste/_slar thag pa yin par dpyad na de sbrul du 'dzin par mi 'gyur ba'i phyir ro/_/khro ba gang gnod pa'i rgyu nye bar gnas
[\[128b.3\]]na/_khong khro'i cha shas sems kun nas mnar sems pa dbyug pa dang mtshon cha len pa la sogs pa dang /_gnod pa shom pa 'byung ba'i rten gyi las can no/_/khro ba la sogs pa ni btags yod du rig par bya ste/_khong khro ba la sogs pa las gud na med pa'i phyir ro/_/khon 'dzin gang /_
[\[128b.4\]]de'i 'og tu khong khro'i cha shas nyid kyis rjes su gnod pa'i lan mi gtang ba/_mi bzod pa/_'byung ba'i rten gyi las can no/_/de'i 'og tu zhes pa ni khros pa'i 'og tu'o/_/mi bzod pa ni gnod par byed pa la ji mi snyam pa'o/_/'chab pa gang /_legs par bskul ba la gti mug gi cha shas kha
[\[128b.5\]]na ma tho ba sbed pa/_'gyod pa dang /_reg par mi gnas par 'byung ba'i rten gyi las can no/_/'di ni chos nyid do/_/kha na ma tho ba bcabs na 'gyod par 'gyur te/_de'i phyir reg par mi gnas pa zhes bya'o/_/'tshig pa gang /_khong khro'i cha shas khro ba dang /_khon sngon du 'gro ba'i
[\[128b.6\]]sems byung kun nas 'tshe ba tshig rtsub mtho zhing drag po 'byung ba'i rten gyi las can dang /_/bsod nams ma yin pa 'phel ba'i las can dang /_reg par mi gnas pa 'byung ba'i rten gyi las can no/_/tshig rtsub mtho zhing drag po ni gzhan gyi zhe la gnon pa'i tshul gyis mngon sum du brjod
[\[128b.7\]]pa'o/_/phrag dog gang rnyed pa dang /_bkur sti'i dbang gis gzhan gyi phun sum tshogs pa la mi bzod pa/_sems byung khong nas 'khrug pa zhe sdang gi cha shas yid mi bde ba dang /_reg par mi gnas par 'byung ba'i rten gyi las can no/_/ser sna gang /_rnyed pa dang bkur sti'i dbang gis
[\[129a\]]
[\[129a.1\]]yo byad rnams la sems byung gi kun du 'dzin pa 'dod chags kyi cha shas yo byad mi bsnyungs pa 'byung ba'i rten gyi las can no/_/yo byad mi bsnyungs pa ni/_ser snas yo byad mi mkho ba rnams kyang bsags pa las gyur par rig par bya'o/_/sgyu gang /_rnyed
[\[129a.2\]]pa dang /_bskur sti'i dbang gis 'dod chags dang gti mug gi cha shas su gyur pa/_yon tan ma yin pa kun du ston pa log par 'tsho ba 'byung ba'i rten gyi las can no/_/g.yo gang rnyed pa dang bkur sti'i dbang gis/_'dod chags dang gti mug gi cha shas su gyur pa nyes pa yang
[\[129a.3\]]dag par sbyong ba ste/_yang dag pa'i gdams ngag rnyed pa'i bar du gcod pa'i las can no/_/nyes pa yang dag par skyong ba ni gzhan nas gzhan du bsgyur bar rig par bya'o/_/yang dag pa'i gdams ngag rnyed pa'i bar du gcod pa'i las can no/_/bdag gi tshul yang dag pa ji lta ba
[\[129a.4\]]bzhin du mi ston na gdams ngag gi 'os pa ma yin pa'i phyir ro/_/rgyags pa gang /_nad med pa'am/_lang tsho'am/_tshe ring ba'i mtshan ma'am/_zag bcas kyi phun sum tshogs pa gang yang rung ba mthong nas 'dod chags kyi cha shas kyi dga' ba dang /_yid bde ba dang /_nyon mongs
[\[129a.5\]]pa dang nye ba'i nyon mongs pa thams cad 'byung ba'i rten gyi las can no/_/tshe ring ba'i mtshan ma bzung nas de la rnam par rtogs pa'i phyir te/_mi 'chi ba'i rnam par rtog pa sngon du btang nas/_tshe la rgyags pa skye ba'o/_/zag bcas kyi phun sum tshogs pa gang yang rung ba ni rigs dang /_
[\[129a.6\]]stobs dang /_gzugs dang /_yid gzhungs pa dang /_blo dang /_longs spyod dang /_dbang phyug la sogs par rig par bya'o/_/'dod chags kyi cha shas dga' ba dang /_yid bde ba ni nyon mongs pa can gyi dga' ba'i bye brag go/_/rnam par 'tshe ba gang /_khong khro'i cha shas snying brtse
[\[129a.7\]]med pa'am/_snying rje med pa'am/_brtse ba med pa'am/_rnam par 'tshe ba'i las can no/_/ngo tsha ba med pa gang /_'dod chags dang /_zhe sdang dang gti mug gi cha shas kha na ma tho bas bdag la mi 'dzem pa/_nyon mongs pa dang nye ba'i nyon mongs pa thams cad kyi grogs kyi las can no/_/
[\[129b\]]
[\[129b.1\]]khrel med gang /_'dod chags dang /_zhe sdang dang /_gti mug gi cha shas kha na ma tho bas gzhan la mi 'dzem pa/_nyon mongs pa dang nye ba'i nyon mongs pa thams cad kyi grogs kyi las can no/_/rmug pa gang /_gti mug gi cha shas sems byung las su mi rung ba nyon mongs pa dang /_nye ba'i nyon
[\[129b.2\]]mongs pa thams cad kyi las can no/_/rgod pa gang /_sdug pa'i mtshan mi'i rjes su 'jug pa'i 'dod chags kyi cha shas sems byung rnam par ma zhi ba zhi gnas kyi bar du gcod pa'i las can no/_/sdug pa'i mtshan ma'i rjes su 'jug pa ni 'dod chags kyi rjes su mthun pa'o/_/sngon gyi
[\[129b.3\]]bgad pa dang /_rtses pa la sogs pa rjes su dran pas sems rnam par ma zhi bar rig par bya'o/_/ma dad pa gang /_gti mug gi cha shas dge ba'i chos rnams la sems byung yid mi ches pa dang /_ma dad pa dang /_mi 'dod pa/_le lo 'byung ba'i rten gyi las can no/_/le lo'i rten byed pa'i las
[\[129b.4\]]can ni ma dad na sbyor ba la 'dun pa med pa'i phyir ro/_/le lo gang /_gnyid dam/_snyes pa'am/_'phres pa'i bde ba 'dod pa gti mug gi cha shas sems byung mi spro ba/_dge ba'i phyogs la sbyor ba'i bar du gcod pa'i las can no/_/bag med pa gang /_le lo dang bcas pas chags pa
[\[129b.5\]]dang /_zhe sdang dang /_gti mug gis dge ba'i chos rnams mi bsgom zhing zag bcas kyi chos rnams las sems mi srung ba/_mi dge ba 'phel ba dang /_dge ba 'grib pa 'byung ba'i las can no/_/brjed ngas gang /_nyon mongs dang mtshungs ldan gyi dran pa g.yeng ba 'byung ba'i rten
[\[129b.6\]]gyi las can no/_/shes bzhin ma yin pa gang /_nyon mongs dang mtshungs ldan gyi shes rab/_des lus dang /_ngag dang /_sems kyi spyod pa la mi shes bzhin du 'jug pa/_ltung ba 'byung ba'i rten gyi las can no/_/lus dang /_ngag dang /_sems kyi spyod pa la mi shes bzhin du
[\[129b.7\]]'jug pa ni 'gro ba dang /_ldog pa la sogs pa la legs par ma brtags par rig par bya'o/_/de ltar na 'di ni bya ba dang bya ba ma yin pa mi shes pas ltung bar 'gyur ro/_/g.yeng ba gang /_'dod chags dang /_zhe sdang dang /_gti mug gi cha shas sems byung rnam par 'phro ba/_de
[\[130a\]]
[\[130a.1\]]yang rang gi ngo bo'i g.yeng ba dang /_phyi rol du g.yeng ba dang /_nang gi g.yeng ba dang /_mtshan ma'i g.yeng ba dang /_gnas ngan len gyi g.yeng ba dang /_yid la byed pa'i g.yeng ba'o/_/rang gi ngo bo'i g.yeng ba gang /_rnam par shes pa'i tshogs lnga'o/_/rang bzhin
[\[130a.2\]]gyi nang du mnyam par 'jog par de rnams kyis mi nus pa'i phyir ro/_/phyi rol tu g.yeng ba gang /_dge ba la sbyor ba'i sems byung 'dod pa'i yon tan la rnam par 'phro ba'o/_/thos pa la sogs pa'i dge ba la zhugs pa de la dmigs pa las phyi rol tu 'dod pa'i yon tan lnga po dag la
[\[130a.3\]]sems spro bar rig par bya'o/_/nang gi g.yeng ba gang /_dge ba la sbyor ba'i bying ba dang /_rgod pa dang /_ro myang bar byed pa'o/_/ting nge 'dzin la zhugs pa nyid kyi tshe de las nyams par byed pa dang /_bying ba dang /_rgod pa dang /_ro myang ba'o/_/mtshan ma'i g.yeng ba gang /_gzhan la
[\[130a.4\]]bsgom pa mdun du byas te/_dge ba la sbyor ba'o/_/gzhan gyis bdag la yon tan dang ldan par yid ches par bya ba'i phyir te/_de'i mtshan ma ni de'i phyir ro/_/dge ba la zhugs pa na khad kyis de las nyams par rig par bya'o/_/gnas ngan len gyi g.yeng ba gang /_ngar byed pa dang /_
[\[130a.5\]]nga yir byed pa dang /_nga'o snyam pa'i phyogs kyi gnas ngan len dge ba la sbyor ba'i tshor ba 'byung ba rnams la ngar byed pa'am/_nga yir byed pa'am/_nga'o snyam du 'dzin pa dang /_'dres pa dang /_mtshan mar 'dzin pa'o/_/ngar byed pa dang /_nga yir byed pa la sogs pa'i
[\[130a.6\]]gnas ngan len gyi dbang gis bde ba la sogs pa'i tshor ba byung ba rnams la/_nga zhe'am/_nga'i zhe'am/_nga'o snyam du byed pa'i phyir dge ba'i phyogs yongs su ma dag par rig par bya'o/_/'dzin pa ni thog ma nyid du de ltar 'dzin pa'o/_/'dres pa ni de'i 'og tu de dang sems kyi rgyun 'dres
[\[130a.7\]]par 'gyur ba'o/_/mtshan mar byed pa ni tshor ba de nyid la yang dang yang du bkra bar 'dzin par rig par bya'o/_/yid la byed pa'i g.yeng ba gang /_snyoms 'jug gzhan nam/_theg pa gzhan la snyoms par 'jug gam/_gnas pa'i rnam par 'phro ba gang /_'dod chags dang bral
[\[130b\]]
[\[130b.1\]]ba'i bar du gcod pa'i las can no/_/snyoms par 'jug pa gzhan la snyoms par zhugs pa dang theg pa gzhan la gnas pa na snga ma las langs par rig par bya'o/_/'dod chags dang bral ba'i bar du gcod pa zhes pa ni/_nye ba'i nyon mongs pa'i bdag nyid kyi dbang du byas pa'o/_/gnyid
[\[130b.2\]]gang /_gnyid kyi rgyu la brten nas/_gti mug gi cha shas sdud pa'i sems byung dge ba'am/_mi dge ba'am/_lung du ma bstan pa'am/_dus sam/_dus min nam/_rigs pa'am/_mi rigs pa bya ba shor ba 'byung ba'i rten gyi las can no/_/gnyid kyi rgyu ni 'di lta ste/_nyam chung
[\[130b.3\]]ba dang /_ngal ba dang /_lus lci ba dang /_mun pa'i mtshan ma yid la byed pa dang /_brtson pa thams cad yal bar 'dor ba dang /_de'i dus su yang dang yang du goms pa dang /_gzhan dag gi sngags kyi stobs kyis gnyid bro bar byed pa dang /_de bzhin du lus mnye ba la sogs pa
[\[130b.4\]]yang ngo /_/gti mug gi cha shas shes pa ni/_ting nge 'dzin la khyad par du dbye ba'i phyir ro/_/dge ba la sogs pa'i dngos po'i tshig gi gdon mi za bar gti mug gi cha shas ma yin zhes par mdzad do/_/dus ni nam gyi gung thun no/_/dus min ni de las gzhan pa'o/_/rigs pa ni
[\[130b.5\]]dus su ji ltar gnang ba dang /_dus ma yin yang na ba dang /_las su rung bar bya ba'i phyir ro/_/mi rigs pa ni de las gzhan pa'o/_/bya ba shor ba 'byung ba'i rten gyi las can ni nye ba'i nyon mongs pa'i gnyid du rig par bya'o/_/'gyod pa gang /_gang mngon par bsams pa dang /_
[\[130b.6\]]mngon par ma bsams pa'i bya ba dang /_bya ba ma yin pa la brten nas gti mug gi cha shas sems byung rnam par 'phro ba/_dge ba dang /_mi dge ba dang /_lung du ma bstan pa dang /_dus dang /_dus ma yin pa dang /_rigs pa dang /_mi rigs pa dang /_sems gnas pa'i bar
[\[130b.7\]]du gcod pa'i las can no/_/mngon par bsams pa'i bya ba ni mngon par 'dod pa sngon du btang nas legs par spyad pa dang /_nyes par spyad pa byed pa'o/_/mngon par ma bsams pa'i bya ba ni gzhan dag gi nan gyis byed du bcug pa'am/_nyon mongs pa'i zil gyis non pa ste/_ji ltar
[\[131a\]]
[\[131a.1\]]mthun par rig par bya'o/_/gti mug gi cha shas shes pa ni/_nye ba'i nyon mongs pas bsdus pa'o/_/dus ni ji srid mi spong ba'i bar du'o/_/dus min ni de'i 'og tu'o/_/rigs pa ni gnas la'o/_/mi rigs pa ni gnas ma yin pa la'o/_/rnam par rtog pa gang /_sems
[\[131a.2\]]pa'am shes rab la brten nas kun du tshol ba yid kyis brjod pa de ni sems byung rtsing ba'o/_/sems pa'am shes rab la brten zhes pa ni/_mngon par mi rtogs pa dang /_mngon par rtogs pa'i gnas skabs dang go rims so/_/kun du 'tshol ba'i rnam par yid kyis brjod pas so/_/rnam par dpyod pa
[\[131a.3\]]gang /_sems pa'am shes rab la brten nas/_so sor rtog pa'i yid kyis brjod pa ste/_de ni sems zhi ba'o/_/sems pa'am/_shes rab la brten zhes pa ni mngon par mi rtogs pa dang /_mngon par rtogs pa'i gnas skabs dang go rims so/_/so sor rtog pa'i rnam par yid kyis mngon par
[\[131a.4\]]brjod pas so/_/reg par gnas pa dang /_reg par mi gnas pa 'byung ba'i rten gyi las can no/_/de nyid ni rnam par rtog pa dang /_rnam par dpyod pa dang /_'brel ba'i phyir rtsing ba dang /_zhib pa'i gnas skabs la sogs pa'o/_/yang chos dge ba rnams rang gi mi mthun pa'i phyogs spong ba'i
[\[131a.5\]]las so/_/nyon mongs pa dang /_nye ba'i nyon mongs pa rnams rang gi gnyen po'i bar du gcod pa'i las so/_/'di lta ste/_ma chags pas chags pa rab tu spong ngo /_/dad pas ma dad pa rab tu spong ngo /_/'dod chags kyi gnyen po ni ma chags pa ste/_des na de'i de skye ba'i bar du gcod pa'i
[\[131a.6\]]phyir ro/_/de ltar khro ba la sogs pa'i nye ba'i nyon mongs pa rnams kyang ste/_byams pa la sogs pa'i gnyen pos bar du gcod par byed par rig par bya'o/_/sems dang mi ldan pa'i 'du byed rnams gang thob pa dang /_'du shes med pa'i snyoms 'jug dang /_'gog pa'i snyoms 'jug dang /_
[\[131a.7\]]'du shes med pa can dang /_srog gi dbang po dang /_ris mthun pa dang /_skye ba dang /_rga ba dang /_gnas pa dang /_mi rtag pa nyid dang /_ming gi tshogs rnams dang /_tshig gi tshogs rnams dang /_gsal byed kyi tshogs rnams dang /_so so'i skye bo nyid dang /_'jug pa dang /_so sor
[\[131b\]]
[\[131b.1\]]nges pa dang /_sbyor ba dang /_mgyogs pa dang /_go rims dang /_dus dang /_yul dang /_grangs dang /_tshogs pa'o/_/sems dang ldan pa ma yin pa'i 'du byed rnams ni gnas dang /_rang bzhin dang /_btags pas bshad par rig par bya'o/_/'du shes med pa'i
[\[131b.2\]]snyoms 'jug dang /_'gog pa'i snyoms 'jug ni sa dang /_yid la byed pa dang /_gnas dang /_'du shes sngon du 'gro ba can rnams kyis kyang bshad par bya'o/_/'du shes med pa can ni yid la byed pa spangs pa'i lhag ma gnas la sogs pa gsum po de rnams kyis kyang ngo /_/thob
[\[131b.3\]]pa gang /_dge ba dang /_mi dge ba dang /_lung du ma bstan pa'i chos rnams 'phel ba dang /_'grib pa la thob pa dang /_rnyed pa dang ldan pa zhes gdags so/_/de la dge ba dang /_mi dge ba dang /_lung du ma bstan pa'i chos rnams shes pas ni gnas bstan to/_/'phel ba dang /_'grib
[\[131b.4\]]pa zhes pas ni rang bzhin bstan pa ste/_'di ltar 'phel ba chen po yod pa tsam gyis dad pa chen po la sogs pa dang ldan pa zhes brjod do/_/'grib pa yod na chung ngu rnams kyi phyir ro/_/thos pa dang /_rnyed pa dang ldan zhes gdags so zhes pas ni btags pa bstan pa'o/_/de bzhin
[\[131b.5\]]du gzhan rnams la yang ji ltar rigs par sbyar bar bya'o/_/'du shes med pa'i snyoms 'jug gang /_dge rgyas kyi 'dod chags dang bral ba steng ma'i 'dod chags dang ma bral ba'i 'byung ba'i 'du shes sngon du btang ba yid la byed pas/_sems dang sems las byung ba'i chos bstan pa ma
[\[131b.6\]]yin pa rnams 'gog pa la 'du shes med pa'i snyoms par 'jug ces gdags so/_/dge rgyas kyi 'dod chags dang bral ba zhes pa ni bsam gtan gsum pa'i 'dod chags dang bral ba'o/_/steng ma'i 'dod chags dang ma bral zhes pa ni bsam gtan bzhi ba'i 'dod chags dang ma bral
[\[131b.7\]]pa'o/_/'du shes sngon du btang zhes pa ni thar pa'i 'du shes sngon du btang ba'o/_/brtan pa ma yin pa rnams shes pa ni 'jug pa'i rnam par shes pas bsdus pa rnams so/_/'gog pa zhes pa ni snyoms par 'jug pa'i sems kyis byas pa ste/_dus gzhan na sems dang
[\[132a\]]
[\[132a.1\]]sems las byung ba brtan pa ma yin pa kun du 'byung ba 'gog pa la gnas pa'i gnas skabs kyi bye brag go/_/'dis 'gog par 'gyur bas na 'gog pa zhes bya'o/_/'gog pa'i snyoms 'jug gang /_ci yang med pa'i skye mched kyi 'dod chags dang bral
[\[132a.2\]]la/_srid pa'i rtse mo la gyen du bskyod pa'i zhi bar gnas pa'i 'du shes sngon du btang bas yid la byed pas sems dang sems las byung ba'i chos brten pa ma yin pa rnams dang /_brtan pa de dag las kyang kha cig 'gog pa la 'gog pa'i snyoms par 'jug ces gdags
[\[132a.3\]]so/_/'gog pa'i snyoms par 'jug pa la ni steng ma'i 'dod chags dang bral ba zhes mi brjod de/_srid pa'i rtse mo'i 'dod chags dang bral ba'i dgra bcom pa yang de na yod pa'i phyir ro/_/brten pa de dag las kyang kha cig ces pa ni/_nyon mongs pa can gyi yid kyis bsdus pa
[\[132a.4\]]rnams so/_/snyoms par 'jug pa 'di gnyis ni sa dang /_yid la byed pa dang /_gnas dang /_rang bzhin dang brtags pas kyang bstan to/_/'du shes med pa can gang 'du shes med pa can gyi lha rnams kyi nang du skyes pa'i sems dang /_sems las byung ba'i chos bstan pa
[\[132a.5\]]ma yin pa rnams 'gog pa la 'du shes med pa can zhes gdags so/_/srog gi dbang po gang /_ris mthun par sngon gyi las kyis 'phangs pa'i gnas pa'i dus nges pa la tshe zhes gdags so/_/ris mthun pa ni tshe gcig gi phung po'i rgyun no/_/gnas pa'i dus nges pa
[\[132a.6\]]ni ris mthun pa 'dis lo brgya'am stong ngam dus ji srid du 'dir gnas par bya ba ste/_las kyis byas pa'i nus pa'i bye brag go/_/ris mthun pa gang /_sems can gyi ris de dang der sems can de dang /_de dag gi ris 'dra ba la ris mthun pa zhes gdags so/_/sems
[\[132a.7\]]can gyi ris de dang der zhes pa ni lha dang mi la sogs pa'i sems can gyi ris rnams so/_/ris 'dra ba zhes pa ni skye ba gcig pa rnams so/_/skye ba gang /_ris mthun par 'du byed rnams ma byung ba las byung ba la skye ba zhes gdags so/_/phyi rol gyi gzugs kyang skye ba dang ldan pas
[\[132b\]]
[\[132b.1\]]ris mthun pa tsam du gzung ste/_sems can gyi rgyud la mtshan nyid gdags pa shes par bya ba'i phyir ro/_/phyi rol gyi gzugs ni 'jig pa dang 'chags pa'i rab tu phye ba'o/_/nang gi 'du byed rnams ni skye ba dang /_rga ba la sogs pas rab tu phye ba'o/_/rga ba gang /_ris mthun
[\[132b.2\]]par 'du byed rnams kyi rgyun gzhan du gyur pa la rga ba zhes gdags so/_/gnas pa gang /_ris mthun par 'du byed rnams kyi rgyun mi 'jig pa la gnas pa zhes gdags so/_/mi rtag pa nyid gang /_ris mthun par 'du byed rnams kyi rgyun 'jig pa la mi rtag pa nyid ces gdags
[\[132b.3\]]so/_/rgyun 'jig pa ni 'chi bar rig par bya'o/_/skye ba la sogs pa 'di dag ni skad cig re re la rig par mi bya ste/_'on kyang rgyun gyi gnas skabs la bya'o/_/ming gi tshogs rnams gang /_chos rnams kyi rang gi ngo bo nyid kyi tshig bla dgas la ming gi tshogs rnams zhes gdags so/_/ngo
[\[132b.4\]]bo nyid kyi tshig bla dgas ni mig dang /_rna ba dang /_lha dang mi zhes pa la sogs pa lta bu'o/_/tshig gi tshogs rnams gang /_tshogs rnams kyi khyad par gyi tshigs bla dgas la tshig gi tshogs rnams zhes gdags so/_/khyad par gyi tshig bla dgas ni 'dus byas kun mi rtag pa dang /_
[\[132b.5\]]sems can thams cad 'chi bar 'gyur zhes pa lta bu la sogs pa'o/_/gsal byed kyi tshogs rnams gang /_de gnyi ga'i gnas kyis 'gyur med rnams la 'gyur med kyi tshogs rnams zhes gdags so/_/de gnyi ga'i gnas rnams la zhes pa ni ngo bo nyid dang /_khyad par gyi tshig bla dgas rnams
[\[132b.6\]]kyis gnas 'gyur med ni a dang /_i dang /_u zhes pa lta bu la sogs pa rnams so/_/thams cad ni 'di tsam du zad de/_'di lta ste/_ngo bo nyid dang /_khyad par dang /_de gnyi ga'i tha snyad do/_/de thams cad ni 'di dag gi tha snyad 'dogs te/_de'i phyir ming dang tshig dang /_gsal
[\[132b.7\]]byed kyi tshogs 'di dag rnam par gzhag go/_/gsal byed ni gsal ba'i don te/_de gnyi ga gsal bar byed pa'i phyir ro/_/nye bar brjod pa yang de yin te/_don yang dag par brjod pa'i phyir ro/_/yang 'gyur med nyid rnam grangs kyis mi 'gyur bar nye bar brjod pa'i phyir ro/_/rnam
[\[133a\]]
[\[133a.1\]]grangs kyis mi 'gyur ba ni dper na/_mig ni mig ces pa'i rnam grangs de las gzhan pa 'dren byed dang /_gsal byed dang /_khrid byed dang lta ba la sogs pa'i rnam grangs gzhan du'ang 'gyur te/_de rnams kyang de'i ming nyid yin pa'i phyir ro/_/de bzhin du a dang /_
[\[133a.2\]]i zhes pa'i 'gyur med 'di ni/_a dang /_i zhes pa'i rnam grangs 'di ma gtogs par rnam grangs gzhan gyis bstan par mi nus par shes par bya ste/_de'i phyir rnam grangs gzhan gyis mi 'gyur bas na 'gyur med nyid do/_/'gyur ba ni yang 'gro bar rig par bya'o/_/so so'i skye bo nyid gang /_
[\[133a.3\]]'phags pa'i chos rnams ma thob pa las so so'i skye bo zhes gdags so/_/'jug pa gang /_rgyu dang 'bras bu rgyun mi 'chad pa la 'jug pa zhes gdags so/_/rgyun ma chad pa la 'jug pa rnam par gzhag ste/_skad cig gcig tu'am rgyun chad pa la de nye bar 'dogs pa med pa'i
[\[133a.4\]]phyir ro/_/so sor nges pa gang /_rgyu dang 'bras bu tha dad pa la sogs pa la so sor nges pa zhes gdags so/_/rgyu dang 'bras bu tha dad pa 'dod pa ni legs par spyad pa'o/_/mi 'dod pa ni nyes par spyad pa zhes pa lta bu la sogs pa ste/_'bras bu so so ba rnams ni rgyu so so ba
[\[133a.5\]]gzhan nyid do/_/sbyor ba gang /_rgyu dang 'bras bu rjes su mthun pa rnams la sbyor ba zhes gdags so/_/rgyu dang 'bras bu rjes su mthun pa ni gzhan yin du zin kyang /_gang gis 'bras bur gang 'os pa ste/_'di ltar sbyin pas ni longs spyod phun sum tshogs zhes pa lta
[\[133a.6\]]bu la sogs pa'o/_/mgyogs pa gang /_rgyu dang 'bras bu myur bar 'byung ba la mgyogs pa zhes gdags so/_/go rims gang /_rgyu dang 'bras bu re re nas 'byung ba la go rims zhes gdags so/_/re re nas 'byung ba ni cig car mi 'byung bar rig par bya'o/_/dus gang /_rgyu dang
[\[133a.7\]]'bras bu rgyun du 'byung ba la dus zhes gdags so/_/rgyu dang 'bras bu rgyun du 'byung ba la mgyogs pa zhes gdags so/_/rgyu dang 'bras bu rgyun du 'byung ba de la/_rgyu dang 'bras bu byung zin pa dang /_'gags zin pa gang yin pa de ni 'dus pa'i 'du shes gdags so/_/
[\[133b\]]
[\[133b.1\]]gang ma byung ba de ni ma 'ongs pa'i dus so/_/gang byung la ma 'gags pa de ni da ltar byung ba'i dus so/_/yul gang /_shar dang /_lho dang /_nub dang /_byang dang /_'og dang /_steng dang /_phyogs bcu thams cad kyi rgyu dang 'bras bu nyid la yul zhes gdags so/_/rgyu dang 'bras
[\[133b.2\]]bu phyogs la khyab pa la/_yul nye bar gdags te/_gzugs can ma yin pa ni phyogs la khyab par byed pa'i mthu med pas rgyu dang 'bras bu ni 'dir gzugs su bsdus par rig par bya'o/_/grangs gang 'du byed rnams kyi so so'i cha'i dbye ba la grangs zhes gdags so/_/so so'i cha'i dbye
[\[133b.3\]]ba zhes pa ni/_tha dad pa ma yin pa bdag nyid gcig pa la gnyis dang gsum la sogs pa'i grangs mi 'thad pa'i phyir ro/_/tshogs pa gang /_rgyu dang 'bras bu rkyen las byung ba la tshogs pa zhes gdags so/_/rgyu dang 'bras bu'i rkyen rnams tshogs pa ni 'di lta ste/_rnam par
[\[133b.4\]]shes pa zhes pa'i rgyu 'bras ni dbang po ma nyams pa dang /_yul snang bar gyur pa dang /_de skyed pa'i yid la byed pa nye bar gnas pa ste/_de bzhin du gzhan la yang sbyar bar bya'o/_/de ltar na sems dang ldan pa ma yin pa'i 'du byed kyi chos 'di rnams ni gnas skabs dag la brtags
[\[133b.5\]]pa'i phyir/_thams cad kyang brtags yod du rig par bya'o/_/de la dge ba dang mi dge ba la sogs pa 'phel ba dang 'grib pa'i gnas skabs la ni gcig go/_/sems dang sems las byung ba mi 'byung ba'i gnas skabs la ni gsum mo/_/gnas pa dang 'dra ba'i gnas skabs la
[\[133b.6\]]ni re re'o/_/mtshan nyid kyi gnas skabs la ni bzhi'o/_/tha snyad kyi gnas skabs la ni gsum mo/_/ma rnyed pa'i gnas skabs la ni gcig go/_/rgyu dang 'bras bu'i gnas skabs la ni lhag ma rnams so/_/rgyu dang 'bras bu yang 'dir 'dus byas thams cad du rig par bya ste de las
[\[133b.7\]]gzhan 'byung bas rgyu'o/_/gzhan las de 'byung bas 'bras bu'o/_/rnam shes kyi phung po'i rnam par gnas pa gang /_gang sems sam/_yid dam rnam par shes pa'o/_/de la sems gang phung po dang /_khams dang /_skye mched rnams kyi bag chags yongs su goms pa sa
[\[134a\]]
[\[134a.1\]]bon thams cad pa kun du len pa'i rnam par shes pa dang /_rnam par smin pa'i rnam par shes pa dang /_len pa'i rnam par shes pa yang de'o/_/de rnams kyi bag chags bsags pa nye bar len pa'i phyir ro/_/phung po la sogs pa kun du 'byung ba la de'i sa bon yongs su
[\[134a.2\]]rgyas pa ni bag chags su brjod par bya'o/_/sa bon thams cad pa ni phung po la sogs pa de dag nyid 'byung ba'i sa bon dang ldan pa'i phyir ro/_/kun du len pa der chos thams cad sa bon dang bdag tu 'dzin pa'i sems can du 'du ba'i phyir kun du len pa'i rnam par shes pa'o/_/sngon
[\[134a.3\]]gyi las las nges par 'byung ba'i phyir rnam par smin pa'i rnam par shes pa'o/_/yang dang yang nying mtshams sbyor ba'i lus len pa'i phyir kun du len pa'i rnam par shes pa'o/_/de ni sems zhes kyang brjod do/_/chos thams cad kyi bag chags bsags pa'i phyir ro/_/kun du
[\[134a.4\]]len pa'i rnam par shes pa de yod par ji ltar shes she na/_'di ltar de med na/_len dang bzod dang gsal ba dang /_/sa bon dang ni las rnams dang /_/lus kyis myong na sems med pa'i/_/snyoms 'jug de bzhin 'chi mi rung /_/sdom gyi tshigs su bcad pa'i rnam par dbye ba
[\[134a.5\]]ni 'di lta ste/_rnam par nges pa bsdus pa'i nang du byas pa'o/_/rnam pa brgyad kyis kun du len pa'i rnam par shes pa yod pa nyid du rtogs par bya ste/_'di ltar kun du len pa'i rnam par shes pa med na lus nye bar len pa mi srid pa dang /_gzod ma 'byung ba mi srid pa dang /_gsal bar 'byung
[\[134a.6\]]ba mi srid pa dang /_sa bon nyid mi srid pa dang /_las mi srid pa dang /_lus kyi myong ba mi srid pa dang /_sems med pa'i snyoms par 'jug pa mi srid pa dang /_rnam par shes pa med na 'chi 'pho ba mi srid pa'i phyir ro/_/ci'i phyir lus nye bar len pa mi rung zhe na/_smras pa/_rnam pa lnga ste/_'di ltar kun
[\[134a.7\]]du len pa'i rnam par shes pa ni sngon gyi 'du byed kyi rgyu las byung ba'o/_/mig la sogs pa'i 'jug pa'i rnam par shes pa ni da ltar gyi rkyen gyi rgyu las byung ba ste/_ji skad du/_dbang po dang /_yul dang /_de skyed pa'i yid la byed pa'i dbang gis rnam par shes pa rnams 'byung
[\[134b\]]
[\[134b.1\]]bar 'gyur ro zhes rgya cher gsungs pa lta bu ste/_'di ni gtan tshigs dang po'o/_/yang rnam par shes pa'i tshog drug ni dge ba dang mi dge bar dmigs pa ste/_'di ni gtan tshigs gnyis so/_/yang rnam par shes pa'i tshogs drug po rnams la lung du ma bstan pa'i rnam par smin
[\[134b.2\]]pas bsdus par 'gyur ba gang yin pa'i rnam pa mi dmigs te/_'di ni gtan tshigs gsum pa'o/_/yang rnam par shes pa'i tshogs drug 'byung ba ni gnas so sor nges pa ste/_gnas gang dang gang las rnam par shes pa gang dang gang 'byung ba de dang de ni der zin par 'gyur gyi/_lhag
[\[134b.3\]]ma ni ma zin par 'gyur te mi rung ngo /_/zin par yang mi rung ste/_rnam par shes pa med pa'i phyir ro/_/'di ni gtan tshigs bzhi pa'o/_/yang dang yang lus 'dzin pa'i nyes par yang 'gyur te/_'di ltar mig gi rnam par shes pa res 'ga' ni 'byung /_res 'ga' ni mi 'byung
[\[134b.4\]]ngo /_/lhag ma rnams kyang de bzhin te/_'di ni gtan tshigs lnga pa'o/_/de ltar sngon gyi las dang /_da ltar 'du byed kyi rkyen las byung ba dang /_dge ba dang mi dge ba yin pa dang /_de'i rnam pa mi dmigs pa dang /_gnas so sor nges pa dang /_/yang dang yang nye bar
[\[134b.5\]]len pas kyang mi rung ngo /_/ci'i phyir bzod pa'i 'jug pa 'byung bar mi rung zhe na/_gal te la la zhig 'di skad du/_ci ste kun du len pa'i rnam par shes pa yod na de'i phyir rnam par shes pa gnyis cig car 'byung bar 'gyur ro zhes zer na/_de la 'di skad ces brjod par bya
[\[134b.6\]]ste/_nyes pa med pa nyid la khyod nyes par 'du shes su zin gyi/_'di ltar rnam par shes pa gnyis cig car 'byung ba'i phyir ro/_/de ci'i phyir zhe na/_'di ltar kha cig cig car mthong bar 'dod pa nas/_rnam par shes pa'i bar du 'dod pa la/_thog mar rnam par shes pa
[\[134b.7\]]gang yang rung ba zhig 'byung du mi rung ste/_'di ltar de ni yid la byed pa dang /_dbang po dang yul yang yod par bye brag med pa'i phyir ro/_/rnam par shes pa cig car 'byung ba med na ci'i phyir mig la sogs pa'i rnam par shes pa dang /_lhan cig rjes su 'jug pa'i yid kyi
[\[135a\]]
[\[135a.1\]]rnam par shes pa gsal bar mi 'gyur zhe na/_'di ltar gang gi tshe 'das pa'i yul myong ba rjes su dran pa de'i tshe yid kyi rnam par shes pas rgyu ba ni gsal ba ma yin la/_/da ltar gyi yul la rgyu ba'i yid ni de ltar mi gsal ba ma yin te/_de'i phyir yang cig car
[\[135a.2\]]'byung ba dang /_yid kyi rnam par shes pa mi gsal bar yang rung ngo /_/ci'i phyir rnam par shes pa'i tshogs drug po dag phan tshun gyi sa bon nyid ma yin zhe na/_'di ltar dge ba'i 'og tu mi dge ba 'byung ba'am/_mi dge ba'i 'og tu dge ba dang /_de gnyi ga'i 'og tu lung du ma
[\[135a.3\]]bstan pa dang /_khams ngan pa'i 'og tu khams bar ma dang /_khams bar ma'i 'og tu khams bzang po dang /_de bzhin du khams bzang po'i 'og tu khams ngan pa dang /_zag pa dang bcas pa'i 'og tu zag pa med pa dang /_zag pa med pa'i 'og tu zag pa dang bcas pa dang /_
[\[135a.4\]]'jig rten pa'i 'og tu 'jig rten las 'das pa dang /_'jig rten las 'das pa'i 'og tu 'jig rten pa 'byung ba ste/_de dag ni de ltar sa bon nyid du mi rung ngo /_/rgyud kyi rgyun chad nas yun ring du lon pa yang yun ring zhig na 'byung bas de'i phyir yang mi rung ngo /_/rnam par shes pa cig car
[\[135a.5\]]'byung ba med na ci'i phyir las mi srid ce na/_'di ltar mdor bsdus na las rnam pa bzhi ste/_snod kyi rnam par rig pa dang /_gnas kyi rnam par rig pa dang /_nga'o snyam pa'i rnam par rig pa dang /_yul gyi rnam par rig pa'o/_/rnam par rig pa 'di dag ni skad cig skad cig la cig
[\[135a.6\]]car 'byung ba dmigs te/_rnam par shes pa gcig gi skad cig la ni ngo bo tha dad pa'i las 'di lta bu 'di mi rung ngo /_/kun du len pa'i rnam par shes pa med na ci'i phyir lus kyi myong ba mi rung zhe na/_'di ltar 'ga' zhig tshul bzhin nam/_tshul bzhin ma yin pa'i sems sam/_rjes
[\[135a.7\]]su rnam par rtog gam/_sems mnyam par bzhag gam/_sems mnyam par ma bzhag kyang rung ste/_lus kyi myong ba gang dag 'byung ba/_rnam pa du ma rnam pa sna tshogs mang po de dag 'byung ba dang /_dmigs par yang mi rung ste/_de'i phyir yang kun du len pa'i rnam par shes pa
[\[135b\]]
[\[135b.1\]]yod do/_/kun du len pa'i rnam par shes pa med na/_ci'i phyir sems med pa'i snyoms par 'jug pa mi srid ce na/_'di ltar 'du shes med pa la snyoms par 'jug pa'i rnam par shes pa nyid lus las 'da' bar 'gyur bar rigs na/_ma 'das te/_de'i phyir 'chi ba'i dus byed pa
[\[135b.2\]]nyid du 'gyur ro/_/ji skad du/_bcom ldan 'das kyis kyang de'i rnam par shes pa lus dang ma bral ba yin no zhes gsungs pa lta bu'o/_/kun du len pa'i rnam par shes pa med na ci'i phyir 'chi 'pho yang mi rung zhe na/_'di ltar 'chi ba'i rnam par shes pa lus kyi stod dam/_smad
[\[135b.3\]]du drod yal bar byed cing 'dor na/_yid kyi rnam par shes pa ni nam yang mi 'byung ba ma yin te/_de'i phyir yang kun du len pa'i rnam par shes pa lus 'dzin pa nyid dang bral ba'i phyir lus drod yal ba dang /_lus tshor ba med par yang dmigs kyi/_yid kyi rnam par shes
[\[135b.4\]]pa dang bral bas ni ma yin te/_de'i phyir yang mi rigs so/_/yid gang /_dus rtag tu rlom pa'i bdag nyid dang /_kun du len pa'i rnam par shes pa la dmigs pa dang /_nyon mongs pa bzhi po bdag tu lta ba dang /_bdag la chags pa dang /_nga'o snyam pa'i nga rgyal dang /_ma rig pa dang
[\[135b.5\]]mtshungs par ldan pa ste/_de yang lam mngon du gyur pa dang /_'gog pa'i snyoms par 'jug pa dang /_mi slob pa'i sa ma gtogs par dge ba dang mi dge ba dang /_lung du ma bstan pa thams cad du 'gro ba dang /_gang yang rnam par shes pa drug po rnams 'gags ma thag pa'i
[\[135b.6\]]rnam par shes pa'o/_/yid ni nges pa'i tshig dang /_dmigs pa dang /_mtshungs par ldan pa dang /_'byung ba'i dus kyis bstan par rig par bya'o/_/lam mngon du gyur pa na de med pa ni don dam par shes pa dang /_bdag tu lta bu kun du 'byung ba shin tu mi mthun pa'i
[\[135b.7\]]phyir ro/_/slob pas ni ma spangs pa'i phyir/_de'i 'og tu yang kun du len pa'i rnam par shes pa las 'byung ngo /_/'du shes med pa'i snyoms par 'jug pa bas/_'gog pa'i snyoms par 'jug pa ches zhi ba'i phyir te/_de kun du 'byung ba dang mi mthun par rig par bya'o/_/
[\[136a\]]
[\[136a.1\]]'gags ma thag pa yid du 'dod pas 'gags ma thag pa'i yid ces bya ba'i tha tshig go/_/rnam par shes pa gang /_rnam par shes pa'i tshogs drug ste/_mig gi rnam par shes pa dang /_rna ba dang /_sna dang /_lce dang /_lus dang /_yid kyi rnam
[\[136a.2\]]par shes pa'o/_/mig gi rnam par shes pa gang /_mig la brten cing gzugs la dmigs nas so sor rnam par rig pa'o/_/rna ba'i rnam par shes pa gang /_rna ba la brten cing sgra la dmigs nas so sor rnam par rig pa'o/_/sna'i rnam par shes pa gang /_sna la brten
[\[136a.3\]]cing dri la dmigs nas so sor rnam par rig pa'o/_/lce'i rnam par shes pa gang /_lce la brten cing ro la dmigs nas so sor rnam par rig pa'o/_/lus kyi rnam par shes pa gang /_lus la brten cing reg bya la dmigs nas so sor rnam par rig pa'o/_/yid kyi rnam par
[\[136a.4\]]shes pa gang /_yid la brten cing chos la dmigs nas so sor rnam par rig pa'o/_/rnam par shes pa ni gnas dang dmigs pa dang /_rang gi ngo bo nyid kyis rnam par gzhag par rig par bya'o/_/khams kyi rnam par gnas pa gang /_gzugs kyi phung po gang de ni khams
[\[136a.5\]]bcu ste/_mig gi khams dang /_gzugs kyi khams dang /_rna ba'i khams dang /_sgra'i khams dang /_sna'i khams dang /_dri'i khams dang /_lce'i khams dang /_ro'i khams dang lus kyi khams dang /_reg bya'i khams dang /_chos kyi khams kyi phyogs gcig kyang
[\[136a.6\]]ngo /_/tshor ba'i phung po dang /_'du shes kyi phung po dang /_'du byed kyi phung po gang /_de ni chos kyi khams kyi phyogs gcig go/_/rnam par shes pa'i phung po gang /_de ni rnam par shes pa'i khams bdun te/_mig gi rnam par shes pa'i khams dang /_rna ba dang /_sna dang /_
[\[136a.7\]]lce dang /_lus dang /_yid kyi rnam par shes pa'i khams dang /_yid kyi khams so/_/khams dang skye mched rnams kyi mtshan nyid ni logs shig tu rnam par gzhag tu med do/_/phung po bstan pa'i skabs su mig la sogs pa nye bar mtshon pa'i phyir ro/_/de bas na phung po
[\[136b\]]
[\[136b.1\]]rnams las dmigs kyis bton te/_khams rnam par gzhag go/_/khams rnams las dmigs kyis bton gyi skye mched rnams rnam par gzhag go/_/khams rnams kyi nang nas phung po rnams kyis ci zhig ma bsdus/_chos kyi khams 'dus ma byas so/_/de yang 'dus ma byas
[\[136b.2\]]gzhi brgyad de/_chos dge ba rnams kyi de bzhin nyid dang /_de ltar chos mi dge ba dang /_chos lung du ma bstan pa rnams kyi de bzhin nyid dang /_nam mkha' dang /_so sor ma brtags pa'i 'gog pa dang /_so sor brtags pa'i 'gog pa dang /_mi g.yo ba dang /_'du shes dang /_
[\[136b.3\]]tshor ba 'gog pa'o/_/phung po rnams kyis gang ma bsdus pa'i 'dus ma byas de ni rnam pa brgyad du rnam par gzhag go/_/de bzhin nyid rnam pa gsum ni/_gnas kyi rnam pas tha dad kyi/_/ngo bo nyid kyis tha dad pa ni ma yin par rig par bya'o/_/chos dge ba rnams kyi de bzhin nyid
[\[136b.4\]]gang /_bdag med pa dang /_stong pa nyid dang /_mtshan ma med pa dang /_yang dag pa'i mtha' dang /_/don dam pa dang /_chos kyi dbyings kyang de bzhin no/_/ci'i phyir de bzhin nyid la de bzhin nyid ces brjod na/_gzhan du mi 'gyur ba'i dngos po nye bar len pa'i phyir ro/_/gzhan du
[\[136b.5\]]mi 'gyur ba ni rtag tu dngos po rnams ni bdag med pa'i dngos por blta bar bya'o/_/ci'i phyir stong pa nyid la stong pa nyid ces brjod na/_kun nas nyon mongs pa mi rgyu ba'i phyir ro/_/kun nas nyon mongs pa mi rgyu ba ni/_des kun nas nyon mongs pa'i dngos po la dmigs nas/_kun nas nyon mongs pa/_
[\[136b.6\]]stong par byed pa'i phyir ro/_/gang gi tshe kun nas nyon mongs pa can zhes brjod pa de'i tshe yang /_de la glo bur gyi nyon mongs par rig par bya'o/_/glo bur gyi nye ba'i nyon mongs pa de yang ci zhe na/_de yis zin pa'i gzung ba dang /_'dzin pa'i sems kyi sa bon nyes pa gzhan gyi dbang gis 'jug par byed pa'i phyir te/_sems
[\[136b.7\]]kyi chos nyid ni rang bzhin gyis 'od gsal ba ste/_chos rnams kyi chos nyid yin pa'i phyir ro/_/ci'i phyir mtshan ma med pa zhes brjod na/_mtshan ma nye bar zhi ba nye bar len pa'i phyir ro/_/mtshan ma rnams ni gzugs dang /_tshor ba nas/_byang chub ces bya ba'i bar du spros pa
[\[137a\]]
[\[137a.1\]]rnams te/_des de dag nye bar zhi ba'i phyir mtshan ma med pa'o/_/ci'i phyir yang dag pa'i mtha' zhes brjod na/_phyin ci ma log pa'i dmigs pa nye bar len pa'i phyir ro/_/yang dag pa ni gang phyin ci ma log pa'o/_/de'i mtha' ni mur thug pa ste/_bdag med pa las
[\[137a.2\]]pha rol du de kho na btsal du med pa'i phyir ro/_/ci'i phyir don dam pa zhes brjod na ye shes dam pa'i spyod yul nye bar len pa'i phyir ro/_/ci'i phyir chos kyi dbyings zhes brjod na/_nyan thos dang /_rang sangs rgyas dang /_sangs rgyas kyi chos thams cad kyi rgyu nye bar len pa'i phyir ro/_/
[\[137a.3\]]chos dge ba rnams kyi de bzhin nyid kyi lta ba bzhin/_chos mi dge ba dang /_lung du ma bstan pa rnams kyi de bzhin nyid kyang de ltar blta bar bya'o/_/nam mkha' gang /_gzugs med cing byed pa thams cad gsal bar 'byin pa nye bar len pa'i phyir ro/_/nam mkha' ni gzugs
[\[137a.4\]]med ces bya ba ni gzugs nyid las bzlog pa/_gzugs med pa'i mtshan nyid kyi chos/_yid kyi rnam par shes pa'i yul gang yin pa de ni nam mkha'o/_/yid kyi rnam par shes pa'i yul ni chos kyi khams kyi skabs yin par rig par bya'o/_/gzugs nyid ces bya ba ni brnan pa'i
[\[137a.5\]]phyir te/_tshor ba la sogs pa dang /_thun mong ba'i de bzhin nyid dang /_so sor brtags pa'i 'gog pa dang /_mi rtag pa nyid sel to/_/ri bong gi rwa la sogs pa ni gtan med pa ste/_de dag las bzlog par ni mi shes so/_/'di ltar 'di dag ni gtan nas med pa'i phyir ro/_/ri bong
[\[137a.6\]]gi rwa la sogs pa de dag ni gzugs yod pa 'di las bzlog pa ma yin te/_tshor ba la sogs pa dang thun mong pa'i phyir ro/_/de bas na gzugs nyid las bzlog ces brjod do/_/gang gzugs ma yin pa zhes brjod par bya ste/_de med pa'i mtshan nyid kyi tshig gis ni tshor ba la
[\[137a.7\]]sogs pa gzugs can ma yin pa rnams bsal te/_de dag ni med pa'i mtshan nyid ma yin no/_/so sor ma brtags pa'i 'gog pa gang /_gang 'gog la mi 'bral ba'o/_/gang 'gog la mi 'bral zhes bya ba ni bag la nyal kun du ma bcom pa'i phyir ro/_/so sor
[\[137b\]]
[\[137b.1\]]brtags pa'i 'gog pa gang /_/gang 'gog pa de 'bral ba'o/_/gang 'gog pa de 'bral ba zhes pa ni/_bag la nyal kun du bcom pa'i phyir ro/_/spang bar bya ba ni gnyis su blta'o/_/nyon mongs pa dang /_de'i gnas su gyur pa'i tshor ba'o/_/tshor ba de yang rnam pa gnyis te/_
[\[137b.2\]]'gyur bar byed pa dang /_'gyur bar mi byed pa ste/_bde sdug dang /_bde ba yang ma yin/_sdug bsngal yang ma yin pa dang go rims so/_/de la nyon mongs pa spong pas so sor brtags pa'i 'gog pa rnam par gzhag go/_/tshor ba rnam pa gnyis spong bas mi g.yo ba dang /_'du shes dang
[\[137b.3\]]tshor ba 'gog pa rnam par gzhag go/_/de la nyon mongs pa spong ba ni de'i phyogs dang mthun pa'i gnas ngan len dang bral ba'i phyir gnas gyur pa'o/_/tshor ba spong ba ni/_de'i gnyen por gyur pa snyoms par 'jug pa'i sgrib pa dang bral ba'i phyir gnas gyur pa'o/_/de'i phyir bsam gtan
[\[137b.4\]]gnyis par sdug bsngal 'gog pa la 'dus ma byas rnam par mi gzhag ste/_'gyur bar byed pa'i tshor ba ma lus par ma spangs pa'i phyir ro/_/de'i phyir gsungs pa mi g.yo ba gang /_dge rgyas kyi 'dod chags dang bral la/_gong ma'i 'dod chags dang ma bral ba'i bde ba dang /_
[\[137b.5\]]sdug bsngal 'gog pa'o/_/'du shes dang tshor ba 'gog pa gang /_ci yang med pa'i skye mched kyi 'dod chags dang bral ba/_srid pa'i rtse mo las gyen du bskyed pa'i zhi bar gnas pa'i 'du shes sngon du btang ba yid la byed pas sems dang sems las byung ba'i chos brtan pa ma yin pa
[\[137b.6\]]rnams dang /_brtan pa de dag las kyang kha cig 'gog pa'o/_/yang gang gzugs rnam pa lnga dang /_tshor ba'i phung po dang /_'du shes kyi phung po dang /_'du byed kyi phung po dang /_'dus ma byas kyi gzhi brgyad po gang /_de dag gcig tu bsdus te/_bcu drug gi bdag nyid ni chos kyi
[\[137b.7\]]khams so/_/skye mched kyi rnam par gnas pa gang /_gzugs can gyi khams bcu po gang de nyid skye mched bcu'o/_/rnam par shes pa'i khams bdun gang /_de yid kyi skye mched do/_/chos kyi khams gang /_de chos kyi skye mched do/_/de nyid kyi phyir phung po dang /_khams dang /_skye mched
[\[138a\]]
[\[138a.1\]]rnams ni chos gsum du 'gyur te/_gzugs kyi phung po dang /_chos kyi khams dang /_yid kyi skye mched do/_/gzugs kyi phung pos ni/_khams gzugs can bcu bsdus so/_/chos kyi khams kyis ni de nyid do/_/yid kyi skye mched kyis ni rnam par shes pa'i khams bdun te/_
[\[138a.2\]]de ltar na chos thams cad ni gsum du 'gyur ro/_/phung po khams dang skye mched de ltar rnam par gzhag pa la zhar la byung ba de bstan par bya'o/_/mig dang /_rna ba dang /_sna rnams so so la yang gnyis gnyis yod na/_khams nyi shu rtsa gcig tu ji ltar mi 'gyur zhe na/_de dag gnyis gnyis
[\[138a.3\]]yod du zin kyang gnyi ga yang mig gi mtshan nyid yin pas mtshan nyid 'dra ba dang /_gnyi ga'i bya ba mig gi rnam par shes pa yin par gcig pa'i phyir/_bya ba mthun pas khams gzhan ma yin no/_/rna ba dang sna la yang de bzhin du sbyar bar bya'o/_/gnyis gnyis su grub pa ni gnas
[\[138a.4\]]mdzes pa'i phyir ro/_/de ltar ngos gnyis shin du rnam par mdzes na gnas mdzes kyi gzhan du ma yin no/_/ci mig re re la brten te mig gi rnam par shes pa rtag tu 'byung ba'am/_/'on te gnyi ga la'ang brten smras pa/_gsal bar 'dzin pa'i phyir gnyi ga la'ang brten nas 'byung
[\[138a.5\]]ste/_dper na mig gnyi ga phye na gzugs 'dzin pa la gsal bar 'gyur gyi gcig gis ni de ltar ma yin no/_/dper na khang pa gcig tu mar me gnyis bus na/_mar me gnyis la brten nas 'od rgyas pa gcig gis shin tu gsal bar 'gyur ro/_/de bzhin du 'dir yang tshul
[\[138a.6\]]de ltar blta bar bya'o/_/de'i yul sna tshogs nye bar gnas par gyur na/_de'i rnam pa rnams la dbang po re re'i sgo nas rnam par shes pa rnams rim gyis 'byung ngam/_'on te gcig gis cig car 'dzin zhe na/_rnam par shes pa gcig kho nas cig car 'dzin te/_rnam pa ni sna
[\[138a.7\]]tshogs su rig par bya'o/_/lce la zas kyi khams reg na/_lce dang lus kyi rnam par shes pa rtag tu cig car 'byung bar rig par bya'o/_/sgra ni rgyun chad pa'i phyir yul gzhan dag tu gcig nas gcig tu brgyud de/_'byung ba'i rgyun gyis yul gzhan du 'gro ba med kyi 'on kyang
[\[138b\]]
[\[138b.1\]]'di lta ste/_rang gi yul na 'dug cing lan cig 'byung ste/_mar me'i 'od rgyas pa bzhin du/_sgra rgyas par 'gyur ba yang de ltar blta'o/_/nye yang bar du bcad pa'i sgra yang gsal bar mi thos pa'i sgra de thogs pa yod pa'i phyir/_sgrib pa'i gseb nas chung ngur 'byung bar
[\[138b.2\]]rig par bya'o/_/rnam par shes pa'i tshogs drug po de dag las rnam par rtog pa dang bcas pa ni du zhig_/rnam par mi rtog pa ni du zhig ce na/_rnam par rtog pa gsum gyis re zhig yid kyi rnam par shes pa gcig tu rtog pa dang bcas pa ste/_rnam par rtog pa gsum ni rang
[\[138b.3\]]bzhin gyis rnam par rtog pa dang /_rjes su dran pa'i rnam par rtog pa dang /_mngon par dpyod pa'i rnam par rtog pa'o/_/de la rang bzhin gyis rnam par rtog pa ni/_da ltar byung ba'i 'du byed myong ba na/_gang rang gi mtshan nyid kyi rnam pa'i rnam par rtog pa'o/_/rjes su dran pa'i
[\[138b.4\]]rnam par rtog pa ni/_gang sngon myong ba'i 'du byed rnams kyi rnam par rtog pa'o/_/mngon par dpyod pa'i rnam par rtog pa ni/_gang 'das pa dang /_ma 'ongs pa dang /_da ltar gyi lkog tu gyur pa rnams la mngon par rtogs pa'i rnam par rtog pa'o/_/yang rnam par rtog pa
[\[138b.5\]]bdun te/_dmigs pa la rang gi ngang gis 'jug pa'i rnam par rtog pa dang /_mtshan ma dang bcas pa dang /_mtshan ma med pa dang /_kun du tshol bar byed pa dang /_so sor rtog pa dang /_nyon mongs pa can dang /_nyon mongs pa can ma yin pa'i rnam par rtog pa'o/_/de la rnam
[\[138b.6\]]par rtog pa dang po'i rnam par shes pa'i tshogs lnga ste/_dmigs pa la bkra bar ma bzung bar rang gi yul ji lta ba bzhin du rang gi ngang gis 'jug pa'i phyir ro/_/mtshan ma dang bcas pa ni rang bzhin dang rjes su dran pa'i rnam par rtog pa ste/_da ltar dang /_'das pa'i
[\[138b.7\]]yul bkra bar 'dzin pa'i phyir ro/_/mtshan ma med pa ni ma 'ongs pa'i yul yin la 'jug pa'i rnam par rtog pa gang yin pa'o/_/lhag ma rnams ni mngon par dpyod pa'i rnam par rtog pa'i ngo bo nyid du rig par bya ste/_'di ltar res 'ga' ni rnam par rtog pa'i kun du la
[\[139a\]]
[\[139a.1\]]tshol lo/_/res 'ga' ni so sor rtog go/_/res 'ga' ni nyon mongs pa can du 'gyur ro/_/res 'ga' ni nyon mongs pa can ma yin par 'gyur ro/_/gang gi tshe gzugs la sogs pa so sor rnam par rig pa'i rnam par shes pa de ci'i phyir/_mig la sogs pa'i
[\[139a.2\]]rnam par shes pa zhes bya'i/_/gzugs la sogs pa'i rnam par shes pa zhes mi bya zhe na/_tshig rnam par sbyar ba rnam pa lnga 'thad pa dang /_gzugs la sogs pa'i tshig mi 'thad pa'i phyir ro/_/ji ltar zhe na mig la rnam par shes pa ni/_mig gi rnam par shes pa ste/_gnas kyi
[\[139a.3\]]yul la rnam par shes pa byung ba'i phyir ro/_/de yod na de yang yod pa'i phyir te/_'di ltar mig yod na long ba ma yin pa rnams kyi mig gi rnam par shes pa 'byung ste/_tha na mun pa yang mngon pa'i phyir ro/_/gzugs yod du zin kyang gdon mi za bar 'byung ba ma yin te/_long ba rnams
[\[139a.4\]]kyis mi mthong ba'i phyir ro/_/mig gi rnam par shes pa ni mig gi rnam par shes pa ste/_gzugs ma gyur kyang de'i dbang gis rnam par shes pa 'gyur ba'i phyir ro/_/dper na mig ser gyi nad kyis btab na/_gzugs sngon po la sogs pa la mig gis ser po nyid du mthong ba lta bu'o/_/mig
[\[139a.5\]]las rnam par shes pa ni mig gi rnam par shes pa ste/_mig ni mig gi rnam par shes pa'i sa bon dang 'brel pas/_de las grub pa'i phyir ro/_/mig gi phyir rnam par shes pa ni mig gi rnam par shes pa ste/_de la phan pa dang /_mi phan pa'i phyir ro/_/'di ltar rnam par shes pa dang mtshungs
[\[139a.6\]]par ldan par myong bas/_dbang po la phan gnod du 'gyur gyi/_yul la ni ma yin no/_/mig dang mtshungs pa'i rnam par shes pa ni mig gi rnam par shes pa ste/_gnyi ga yang sems can gyi grangs su gtogs par 'gro ba'i phyir ro/_/gzugs ni gdon mi za bar sems can gyi grangs su
[\[139a.7\]]gtogs pa ma yin no/_/ci mig gis gzugs rnams mthong ngam/_'on te rnam par shes pas mthong zhe na/_chos rnams ni byed pa med pa'i phyir/_gcig gis kyang mi mthong la/_cig shos kyis kyang mi mthong bar rig par bya ste/_tshogs par gyur pa la mthong ba gdags
[\[139b\]]
[\[139b.1\]]so/_/yang rnam pa drug gis mig gis gzugs mthong ngo zhes gtso bor rig par bya ste/_rnam par shes pa ni ma yin no/_/rnam par shes pa drug gang zhe na/_'byung ba'i rgyu'i phyir mig las de 'byung ba'i phyir ro/_/de'i gnas kyi phyir mthong ba'i rten mig yin pa'i phyir ro/_/mi g.yo bar
[\[139b.2\]]'jug pa'i phyir/_mig ni rtag tu rigs gcig pa'i phyir ro/_/rang dbang du 'jug pa'i phyir skad cig re re la 'byung ba'i rkyen tshogs pa la mi ltos pa'i phyir ro/_/mdzes par 'jug pa'i phyir des gnas mdzes pa'i phyir ro/_/lung gi phyir mig gis gzugs rnams mthong ngo zhes
[\[139b.3\]]gsungs pa'i phyir te/_ji skad du bshad pa de thams cad ni rnam par shes pa la mi srid pa'i phyir ro/_/'di ni rnam pa mang por 'byung ba'i g.yo bar 'jug pa nyid du rig par bya'o/_/ji ltar khams rnams dang /_skye mched rnams la 'dus ma byas rnam par bzhag pa de bzhin du phung po rnams la ci'i
[\[139b.4\]]phyir rnam par ma bzhag ce na/_phung po'i don med pa'i phyir ro/_/gzugs la sogs pa 'das pa la sogs pa'i rnam pa dag gis bsdus te/_spungs pa'i don ni phung po'i don du bstan pa/_de ni rtag tu yod pa ma yin pas phung po rnams la 'dus ma byas rnam par mi gzhag go/_/ci'i phyir
[\[139b.5\]]chos 'di rnams khams dang /_phung po rnams dang /_skye mched kyi sgo nas logs shig tu bshad ce na/_gdul bya rnams bsdus pa dang /_rgyas par bstan pa la mkhas pa skyed pa'i phyir te/_'di ltar phung po bstan pa la gzugs dang rnam par shes pa gang dag mdor bstan pa de dag
[\[139b.6\]]khams dang skye mched rnams la rnam pa bcu gcig dang /_rnam pa bdun du phye nas rgyas par bstan te/_ji ltar mthun mthun du sbyar ro/_/der tshor ba la sogs pa gang dag rgyas par bstan pa de dag ni khams dang /_skye mched rnams su chos kyi khams dang /_skye mched du bsdus te bstan
[\[139b.7\]]to/_/yang mtshan nyid tsam du rnam par gzhag pas phung po bstan to/_/'dzin pa dang /_gzung ba dang /_'dzin par byed pa rnam par gzhag pas khams bstan to/_/'dzin par byed pa skye ba'i sgor gyur pa/_gzung ba dang 'dzin pa tsam rnam par gzhag pas skye mched bstan
[\[140a\]]
[\[140a.1\]]par rig par bya'o/_/zhar la byung ba rdzogs so//_//'di man chad ni rtsa ba'i gzhung nyid kyi don bshad par blta'o/_/mig ces sam/_mig gi khams she na/_mig gang /_mig gi khams kyang de'am/_mig gi khams gang mig kyang de'am zhe na/_
[\[140a.2\]]mig la mig gi khams ma yin pa'ang /_dgra bcom pa tha ma'i mig go/_/mig gi khams la mig ma yin pa yang /_sgo nga'i nang na 'dug pa dang /_nur nur por gyur pa dang /_mer mer por gyur pa dang /_nar nar por gyur pa dang /_ma'i mngal na gnas pa'i mig ma dod pa dang /_
[\[140a.3\]]mig zhar ba dang /_gzugs med par skyes pa'i so so'i skye bo'i mig gi rgyu'o/_/mig yin la mig gi khams kyang yin pa'ang /_de ma yin pa'i gnas skabs gzhan rnams so/_/mig ma yin la mig gi khams kyang ma yin pa'ang /_phung po lhag ma med pa'i mya ngan las 'das
[\[140a.4\]]pa'i dbyings su yongs su mya ngan las 'das pa dang /_gzugs med par skyes pa'i 'phags pa'i'o/_/mig dang mig gi khams ji lta bar rna ba dang /_sna dang /_lce dang /_lus kyi de bzhin nyid de yang ji ltar rigs par ro/_/dgra bcom pa tha ma'i mig go zhes bya ba ni yongs su mya
[\[140a.5\]]ngan las 'das pa'i dus na tha ma ste/_de ni mig gzhan gyi sgyu ma yin pas khams ma yin no/_/gzugs med par skyes pa'i so so'i skye bo'i mig gi rgyu'o zhes bya ba ni de nas 'phos te/_gzugs can gyi khams su skye ba'i mig gi sa bon kun du len pa'i rnam par shes pa la gnas
[\[140a.6\]]pa'i phyir/_'di ltar yang mig mngon par 'grub par 'gyur te/_yang phyir mi 'ong bas 'phags pa rnams kyi ni ma yin no/_/lus kyi khams yin la lus ma yin pa yang /_gzugs med par skyes pa'i so so'i skye bo'i rgyu zhes bya ba 'dir brjod par bya ste/_sgo nga'i nang na 'dug
[\[140a.7\]]pa la sogs pa ni lus yod pa'i phyir ro/_/lus zhig pa ni mi 'tsho ba'i phyir ro/_/yid gang yid kyi khams kyang de'am/_yid kyi khams gang yin kyang de'am/_yid la yid kyi khams ma yin pa'ang dgra bcom pa tha ma'i yid do/_/yid kyi khams la yid ma yin pa'ang
[\[140b\]]
[\[140b.1\]]'gog pa la snyoms par 'jug pa'i yid kyi khams so/_/yid yin la yid kyi khams kyang yin pa'am/_de ma yin pa'i gnas skabs gzhan rnams so/_/yid ma yin pa yid kyi khams kyang ma yin pa'ang /_phung po lhag ma med pa'i mya ngan las 'das pa'i dbyings su yongs su
[\[140b.2\]]mya ngan las 'das pa'i'o/_/yid kyi khams yin la yid ma yin pa yod ces bya ba 'dir 'du shes med pa la snyoms par 'jug pa ma bzung ba ni nyon mongs pa can gyi yid yod pa'i phyir ro/_/gang du byung zhing skyes par gyur pa de'i sa pa nyid kyis mig gis de'i sa pa'i gzugs
[\[140b.3\]]rnams mthong ngam/_byung zhing skyes par gyur zhes lku pa ni/_grub pa dang /_rgyas par gyur pa'i dbang du byas pa ste/_go rims so/_/de yi sa ba'i mig gis de'i sa pa'i gzugs rnams mthong ba yang yod/_gzhan gyis sa pa'i mthong ba'ang yod/_'dod pa'i khams su
[\[140b.4\]]byung zhing skyes par gyur pa/_'dod pa na spyod pa'i mig gis 'dod pa na spyod pa'i gzugs rnams mthong ba dang /_gzugs na spyod pa'i sa gong ma pas sa 'og ma rnams mthong ba'o/_/mig gis gzugs rnams mthong ba ji lta bar rna bas sgra yang de bzhin no/_/'dod pa'i khams
[\[140b.5\]]su skyes par gyur pa ji lta bar gzugs kyi khams su byung zhing skyes par gyur pa yang de bzhin no/_/'dod pa'i khams su skyes pa'i 'dod pa na spyod pa'i sna dang /_lce dang /_lus kyi 'dod pa na spyod pa nyid kyi dri rnams snom mo/_/ro rnams myong ngo /_/reg bya rnams la reg go/_/gzugs
[\[140b.6\]]kyi khams su skyes par gyur pa gzugs na spyod pa'i lus kyis rang gi sa pa nyid kyi reg bya rnams la reg go/_/de na dri dang ro ni rang bzhin gyis med de kham gyi zas kyi 'dod chags dang bral ba'i phyir ro/_/de'i phyir sna'i rnam par shes pa dang /_lce'i rnam par shes pa yang med
[\[140b.7\]]do/_/'dod pa'i khams su byung zhing skyes par gyur pa 'dod pa na spyod pa'i yid kyis khams gsum ni spyod pa rnams dang /_zag pa med pa'i chos rnams kyang shes so/_/'dod pa'i khams su skyes par gyur pa ji lta bar gzugs su skyes par gyur pa yang de bzhin no/_/gzugs med pa'i khams su skyes par gyur pa
[\[141a\]]
[\[141a.1\]]ni gzugs med pa na spyod pa'i yid kyis gzugs med pa na spyod pa rang gi sa pa rnams dang /_zag pa med pa'i chos rnams kyang shes so/_/zag pa med pa'i yid kyis ni khams gsum na spyod pa rnams dang /_zag pa med pa'i chos rnams kyang shes so zhes pa ni/_
[\[141a.2\]]'phags pa nyan thos kyi dbang du byas pa ste/_phyi rol pa'i so so'i skye bo ni rang gi sa pa rnams nyid rnam par shes so/_/chos 'di pa ni/_la la sngon thos pas yongs su bsgoms pa'i dbang gis sa gong ma la yang dmigs te de las skyes pa'i phyir ro/_/ci'i phyir phung po rnams go rims su
[\[141a.3\]]brjod ce na/_rnam par shes pa'i gnas nyid kyi phyir te/_rnam par shes pa'i gnas bzhi dang rnam par shes pa'o/_/yang snga ma ni phyi ma'i rten nye bar len pa'i phyir te/_gzugs ji lta ba de bzhin du myong ngo /_/ji ltar tshor bar byed pa de bzhin du 'du shes su byed do/_/ji ltar 'du
[\[141a.4\]]shes su byed pa de bzhin du sems par byed do/_/ji ltar sems par byed pa de bzhin du rnam par shes par byed do/_/de dang der nye bar 'gro bar 'gyur ro/_/gzugs ji lta ba de bzhin du myong ngo zhes bya ba ni/_/bde ba la sogs pa myong bar 'gyur ba'i dbang po dang yul gnyis las bde
[\[141a.5\]]ba la sogs pa'i tshor ba 'byung ba'i phyir ro/_/tshor bar byed pa de bzhin du/_'du shes su byed do zhes pa ni/_ji ltar myong ba bzhin du 'du shes kyis mtshan mar 'dzin pa'i phyir ro/_/ji ltar 'du shes su byed pa de bzhin du sems par byed do zhes bya ba ni 'du shes ji lta ba de
[\[141a.6\]]bzhin du las mngon par 'du byed pa'i phyir ro/_/ji ltar sems par byed pa de bzhin du rnam par shes par byed do/_/de dang der nye bar 'gro bar 'gyur ro zhes bya ba ni/_ji ltar mngon par 'du byas pa'i yul rnams dang /_'gro ba gzhan rnams su rnam par shes par 'gyur ba'i
[\[141a.7\]]phyir ro/_/yang kun nas nyon mongs pa dang /_rnam par byang ba nyid nye bar len pa'i phyir te/_gang du kun nas nyon mongs pa dang /_rnam par byang ba'am/_rjes su myong ba dang /_mtshan mar 'dzin pa dang /_mngon par 'du byed pa gang gis kun nas nyon mongs pa dang /_rnam
[\[141b\]]
[\[141b.1\]]par byang ba'am/_gang kun nas nyon mongs pa dang rnam par byang ba ste phung po rnams kyi go rims bstan pa ni de lta'o/_/gang du kun nas nyon mongs pa dang rnam par byang ba zhes bya ba ni dbang po dang bcas pa'i yul lo/_/rjes su myong ba gang gis zhes bya ba ni dug dang bcas
[\[141b.2\]]pa dang /_dug med pa la sogs pa dang /_go rims so/_/mtshan mar 'dzin pa dang /_mngon par 'du byed pa gang gis zhes bya ba ni/_tshul bzhin ma yin pa dang /_tshul bzhin du 'jug pas so/_/gang kun nas nyon mongs pa dang /_rnam par byang ba zhes bya ba ni/_
[\[141b.3\]]sems gnas ngan len dang bcas pa dang /_gnas ngan len med par 'byung ba'i phyir ro/_/ci'i phyir khams rnams go rims su brjod ce na/_'jig rten gyi tha snyad kyi rjes su 'jug pa nye bar len pa'i phyir te/_'jig rten gyi tha snyad kyi rjes su 'jug pa nye bar len pa gang /_de la
[\[141b.4\]]thog ma kho nar phan tshun blta'o/_/blta ba la brten nas kun du smra ba'o/_/de'i 'og tu khrus dang /_byug pa dang /_phreng ba la longs spyod do/_/de'i 'og tu bza' ba dang /_btung ba la longs spyod do/_/de'i 'og tu mal dang /_bting ba dang /_bud med la yongs su spyod do/_/
[\[141b.5\]]thams cad du rnam par rtog pa can yid kyi khams so/_/nang gi khams rnams rgyur byas nas phyi'i khams rnams go rims so/_/de'i 'og tu rnam par shes pa'i khams rnams so/_/khams kyi go rims ji lta bar skye mched rnams kyi yang de bzhin no/_/phung po'i don gang
[\[141b.6\]]gzugs gang ci yang 'das pa dang /_ma 'ongs pa dang /_da ltar byung ba'am/_nang gi'am/_phyi'i 'am/_rags pa'am/_phra ba'am/_ngan pa'am/_gya nom pa'am/_rgyang ring ba'am/_thag nye ba gang /_de dag thams cad gcig tu bsdus te spungs pa'i phyir gzugs
[\[141b.7\]]kyi phung po zhes brjod do/_/rnam par shes pa'i phung po'i bar du'ang de bzhin te/_nor gyi phung po bzhin no/_/sred pa rnam pa bcu gcig gi skabs kyis/_gzugs la sogs pa 'das pa la sogs pa'i rnam par ma bzhag par rig par bya'o/_/de yang kha bltas pa'i sred
[\[142a\]]
[\[142a.1\]]pa dang /_mngon par dga' ba'i sred pa dang /_lhag par chags pa'i sred pa dang /_bdag la sred pa dang /_yul la sred pa dang /_'dod pa la sred pa dang /_snyoms par 'jug pa'i sred pa dang /_nyes par spyad pa'i sdug bsngal la sred pa dang /_
[\[142a.2\]]legs par spyad pa'i bde ba la sred pa dang /_ring ba la sred pa dang /_nye ba la sred pa ste/_sred pa de dag gi dmigs pa nyid kyi go rims bzhin du 'das pa la sogs pa'i rnam par sbyar bar bya'o/_/yang rnam grangs gzhan du na/_byung ba dang /_ma byung ba'i bye brag dang /
[\[142a.3\]]'dzin pa dang /_gzung ba'i bye brag dang /_phyi rol du bltas pa dang /_nang du bltas pa'i bye brag dang /_nyon mongs pa can dang /_nyon mongs pa can ma yin pa'i bye brag dang /_ring ba dang nye ba'i bye brag dang /_'das pa la sogs pa dang /_ji ltar mthun mthun du rig
[\[142a.4\]]par bya'o/_/de la byung ba ni 'das pa dang /_da ltar ro/_/ma byung ba ni ma 'ongs pa'o/_/'dzin pa ni nang gi'o/_/gzung ba ni phyi'i'o/_/phyi rol du bltas pa ni mnyam par ma bzhag pa'i'o/_/nang du bltas pa ni mnyam par bzhag pa'i'o/_/lhag ma rnams go sla bas ma bshad do/_/
[\[142a.5\]]yang sdug bsngal shin tu rgyas pa'i mtshan nyid nye bar len pa'i phyir te/_ji skad du/_sdug bsngal gyi phung po chen po 'ba' zhig 'byung bar 'gyur ro zhes gsungs pa lta bu ste/_shing gi phung po bzhin no/_/sdug bsngal shin tu rgyas pa'i mtshan nyid nye bar len pa'i phyir zhes
[\[142a.6\]]pa ni/_gzugs la sogs pa la brten nas skye ba la sogs pa'i sdug bsngal rgyas par 'gyur ba'i phyir ro/_/yang kun nas nyon mongs pa'i khur khyer ba nyid kyi phyir te phrag khur khyer ba bzhin no/_/kun nas nyon mongs pa'i khur khyer ba nyid kyi phyir te zhes pa ni nyon mongs
[\[142a.7\]]pa la sogs pa'i kun nas nyon mongs pa gzugs la sogs pa la brten pa'i phyir te/_dper na 'jig rten na phrag pa'i khur khyer ba'i phyir/_phrag khur khyer ba bzhin no/_/lus kyi phyogs gang gis khur khyer ba de la phrag pa zhes brjod cing 'dogs te phag
[\[142b\]]
[\[142b.1\]]khur khyer ba dang mtshungs pa'i phyir ro/_/khams kyi don gang /_chos thams cad kyi sa bon gyi don to/_/kun du len pa'i rnam par shes pa la rgyu'i dbang du byas pa'i don to/_/yang rang gi mtshan nyid 'dzin pa'i don to/_/'bras bu dang rgyu'i dngos po 'dzin pa'i don te/_'bras bu dang rgyu'i
[\[142b.2\]]dngos po 'dzin pa ni/_khams bco brgyad po de dag la rnam par shes pa'i khams drug dang /_dbang don gyi khams rnams dang go rims so/_/yang chos kyi rnam pa thams cad bsdus nas 'dzin pa'i don to/_/chos kyi rnam pa thams cad bsdus nas 'dzin pa ni mdo sde'i nang du sa'i
[\[142b.3\]]khams la sogs pa dang /_khams gzhan dag bstan pa dag kyang khams bco brgyad po 'di dag tu ji ltar mthun par bsdus par rig par bya'o/_/skye mched kyi don gang /_rnam par shes pa skye ba'i sgo'i don to/_/sa bon gyi don dang /_chos kyi rnam pa thams cad bsdus pa'i
[\[142b.4\]]don ni skye mched kyi don du yang rig par bya'o/_/dpe gang /_gzugs ni dbu ba'i gong bu lta bu'o/_/tshor ba ni chu'i chu bur lta bu'o/_/'du shes ni smig rgyu lta bu'o/_/'du byed rnams ni chu shing gi phung po lta bu'o/_/rnam par shes pa ni sgyu ma lta bu'o zhes gang gsungs pa/_ci'i
[\[142b.5\]]phyir gzugs la sogs pa rnams ni dbu ba'i gong bu la sogs pa lta bu nyid de/_bdag med pa nye bar len pa dang /_gtsang ba med pa nye bar len pa dang /_ro bro ba chung ba nye bar len pa dang /_mi brtan cing snying po med pa nye bar len pa'i phyir ro/_/rang gi mdo'i tshig 'di
[\[142b.6\]]rnams kyi don ni yang med pa dang /_gsob dang /_gsog dang /_snying po med par yang bshad par rig par bya'o/_/bdag dang /_gtsang ba dang /_bde ba dang /_rtag par phyin ci log gi gnyen po ste/_bdag med pa nye bar len pa'i phyir zhes pa la sogs pa'i tshig rnams
[\[142b.7\]]dang go rims ltar rig par bya'o/_/phung po dang /_khams dang /_skye mched rnams kyi rab tu dbye ba gang /_sdom du na/_rdzas yod shes bya gzugs can sogs/_/zag bcas byung la sogs pa dang /_/'das dang rkyen la sogs pa rnams/_/ji ltar du zhig ci yi phyir/_/phung
[\[143a\]]
[\[143a.1\]]po dang khams dang skye mched rnams ji ltar na rdzas su yod/_rdzas su yod pa rnams ni du/_ci'i phyir rdzas su yod par brtag_/dbang po'i spyod yul brjod pa la mi ltos pa dang /_de las gzhan pa la mi ltos pa ni rdzas su yod pa'o/_/thams cad kyang rdzas su
[\[143a.2\]]yod pa'o/_/bdag la rdzas su mngon par zhen pa spong ba'i phyir rdzas su yod par brtag go/_/ji ltar du zhig ci'i phyir zhes dri ba rnam pa gsum rnam par 'jog pa ni mtshan nyid dang /_dngos po la rmongs pa dang /_sgro 'dogs pa spang ba'i phyir ro/_/de la ji ltar na rdzas su yod
[\[143a.3\]]ces bya ba ni/_rdzas su yod pa'i mtshan nyid bstan pas de la rmongs pa spong ngo /_/thams cad kyang rdzas su yod pa'o zhes bya ba 'dis ni dngos po la rmongs pa spong ngo /_/bdag la rdzas su mngon par zhen pa spong ba'i phyir zhes bya ba 'dis ni sgro 'dogs pa spong ngo /_/de bzhin du
[\[143a.4\]]gzhan rnams la yang sbyar bar bya'o/_/dbang po'i spyod yul brjod pa la mi ltos pa ni 'di lta ste/_gzugs dang tshor ba dang zhes bya ba la sogs pa lta bu ni/_ming bkra bar mi 'dzin par don gang yin pa 'dzin pa yin no/_/de las gzhan pa la mi ltos pa ni 'di lta ste/_don gzhan
[\[143a.5\]]la mi ltos par gang du de'i blo 'byung ba ste/_ji ltar gzugs la sogs pa la ltos nas bum pa la sogs pa la bum pa la sogs pa'i blo byung ba lta bu ni ma yin no/_/ji ltar na btags pa'i yod pa/_btags pa'i yod pa rnams ni du/_ci'i phyir btags pa'i yod par
[\[143a.6\]]brtag_/dbang po'i spyod yul brjod pa dang /_de las gzhan pa la ltos pa dang bcas pa ni btags pa'i yod pa'o/_/thams cad kyang btags pa'i yod pa'o/_/bdag la rdzas su mngon par zhen pa spang ba'i phyir brtags pa'i yod par brtag go/_/ji ltar na kun rdzob tu yod/_kun
[\[143a.7\]]rdzob tu yod pa rnam ni du/_ci'i phyir kun rdzob tu yod par brtag/kun nas nyon mongs par 'gyur ba'i dmigs pa ni kun rdzob tu yod pa'o zhes pa ni/_kun nas nyon mongs par 'gyur ba'i dmigs pa ni kun nas nyon mongs pa 'phel ba'i phyir ro/_/thams cad kyang kun
[\[143b\]]
[\[143b.1\]]rdzob tu yod pa'o/_/bdag la kun nas nyon mongs pa'i rgyur mngon par zhen pa spang ba'i phyir ro/_/bdag ni kun nas nyon mongs pa'i rgyu'o snyam du mngon par zhen pa spang ba'i phyir ro/_/ji ltar na don dam par yod/_don dam par yod pa rnams ni du/_ci'i phyir don dam par yod
[\[143b.2\]]par brtag_/rnam par dag par 'gyur ba'i dmigs pa ni don dam par yod pa'o/_/rnam par dag par 'gyur ba'i dmigs pa ni don dam par yod pa ste/_ye shes dam pa'i spyod yul yin pa'i phyir ro/_/thams cad kyang don dam par yod pa'o/_/bdag la rnam par dag pa'i
[\[143b.3\]]rgyur mngon par zhen pa spang ba'i phyir ro/_/thams cad kyang don dam par yod pa'o zhes bya ba ni chos thams cad de bzhin nyid las gzhan ma yin pa'i phyir ro/_/ji ltar na shes par bya ba/_shes par bya ba rnams ni du/_ci'i phyir shes par bya ba brtag_/shes par bya ba ni rnam pa
[\[143b.4\]]lnga ste/_gzugs dang sems dang sems las byung ba'i chos rnams dang sems dang ldan pa ma yin pa'i 'du byed rnams dang /_'dus ma byas so/_/de la gzugs ni gzugs kyi phung po ste/_gzugs can gyi khams bcu dang /_skye mched bcu dang /_chos kyi khams dang /_
[\[143b.5\]]chos kyi skye mched pa'i gzugs so/_/sems ni rnam par shes pa'i phung po ste/_rnam par shes pa'i khams bdun dang /_yid kyi skye mched do/_/sems las byung ba'i chos rnams ni tshor ba'i phung po dang /_'du shes kyi phung po dang mtshungs par ldan pa'i 'du byed kyi phung po dang /_chos
[\[143b.6\]]kyi khams dang /_skye mched kyi phyogs gcig kyang ngo /_/ldan pa ma yin pa ni ldan pa ma yin pa'i 'du byed kyi phung po dang /_chos kyi khams dang /_skye mched kyi phyogs gcig kyang ngo /_/'dus ma byas ni chos kyi khams dang /_skye mched kyi phyogs gcig go/_/gang du kun nas nyon
[\[143b.7\]]mongs pa dang /_rnam par byang ba'am/_gang kun nas nyon mongs pa dang /_rnam par byang ba'am/_gang gis kun nas nyon mongs pa'am/_rnam par byang ba dang /_de'i gnas skabs gang dang /_rnam par byang ba gang yin pa'i dbang du byas nas thams cad kyang shes par
[\[144a\]]
[\[144a.1\]]bya'o/_/gang gis kun nas nyon mongs pa'am/_rnam par byang ba dang zhes bya ba ni/_sems las byung ba 'dod chags la sogs pa dang /_dad pa la sogs pa rnams dang /_go rims so/_/de'i gnas skabs gang ni gzugs dang /_sems dang sems las byung ba'i
[\[144a.2\]]gnas skabs dag la btags pa sems dang ldan pa ma yin pa'i 'du byed rnams so/_/rnam par byang ba gang yin pa zhes bya ba ni 'dus ma byas te/_de ni ci rigs su sbyar ro/_/de rnams kyi dbang du byas pas na thams cad ces bya'o/_/yang shes bya'i chos rnams ni mos pas shes pa'i
[\[144a.3\]]spyod yul dang /_rig pas shes pa'i spyod yul dang /_rnam par 'phro ba med pas shes pa'i spyod yul dang /_so so rang gis shes pas spyod yul dang /_gzhan gyis bdag nyid shes pas spyod yul dang /_'og ma shes pas spyod yul dang /_gong ma shes pas spyod yul dang /_rnam par
[\[144a.4\]]sun 'byin pa shes pas spyod yul dang /_kun nas ldang ba shes pas spyod yul dang /_mi skye ba shes pas spyod yul dang /_shes pa shes pas spyod yul dang /_mthar thug pa shes pas spyod yul dang /_don chen po shes pas spyod yul lo/_/bdag la shes pa po dang /_mthong ba por mngon
[\[144a.5\]]par zhen pa spang ba'i phyir ro/_/yang yul gyi rnam pa bcu gsum po 'dis shes bya gang yin pa rab tu bstan te/_de dag ni thos pa las byung ba'i shes pa dang /_bsams pa las byung ba'i shes pa dang /_'jig rten pa'i bsgoms pa las byung ba'i shes pa dang /_don dam pa'i shes pa
[\[144a.6\]]dang /_gzhan gyi sems shes pa dang /_chos shes pa dang /_rjes su rtogs pa'i shes pa dang /_sdug bsngal shes pa dang /_kun 'byung shes pa dang /_'gog pa shes pa dang /_lam shes pa dang /_zad pa dang mi skye ba shes pa dang /_theg pa chen po shes pa ste/_de ni go
[\[144a.7\]]rims bzhin du mos pa'i shes pa la sogs par rig par bya'o/_/de la gzhan gyi sems shes pa ni gzhan gyi bdag nyid shes pa ste/_gzhan gyi bdag nyid kyi sems yul yin pa'i phyir ro/_/chos shes pa ni 'og ma shes pa ste/_bden pa rnams la thog mar 'byung ba'i phyir
[\[144b\]]
[\[144b.1\]]ro/_/rjes su rtogs pa'i shes pa ni gang ma shes pa ste/_chos shes pa'i 'og tu 'byung ba'i phyir ro/_/rnam par sun 'byin pa'i phyir/_kun nas mi ldang bar bya ba'i phyir/_mi skye ba'i shes pa la/_mthar thug pa la/_don chen pa la/_shes pa gang yin pa de ni rnam par sun
[\[144b.2\]]'byin pa'i shes pa nas/_don chen po'i shes pa zhes bya ba'i bar du sbyar bar bya'o/_/don chen po ni bdag dang gzhan gyi don gyi phyir ro/_/ji ltar na rnam par shes par bya/_rnam par shes par bya ba rnams ni du/_ci'i phyir rnam par shes par bya bar brtag_/rnam par mi rtog pa dang /_
[\[144b.3\]]rnam par rtog pa dang /_rgyu dang /_'jug pa dang /_rgyu mtshan dang /_rgyu mtshan las byung ba dang /_mi mthun pa dang /_gnyen po dang /_phra ba'i rab tu phye bas kyang rnam par shes par bya bar blta bar bya'o/_/de la rnam par mi rtog pas zhes bya ba ni rnam par shes pa'i tshogs lnga po dag gis so/_/
[\[144b.4\]]rnam par rtog pa ni yid kyi rnam par shes pas so/_/rgyu ni len pa'i rnam par shes pa'o/_/'jug pa ni de las gzhan pa'i rnam par shes pa'o/_/rgyu mtshan ni dbang po dang don rnams so/_/rgyu mtshan las byung ba ni rnam par shes pa rnams so/_/mi mthun pa dang gnyen po ni 'dod
[\[144b.5\]]chags dang bcas pa dang /_'dod chags dang bral ba dang /_zhe sdang dang bcas pa dang /_zhe sdang dang bral ba zhes pa la sogs pa lta bu'o/_/phra ba'i rab tu dbye ba ni/_rnam par shes pa dka' ba'i rnam par rig pa bdun gyi bye brag gi ste/_rnam par shes par dka' ba'i rnam par
[\[144b.6\]]rig pa bdun ni 'di lta ste/_ma rig pa'i rnam par rig pa ni/_snod kyi rnam par rig pa ste/_dus thams cad du rnam pa yongs su ma chad pa'i phyir ro/_/sna tshogs kyi rnam par rig pa ni/_gcig gi rnam pa ni gcig dang /_sna tshogs te/_rnam par gzhag pa dka' ba'i phyir
[\[144b.7\]]'di ni phra ba nyid do/_/lhan cig 'byung ba'i rnam par rig pa ni dus gcig tu 'byung ba'i rnam par shes pa rnams ji ltar so so rang gi yul ji lta ba bzhin du yongs su gcod pa rnam par gzhag pa dka' ba'i phyir ro/_/phra ba nyid ces bya ba ni thams cad kyi dbang du byas par rig
[\[145a\]]
[\[145a.1\]]par bya'o/_/mi mthun pa'i phyogs las gnyen po myur du 'byung ba'i rnam par rig pa ni/_ji ltar 'dod chags la sogs pa'i 'ching ba thams cad dang ldan pa'i sems te/_yud tsam nyid la lan cig tu 'dod chags la sogs pa dang bral bar 'gyur
[\[145a.2\]]ro/_/bag chags kyi rnam par rig pa ni/_ji ltar las kun du 'byung ba rnams kyis sems las bag chags bsgo bar 'gyur ba ste/_de las bag chags gzhan pa'ang ma yin la/_de tsam nyid kyang ma yin te/_'bras bu 'byin pa yang rim gyis 'byung ba rnyed pa'o/_/nying
[\[145a.3\]]mtshams sbyor ba'i rnam par rig pa ni/_ji ltar lus rnams du mar 'grub pa'i las kyis yongs su bsgos pa'i rnam par shes pa yod pa dang /_de bzhin du 'chi ba'i dus na shin tu mi gsal ba'i tshe/_'phral la las kyi bag chags gang yang rung ba cig sad cing rgyas nas/_
[\[145a.4\]]'gro ba gang yang rung ba zhig tu nying mtshams sbyor bar 'gyur ro/_/grol ba'i rnam par rig pa ni dgra bcom pa'i sems mchog tu spros pa med pa'i chos nyid thob pa de 'khor ba na 'dris pa zag pa dang bcas pa'i spyod pa'i rnam pa thams cad las yang dag par shin tu 'das
[\[145a.5\]]pa ste/_rnam pa 'dis 'jug par rnam par gzhag par dka' ba'i phyir 'dis phra ba nyid du rig par bya'o/_/thams cad kyang rnam par shes par bya'o/_/bdag la mthong ba po la sogs par mngon par zhen pa spang ba'i phyir ro/_/mthong ba po dang por bzung bas ni nyan pa
[\[145a.6\]]po dang /_snom pa po dang /_myong ba po dang /_reg pa po dang /_rnam par shes pa po'i zhes pa 'di dag gzung bar rig par bya'o/_/ji ltar na mngon par shes par bya ba/_mngon par shes par bya ba rnams ni du/_ci'i phyir mngon par shes par bya bar brtag_/kun du 'gro ba
[\[145a.7\]]dang /_rjes su thob pa dang /_spyod pa la 'jug pa dang /_'ong ba dang /_'gro ba dang /_nges par 'byung ba'i phyir spong ngo /_/mngon par shes pa ni mngon par shes pa drug gi yul lo/_/'gro ba'i bye brag gis rab tu phye ba'i phyir rdzu 'phrul gyi mngon par shes pa ste/_de'i yul ni kun du 'gro ba'i
[\[145b\]]
[\[145b.1\]]phyir mngon par shes par bya ba nyid do/_/rna ba'i mngon par shes pas 'gro ba sna tshogs kyi sgra yongs su shes pas na rjes su thob pa'o/_/'dod chags dang bcas pa la sogs pa'i sems shes pa'i phyir spyod pa la 'jug pa'o/_/'das pa'i tshe rabs brgyud nas 'ongs pa shes pa'i phyir
[\[145b.2\]]'ong ba'o/_/ma 'ongs pa'i skye bar 'gyur ba shes pa'i phyir 'gro ba'o/_/khams gsum las nges par thar pa dang thabs shes pa'i phyir nges par 'byung ba'o/_/thams cad kyang mngon par shes par bya ba'o/_/thams cad kyang tha ma gsum gyi yul yin pa'i phyir ro/_/bdag mthu dang
[\[145b.3\]]bcas par mngon par zhen pa spang ba'i phyir ro/_/ji ltar na gzugs can/_gzugs can rnams ni du/_ci'i phyir gzugs can du brtag_/gzugs de'i bdag nyid dang /_'byung ba rten du gyur pa dang /_dga' ba'i kun 'byung dang /_phyogs dang bcas pa dang /_yul la khyab
[\[145b.4\]]pa dang /_yul nye bar bstan du rung ba dang /_yul spyod yul du gyur pa dang /_gnyis spyod yul du mtshungs pa dang /_'brel pa dang /_rjes su 'brel pa dang /_rab tu rtog pa dang /_gnod par byed pa dang /_go bar byed pa dang /_bsags pa rnam par gzhag pa dang /_phyi rol du
[\[145b.5\]]bltas pa dang /_nang du bltas pa dang /_yun ring ba dang /_dus yongs su chad pa dang /_de'i dus dang /_nges par ston pa'i phyir yang gzugs can du blta bar bya'o/_/de la gzugs ni chos de'i bdag nyid dang /_ngo bo nyid yin te/_de'i phyir gzugs can yin gyi/_gzugs can
[\[145b.6\]]gzhan dang ldan pa'i phyir ni ma yin te/_gzugs kyi ngo bo nyid ces bya ba'i bar du brjod par 'gyur ro/_/'byung ba rten du gyur pa zhes bya ba ni/_gzugs gzhan dang ldan pa'i phyir yang gzugs can nyid du ston te/_kun du len pa'i gzugs ni 'byung ba'i gzugs dang ldan pa dang /_'byung
[\[145b.7\]]ba'i gzugs rnams kyang nang phan tshun ldan pa'i phyir ro/_/dga' ba kun 'byung ba zhes bya ba ni/_dga' ba nyid gang gi kun 'byung ba yin pa de gzugs can yin gyi/_ji ltar tshor ba la sogs pa'i kun 'byung ba ni sngon gyi dga' ba dang /_da ltar byung ba'i reg pa la sogs pa
[\[146a\]]
[\[146a.1\]]yang yin pa lta bu ni ma yin no/_/phyogs dang bcas pa zhes bya ba ni cha shas dang bcas pa'i phyir ro/_/yul la khyab pa'i phyir zhes bya ba ni/_phyogs rnams su lus kyis rgyas pa'i phyir ro/_/yul nye bar bstan du rung ba'i phyir zhes bya ba ni/_phyogs che ge mo
[\[146a.2\]]zhig na'o zhes bstan par nus pa'i phyir ro/_/yul spyod yul du gyur pa'i phyir zhes bya ba ni phyogs 'ga' zhig na 'dug par dmigs par 'gyur ba'i phyir ro/_/gnyis spyod yul du mtshungs pa'i phyir zhes bya ba ni/_sems can gnyis kyis mtshungs par dmigs par 'gyur ba'i phyir
[\[146a.3\]]ro/_/gzugs can ma yin pa ni de lta ma yin te/_ji lta bdag gis mngon pa bzhin du gzhan dag gis shes par mi nus pa'i phyir ro/_/'brel ba'i phyir zhes bya ba ni/_mig gi rnam par shes pa la sogs pa yang brgyud pas gzugs can nyid do/_dbang po gzugs can
[\[146a.4\]]dang 'brel pa'i phyir ro/_/rjes su 'brel pa'i phyir zhes bya ba ni/_gzugs med pa'i so so'i skye bo rnams la gzugs kyi sa bon rjes su 'brel ba'i phyir ro/_/rab tu rtog pa'i phyir zhes bya ba ni/_rtog pa rnams dmigs pa la rab tu rtog pa'i phyir ro/_/gnod par bya ba yin pa'i
[\[146a.5\]]phyir zhes bya ba ni/_phung po lnga po dag lag pa la sogs pas kun du reg pa dang /_mya ngan la sogs pas ji ltar mthun mthun du gnod par bya ba yin zhes bya ba'i tha tshig go/_/go bar byed pa'i phyir zhes bya ba ni/_bstan pas don la rtogs pa'i phyir ro/_/bsags pa rnam par
[\[146a.6\]]gzhag pa'i phyir zhes bya ba ni/_rdul phra mo las gong ma'i gzugs cha shas dang bcas par rnam par gzhag pa'i phyir ro/_/phyi rol du bltas pa'i phyir zhes bya ba ni/_'dod pa na spyod pa'i gzugs 'dod pa'i yon tan lnga la sred pa las byung ba'i phyir ro/_/nang du bltas pa'i
[\[146a.7\]]phyir zhes bya ba ni/_gzugs na spyod pa'i gzugs snyoms par 'jug pa'i sems sred pa las byung ba'i phyir te/_de'i phyir 'di yid las 'byung ba nyid du rig par bya'o/_/rgyun ring ba'i phyir zhes bya ba ni/_so so'i skye bo'i gzugs kyi sngon gyi mtha' dang /_phyi ma'i mtha'i
[\[146b\]]
[\[146b.1\]]mu rnam par gnas pa med pa'i phyir ro/_/yongs su chad pa'i phyir zhes bya ba ni/_slob pa'i gzugs 'khor ba'i mthar phyin par byed pa'i phyir ro/_/de'i dus kyi phyir zhes bya ba ni/_mi slob pa'i gzugs da ltar byung ba'i srid pa tsam zhig lus pa'i phyir ro/_/nges par
[\[146b.2\]]bstan pa'i phyir zhes bya ba ni/_sangs rgyas la sogs pa'i gzugs ni kun du ston pa tsam du zad kyi grub pa med pa'i phyir ro/_/thams cad kyang gzugs can no/_/yang na ci rigs su sbyar ro/_/de la thams cad kyang gzugs can no zhes pa ni/_gnod par bya ba'i gzugs
[\[146b.3\]]can gyi phyir ro/_/lhag ma rnams ni ci rigs par rig par bya'o/_/phyi rol du bltas pa la sogs pa gzugs can gyi rab tu dbye ba drug ni/_tshor ba la sogs pa dang thun mong bar rig par bya'o/_/bdag la gzugs can du mngon par zhen pa spang ba'i phyir ro/_/ji ltar na
[\[146b.4\]]gzugs can ma yin/_gzugs can ma yin pe pa rnams ni du/_ci'i phyir gzugs can ma yin par brtag_/gzugs can las bzlog pa ni gzugs can ma yin par blta bar bya'o/_/thams cad kyang gzugs can ma yin pa'o/_/yang na ci rigs su sbyar ro/_/bdag la gzugs
[\[146b.5\]]can ma yin par mngon par zhen pa spang ba'i phyir ro/_/thams cad ni gzugs can ma yin pa'i gzugs dang 'brel pa'i phyir ro/_/ji ltar na bstan yod/_bstan yod rnams ni du/_ci'i phyir bstan yod du brtag_/mig gi yul ni bstan yod do/_/lhag ma'i rab tu dbye ba
[\[146b.6\]]ni gzugs can yin no/_/ji ltar rig par gzugs de'i bdag nyid ces pa rgya cher gzugs can la bshad pa de ltar bstan yod de'i bdag nyid ni bstan du yod pa zhes rgya cher sbyar bar bya'o/_/thams cad kyang bstan yod do/_/yang na ci rigs su sbyar ro/_/de la thams cad
[\[146b.7\]]kyang bstan du yod pa ni/_bstan du yod pa dang 'brel ba la sogs pas gzugs can ma yin pa rnams kyang bstan du yod ces sbyar ro/_/bdag mig gi yul du mngon par zhen pa spang ba'i phyir ro/_/ji ltar na bstan med/_bstan med rnams ni du/_ci'i phyir bstan
[\[147a\]]
[\[147a.1\]]med du brtag_/bstan yod pas bzlog pa ni bstan med du blta bar bya'o/_/thams cad kyang bstan med do/_/yang na ci rigs su sbyar ro/_/bdag mig gi yul ma yin pa la mngon par zhen pa spang ba'i phyir ro/_/ji ltar na thogs bcas/_thogs
[\[147a.2\]]bcas rnams ni du/_ci'i phyir thogs bcas su brtag_/bstan du yod pa gang de thogs bcas kyang ngo /_/yang rnam pa gsum gyis thogs bcas su blta bar bya ste/_rigs dang /_rgyas pa dang /_yongs su sbyong ba ma byas pas kyang ngo /_/de la rigs ni gang phan tshun sgrib par
[\[147a.3\]]byed pa dang /_bsgrib par bya ba'o/_/'gro ba'i gegs byed pa'i phyir sgrib par byed pa zhes de tsam du bstan pas so/_/bsgrib par bya ba zhes bya ba'i tshig gis 'od la sogs pa'i gzugs thogs pa dang bcas par rnam par gzhag pa'i phyir te/_de ni bsgrib par bya ba nyid yin gyi/_
[\[147a.4\]]sgrib par byed pa ni ma yin no/_/'di ni de'i rigs te/_'di ni de'i rang bzhin zhes pa'i don to/_/de la rgyas pa ni rdul phra rab las gong ma'i'o/_/rdul phra rab gcig ni thogs pa med pa yin pa'i phyir ro/_/de la yongs su sbyong ba ma byas pa ni gang ting nge 'dzin gyi dbang gis ma
[\[147a.5\]]bsgyur ba'i gzugs so/_/ting nge 'dzin gyi dbang gis bsgyur ba'i gzugs thogs pa med pa'i phyir te/_sems mnyam pa'i lha bzhin no/_/rdul yang rab tu 'khrugs pa'i gzhi'i gnas yin pas thogs pa dang bcas par blta bar bya'o/_/gnas sam dmigs pa gang las
[\[147a.6\]]'dod chags dang zhe sdang skye ba'o/_/thogs pa dang bcas pa'i don 'dis ni/_thams cad kyang thogs bcas so/_/yang na ci rigs su sbyar ro/_/lhag ma rnams kyis so/_/bdag thams cad du song ba ma yin pa mngon par zhen pa spong ba'i phyir ro/_/ji ltar na thogs
[\[147a.7\]]med/_thogs med rnams ni du/_ci'i phyir thogs med du brtag_/thogs bcas las bzlog pa ni thogs med do/_/thams cad kyang thogs med do/_/yang na ci rigs su sbyar ro/_/bdag la thams cad du song ba por mngon par zhen pa spang ba'i phyir ro/_/ji ltar na zag
[\[147b\]]
[\[147b.1\]]bcas/_zag bcas rnams ni du/_ci'i phyir zag bcas su brtag_/zag pa de'i bdag nyid dang /_zag pa rnams dang bcas pa nyid de/_zag pa'i ngo bo nyid dang ldan pa'i phyir ro/_/zag pa de dang 'brel ba dang /_de dang lhan cig 'byung ba'i sems dang sems las byung ba
[\[147b.2\]]rnams dang /_mig la sogs pa zag pa dang bcas pa dang /_gnas yin pa'i phyir go rims bzhin no/_/zag pas bcings pa dang /_de dag gi dbang gis dge ba zag pa dang bcas pa rnams kyang yang srid pa 'grub par byed pa'i phyir ro/_/zag pa'i rjes su 'brel pa dang /_sa
[\[147b.3\]]pa gzhan gyi zag pa'i gnas ngan len dang ldan pa'i phyir ro/_/zag pa'i rjes su mthun pa dang /_nges par 'byed pa'i cha dang mthun pa rnams nyon mongs pa'i gnas ngan len dang ldan du zin kyang /_zag pa med pa nyid du rnam par gzhag pa'i phyir te/_srid pa thams cad la rgyab kyis
[\[147b.4\]]bltas pas de'i gnyen po la brten pa'i phyir ro/_/zag pa'i rgyu las byung ba'i phyir zag bcas su blta bar bya'o/_/dgra bcom pa rnams kyi phung po rnams ni tshe rabs snga ma'i kun nas nyon mongs pa las byung ba'i phyir ro/_/nye bar len pa'i phung po lnga rnams dang /_khams
[\[147b.5\]]bco lnga dang /_tha ma'i gsum ma gtogs pa'o/_/skye mched bcu dang tha ma'i gnyis ma gtogs pa'o/_/khams gsum dang /_skye mched gnyis kyi phyogs ni zag bcas rnams so/_/'phags pa'i lam 'khor dang bcas pa dang /_'dus ma byas ma gtogs so/_/bdag
[\[147b.6\]]zag bcas su mngon par zhen pa spang ba'i phyir ro/_/ji ltar na zag med/_zag med rnams ni du/_ci'i phyir zag med du brtag_/zag bcas las log pa ni zag med du blta bar bya'o/_/nye bar len pa med pa'i phung po lnga rnams dang /_khams gsum dang /_skye mched
[\[147b.7\]]gnyis kyi phyogs so/_/bdag zag pa dang bral bar mngon par zhen pa spang ba'i phyir ro/_/ji ltar na 'thab bcas/_'thab bcas rnams ni du/_ci'i phyir 'thab bcas su brtag_/ngo bo'i 'dod chags dang /_zhe sdang dang /_gti mug la brten nas mtshon
[\[148a\]]
[\[148a.1\]]cha len pa dang /_dbyig pa len pa dang /_'thab pa dang /_mtshang 'dru ba dang /_rtsod pa dang /_'gyed pa rnams 'byung ba/_mtshon cha len pa la sogs pa ni/_'thab pa ste/_'dod chags la sogs pa ni rgyu yin pas 'thab pa'o/_/de'i bdag nyid dang /_
[\[148a.2\]]de dang 'brel pa dang /_des bcings pa dang /_de'i rjes su 'brel ba dang /_de'i rjes su mthun pa dang /_de'i rgyu las byung ba'i phyir 'thab bcas su blta bar bya'o/_/zag bcas ji snyed par 'thab bcas kyang de snyed do/_/de'i rjes su 'brel bar rig par bya'o/_/bdag 'thab pa
[\[148a.3\]]dang bcas par mngon par zhen pa spang ba'i phyir ro/_/ji ltar na 'thab med/_'thab med rnams ni du/_ci'i phyir 'thab med du brtag_/'thab bcas las bzlog pa ni 'thab med du blta bar bya'o/_/zag med ji snyed par 'thab med kyang de snyed do/_/bdag 'thab pa dang
[\[148a.4\]]bral bar mngon par zhen pa spang ba'i phyir ro/_/ji ltar na dug bcas/_dug bcas rnams ni du/_ci'i phyir dug bcas su brtag_/ngo bo 'dod chags dang /_zhe sdang dang /_gti mug gang la brten nas/_yang srid pa'i yul la lhag par chags pa/_yang srid pa la lhag par
[\[148a.5\]]chags pa'i gnas 'dod chags la sogs pa ni dug bcas kyi rgyu'o/_/yang srid pa la lhag par chags pa'i rgyu nyid zhe sdang ji lta bu ste/_rnam par byang ba'i chos la zhe sdang bas/_yang srid pa la lhag par chags pa'i phyir ro/_/de'i bdag nyid dang de dang 'brel pa dang /_des bcings
[\[148a.6\]]pa dang /_de'i rjes su 'brel ba dang /_de'i rjes su mthun pa dang /_de'i rgyu las byung ba'i phyir dug bcas su blta bar bya'o/_/'thab bcas ji snyed par dug bcas kyang de snyed do/_/bdag dug dang ldan par mngon par zhen pa spang ba'i phyir ro/_/ji ltar na dug med/_dug med
[\[148a.7\]]rnams ni du/_ci'i phyir dug med du brtag_/dug bcas las bzlog pa ni/_dug med du blta bar bya'o/_/'thab med ji snyed par dug med kyang de snyed do/_/bdag dug dang bral bar mngon par zhen pa spang ba'i phyir ro/_/ji ltar na zhen rten/_zhen rten rnams ni du/_
[\[148b\]]
[\[148b.1\]]ci'i phyir zhen rten du brtag_/ngo bo 'dod chags dang /_zhe sdang dang /_gti mug gang la brten nas/_'dod pa'i yon tan lnga rnams la lhag par chags pa/_'dod pa'i yon tan lnga la lhag par chags pa'i rgyu yin pas zhen pa'o/_/zhe sdang ci 'dra ba zhig gis lhag par chags
[\[148b.2\]]she na/_mngon par 'byung ba la zhe sdang bas so/_/de'i bdag nyid dang /_de dang 'brel ba dang /_des bcings pa dang /_de'i rjes su 'brel ba dang /_de'i rjes su mthun pa dang /_de'i rgyu las byung ba'i phyir zhen rten du blta bar bya'o/_/dug bcas ji snyed par zhen rten kyang de snyed do/_/bdag
[\[148b.3\]]la zhen pa dang ldan par mngon par zhen pa spang ba'i phyir ro/_/ji ltar na mngon 'byung rten pa/_mngon 'byung rten pa rnams ni du/_ci'i phyir mngon 'byung rten par brtag_/zhen pa rten pa las bzlog pa ni mngon 'byung rten par blta bar bya'o/_/dug med pa ni ji snyed par mngon 'byung
[\[148b.4\]]rten pa 'ong de snyed do/_/bdag zhen pa dang bral bar mngon par zhen pa spang ba'i phyir ro/_/ji ltar na 'dus byas/_'dus byas rnams ni du/_ci'i phyir 'dus byas su brtag_/gang la skye ba dang /_'jig pa dang /_gnas pa dang /_gzhan du 'gyur ba de 'dus byas su blta bar bya'o/_/
[\[148b.5\]]chos kyi khams dang /_skye mched kyi phyogs gcig ma gtogs pa thams cad kyang 'dus byas so/_/bdag mi rtag par mngon par zhen pa spang ba'i phyir ro/_/ji ltar na 'dus ma byas/_'dus ma byas rnams ni du/_ci'i phyir 'dus ma byas su brtag_/'dus byas las
[\[148b.6\]]bzlog pa ni 'dus ma byas su blta bar bya'o/_/chos kyi khams dang /_skye mched kyi phyogs gcig go/_/bdag rtag par mngon par zhen pa spang ba'i phyir ro/_/nye bar len pa'i phung po ma yin pa rnams 'dus byas su zhes brjod par bya'am/_'dus ma byas zhes
[\[148b.7\]]brjod par bya zhe na/_'dus byas su brjod par mi bya la/_'dus ma byas su'ang brjod par mi bya'o/_/de ci'i phyir/_las dang nyon mongs pas mngon par 'dus ma byas pa nyid kyi phyir ro/_/'dus byas su brjod par mi bya la 'dod pa bzhin du byed pas mngon du phyogs pa dang rgyab
[\[149a\]]
[\[149a.1\]]kyis blta ba'i dngos po nyid kyi phyir 'dus ma byas kyang ma yin par rig par bya'o/_/'dod pa bzhin du byed pas mngon du phyogs pa dang /_rgyab kyis blta ba ni 'dus ma byas la mi srid de/_rtag pa'i phyir ro/_/bcom ldan 'das kyis kyang /_'dus byas
[\[149a.2\]]dang 'dus ma byas zhes bya ba 'di ni gnyis so gang gsungs pa de ji lta bu/_'dus byas dang 'dus ma byas gnyis las gud na med pa'i phyir ro/_/don gang gis 'dus byas su gyur pa'i don de 'dus ma byas ma yin no/_/don gang gis 'dus ma byas su 'gyur ba'i don de nyid
[\[149a.3\]]kyis 'dus byas ma yin te/_tshul 'di ni 'dir blta bar bya'o/_/'dod pa bzhin du byed pas mngon du phyogs pa dang /_rgyab kyis blta ba'i phyir 'dus byas nyid du brjod par bya'o/_/las dang nyon mongs pas mngon par 'dus ma byas pa'i phyir ro/_/'dus ma byas nyid ces bya ste/_gnyis
[\[149a.4\]]las gud na med par brjod do/_/ji ltar na 'jig rten pa/_'jig rten pa rnams ni du/_ci'i phyir 'jig rten par brtag_/khams gsum par brtags pa dang /_'jig rten las 'das pa'i rjes la thob pa de ltar snang ba yang 'jig rten pa'o/_/de ltar snang ba zhes pa ni/_
[\[149a.5\]]khams gsum par gtogs pa'i rnam pa'o/_/de bzhin nyid la sogs par snang ba ni gcig tu ma 'dres pa'i phyir 'jig rten las 'das pa'o/_/phung po rnams kyi phyogs gcig dang /_yang dag pa'i lam gyis bsdus pa dang /_rjes la thob pa 'jig rten las 'das par snang ba
[\[149a.6\]]ma gtogs pa'o/_/de dag dang 'dus ma byas ma gtogs pa ni/_khams bco lnga dang /_skye mched bcu dang /_khams gsum dang /_skye mched gnyis kyi phyogs so/_/bdag la 'jig rten du mngon par zhen pa spang ba'i phyir ro/_/ji ltar na 'jig rten las 'das pa/_'jig rten
[\[149a.7\]]las 'das pa rnams ni du/_ci'i phyir 'jig rten las 'das par brtag_/khams gsum pa'i gnyen po rnam par mi rtog pa ni/_'jig rten las 'das pa ste/_phyin ci log dang /_spros pa med pa'i rnam par mi rtog pas na rnam par mi rtog pa'i phyir ro/_/khams gsum
[\[149b\]]
[\[149b.1\]]pa'i gnyen po rnam par mi rtog pa ni 'phags pa'i lam mo/_/de yang nyan thos dang /_rang sangs rgyas rnams kyi ni rtag pa la sogs pa phyin ci log bzhi'i gnyen po yin pas 'jig rten las 'das pa'o/_/phyin ci log tu rnam par mi rtog pas na rnam par mi rtog pa'o/_/byang chub
[\[149b.2\]]sems dpa' rnams ni gzugs la sogs pa spros pa'i chos thams cad kyi gnyen po yin pas 'jig rten las 'das pa'o/_/spros pa'i rnam par rtog pa med pas rnam par mi rtog pa'o/_/'dus ma byas ni rtog pa thams cad kyi gzhi'i gnas ma yin pas rnam par mi rtog pa'o/_/yang
[\[149b.3\]]rnams grangs kyis na/_'jig rten las 'das pa'i rjes la thob pa yang yin te/_'jig rten las 'das pa la brten pa'i phyir ro/_/phung po rnams dang /_/khams gsum dang /_skye mched gnyis kyi phyogs gcig go/_/bdag 'ba' zhig tu mngon par zhen pa spang ba'i phyir ro/_/ji
[\[149b.4\]]ltar na byung ba/_byung ba rnams ni du/_ci'i phyir byung bar brtag_/'das pa dang da ltar byung ba ni byung ba'o/_/thams cad ni phyogs gcig go/_/bdag ther zug ma yin par mngon par zhen pa spang ba'i phyir ro/_/yang byung ba ni rnam pa nyi shu rtsa bzhi ste/_dang po byung ba dang /_rgyun gyis
[\[149b.5\]]byung ba dang /_rgyas pa las byung ba dang /_rten byung ba dang /_'gyur ba dang /_'gyur ba byung ba dang /_yongs su smin par byung ba dang /_nyams par byung ba dang /_khyad par du byung ba dang /_'od gsal bar byung ba dang /_'od gsal ba ma yin par byung ba dang /_kun du 'gro bas
[\[149b.6\]]byung ba dang /_sa bon dang bcas pa las byung ba dang /_sa bon ma yin par byung ba dang /_gzugs brnyan dang /_dbang 'byor pa dang /_nges par bstan pa'i phyir byung ba dang /_gcig nas gcig tu byung ba dang /_skad cig zhig nas byung ba dang /_phrad pa dang bral nas byung ba
[\[149b.7\]]dang /_gnas skabs gzhan du byung ba dang /_'chi 'pho dang skye bas byung ba dang /_'jig pa dang chags pas byung ba dang /_sngon gyi dus na byung ba dang /_'chi ba'i dus na byung ba dang /_bar du byung ba dang /_nying mtshams sbyor ba'i dus na byung ba'o/_/de la dang po byung ba ni nying
[\[150a\]]
[\[150a.1\]]mtshams sbyor ba'i dus na'o/_/rgyun gyis byung ba ni de phyin chad do/_/rgyas pa las byung ba ni nyal ba dang /_zas dang /_tshangs par spyod pa dang /_snyoms par 'jug pa dang /_rgyas pa rnam pa bzhi'i rgyu las byung ba'o/_/rten byung ba ni nang gi dbang po'o/_/'gyur
[\[150a.2\]]bar byung ba ni bde ba la sogs pa'i tshor ba 'byung ba na de dang mthun par dbang por 'gyur ba'o/_/yongs su smin par byung ba ni/_rgas pa'i gnas skabs so/_/nyams par byung ba ni bde 'gro nas shi 'phos te ngan 'gror skye ba'o/_/khyad par du byung ba ni de las bzlog pa'o/_/'od
[\[150a.3\]]gsal bar byung ba ni rtse bas rab tu slu ba rnams dang /_yid rab tu sun 'byin pa rnams dang /_'phrul dga' ba rnams dang /_gzhan 'phrul dbang byed pa rnams dang /_gzugs dang gzugs med pa na spyod pa'i lha rnams dga' ba mang ba dang /_longs spyod dang /_gnas pa la rang
[\[150a.4\]]gis dbang bsgyur ba'i phyir te ci rigs su sbyar ro/_/'od gsal ba ma yin par byung ba ni de las gzhan pa'o/_/kun du 'gro bas byung ba ni 'gro ba'i gnas skabs na'o/_/sa bon dang bcas pa las byung ba ni dgra bcom pa tha ma'i phung po ma gtogs pa'o/_/sa bon ma yin
[\[150a.5\]]par byung ba ni phung po tha ma rnams so/_/gzugs brnyan dang /_dbang 'byor pa dang /_nges par bstan pa'i phyir byung ba ni shes bya'i dngos po dang mthun pa dang /_rnam par thar pa las byung ba dang /_de bzhin gshegs pa'i gzugs te/_go rims bzhin no/_/gcig nas gcig tu
[\[150a.6\]]byung ba ni tshe rabs kyi rgyun no/_/skad cig zhig nas byung ba ni/_'du byed rnams ni skad cig so so'o/_/'phrul dga' ba rnams dang /_gzhan 'phrul dbang byed pa rnams skad cig gis dbang bsgyur ba'i phyir ro/_/phrad pa dang bral nas byung ba ni sdug pa dang /_mi sdug pa dang /_phrad
[\[150a.7\]]pa dang bral ba'i gnas skabs dang /_sems 'dod chags dang bcas pa dang /_'dod chags dang bral ba'i gnas skabs na'o/_/gnas skabs gzhan du byung ba ni mer mer po la sogs pa'i gnas skabs rnams dang /_nad la sogs pa'i gnas skabs rnams su'o/_/'chi 'pho
[\[150b\]]
[\[150b.1\]]dang /_skye bas byung ba ni sems can gyi 'jig rten na'o/_/'jig pa dang chags pas byung ba ni snod kyi 'jig rten no/_/sngon gyi dus na byung ba ni sngon gyi dus kyi srid pa'o/_/'chi ba'i dus na byung ba ni 'chi ba'i dus kyi srid pa'o/_/bar du byung ba ni bar ma do'i srid pa'o/_/nying mtshams
[\[150b.2\]]sbyor ba'i dus na byung ba ni skye ba'i srid pa'o/_/ji ltar na ma byung ba/_ma byung ba rnams ni du/_ci'i phyir ma byung bar brtag_/ma 'ongs pa dang /_'dus ma byas ni ma byung bar blta bar bya'o/_/thams cad kyi phyogs gcig go/_/bdag ther zug tu mngon par zhen pa spang ba'i phyir ro/_/
[\[150b.3\]]yang byung ba las bzlog pa ni ma byung bar blta bar bya'o/_/ji ltar na 'dzin pa/_'dzin pa rnams ni du/_ci'i phyir 'dzin par brtag_/dbang po'i gzugs can dang /_sems dang sems las byung ba rnams ni 'dzin par blta bar bya'o/_/phung po gsum dang /_gzugs dang /_'du byed
[\[150b.4\]]kyi phung po'i phyogs gcig dang /_dbang po'i mtshan nyid dang /_mtshungs par ldan pa'i mtshan nyid la go rims so/_/khams bcu gnyis dang /_skye mched drug dang /_chos kyi khams dang /_skye mched kyi phyogs gcig go/_/mtshungs par ldan pa'i ngo bo nyid do/_/bdag za ba por
[\[150b.5\]]mngon par zhen pa spang ba'i phyir ro/_/zab po ni 'dod pa dang /_mi 'dod pa'i yul rnams dmigs par rig par bya'o/_/yang ma phrad pa dang /_phrad nas 'dzin pa dang /_da ltar gyi rang gi mtshan nyid so sor 'dzin pa dang /_rang dang spyi'i mtshan nyid dus thams cad pa'i yul
[\[150b.6\]]thams cad 'dzin pa yang 'dzin par blta bar bya'o/_/de la ma phrad par 'dzin pa ni mig dang /_rna ba dang /_yid do/_/phrad par 'dzin pa ni de las gzhan pa'i dbang po'o/_/da ltar gyi rang gi mtshan nyid so so ba yul so sor nges par 'dzin pa ni/_dbang po lnga las byung ba'o/_/rang dang
[\[150b.7\]]spyi'i mtshan nyid dus thams cad pa'i yul thams cad 'dzin pa ni/_dbang po drug las byung ba'o/_/tshogs rnam par shes pa 'byung ba'i phyir brtags pa can yang 'dzin par bshad par blta bar bya'o/_/rkyen tshogs na rnam par shes pa 'byung ba'i dbang du byas te/_brtags nas 'dzin
[\[151a\]]
[\[151a.1\]]pa nye bar 'dogs par rig par bya'o/_/yang dag pa'i don du na chos rnams byed pa med pa'i phyir ro/_/ji ltar na gzung ba/_gzung ba rnams ni du/_ci'i phyir gzung ba brtag_/'dzin pa gang yin pa gzung ba'ang de bzhin no/_/mig la sogs pa yang
[\[151a.2\]]yid kyi rnam par shes pas 'dzin pa'i phyir ro/_/gzung ba yin la 'dzin pa ma yin pa yang yod do/_/'dzin pa'i spyod yul gyi don no/_/'dzin pa'i spyod yul nyid ces bya ba nges par gzung ba ni/_sems las byung ba bsal ba'i phyir ro/_/bdag la thams cad yul du
[\[151a.3\]]mngon par zhen pa spang ba'i phyir ro/_/ji ltar na phyi rol du bltas pa/_phyi rol du bltas pa rnams ni du/_ci'i phyir phyi rol du bltas par brtag_/sangs rgyas kyi bstan pa la thos pa las byung ba dang /_bsams pa las byung ba dang /_de'i rjes su mthun pa'i chos sgrub pas
[\[151a.4\]]yongs su bsdus pa'i sems dang sems las byung ba'i chos rnams ma gtogs par 'dod pa dang /_rab tu ldan pa ni phyi rol du bltas pa yin no/_/thos pa dang /_bsams pa las byung ba dang /_de'i rjes su mthun pa'i chos sgrub pas yongs su bsdus pa ni/_phyi rol du
[\[151a.5\]]bltas pa ma yin pa nyid de/_rgyu mthun pa'i chos kyi rgyu las byung ba'i phyir ro/_/de'i dbang gis mya ngan las 'das pa la sogs pa la dmigs par blta bar bya'o/_/rgyu mthun pa'i chos ni sangs rgyas la sogs pas thugs su chud pa'i rgyu las byung ba'i bstan par rig par
[\[151a.6\]]bya'o/_/khams bzhi dang /_sna'i rnam par shes pa'i khams dang /_dri'i khams dang /_ro'i khams so/_/skye mched gnyis dang /_dri dang ro'i skye mched do/_/de las gzhan pa rnams kyi phyogs gcig go/_/'dod pa'i khams kyis bsdus pa'o/_/bdag 'dod
[\[151a.7\]]chags dang bral ba ma yin par mngon par zhen pa spang ba'i phyir ro/_/ji ltar na nang du bltas pa/_nang du bltas pa rnams ni du/_ci'i phyir nang du bltas par brtag_/phyi rol du bltas pa las bzlog pa ni nang du bltas par blta bar bya'o/_/khams bzhi dang /_skye mched gnyis ma
[\[151b\]]
[\[151b.1\]]gtogs par de las gzhan pa dag gi phyogs gcig go/_/bdag la 'dod chags dang bral bar mngon par zhen pa spang ba'i phyir ro/_/ji ltar na nyon mongs pa can/_nyon mongs pa can ni du/_ci'i phyir nyon mongs pa can du brtag_/mi dge ba dang /_bsgribs la lung du ma
[\[151b.2\]]bstan pa ni nyon mongs pa can du blta bar bya'o/_/bsgribs la lung du ma bstan pa ni kun du 'gro ba'i yid dang mtshungs par ldan pa'i lhan cig skyes pa'i 'jig tshogs dang /_mthar 'dzin par lta ba dang /_gzugs dang gzugs med pa dang mtshungs par ldan pa'o/_/phung po rnams dang /_khams
[\[151b.3\]]bcu dang /_skye mched bzhi'i phyogs gcig go/_/khams bcu zhes bya ba ni/_rnam par shes pa'i khams bdun dang /_gzugs dang /_sgra dang /_chos kyi khams so/_/skye mched bzhi zhes bya ba ni/_gzugs dang /_sgra dang /_yid dang /_chos kyi skye mched do/_/bdag nyon mongs pa dang /_
[\[151b.4\]]ldan par mngon par zhen pa spang ba'i phyir ro/_/ji ltar nyon mongs pa can ma yin/_nyon mongs pa can ma yin pa rnams ni du/_ci'i phyir nyon mongs pa can ma yin par brtag_/dge ba dang ma bsgribs la lung du ma bstan pa ni nyon mongs pa can ma yin par blta bar bya'o/_/khams brgyad
[\[151b.5\]]dang /_skye mched brgyad dang /_phung po dang /_khams dang /_skye mched lhag ma rnams kyi phyogs gcig go/_/bdag nyon mongs pa dang bral ba'i mngon par zhen pa spang ba'i phyir ro/_/ji ltar na 'das pa/_'das pa rnams ni du/_ci'i phyir 'das par brtag_/byung ba ni 'gags pa
[\[151b.6\]]rang gi mtshan nyid dang /_rgyu dang 'bras bu spyad zin pa dang /_kun nas nyon mongs pa dang /_rnam par byang bar byed pa yang dag par shin du 'das pa dang /_rgyu yongs su bzung nas zhig pa dang /_'bras bu dang /_rang gi mtshan nyid yod pa dang /_med pa dang /_dran pa'i kun du
[\[151b.7\]]rtog pa'i mtshan ma dang /_ltos pas kun nas nyon mongs pa'i mtshan ma dang /_btang snyoms kyi rnam par byang ba'i mtshan ma yin pas kyang 'das par blta bar bya'o/_/de la rgyu dang 'bras bu spyad zin pa zhes bya ba ni/_skyes zin pa dang /_'gags zin pa'i phyir te go rims bzhin no/_/
[\[152a\]]
[\[152a.1\]]kun nas nyon mongs dang rnam par byang bar byed pa shin du 'das pa zhes bya ba ni/_da ltar byung ba'i 'dod chags la sogs pa dang /_dad pa la sogs pa bzhin du sems kun nas nyon mongs pa dang /_rnam par byang bar byed pa'i mthu med pa'i phyir ro/_/rgyu yongs
[\[152a.2\]]su bzung nas zhig pa zhes bya ba ni bag chags gzhan nas zhig pa'i phyir ro/_/'bras bu dang /_rang gi mtshan nyid yod pa dang /_med pa zhes bya ba ni/_da ltar gyi dus na des bskyed pa'i bag chags yod pa dang /_de 'jog par byed pa'i rdzas med pa'i phyir ro/_/dran pa'i
[\[152a.3\]]kun du rtog pa la sogs pa'i mtshan ma ni dmigs pa tsam du yod par rig par bya'o/_/thams cad kyi phyogs gcig go/_/ma 'ongs pa dang /_da ltar byung ba dang /_'dus ma byas ma gtogs pa'o/_/bdag 'jug par byed par mngon par zhen pa spang ba'i phyir ro/_/ji
[\[152a.4\]]ltar na ma 'ongs pa dang /_ma 'ongs pa rnams ni du/_ci'i phyir ma 'ongs par brtag_/rgyu yod kyang ma byung ba dang /_rang gi mtshan nyid ma thob pa dang /_rgyu dang 'bras bu ma spyad pa dang /_kun nas nyon mongs pa dang /_rnam par byang ba'i dngos po nye bar dmigs pa dang /_rgyu dang /_rang
[\[152a.5\]]gi mtshan nyid yod pa dang med pa dang /_mngon par dga' bas kun nas nyon mongs pa'i mtshan ma dang /_mngon par dga' ba med pas rnam par byang ba'i mtshan mas kyang ma 'ongs par blta bar bya'o/_/de la rgyu yod kyang ma byung ba zhes bya ba ni 'dus ma byas las bye brag tu dbye ba'i
[\[152a.6\]]phyir te/_de ni ma byung ba la rgyu dang ldan pa yang ma yin no/_/rang gi mtshan nyid ma thob pa ni rang bzhin ma grub pa'i phyir ro/_/rgyu dang 'bras bu ma spyad pa ni de'i sa bon gyi bya ba ma byas pa dang /_de la ma skyes pa'i phyir ro/_/thams cad kyi phyogs gcig go/_/bdag 'jug par byed
[\[152a.7\]]par mngon par zhen pa spang ba'i phyir ro/_/ji ltar na da ltar byung ba/_da ltar byung ba rnams ni du/_ci'i phyir da ltar byung bar brtag_/byung ba ma 'gags pa'i rang gi mtshan nyid dang /_rgyu dang 'bras bu spyad zin pa dang /_spyad ma zin pa dang /_kun nas nyon mongs pa dang /_rnam
[\[152b\]]
[\[152b.1\]]par byang ba'i byed pa nye bar gnas pa dang /_'das pa dang ma 'ongs par rab tu gzhag pa'i rgyu dang /_byed pa nye bar gnas pas kyang da ltar byung bar blta bar bya'o/_/rgyu dang 'bras bu spyad zin pa dang /_spyad ma zin pa zhes bya ba ni yang mi 'grub pa dang /_yod pa'i phyir ro/_/
[\[152b.2\]]'das pa dang ma 'ongs pa rab tu bzhag pa'i rgyu zhes bya ba ni da ltar byung ba la brten te/_'das pa dang ma 'ongs pa brtags pa'i phyir te/_gang de'i gnas skabs thob par 'gyur ba de ni ma 'ongs pa'o/_/gang thob zin pa de ni 'das pa'o/_/byed pa nye bar gnas pas kyang
[\[152b.3\]]zhes bya ba ni/_mig la sogs pa ni rnam par shes pa'o/_/gnas la sogs pa ni yod pa'i phyir ro/_/thams cad kyi phyogs gcig go/_/bdag 'jug par byed par mngon par zhen pa spang ba'i phyir ro/_/'das pa la sogs pa bshad pa'i skabs kyis 'di yang
[\[152b.4\]]ston te/_ci'i phyir bcom ldan 'das kyis 'das pa la sogs pa ni gsum po nyid gtam gyi gzhi rnam par gzhag ce na/_'das pa dang /_ma 'ongs pa dang /_da ltar byung ba ni gtam gyi gzhi yin no/_/mya ngan las 'das pa ni ma yin te/_so so rang gis rig par bya ba dang /_
[\[152b.5\]]brjod du med pa nyid dang /_byung ba dang 'byung ba dang /_da ltar gyi tha snyad kyi gnas ma yin pa'i phyir ro/_/ci'i phyir mya ngan las 'das pa ma yin/_mya ngan las 'das pa ni so so rang gis rig par bya ba dang /_brjod du med pa nyid kyi phyir te/_ji ltar yang brjod par
[\[152b.6\]]mi nus pa'i phyir zhes bya ba'i don to/_/byung ba dang 'byung ba dang da ltar gyi mthong ba dang /_thos pa dang /_bye brag phyed pa dang /_rnam par shes pa'i tha snyad rnams kyi gnas yin pa'i phyir ro/_/ji ltar na dge ba/_dge ba rnams ni du/_ci'i phyir dge bar brtag_/ngo bo
[\[152b.7\]]nyid dang /_'brel pa dang /_rjes su 'brel pa dang /_slong ba dang /_don dam pa dang /_skye bas thob pa dang /_sbyor ba dang /_mdun du byas pa dang /_phan 'dogs pa dang /_yongs su 'dzin pa dang /_gnyen po dang /_nye bar zhi ba dang /_rgyu mthun pas kyang dge bar blta bar
[\[153a\]]
[\[153a.1\]]bya'o/_/phung po rnams dang /_khams bcu dang /_skye mched bzhi'i phyogs gcig go/_/de la khams bcu zhes bya ba ni/_rnam par shes pa'i khams rnams dang /_gzugs dang /_sgra dang /_chos kyi khams so/_/skye mched bzhi zhes bya ba ni gzugs dang /_sgra
[\[153a.2\]]dang /_yid dang /_chos kyi skye mched do/_/bdag chos dang ldan par mngon par zhen pa spang ba'i phyir ro/_/ngo bo nyid kyis dge ba gang /_dad pa la sogs pa sems las byung ba'i chos bcu gcig go/_/'brel bas dge ba gang /_dad pa la sogs pa de dang mtshungs par ldan pa'i
[\[153a.3\]]chos rnams so/_/rjes su 'brel bas dge ba gang /_de dag nyid kyi bag chags gang yin pa'o/_/slong bas dge ba gang /_de kun nas bslang ba'i lus dang ngag gi las so/_/don dam pas dge ba gang /_de bzhin nyid do/_/skye bas thob pas dge ba gang /_dge ba'i chos 'di dag nyid sngon
[\[153a.4\]]goms par byas pa la brten nas/_de'i ngo bo'i rnam par smin pa mngon par 'grub pa ste/_de dag nyid las des rang bzhin gyis so sor ma brtags par 'dod pa kun du gnas pa'o/_/de dag nyid la zhes bya ba ni dad pa la sogs pa'o/_/rang bzhin gyis so sor ma brtags pa zhes bya ba ni/_rang gi ngang gis te dge
[\[153a.5\]]ba'i bshes gnyen la sogs pa'i stobs kyis ni ma yin zhes bya ba'i don to/_/'dod pas kun du gnas pa'o zhes bya ba ni/_skye bas thob pa'i 'dod pa 'ba' zhig ma yin gyi/_dad pa la sogs pa dang lhan cig tu'o/_/sbyor bas dge ba gang /_skyes bu dam pa la brten pa dang /_dam pa'i chos nyan pa
[\[153a.6\]]dang /_tshul bzhin du yid la byed pa dang /_chos kyi rjes su mthun pa'i chos bsgrubs pa la brten nas dge ba bsgom pa'o/_/dge ba bsgom pa'o zhes bya ba ni thos pa la sogs pa thams cad dge ba'i chos rnams su rig par bya'o/_/mdun du byas pas dge ba gang /_gang de bzhin
[\[153a.7\]]gshegs pa'am/_mchod rten nam/_gzugs su byas pa'am/_ri mor bris pa'am/_mdun du byas pa'am/_chos sam chos kyi gzhi glegs bam bdun du byas te/_mchod pa'i las byed pa'o/_/phan 'dogs pas dge ba gang /_gang bsdu ba'i dngos po bzhi po rnams
[\[153b\]]
[\[153b.1\]]kyis sems can la phan 'dogs pa'o/_/yongs su 'dzin par dge ba gang /_gang sbyin pa las byung ba'i bsod nams bya ba'i dngos po'am/_tshul khrims las byung ba'i mtho ris su skye ba yongs su 'dzin pa'am/_phyug po dang rigs mthon por skye ba yongs su 'dzin pa'am/_
[\[153b.2\]]rnam par byang ba'i chos dang mthun pa yongs su 'dzin pa'o/_/mtho ris dang /_phyug po'i rigs su skye ba yongs su 'dzin pa gnyis ni/_mngon par mtho ba'i rgyu ston to/_rnam par byang ba'i chos dang mthun pa yongs su 'dzin pas ni/_mya ngan las 'das pa thob pa'i rgyu ston
[\[153b.3\]]to/_/gnyen pos dge ba gang /_gang rnam par sun 'byin pa'i gnyen po dang /_spang ba'i gnyen po dang /_gzhi'i gnyen po dang /_thag bsring ba'i gnyen po dang /_rnam par gnon pa'i gnyen po dang /_bral ba'i gnyen po dang /_nyon mongs pa'i sgrib pa'i gnyen po dang /_
[\[153b.4\]]shes bya'i sgrib pa'i gnyen po'o/_/rnam par sun 'byin pa'i gnyen po la sogs pa 'di rnams slar 'chad par 'gyur ro/_/nye bar zhi bas dge ba gang /_gang 'dod chags mtha' dag spong ba dang /_zhe sdang mtha' dag spong ba dang /_gti mug mtha' dag spong ba dang /_
[\[153b.5\]]nyon mongs pa mtha' dag spong ba dang /_'du shes dang tshor ba 'gog pa dang /_phung po lhag ma dang bcas pa dang /_phung po lhag ma med pa'i mya ngan las 'das pa'i dbyings dang /_mi gnas pa'i mya ngan las 'das pa'o/_/rgyu mthun pas dge ba gang /_nye bar zhi ba thob pa de'i dbang gis yon tan khyad par can
[\[153b.6\]]'jig rten pa dang /_'jig rten las 'das pa'i mngon par shes pa la sogs pa dang /_thun mong pa dang /_thun mong ma yin pa rnams so/_/ji ltar na mi dge ba/_mi dge ba rnams ni du/_ci'i phyir mi dge bar brtag_/ngo bo nyid dang /_'brel ba dang /_rjes su 'brel
[\[153b.7\]]ba dang /_slong ba dang /_don dam pa dang /_skye bas thob pa dang /_sbyor ba dang /_mdun du bya ba dang /_gnod par byed pa dang /_yongs su 'dzin pa dang /_mi mthun pa'i phyogs dang /_yongs su gcod pas kyang mi dge bar blta bar bya'o/_/phung po rnams dang /_khams
[\[154a\]]
[\[154a.1\]]bcu dang /_skye mched bzhi'i phyogs gcig go/_/bdag chos ma yin pa dang ldan par mngon par zhen pa spong ba'i phyir ro/_/ngo bo nyid kyis mi dge ba gang /_yid dang mtshungs par ldan pa dang /_gzugs dang gzugs med pa na spyod pa'i nyon
[\[154a.2\]]mongs pa ma gtogs par de las gzhan pa'i nyon mongs pa dang /_nye ba'i nyon mongs pa dang /_nyes spyod kun nas slong ba'o/_/de yang 'dod pa na spyod pa'i rang 'khrungs ma yin pa gang yin pa dang /_rang 'khrungs pa las ni nyes par spyod pa kun nas slong ba gang yin pa de ni mi dge
[\[154a.3\]]ba'o/_/de las gzhan pa ni/_bsgribs pa'i lung du ma bstan par rig par bya'o/_/'brel bas mi dga' gang /_nyon mongs pa dang nye ba'i nyon mongs pa de dag dang mtshungs par ldan pa'i chos rnams so/_/rjes su 'brel bas mi dge ba gang /_de dag nyid kyi bag chags
[\[154a.4\]]so/_/slong bas mi dge ba gang /_des kun nas slong ba'i lus dang /_ngag gi las so/_/don dam pas mi dge ba gang /_'khor ba thams cad do/_/skye bas thob pa'i mi dge ba gang /_'di lta ste/_mi dge ba goms par byas pas de'i ngo bo'i rnam par smin pa mngon par
[\[154a.5\]]grub pa ste/_des mi dge ba nyid la 'dod pas kun nas gnas pa'o/_/sbyor bas mi dge ba gang /_'di lta ste/_skyes bu dam pa ma yin pa la brten pa dang /_dam pa'i chos ma yin pa nyan pa dang /_tshul bzhin ma yin pa yid la byed pa la brten nas lus kyis nyes par spyad
[\[154a.6\]]pa spyod pa dang /_ngag dang yid kyis nyes par spyad pa spyod pa'o/_/mdun du byas pas mi dge ba gang /_'di lta ste/_lha'i ris gang yang rung ba la brten pa mdun du byas nas 'tshe ba sngon du btang ba'am/_lta ba ngan pa sngon du btang nas lha rten byed pa dang /_gang du skye bo
[\[154a.7\]]phal po che bsod nams ma yin par sbyor ba de mchod pa'i las la sbyor ba'o/_/de la 'tshe ba sngon du zhes pa ni/_gang lug dang /_ma he la sogs pa gsod pa'o/_/lta ba ngan pa sngon du btang nas bsod nams 'dod pa dang /_mchog 'dod pa'i phyir ro/_/gang du zas mi za ba la
[\[154b\]]
[\[154b.1\]]sogs pas nyon mongs pas der lha rten byed pa'o/_/gnod par byed pas mi dge ba gang /_'di lta ste/_sems can rnams la lus dang ngag dang yid kyis log par byed pa'o/_/yongs su 'dzin pas mi dge ba gang /_'di lta ste/_lus kyis nyes par spyad pa spyod pa'am/_ngag dang
[\[154b.2\]]yid kyis nyes par spyad pa spyod pa yang /_ngan 'gro 'am bde 'gror 'bras bu mi 'dod pas 'phen pa'am/_yongs su rdzogs par byed pa 'dzin pa'o/_/'phen pa'am yongs su rdzogs par byed pa ni/_ngan 'gro'i dbang du byas nas 'phen pa'o/_/bde 'gror yongs su rdzogs
[\[154b.3\]]par byed pa nyid de/_gang gis der skyes nas dbul ba la sogs pa'i sdug bsngal myong bar 'gyur ba ni/_yongs su rdzogs par byed pa zhes bya'o/_/mi mthun pa'i phyogs kyis mi dge ba gang /_gnyen po'i mi mthun pa'i phyogs kyi chos gang yin pa dag go/_/bar du gcod pas
[\[154b.4\]]mi dge ba gang /_dge ba'i bar chad byed pa'i chos gang yin pa dag go/_/de ni yang tshogs kyi nang du 'du ba la sogs pa'o/_/ji ltar na lung du ma bstan pa lung du ma bstan pa rnams ni du/_ci'i phyir lung du ma bstan par brtag_/ngo bo nyid dang /_'bral ba dang /_rjes su 'brel ba
[\[154b.5\]]dang /_slong ba dang /_don dam pa dang /_skye bas thob pa dang /_sbyor ba dang /_mdun du byas pa dang /_phan 'dogs pa dang /_nye bar spyad pa dang /_yongs su 'dzin pa dang /_gnyen po dang /_nye bar zhi ba dang /_rgyu mthun pas kyang lung du ma bstan par blta bar bya'o/_/
[\[154b.6\]]khams brgyad dang /_skye mched brgyad dang /_phung po dang /_khams dang /_skye mched lhag ma rnams kyi phyogs gcig go/_/de la khams brgyad ces bya ba ni/_mig dang /_rna ba dang /_sna dang /_lce dang /_lus dang /_dri dang /_ro dang /_reg bya'i khams so/_/skye mched brgyad ni/_
[\[154b.7\]]de rnams nyid do/_/bdag la chos dang /_chos ma yin pa dang bral bas mngon par zhen pa spang ba'i phyir ro/_/ngo bo nyid kyis lung du ma bstan pa gang /_khams dang skye mched gzugs can brgyad dang mtshungs par ldan pa dang bcas pa'i yid dang /_srog gi dbang
[\[155a\]]
[\[155a.1\]]po dang /_ris mthun pa dang /_ming gi tshogs dang /_tshig gi tshogs dang /_gsal byed kyi tshogs so/_/'brel pas lung du ma bstan pa gang /_sdang ba yang ma yin/_dang ba yang ma yin pa'i sems su gyur pa'i ming dang /_tshig dang /_gsal byed dang /_
[\[155a.2\]]de dag nyid kyis yongs su zin pa'i sems dang sems las byung ba'i chos rnams so/_/sdang ba yang ma yin dang ba yang ma yin pa'i sems su gyur pa zhes bya ba ni/_dge ba dang mi dge ba las bzlog par ston to/_/de dag nyid kyis yongs su zin pa zhes bya ba ni/_de'i rnam
[\[155a.3\]]par yid kyis brjod pa'i sgo nas 'jug pa'i phyir ro/_/rjes su 'brel bas lung du ma bstan pa gang /_de dag nyid brjod pa'i bag chags so/_/ming gi tshogs la sogs pa phyi ma la mngon par brjod pa 'byung bar bya ba'i phyir sems la bag chags bsgos pa'o/_/slong
[\[155a.4\]]bas lung du ma bstan pa gang /_de dag nyid kyis yongs su zin pa'i sems dang sems las byung ba'i chos rnams kyis gang kun nas slong ba'i lus dang ngag gi las so/_/sdang ba yang ma yin dang ba yang ma yin pa'i sems kyi ming la sogs pa mngon par brjod pa'i rnam pa
[\[155a.5\]]rnams kyis kun nas bslang ba'o/_/don dam pas lung du ma bstan pa gang /_nam mkha' dang so sor ma brtags pa'i 'gog pa'o/_/skye bas thob pa'i lung du ma bstan pa gang /_mi dge ba'i chos rnams dang /_dge ba zag pa dang bcas pa'i chos rnams kyi rnam par smin
[\[155a.6\]]pa'o/_/sbyor bas lung du ma bstan pa gang /_nyon mongs pa can yang ma yin la/_dge ba yang ma yin pa'i sems dang ldan pa'i spyod lam mam bzo'i gnas so/_/nyon mongs pa can yang ma yin/_dge ba yang ma yin pa'i sems dang ldan pa'i spyod lam mam/_bzo'i gnas
[\[155a.7\]]zhes bya ba ni gal te nyon mongs pa can yang ma yin la/_dge ba yang ma yin pa'i sems su gyur na/_de la spyod lam la sogs pa lung du ma bstan par 'gyur ro/_/gzhan du na dge ba'am mi dge bar 'gyur te/_ci rigs su sbyar ro/_/mdun du byas pas lung du ma bstan pa
[\[155b\]]
[\[155b.1\]]gang /_'di lta ste/_lha'i rigs gang yang rung ba la brten pa mdun du byas nas 'tshe ba'am lta ba ngan pa rnam par spangs pa ste/_lha rten byed pa dang /_gang du skye bo phal po che bsod nams kyang mi skyed la/_bsod nams ma yin pa yang mi skyed par lha rten 'dzugs pa'o/_/phan
[\[155b.2\]]'dogs pas lung du ma bstan pa gang /_'di lta ste/_bran dang /_gla mi dang /_las byed pa rnams sam/_bu dang chung ma rnams la sdang ba spang ba yin no/_/dad pa yang ma yin pa'i sems kyis sbyin pa byin pa'o/_/nye bar spyad pas lung du ma bstan pa gang /_'di lta ste/_so sor
[\[155b.3\]]brtags pa ma yin la nyon mongs pa can yang ma yin pa'i sems kyis longs spyod rnams spyad pa'o/_/'di lta ste/_so sor brtags pa ma yin pa zhes bya ba ni dge ba las bye brag tu byed do/_/nyon mongs pa can ma yin pa'i sems kyis zhes bya ba ni/_mi dge ba la bye brag tu
[\[155b.4\]]'byed do/_/yongs su 'dzin pas lung du ma bstan pa gang /_'di lta ste/_bzo'i gnas la goms pa'i phyir ma 'ongs pa na de'i ngo bo'i lus yongs su 'dzin par byed pa ste/_des myur ba myur bar bzo'i gnas de nyid la bslab pa mthar phyin par 'gyur ro/_/yongs su
[\[155b.5\]]'dzin pas lung du ma bstan pa zhes bya ba'o/_/bzo'i gnas la goms pa'i bag chags kyis de lta bu'i lus yongs su 'dzin pa'i phyir ro/_/gnyen pos lung du ma bstan pa gang /_'di lta ste/_so sor ma brtags pas sman bsten pa'o/_/nad kyi gnyen po'i phyir ro/_/nye bar
[\[155b.6\]]zhi bas lung du ma bstan pa gang /_gzugs dang gzugs med pa na spyod pa'i nyon mongs pa ste/_zhi gnas dang ldan pa'i phyir ro/_/rgyu mthun pas lung du ma bstan pa gang /_sprul pa'i sems dang lhan cig skyes pa'o/_/rgyu mthun pas lung du ma bstan pa sprul pa'i
[\[155b.7\]]sems dang lhan cig skyes pa zhes pa ni/_sems dang sems las byung ba gang gis rtse ba'i phyir sprul pa sprul pa ste/_sems can la phan pa'i phyir na/_dge bar rig par bya'o/_/yang bstan pas kyang dge ba dang /_mi dge ba dang /_lung du ma bstan par bya ste/_
[\[156a\]]
[\[156a.1\]]de yang gang /_gang sangs rgyas rnams dang /_byang chub sems dpa' pha rol tu phyin pa thob pa rnams kyis sems can la phan gdags pa'i phyir ston pa ste/_de na de dag de bzhin du yongs su grub pa ni gang yang med do/_/bstan pas kyang dge ba la
[\[156a.2\]]sogs pa ni gang sangs rgyas la sogs pas 'dul ba'i don gyi dbang gi phyir kun du ston pa'o/_/mi dge ba ji ltar ston ce na/_chom rkun la sogs par sprul nas/_de las gzhan pa'i sems can 'jigs par bya ba'i phyir lag pa dang rkang pa gcod pa la sogs pa kun du ston
[\[156a.3\]]pa'i phyir ro/_/ji ltar na 'dod pa dang rab tu ldan pa/_'dod pa dang rab tu ldan pa rnams ni du/_ci'i phyir 'dod pa dang ldan par brtag_/'dod pa la 'dod chags dang ma bral ba'i dge ba zag bcas dang /_mi dge ba dang lung du ma bstan pa ni 'dod pa dang rab tu ldan par blta
[\[156a.4\]]bar bya'o/_/'dod chags dang ma bral ba zhes bya ba ni/_'dod chags dang bral ba nyid kyi phyogs tsam dang yang mi ldan pa ste/_ting nge 'dzin mthong ba zhes bya ba'i tha tshig go/_/gzhan du na ni mi lcogs pa med pa 'dod pa dang rab tu ldan par 'gyur ro/_/ting nge 'dzin thob ma
[\[156a.5\]]thag tu spong ba la mngon par dga' ba'i mi mthun pa'i phyogs su gyur ba'i gnas ngan len spang ba'i phyir/_'dod chags dang bral ba nyid kyi phyogs su yod par rig par bya'o/_/phyi rol gyi gzugs la sogs pa ni/_'dir 'dod chags dang ma bral ba'i las kyi dbang
[\[156a.6\]]gis grub pa'i phyir/_'dod pa dang rab tu ldan no/_/sems can thams cad kyi thun mong gi las kyi dbang gis byung ba zhes bya ba gsungs na/_gzugs dang /_gzugs med pa na spyod pa rnams na yang 'dod chags dang ma bral ba'i las kyi sa bon yod pa'i phyir ro/_/khams
[\[156a.7\]]bzhi dang /_dri dang /_ro dang /_sna dang /_lce'i rnam par shes pa'i khams so/_/skye mched gnyis dang /_dri dang ro'i skye mched do/_/de las gzhan pa'i phung po dang /_khams dang /_skye mched rnams kyi phyogs gcig go/_/gzugs dang /_gzugs med pa na
[\[156b\]]
[\[156b.1\]]spyod pa dang /_zag pa med pa ma gtogs pa'o/_/bdag 'dod pa la 'dod chags dang ma bral bar mngon par zhen pa spang ba'i phyir ro/_/ji ltar na gzugs dang rab tu ldan pa/_gzugs dang rab tu ldan pa rnams ni du/_ci'i phyir gzugs dang rab tu ldan par brtag_/'dod pa
[\[156b.2\]]la 'dod chags dang bral la/_gzugs la 'dod chags dang ma bral ba'i dge ba dang /_lung du ma bstan pa'i gzugs dang /_rab tu ldan par blta bar bya'o/_/khams bzhi dang /_skye mched gnyis ma gtogs pa bshad ma thag pa rnams so/_/de las gzhan pa'i phung
[\[156b.3\]]po dang /_khams dang /_skye mched rnams dang phyogs gcig go/_/'dod pa dang gzugs med pa na spyod pa zag pa med pa ma gtogs pa'o/_/bdag 'dod pa la 'dod chags dang bral bar mngon par zhen pa spang ba'i phyir ro/_/ji ltar na gzugs med pa dang rab tu ldan pa/_
[\[156b.4\]]gzugs med pa dang rab tu ldan pa rnams ni du/_ci'i phyir gzugs med pa dang rab tu ldan pa la brtag_/gzugs la 'dod chags dang bral la/_gzugs med pa la 'dod chags dang ma bral ba'i dge ba dang /_lung du ma bstan pa ni gzugs med pa dang rab tu ldan par
[\[156b.5\]]blta bar bya'o/_/phung po bzhi dang tshor ba la sogs pa'o/_/khams gsum dang yid dang /_chos dang /_yid kyi rnam par shes pa'i khams so/_/skye mched gnyis kyi phyogs so/_/yid dang chos kyi skye mched do/_/'dod pa dang gzugs na spyod pa dang /_zag pa med pa ma
[\[156b.6\]]gtogs pa'o/_/bdag gzugs la 'dod chags dang bral bar mngon par zhen pa spang ba'i phyir ro/_/yang 'dod chags dang bral ba nyid ni phyogs gcig la 'dod chags dang bral ba nyid dang /_mtha' dag la 'dod chags dang bral ba nyid dang /_'jig tshogs kyi 'dod
[\[156b.7\]]chags dang bral ba nyid dang /_rtogs pas 'dod chags dang bral ba nyid dang /_gnon pa'i 'dod chags dang bral ba nyid dang /_legs par ston pa'i 'dod chags dang bral ba nyid du blta bar bya'o/_/de la phyogs gcig la 'dod chags dang bral ba nyid ces bya ba ni/_sa'i
[\[157a\]]
[\[157a.1\]]dbang du byas pa ste/_sa brgyad pa'i bar du nyon mongs pa'i rnam pa spang ba'i phyir ro/_/mtha' dag la 'dod chags dang bral ba nyid ces bya ba ni/_dgu ba'i spang pa'i phyir ro/_/yang 'jig tshogs la 'dod chags dang bral ba nyid kyi dbang du byas
[\[157a.2\]]nas slob pa ni phyogs gcig la 'dod chags dang bral ba nyid do/_/mi slob pa ni mtha' dag la 'dod chags dang bral ba nyid du rig par bya'o/_/rtogs pas 'dod chags dang bral ba nyid ces bya ba ni mthong ba'i lam gyis so/_/gnon pa'i 'dod chags dang bral ba nyid ces bya
[\[157a.3\]]ba ni/_'jig rten pa'i lam gyis so/_/legs par ston pa'i 'dod chags dang bral ba nyid ces bya ba ni/_'jig rten las 'das pa'i lam nyid kyis 'dod chags dang bral ba nyid du rig par bya'o/_/yang 'dod chags dang bral ba nyid bcu ste/_rang bzhin gyis 'dod chags dang bral ba
[\[157a.4\]]nyid dang /_gnod pas 'dod chags dang bral ba nyid dang /_nye bar bstan pas 'dod chags dang bral ba nyid dang /_phul du byung bas 'dod chags dang bral ba nyid dang /_rmongs pas 'dod chags dang bral ba nyid dang /_gnyen pos 'dod chags dang bal ba nyid dang /_yongs su
[\[157a.5\]]shes pas 'dod chags dang bral ba nyid dang /_spong bas 'dod chags dang bral ba nyid dang /_gong ma dang bcas pa'i 'dod chags dang bral ba nyid dang /_gong na med pa'i 'dod chags dang bral ba nyid do/_/'dir 'dod chags dang bral ba rnam pa bcu ni mi 'phrod par 'dzin pa'i don ni
[\[157a.6\]]'dod chags dang bral ba nyid kyi don du rig par bya'o/_/gdon mi za bar spong ba'i don du ni ma yin no/_/rang bzhin gyis 'dod chags dang bral ba ni rang bzhin gyis 'dod chags dang bral ba ste/_ji srid du spangs pas 'dod chags dang bral ba ni spangs pa'i 'dod chags dang bral ba
[\[157a.7\]]zhes pa lta bu'i tshig rnam par gzung bar bya ba'i rigs su rig par bya'o/_/rang bzhin gyis 'dod chags dang bral ba nyid gang /_sdug bsngal gyi tshor ba dang /_sdug bsngal gyi tshor ba'i gnas kyi chos rnams la gang mi 'phrod par 'dzin pa nyid do/_/gnod pas 'dod chags dang
[\[157b\]]
[\[157b.1\]]la ba nyid gang /_'khrig pas zhugs pa gdung ba dang bral nas/_gang mi 'phrod par 'dzin pa nyid do/_/nye bar bstan pas 'dod chags dang bral ba nyid gang /_'grangs par zos pa zas zhim po la yang gang mi 'phrod par 'dzin pa nyid do/_/phul du byung bas 'dod chags dang bral
[\[157b.2\]]ba nyid gang /_thabs shin tu chen po thob pas thabs dmar ba la gang mi 'phrod par 'dzin pa nyid do/_/ji ltar 'jig rten na thabs shin tu che bas grong khyer gyi gtso bo la sogs pa'i gnas thob nas grong dpon la sogs pa'i gnas dman pa la mi 'phrod par shes pa lta bu'o/_/rmongs
[\[157b.3\]]pas 'dod chags dang bral ba nyid gang /_byis pa rnams mya ngan las 'das pa gang mi 'phrod par 'dzin pa nyid do/_/de la zhi ba nyid du mi shes pa gang /_bdag 'jig tshogs la mngon par chags pa'i phyir ro/_/gnyen pos 'dod chags dang bral ba nyid gang /_'jig rten
[\[157b.4\]]pa'am/_'jigs rten las 'das pas lam gyi nyon mongs pa spang ba gang yin pa'o/_/yongs su shes pas 'dod chags dang bral ba nyid gang /_mthong ba'i lam thob pa khams gsum pa la gang mi 'phrod par 'dzin pa nyid do/_/mthong ba'i lam thob pas khams gsum pa
[\[157b.5\]]la zhes bya ba ni/_'du byed sdug bsngal ba nyid du yongs su shes pa dang ldan pa zag pa dang bcas pa'i dngos po thams cad la yid 'byung ba'i phyir ro/_/spong bas 'dod chags dang bral ba nyid gang /_sa dang sar nyon mongs pa rab tu spong ba'i mi mthun par 'dzin pa nyid gang yin
[\[157b.6\]]pa'o/_/gong ma dang bcas pa'i 'dod chags dang bral ba nyid gang /_'jig rten pa dang nyan thos dang rang sangs rgyas rnams kyi 'dod chags dang bral ba nyid gang yin pa'o/_/gong na med pa'i 'dod chags dang bral ba nyid gang /_sangs rgyas dang byang chub sems dpa' rnams kyi
[\[157b.7\]]'dod chags dang bral ba nyid gang yin pa ste/_sems can rnams la phan pa dang bde ba'i gnas yin pa'i phyir ro/_/ji ltar na slob pa/_slob pa rnams ni du/_ci'i phyir slob par brtag_/thar pa la brtson pa'i dge ba ni slob par blta bar bya'o/_/tshogs bsags pa'i
[\[158a\]]
[\[158a.1\]]gnas skabs nas bzung ste/_thar bar bya ba'i phyir brtson par rig par bya'o/_/tshogs bsags pa'i gnas skabs ni/_mngon par 'gro bar thar pa'i cha dang mthun par rig par bya'o/_/phung po rnams dang /_khams bcu dang /_rnam par shes pa'i khams
[\[158a.2\]]bdun dang /_gzugs dang /_sgra dang /_chos rnams so/_/skye mched bzhi'i phyogs so/_/gzugs dang /_sgra dang /_yid dang /_chos kyi skye mched rnams so/_/bdag thar pa brtson par mngon par zhen pa spangs pa'i phyir ro/_/ji ltar na mi slob pa/_mi slob pa rnams ni du/_ci'i
[\[158a.3\]]phyir mi slob par brtag_/bslab pa mthar phyin pa'i dge ba ni mi slob par blta bar bya'o/_/slob pa mthar phyin zhes pa ni lhag pa'i tshul khrims dang /_lhag pa'i sems dang /_lhag pa'i shes rab kyi bslab pa rnams mthar phyin zhes pa'i don no/_/phyung po rnams dang /_khams
[\[158a.4\]]bcu dang /_skye mched bzhi'i phyogs so/_/bdag grol bar mngon par zhen pa spang ba'i phyir ro/_/ji ltar na slob pa yang ma yin/_mi slob pa yang ma yin/_slob pa yang ma yin mi slob pa yang ma yin pa rnams ni du/_ci'i phyir slob pa yang ma yin mi slob pa yang ma yin
[\[158a.5\]]par brtag_/so so'i skye bo'i dge ba dang /_mi dge ba dang /_lung du ma bstan pa dang /_thar pa la brtson pa ma gtogs pa ste/_de ni bslab pa la slob par brjod par bya'o/_/slob pa'i nyon mongs pa can dang /_lung du ma bstan pa dang /_'di la nyon mongs pa can ni mi dge ba'o/_/ji
[\[158a.6\]]ltar rigs par lung du ma bstan pa ni/_bsgribs pa'i lung du ma bstan du rig par bya'o/_/mi slob pa'i lung du ma bstan pa dang /_ma bsgribs pa'i lung du ma bstan par rig par bya'o/_/'dus ma byas ni slob pa yang ma yin mi slob pa yang ma yin par blta bar bya'o/_/khams brgyad dang /_
[\[158a.7\]]skye mched brgyad dang /_de las gzhan pa'i phung po dang /_khams dang /_skye mched kyi phyogs so/_/bdag grol ba ma yin par mngon par zhen pa spang ba'i phyir ro/_/ji ltar na mthong bas spang bar bya/_mthong bas spang bar bya ba rnams ni du/_ci'i phyir mthong bas spang bar bya bar brtag_/
[\[158b\]]
[\[158b.1\]]nyon mongs pa can gyi lta ba yongs su brtag pa rnams dang /_dam pa'i chos ma yin pa nyan pa la sogs pa'i sngon du 'gro ba'i lta ba lnga po dag go/_/yongs su brtag pa bzung ba ni lhan cig skyes pa'i 'jig tshogs dang /_mthar 'dzin par lta ba bsal ba'i phyir ro/_/mthar 'dzin par lta ba lhan
[\[158b.2\]]cig skyes pa ji lta bu zhe na/_mngon par rtogs pa la zhugs pa'i nga'i bdag gang yin zhes skrag pa gang las byung ba'o/_/the tshom dang /_lta ba'i gnas dang /_lta ba dang lhan cig 'byung ba'i chos rnams dang /_de'i sa bon ni/_the tshom gyi gnas kyang de bzhin du rig par bya'o/_/the tshom gyi gnas dang /_lta ba log
[\[158b.3\]]par zhugs pa'i nyon mongs pa dang /_nye ba'i nyon mongs pa gang rnams dang /_lta ba'i sgo nas zhugs pa dang /_de la dmigs pa 'dod chags la sogs pa gang rnams so/_/gang yang lta bas kun nas bslang ba'i lus kyi las dang /_ngag gi las dang /_ngan song ba'i phung po
[\[158b.4\]]dang /_khams dang /_skye mched thams cad ni mthong bas spong bar bya bar blta bar bya'o/_/thams cad kyi phyogs gcig go/_/bsgom pas spang bar bya ba dang /_zag pa med pa ma gtogs pa'o/_/bdag mthong ba phun sum tshogs par mngon par zhen pa spang ba'i phyir ro/_/
[\[158b.5\]]ji ltar na bsgom pas spang bar bya ba/_bsgom pas spang bar bya ba rnams ni du/_ci'i phyir bsgom pas spang bar bya bar brtag_/mthong ba'i lam thob pa ste/_yan chad kyi mthong bas spang bar bya ba las bzlog par bag pa dang bcas pa'i chos rnams so/_/nyon mongs pa can gyi lta ba yongs su brtag pa
[\[158b.6\]]las gzhan ni zag pa dang bcas pa rnams zhes bya ba'i don to/_/'dir ni zag pa dang bcas pa bzung bas nges par 'byed pa'i cha dang mthun pa rnams kyang bsdu bar rig par bya ste/_gnas ngan len rjes su 'brel pa'i phyir ro/_/thams cad kyi phyogs gcig go/_/mthong
[\[158b.7\]]bas spang bar bya ba dang /_zag pa med pa ma gtogs so/_/bdag bsgom pa phun sum tshogs par mngon par zhen pa spang ba'i phyir ro/_/ji ltar na spang bar bya ba ma yin/_spang bar bya ba ma yin pa rnams ni du/_ci'i phyir spang bar bya ba ma yin par brtag_/zag pa
[\[159a\]]
[\[159a.1\]]med pa ni spang bar bya ba ma yin par blta bar bya'o/_/phung po rnams kyi phyogs gcig spang bar bya ba ma yin pa ni/_'jig rten las 'das pa'i lam dang /_de'i rjes la thob pa'o/_/nges par 'byed pa'i cha dang mthun pa ma gtogs par phung po rnams dang /_
[\[159a.2\]]khams bcu dang /_skye mched bzhi'i phyogs so/_/de dang 'dus ma byas so/_/ci 'dra ba'i gzugs dang /_sgra'i khams spang bar bya ba ma yin zhe na/_mi slob pa'i dge ba'i lus dang ngag gi las kyi rang bzhin no/_/bdag rtogs par mngon par zhen pa spang ba'i phyir ro/_/ji ltar na rkyen so so
[\[159a.3\]]las kun tu skye/_rkyen so so las kun du skye ba rnams ni du/_ci'i phyir rkyen so so las kun du skye bar brtag_/mtshan nyid dang /_yan lag rnam par dbye ba dang /_yan lag mdor bsdu ba dang /_yan lag rkyen nyid du rnam par gzhag pa dang /_yan lag gi las rnam par gzhag pa dang /_
[\[159a.4\]]yan lag kun nas nyon mongs par bsdu ba dang /_don dang rtogs dka' ba dang /_rab tu dbye ba dang /_rjes su mthun pa dang /_so sor mi mthun pas kyang rkyen so so la kun du skye bar blta bar bya'o/_/chos kyi khams dang /_skye mched kyi phyogs gcig ma gtogs pa thams cad
[\[159a.5\]]do/_/'dus ma byas kyi mtshan nyid do/_/bdag la chos rgyu med pa dang /_mi mthun pa'i rgyu las byung bar mngon par zhen pa spang ba'i phyir ro/_/dbang phyug la sogs pa'i rgyu las byung bar mngon par zhen pa spong ba'i phyir ro/_/mtshan nyid kyis ji lta bu/_g.yo ba med pa'i rkyen las
[\[159a.6\]]byung ba dang /_mi rtag pa'i rkyen las byung ba dang /_nus pa'i rkyen las byung ba'i phyir ro/_/bcom ldan 'das kyis rten cing 'brel bar 'byung ba'i mtshan nyid gang gsungs pa ni 'di yod pas 'di 'byung /_'di skyes pa'i phyir 'di skye ba ste/_'di ltar ma rig pa'i rkyen gyis 'du
[\[159a.7\]]byed rnams zhes bya ba la sogs pa'o/_/de la 'di yod pas 'di 'byung ba ni/_g.yo ba med pa'i rkyen las byung ba'i phyir te/_rkyen yod na 'bras bu 'byung ba kho nar zad kyi/_'bras bu 'byung bar bya ba'i phyir/_rkyen g.yo ba ni ci yang med ces bya ba'i tha tshig go/_/'di skyes pa'i phyir 'di
[\[159b\]]
[\[159b.1\]]skye zhes bya ba ni mi rtag pa'i rkyen las byung ba'i phyir te/_ma byung ba'i rgyu las 'bras bu 'byung ba ma grub pa'i phyir ro/_/ma rig pa'i rkyen gyis 'du byed rnams zhes bya ba la sogs pa ni nus pa'i rkyen las byung ba'i phyir ro/_/'bras bu g.yo ba med cing mi rtag pa yin du zin kyang /_rkyen gang
[\[159b.2\]]yang rung ba las 'bras bu thams cad mi 'byung gi/_'on kyang nus pa'i rkyen las 'byung ba ste/_'di ltar ma rig pa'i rkyen gyis 'du byed rnams 'byung ba nas/_skye ba nas rga shi 'byung ba'i bar du'o/_/yan lag rnam par dbye bas ji lta bu'o/_/yan lag bcu gnyis rnams te/_
[\[159b.3\]]rkyen so so las kun du skye ba'i yan lag bcu gnyis ni/_ma rig pa dang /_'du byed dang /_rnam par shes pa dang /_ming dang gzugs dang /_skye mched drug dang /_reg pa dang /_tshor ba dang /_srid pa dang /_nyer len dang /_sred pa dang /_skye ba dang /_rga shi'o/_/yan lag
[\[159b.4\]]mdor bsdus pas ji lta bu/_'phen pa'i yan lag gang /_'phongs pa'i yan lag dang /_mngon par 'grub par byed pa'i yan lag dang /_mngon par grub pa'i yan lag go/_/ma rig pa la sogs pa yan lag bcu gnyis rim par phye ba gang yin pa de dag ni mdor bsdu na/_yan
[\[159b.5\]]lag bzhir 'gyur te/_'phen pa'i yan lag la sogs pa'o/_/'byung ba ni 'di dag tsam du bstan pas bstan par bya ste/_'di ltar rgyu'i dus na gang gis 'phen pa dang /_gang 'phen pa dang /_'bras bu'i dus na gang gis mngon par 'grub pa dang /_gang mngon par 'grub
[\[159b.6\]]pa ste/_de dag thams cad ni yan lag 'di rnams kyis bstan par rig par bya'o/_/de la 'phen pa'i yan lag ni/_ma rig pa dang /_'du byed dang /_rnam par shes pa ste/_ma 'ongs pa'i skye ba mngon par 'grub par 'gyur ba bden pa rnams mi shes pa sngon du 'gro ba'i las
[\[159b.7\]]kyis bag chags sems la bsgo ba'i phyir ro/_/'phongs pa'i yan lag ni ming dang gzugs dang /_skye mched drug dang /_reg pa dang /_tshor ba ste/_de sems kyi bag chags kyis ming dang gzugs la sogs pa snga ma la phyi ma brten nas rim gyis mngon par 'grub par 'gyur ba'i sa
[\[160a\]]
[\[160a.1\]]bon brtas pa'i phyir ro/_/mngon par 'grub par byed pa'i yan lag ni sred pa dang /_nye bar len pa dang /_srid pa ste/_'dod pa la sogs pa'i sred pa ma spangs pa'i dbang gis 'dod pa la sogs pa la legs par spyod pa dang /_nyes par spyod pa'i rnam pa la sogs
[\[160a.2\]]par dga' ba sngon du 'gro ba'i 'dun pa dang /_'dod chags kyi nye bar len pa dang bcas pa'i rnam par shes pa yong par 'gyur na 'chi ba'i dus na 'bras bu 'byin par bya ba'i phyir 'dun pa dang /_'dod chags kyi rjes su mthun pa'i yang gang yang rung ba'i bag chags 'thob par 'gyur
[\[160a.3\]]ba'i phyir ro/_/mngon par grub pa'i yan lag ni skye ba dang rga shi ste/_rnam pa des las gzhan pa'i bag chags 'ga' mngon du gyur pa na/_ji ltar 'phangs pa 'byin du 'gro ba dang /_skye gnas la sogs pa'i bye brag tha dad pa'i ris mthun pa gang yang rung bar ming dang gzugs
[\[160a.4\]]la sogs pa mngon par 'grub pa'i phyir ro/_/skye ba dang /_rga shi smos pa ni 'dus byas kyi mtshan nyid gsum gyi skabs kyis skyo bar bya ba'i phyir ro/_/rga ba dang 'chi ba yan lag gcig tu bya ba ni/_dga' ba med par yang 'chi ba srid pa'i phyir ro/_/mngal nas skye ba'i skye gnas su ming dang
[\[160a.5\]]gzugs la sogs pa med par skye mched drug la sogs pa 'byung ba ni de ltar ma yin te/_de'i phyir de dag yan lag so sor dbye bar rig par bya'o/_/yan lag rkyen nyid du rnam par gzhag pa ji lta bu/_bag chags dang /_shugs dang /_yid la byed pa dang /_lhan cig 'byung
[\[160a.6\]]bas kyang yan lag rnams rkyen nyid du rnam par gzhag par rig par bya ste/_de yang ci rigs su sbyar ro/_/yan lag rkyen nyid du rnam par gzhag pa ni/_rkyen bzhi'i dbang du byas te/_de la ma rig pa ni 'du byed rnams kyi rkyen te/_snga logs su 'byung ba'i bag chags kyi rgyu'i
[\[160a.7\]]rkyen to/_/de yongs su bsgos pa'i rgyu las byung ba'i yan lag rnams kyang srid pa mngon par 'du byed nus pa'i phyir te/_de'i tshe kun du 'byung ba'i tshul can no/_/thugs kyis zhes bya ba ni de ma thag pa'i rkyen te/_de'i tshe 'phen pa'i bye brag gis 'du byed kyi rgyun chags par
[\[160b\]]
[\[160b.1\]]'byung ba'i phyir ro/_/yid la byed pa zhes bya ba ni/_dmigs pa'i rkyen te/_rmongs pa'i dus na mchog la sogs par tshul bzhin ma yin pa yid la byed pa'i dmigs pa'i phyir ro/_/lhan cig 'byung ba zhes bya ba ni/_bdag po'i rkyen te/_de'i dbang gis de dang mtshungs
[\[160b.2\]]par ldan pa'i sems las byung ba rnam pa dmigs pa phyin ci log tu mngon par 'du byed pa'i phyir ro/_/yan lag gi las rnam par gzhag pas ji lta bu/_ma rig pa ci'i las can srid pa la sems can rnams rmongs par byed pa dang /_'du byed rnams kyi rkyen yang yin no/_/
[\[160b.3\]]ma rig pa ni srid pa la sems can rnams rmongs par byed ces pa ni des bsgribs pa rnams sngon gyi mtha' dang /_phyi ma'i mtha' dang bar ma'i mtha' yang dag pa ji lta ba bzhin du yongs su mi shes pa'i phyir ro/_/'di ltar ci 'das pa'i dus na 'byung ba zhig gam/_'on te ma
[\[160b.4\]]byung ba zhig snyam pa la sogs par the tshom za'o/_/'du byed rnams kyi rkyen kyang yin no zhes bya ba ni/_de'i dbang gis yang srid pa'i las sogs pa'i phyir ro/_/'du byed rnams ci'i las can/_'gro ba rnams su sems can rnams rnam par 'byed pa dang /_rnam par shes
[\[160b.5\]]pa'i bag chags kyi rkyen yang yin no/_/'gro ba rnams su sems can rnams/_/rnam par 'byed ces pa ni/_las kyi dbang gis sems can rnams 'gro ba gzhan du 'gro ba sna tshogs pa'i phyir ro/_/rnam par shes pa'i bag chags kyi rkyen kyang yin zhes pa ni/_phyi ma'i rkyen dang ming dang
[\[160b.6\]]gzugs la sogs pa 'byung ba'i sa bon gso bar byed pa'i phyir ro/_/rnam par shes pa ci'i las can sems can rnams kyi las kyi 'ching ba 'dzin pa dang /_ming dang gzugs kyi rkyen kyang yin no/_/sems can rnams kyi las kyi 'ching ba 'dzin zhes bya ba ni/_rnam par shes
[\[160b.7\]]pa la 'du byed kyis bskyed pa'i bag chags dang lhan cig 'byung ba'i phyir ro/_/ming dang gzugs kyi rkyen kyang yin no zhes bya ba ni/_rnam par shes pa ma'i mngal du zhugs na ming dang gzugs 'phel bar 'gyur ba'i phyir ro/_/ming dang gzugs ci'i las can/_sems
[\[161a\]]
[\[161a.1\]]can rnams lus len du 'jug pa dang /_skye mched drug gi rkyen kyang yin no/_/ming dang gzugs ni sems can rnams su lus len du 'jug ces pa ni/_de grub pas sems can rnams ris mthun pa gzhan la brten pa'i phyir ro/_/skye mched drug gi rkyen
[\[161a.2\]]kyang yin no zhes pa ni ming dang gzugs la sogs pa skye mched drug la sogs pa'i rkyen du 'gyur ba ni/_yan lag snga ma la brten nas yan lag phyi ma 'grub par blta'o/_/skye mched drug ci'i las can/_sems can rnams lus yongs su rdzogs par len du 'jug pa dang /_reg pa'i
[\[161a.3\]]rkyen kyang yin no/_/skye mched drug ni sems can rnams lus yongs su rdzogs par len du 'jug ces bya ba ni/_de grub na dbang po gzhan ma tshang ba med pa'i phyir ro/_/reg pa'i las can/_lus kyi longs spyod la sems can rnams 'dzud pa dang /_tshor ba'i rkyen kyang yin no/_/
[\[161a.4\]]de'i sgo nas bde ba myong ba la sogs pa'i yul rnam pa gsum la longs spyod pa'i phyir ro/_/tshor ba ci'i las can/_skye ba'i longs spyod la sems can rnams 'dzud pa dang /_sred pa'i rkyen kyang yin no/_/de la brten nas 'dod pa la sogs pas las kyi rnams par smin pa la nye
[\[161a.5\]]bar spyod pa'i phyir ro/_/de dang phrad pa la sogs par 'dod pa'i sgo nas sred pa 'byung ba'i phyir ro/_/sred pa ci'i las can/_sems can rnams kyi skye ba 'dren pa dang /_nyer len gyi rkyen kyang yin no/_/de'i dbang gis tshe gzhan gyi rgyun rgyun mi 'chad pa'i phyir ro/_/ro myong
[\[161a.6\]]bar byed pa'i sgo nas 'dod pa la 'dun pa dang 'dod chags 'byung ba'i phyir ro/_/nyer len ci'i las can/_yang srid pa len pa'i phyir sems can rnams kyi rnam par shes pa nye bar len pa dang bcas par byed pa dang /_sred pa'i rkyen kyang yin no/_/sems can dmyal ba la
[\[161a.7\]]sogs pa'i 'gro ba bye brag can du yang srid par nying mtshams sbyor bar 'gyur ba'i las kyi bag chags nges par 'byin pa'i phyir ro/_/de'i dbang gis 'du byed kyi bag chags 'byung ba rnyed pa'i phyir ro/_/srid pa ci'i las can/_yang srid par sems can rnams mngon du phyogs
[\[161b\]]
[\[161b.1\]]par byed pa dang /_skye ba'i rkyen kyang yin no/_/de ma thag tu 'gro ba gzhan 'dren pa'i phyir ro/_/de las ris mthun pa gzhan du 'byung ba'i phyir ro/_/skye ba ci'i las can/_ming dang gzugs dang /_skye mched drug dang /_reg pa dang /_tshor ba rim gyis sems can rnams
[\[161b.2\]]mngon par 'grub par byed pa dang /_rga shi'i rkyen kyang yin no/_/phyi ma'i gnas skabs gzhan 'dren pa'i phyir ro/_/skye ba yod na de'i rgyun gzhan du 'gyur ba dang /_'jig pa srid pa'i phyir ro/_/rga shi ci'i las can/_yang dang yang na tshod 'gyur ba dang /_srog 'gyur ba la
[\[161b.3\]]sems can rnams sbyor ba'o/_/dar la bab pa dang /_tshe rnam par 'jig pa la sbyor ba'i phyir ro/_/yan lag kun nas nyon mongs par bsdus pas ji lta bu/_ma rig pa gang yin pa dang /_sred pa gang yin pa dang /_nye bar len pa gang yin pa 'di ni nyon mongs pa'i kun nas nyon mongs par bsdu'o/_/
[\[161b.4\]]'du byed gang yin pa dang /_rnam par shes pa gang yin pa dang /_sred pa gang yin pa 'di ni las kyi kun nas nyon mongs par bsdu'o/_/rnam par shes pa las kyi kun nas nyon mongs par bsdu ba ni/_rnam par shes pa'i yan lag 'du byed kyi bag chags kyis rab tu phye
[\[161b.5\]]ba'i phyir ro/_/lhag ma rnams ni tshe'i kun nas nyon mongs par bsdu'o/_/don gyis ji lta bu/_byed pa po med pa'i don ni/_rkyen so so las kun du skye ba'i don dang /_rgyu dang bcas pa las 'byung ba'i don dang /_sems can med pa'i don dang /_gzhan gyi dbang gi don dang /_
[\[161b.6\]]g.yo ba med pa'i don dang /_mi rtag pa'i don dang /_skad cig ma'i don dang /_rgyu dang 'bras bu'i rgyun mi 'chad pa'i don dang /_rgyu dang 'bras bu mthun pa'i don dang /_rgyu dang 'bras bu sna tshogs pa'i don dang /_rgyu dang 'bras bu so sor nges pa'i don ni rkyen so so la kun du skye ba'i don to/_/byed pa po med pa'i
[\[161b.7\]]don zhes bya ba ni dbang phyug la sogs pa'i byed pa po dang bral ba'i phyir ro/_/rgyu dang bcas pa las byung ba zhes bya ba ni ma rig pa'i rgyu las byung ba'i phyir ro/_/sems can med pa'i don zhes bya ba ni/_rang gi ngang gis bdag med pa'i don to/_/gzhan gyi dbang gi don zhes bya ba ni
[\[162a\]]
[\[162a.1\]]rkyen la rag las pa'i phyir ro/_/g.yo ba med pa'i don zhes bya ba ni rkyen rnams byed pa med pa'i phyir ro/_/mi rtag pa'i don zhes bya ba ni ther zug ma yin pa'i phyir ro/_/skad cig ma'i don zhes bya ba ni/_skye ba'i dus las pha rol du mi gnas pa'i phyir ro/_/rgyu dang
[\[162a.2\]]'bras bu'i rgyud rgyun mi 'chad pa'i don zhes bya ba ni/_rgyu'i skad cig 'gags pa dang dus mnyam du 'bras bu'i skad cig 'byung ba'i phyir ro/_/rgyu dang 'bras bu mthun pa'i don zhes bya ba ni thams cad las thams cad mi 'byung ba'i phyir ro/_/rgyu dang 'bras bu sna tshogs pa'i don
[\[162a.3\]]zhes bya ba ni/_rgyu du ma dang gcig gi rnam pa las 'bras bu du ma 'byung ba'i phyir ro/_/rgyu dang 'bras bu so sor nges pa'i don ni rkyen so so las kun du skye ba'i don zhes bya ba ni/_rgyu gzhan las 'bras bu mi 'byung ba'i phyir ro/_/rtogs dkas ji lta bu/_rgyus rtogs dka' dang /_
[\[162a.4\]]mtshan nyid kyis rtogs dka' dang /_skye bas rtogs dka' dang /_gnas pas rtogs dka' dang /_'byung bas kyang rtogs dka' bar blta bar bya'o/_/yang byed pa po med pa la sogs pa'i don 'di dag gis rkyen so so las kun du skye ba rnam pa lngas rtogs dka' bar rig
[\[162a.5\]]par bya ste/_rgyus rtogs dka' ba ni mi mthun pa'i rgyu dang rgyu med par smra ba'i gnyen por don gnyis kyis so/_/mtshan nyid kyis rtogs dka' ba ni bdag med pa nyid kyi don gcig gis so/_/skye bas rtogs dka' ba'i rkyen rnams las 'bras bu 'byung yang des ma byas pa'i phyir te/_
[\[162a.6\]]don gnyis kyis so/_/gnas pas rtogs dka' ba ni/_rnam par gnas pa med kyang gnas par snang ba'i phyir te don gsum gyis so/_/'byung bas rtogs par dka' ba ni rgyu las 'bras bu 'byung ba rnam par shes pa dka' ba'i phyir te/_don bzhis so/_/yang rkyen so so las kun du
[\[162a.7\]]skye ba skad cig ma yang yin la/_gnas par yang dmigs/_rkyen so so las kun du skye ba g.yo ba med pa'i rkyen las 'byung ba yang yin la/_nus pa'i rkyen las byung bar yang dmigs/_rkyen so so las kun du skye ba sems can med pa yang yin la sems can du yang dmigs/_rkyen
[\[162b\]]
[\[162b.1\]]so so las kun du skye ba byed pa po med pa yang yin la/_las dang 'bras bu chud mi za bar yang dmigs/_byed pa po med kyang las dang /_byed pa dang /_de'i 'bras bu la spyod pa yang yod de/_/'di ni 'dir las dang 'bras bu chud mi za bar rig par bya'o/_/bdag las ma yin gzhan las ma
[\[162b.2\]]yin gnyi ga las ma yin/_rang gi byed pa dang gzhan gyi byed pa dang /_rgyu med pa las byung ba yang ma yin te/_de'i phyir rtogs dka'o/_/chos ni bdag nyid kyis ma byas pa ste/_gang gis byed pa de ma skyes te med pa'i phyir ro/_/gzhan gyis kyang ma byas pa ste/_rkyen rnams byed pa po
[\[162b.3\]]ma yin pa'i phyir ro/_/gnyi gas kyang ma byas pa ste/_rgyu de gnyis kyis ma byas pa'i phyir ro/_/rang gis byed pa dang /_gzhan gyis byed pa dang /_rgyu med pa las byung ba ma yin pa ni rkyen rnams 'bras bu skyed nus pa'i phyir ro/_/rnams grangs gzhan du na/_bdag nyid kyis ma
[\[162b.4\]]byas pa ni rkyen la ltos pa'i phyir ro/_/gzhan gyis ma byas pa ni rkyen yod kyang sa bon med na mi skye ba'i phyir ro/_/gnyi gas ma byas pa ni de gnyi ga g.yo ba med pa'i phyir ro/_/rgyu med pa las byung ba yang ma yin pa ni sa bon dang rkyen rnams las nus pa yod pa'i phyir ro/_/gzhan
[\[162b.5\]]yang rang gi sa bon las te gzhan las min/_de la ltos phyir rang gis byas ma yin/_/g.yo ba med phyir gnyis kyis ma byas la/_/de ni nus pas rgyu med 'byung ma yin/_/bdag las ma yin gzhan las ma yin zhes bya bas mu rnam pa gnyis spong na yang /_rkyen so so las
[\[162b.6\]]kun du skye ba rtogs dka' bar gyur ba na/_gang du mu bzhi char spang ba lta smos kyang ci dgos te/_de bas na 'di mchog tu rtogs dka' bar rig par bya'o/_/rab tu dbye bas ji lta bu rnam par shes pa 'byung ba'i rab tu dbye ba dang /_'chi 'pho ba dang skye ba'i rab tu dbye ba dang /_phyi'i lo tog 'byung ba'i
[\[162b.7\]]rab tu dbye ba dang /_'jig pa dang chags pa'i rab tu dbye ba dang /_zas kyis bsten pa'i rab tu dbye ba dang /_'dod pa dang mi 'dod pas 'gro ba rnam par 'byed pa'i rab tu dbye ba dang /_rnam par dag pa'i rab tu dbye ba dang /_mthu stobs kyi rab tu dbye bas kyang rab tu dbye bar blta
[\[163a\]]
[\[163a.1\]]bar bya'o/_/rnam par shes pa 'byung ba'i rab tu dbye ba zhes bya ba ni/_ming dang gzugs la brten nas mig gi rnam par shes pa 'byung zhes bya ba la sogs pa'o/_/'chi 'pho dang skye ba'i rab tu dbye ba zhes bya ba ni/_sems can gyi 'jig rten gyi dbang
[\[163a.2\]]du byas pa ste/_ma rig pa'i rkyen gyis 'du byed rnams zhes bya ba la sogs pa'o/_/phyi'i lo tog 'byung ba'i rab tu dbye ba zhes bya ba ni sa bon la brten nas myu gu/_myu gu la brten nas sdong bu ste/_de bzhin du sbu gu dang /_'dab ma dang /_me tog dang /_'bras bu rnams kyang
[\[163a.3\]]sbyar bar bya'o/_/'jig pa dang chags pa'i rab tu dbye ba zhes bya ba ni/_sems can thams cad kyi thun mong gi las kyi dbang la brten nas sa chen po la sogs pa 'byung ba'i phyir ro/_/zas kyis bsten pa'i rab tu dbye ba zhes bya ba ni/_zas bzhi la brten nas sems can
[\[163a.4\]]rnams khams gsum na gnas pa'i phyir ro/_/'dod pa dang mi 'dod pa'i 'gro ba rnam par 'byed pa'i rab tu dbye ba zhes bya ba ni/_legs par spyad pa dang nyes par spyad pa la brten nas bde 'gro dang /_ngan 'gror 'gro ba'i phyir ro/_/rnam par dag pa'i rab tu dbye ba zhes bya ba
[\[163a.5\]]ni/_thar pa'i cha dang mthun pa la brten nas nges par 'byed pa'i cha dang mthun pa 'byung ba nas/_mthong ba'i lam dang bsgom pa'i lam gyis rim gyis dgra bcom pa thob pa'i bar dang /_gzhan gyi sgra la brten nas nang du tshul bzhin du yid la byed pa dang /_yang dag pa'i lta ba
[\[163a.6\]]dang zag pa thams cad zad pa'i bar du'o/_/mthu stobs kyis rab tu dbye ba zhes bya ba ni/_thos pa la brten nas mngon par shes pa la sogs pa yon tan khyad par can rnams 'byung ba'i phyir ro/_/de ltar rab tu dbye ba 'di dag gi 'du byed rnams rkyen so so las kun du skye ba
[\[163a.7\]]rgya cher rtogs par bya'o/_/rjes su mthun pa dang so sor mi mthun pas ji lta bu/_kun nas nyon mongs pa'i rjes su mthun pa dang /_so sor mi mthun pa dang /_rnam par byung ba'i rjes su mthun pa dang /_so sor mi mthun pas kyang rkyen so so las kun du skye ba rjes su mthun pa dang /_so
[\[163b\]]
[\[163b.1\]]sor mi mthun pa bstan par blta bar bya'o/_/kun nas nyon mongs pa'i rjes su mthun pa dang /_so sor mi mthun pa zhes bya ba ni 'byung ba'i rim pa'i dbang du byas pa ste/_ma rig pa'i rkyen gyis 'du byed rnams zhes pa lta bu la sogs pa ni rjes su mthun par ston to/_/rga shi dang /_rga shi
[\[163b.2\]]kun 'byung ba dang /_rga shi kun 'gog pa dang /_rga shi 'gog par 'gro ba'i lam zhes bya ba ni bden pa rnam par gzhag pa'i dbang du byas pa ste/_so sor mi mthun par bstan par rig par bya'o/_/de bzhin du ma rig pa 'gags pas 'du byed 'gag ces pa la sogs pa lta bu
[\[163b.3\]]ni rnam par byang ba'i rjes su mthun par ston to/_/gang med na rga shi mi 'byung ba dang /_gang 'gags na rga shi 'gag ces bya ba ni so sor mi mthun par ston to zhes pa lta bu ni rkyen so so las rab tu skyes par blta bar bya'o/_/chos kyi khams dang /_chos kyi skye mched kyi phyogs
[\[163b.4\]]gcig ma gtogs pa thams cad do/_/bdag la rgyu med pa dang mi mthun pa'i rgyur mngon par zhen pa spang ba'i phyir ro/_/ji ltar na rkyen/_rkyen rnams ni du/_ci'i phyir rkyen du brtag_/rgyu dang /_de ma thag pa dang /_dmigs pa dang /_bdag pos kyang rkyen du blta bar
[\[163b.5\]]bya'o/_/thams cad kyang rkyen no/_/chos bdag gi rgyur mngon par zhen pa spang ba'i phyir ro/_/rgyu'i rkyen gang /_len pa'i rnam par shes pa dang /_dge ba'i bag chags so/_/zag pa dang bcas pa dang /_zag pa med pa'i 'du byed rnams dang go rims so/_/kun du
[\[163b.6\]]len pa'i rnam par shes pa yang rnam pa gnyis te/_rnam par smin pa las byung ba dang /_mngon par 'du byed pa las byung ba'o/_/de la rnam par smin pa ni skye bas thob pa rnams kyi rgyu'i rkyen no/_/mngon par 'du byed pa las byung ba ni sbyor ba las byung ba rnams kyis te/_phyi ma
[\[163b.7\]]len pa'i rnam par shes pa gzhan gyi rgyu'i rkyen du blta'o/_/mngon par 'du byed pa las byung ba'i len pa'i rnam par shes pa ni tshe de'i 'jug pa'i rnam par shes pa kun du spyod pa'i bag chags bsgos par rig par bya'o/_/dge ba'i bag chags ni thar pa'i cha dang mthun pa
[\[164a\]]
[\[164a.1\]]rnams kyi bag chags su blta bar bya ste/_/de dag ni 'jig rten las 'das pa thob pa'i rgyu mthun pa'i chos kyi rgyu las byung ba'i phyir te/_de'i bag chags ni 'jig rten las 'das pa'i chos kyi rgyu nyid du rig par bya'o/_/yang rang gi ngo bo nyid dang /_rab tu dbye ba
[\[164a.2\]]dang /_grogs dang /_mthun par rtogs pa dang /_rgyas pa dang /_bar du gcod pa dang /_yongs su 'dzin pas kyang rgyu'i rkyen du blta bar bya'o/_/yang ngo bo nyid ces bya ba la sogs pas ni rgyu drug po dag rgyu'i rkyen du ston to/_/de la rang gi ngo bo nyid rab tu dbye ba ni byed rgyu rnams su rnam par
[\[164a.3\]]gzhag par rig par bya'o/_/tshig lhag ma rnams ni go rims bzhin du lhan cig 'byung ba dang /_mtshungs par ldan pa dang /_skal ba mnyam pa dang /_kun du 'gro ba dang /_rnam par smin pa'i rgyu rnams su rnam par gzhag par rig par bya'o/_/rang gi ngo bo nyid kyi ji lta bu/_
[\[164a.4\]]byed rgyu ste rgyu rang gi ngo bo nyid do/_/rgyu'i rang gi ngo bo nyid kyi dbang du byas nas byed pa'i rgyur rnam par gzhag pa'i phyir/_rgyu thams cad byed pa'i rgyu'i nang du 'dus par rig par bya'o/_/grogs la sogs pa'i bye brag bstan pa'i phyir so sor rnam par gzhag go/_/byed pa'i
[\[164a.5\]]rgyu'i rab tu dbye ba tshogs pa las rnam par shes pa la sogs pa gang bstan pa de ni dpe tsam du blta bar bya'o/_/phyogs 'dis ni de lta bu'i rang bzhin can gzhan la yang mngon par brtag pa'i phyir ro/_/rab tu dbye bas ji lta bu/_'byung ba'i byed rgyu ni dper na mig la sogs pa tshogs
[\[164a.6\]]pa las rnam par shes pa lta bu'o/_/de las 'bras bu ma byung ba 'byung ba'i phyir ro/_/gnas pa'i byed rgyu ni dper na/_sems can 'byung po rnams dang /_'byung po tshol ba rnams kyi zas lta bu'o/_/de'i stobs skye ba'i rgyun rgyun mi 'chad par byed pa'i phyir ro/_/brten pa'i byed
[\[164a.7\]]rgyu ni dper na/_sems can rnams kyi lta bu'o/_/ltung pa'i gegs byed pa'i phyir ro/_/gsal ba'i byed rgyu ni dper na/_gzugs kyi sgron ma lta bu'o/_/bsgribs pa gsal bar byed pa'i phyir ro/_/'gyur ba'i byed rgyu ni dper na shing gi me lta bu'o/_/de'i rgyud gzhan du
[\[164b\]]
[\[164b.1\]]'gyur bar byed pa'i phyir ro/_/'bral ba'i byed rgyu ni dper na/_brnga bar bya ba'i zor ba lta bu'o/_/sbrel pa gnyis su med par byed pa'i phyir ro/_/bsgyur ba'i byed rgyu ni dper na/_gser la sogs pa bzo'i gnas la sogs pa lta bu'o/_/de'i cha shas yul gzhan du 'pho bar
[\[164b.2\]]byed pa'i phyir ro/_/yid ches pa'i byed rgyu ni dper na me'i du ba lta bu'o/_/des lkog tu gyur pa rjes su dpog pa'i phyir ro/_/yid ches par byed pa'i byed rgyu ni dper na/_sgrub pa'i dam bca' dang /_gtan tshigs dang /_dpe rnams lta bu'o/_/des yang dag par nges par 'byed
[\[164b.3\]]pa'i phyir ro/_/'thob pa'i byed rgyu ni dper na mya ngan las 'das pa'i lam lta bu'o/_/des 'thob par byed pa'i phyir ro/_/tha snyad kyi byed rgyu ni dper na/_ming dang mtshan ma dang mthong ba lta bu'o/_/ming ji lta ba bzhin du mtshan mar 'dzin par mngon par zhin nas rjes su tha snyad 'dogs
[\[164b.4\]]pa'i phyir ro/_/ltos pa'i byed rgyu ni gang la ltos nas gang don du gnyer ba 'byung ba ste/_dper na bkres pa la ltos nas zas lta bu'o/_/de la 'dod pa 'byung ba'i rgyu yin pa'i phyir ro/_/'phen pa'i byed rgyu ni rgyang ring ba'i rkyen te/_dper na rga shi'i ma rig pa lta bu'o/_/de'i rgyu las byung
[\[164b.5\]]ba gnas skabs gzhan du gcig nas gcig tu brgyud de 'byung ba 'phel ba'i phyir ro/_/mngon par grub pa'i byed rgyu ni nye ba'i rkyen te/_/dper na 'du byed rnams kyi ma rig pa lta bu'o/_/de ma thag tu 'byung ba skyed pa yin pa'i phyir ro/_/yongs su 'dzin pa'i byed rgyu ni de las gzhan pa'i
[\[164b.6\]]rkyen te/_dper na lo tog 'byung ba'i zhing dang chu dang /_lud la sogs pa lta bu'o/_rang gi sa bon las byung ba stobs bskyed pa'i phyir ro/_/chud par byed pa'i byed rgyu ni mthun pa'i rkyen te/_dper na rgyal po mnyes par bya ba'i rgyal po la legs par brten pa lta bu'o/_/de'i rjes
[\[164b.7\]]su mthun pa 'gugs pa'i phyir ro/_/so sor nges pa'i byed rgyu ni de rkyen sna tshogs te/_dper na 'gro ba lnga po dag gis 'gro ba lnga'i rkyen lta bu'o/_/rang bzhin tha dad pas 'bras bu gzhan dang gzhan 'byung ba'i phyir ro/_/lhan cig byed pa'i rgyu ni rkyen tshogs pa ste/_dper na rnam par
[\[165a\]]
[\[165a.1\]]shes pa'i dbang po ma nyams pa dang /_yul yang snang ba dang /_de skyed pa'i yid la byed pa yang nye bar gnas pa lta bu'o/_/rang gi 'bras bu 'grub par byed pa la rgyu gzhan la mi ltos pa'i phyir ro/_/mi mthun pa'i byed rgyu ni bar chad byed pa ste dper na lo
[\[165a.2\]]tog la ser ba lta bu'o/_/gegs byed pa'i phyir ro/_/mi mthun pa ma yin pa'i byed rgyu ni bar chad byed pa ste dper na bar chad byed med pa lta bu'o/_/de las bzlog par rig par bya'o/_/grogs kyi ji lta bu chos gang dag grogs yod na 'byung gi gang yang rung ba ma tshang na
[\[165a.3\]]ma yin pa ste/_'di lta ste/_'byung ba rnams dang 'byung ba las gyur ba'o zhes bya ba ni ji ltar mthun mthun du sbyar gyi tshogs pa thams cad dang gzugs la sogs pa 'byung ba las gyur pa las 'byung ba chen po bzhi po dag gdon mi za bar 'byung ba ni ma yin no/_/de'i phyir gang na
[\[165a.4\]]gang yod pa de ni de de dang lhan cig tu 'byung ste/_gang la rung ba zhig med na ni ma yin no/_/mthun par rtogs pas ji lta bu/_chos gang dag lhan cig 'byung bas dmigs pa mthun par rtogs kyi/_gang yang rung ba ma tshang na ma yin pa ste/_'di lta ste/_sems dang sems las
[\[165a.5\]]byung ba rnams so/_/de ltar grogs su nges pa la lhan cig 'byung ba'i rgyu rnam par gzhag go/_/'byung ba dang 'byung ba las gyur pa zhes bya ba ni/_dper brjod pa tsam du rig par bya'o/_/sems dang sems las byung ba rnams ni gang yang rung ba zhig med na mi 'byung bar nges pa'i phyir ro/_/
[\[165a.6\]]gal te de ltar na mtshungs par ldan pa'i rgyu logs shig tu gzhag tu med par 'gyur te/_sems dang sems las byung ba rnams lhan cig 'byung ba'i rgyu'i nang du 'dus pa'i phyir ro/_/de ltar yin du zin kyang don gzhan gyis mtshungs par ldan pa'i rgyur 'gyur te/_chos gang dag
[\[165a.7\]]lhan cig 'byung ba'i dmigs pa mthun par rtogs kyi gang yang rung ba ma tshang na ni ma yin pas mtshungs par ldan pa'i rgyu rnam par gzhag ste/_des na lhan cig 'byung ba tsam ni/_'di lta ste/_sems dang sems las byung ba rnams so/_/rgyas pas ji lta bu/_sngon dge ba dang mi dge
[\[165b\]]
[\[165b.1\]]ba dang /_lung du ma bstan pa'i chos rnams goms pa rnams phyi ma'i mthar gong nas gong du shin tu rgyas pa dang /_mchog tu rgyas par 'byung ba gang yin pa'o/_/sngon goms par byas pa rnams te/_sngon kun du spyad ces bya ba'i tha tshig go/_/phyi ma'i mthar gong nas gong du shin tu
[\[165b.2\]]rgyas pa dang /_mchog tu rgyas par 'gyur ba gang yin pa zhes bya ba ni/_de dag gis sngon yongs su gsos pa rnams te/_de'i rgyu las byung ba rnams ma 'ongs pa'i dus na khyad par can du 'byung bar blta'o/_/de ltar skal ba mnyam pa'i rgyu 'di ni 'dra ba rnams kyi rgyas par byed pa'i
[\[165b.3\]]rgyu rnam par gzhag go/_/bar du gcod pas ji lta bu/_gang mya ngan las 'das pa'i rgyud thag bsring ba'i phyir nyon mongs pa gang yang rung ba'i rgyun rgyas par ldan par byed pa'o/_/kun du 'gro ba'i rgyu ni 'dra bar byed pa 'ba' zhig tu ma zad kyi/_'on kyang 'dod chags
[\[165b.4\]]la sogs pa'i nyon mongs pa gang yang rung ba goms pas zhe sdang la sogs pa'i rgyun kyang rgyas par bstan par byed par 'gyur te/_de'i phyir dam du 'ching bar byed pas na thar pa thob pa'i bar du gcod pa'i phyir/_rnam par gzhag par rig par bya'o/_/yongs su
[\[165b.5\]]'dzin pas ji lta bu/_lus yongs su 'dzin pa'i phyir mi dge ba dang /_dge ba zag pa dang bcas pa'i chos rnams so/_/rnam par smin pa'i rgyu ni phyi ma las gcig tu mi 'dra ba ma bsgribs la lung du mi ston par lus su bsdus pa ste/_rnam par smin pa 'phen pa'i phyir/_yongs
[\[165b.6\]]su 'dzin pa'i don gyi rnam par gzhag go/_/dge ba zag pa dang bcas pa bzung ba ni/_zag pa med pa rnams kyis ni zag pa skye ba dang /_mi mthun pas 'phen pa ma yin pa'i phyir ro/_/de ma thag pas ji lta bu/_rgyun mi 'chad par bar chad med pa dang mthun pa dang mi mthun pa las/_sems dang
[\[165b.7\]]sems las byung ba 'byung ba'i de ma thag pas kyang de ma thag pa'i rkyen du blta bar bya'o/_/de la rgyun mi 'chad par bar chad med pa ni gdon mi za bar skad cig gi bar med pa ma yin gyi/_'on kyang sems gzhan gyi bar chad med pa yang 'dir bar chad med par blta bar bya ste/_gzhan
[\[166a\]]
[\[166a.1\]]du na snyoms par 'jug pa'i sems ni sems med pa la snyoms par 'jug pa las langs pa'i snyoms 'jug gi sems kyi de ma thag pa'i rkyen du mi 'gyur bar rigs na 'gyur bas/_de'i phyir rgyud gcig la phyi ma'i sems dang snga ma'i sems kyi bar du
[\[166a.2\]]sems gzhan gyis bar du ma chod pa ni de ma thag pa'i rkyen no/_/sems la ji lta bar sems las byung ba rnams kyang de bzhin rig par bya'o/_/mthun pa dang mi mthun pa las sems dang sems las byung ba'i de ma thag pas zhes bya ba la sems dang sems las byung ba dge ba rnams
[\[166a.3\]]ni mthun pa'i dge ba rnams kyi dang /_mi mthun pa mi dge ba rnams dang /_lung du ma bstan pa de ma thag tu 'byung ba rnams kyi de ma thag pa'i rkyen to/_/de bzhin du mi dge ba dang /_lung du ma bstan pa rnams kyang rang gzhan gyi rnam pa rnams dang sbyar bar bya'o/_/de bzhin du 'dod pa na spyod pa
[\[166a.4\]]rnams ni 'dod pa na spyod pa rnams dang /_gzugs dang gzugs med pa na spyod pa dang /_zag pa med pa de ma thag tu 'byung ba rnams kyi de ma thag pa'i rkyen to/_/de bzhin du gzugs na spyod pa la sogs pa yang so sor gzugs na spyod pa la sogs pa dang /_'dod pa na spyod pa la
[\[166a.5\]]sogs pa de ma thag tu 'byung ba rnams kyi de ma thag pa'i rkyen to zhes sbyar bar bya'o/_/ci sems thams cad kyi de ma thag tu sems thams cad 'byung ba'am/_'on te nges pa yod ce na/_nges pa yod ces bya ste/_sems 'di'i 'og tu sems 'di dang 'di 'byung ngo zhes brjod na ni brjod pa mang bar 'gyur ro/_/de lta
[\[166a.6\]]bas na phyir sems 'byung ba'i mtshan nyid tsam rnam par gzhag go/_'di ltar stobs bcus sems 'byung bar rig par bya'o/_/'dris pa'i stobs dang /_'dun pa'i stobs dang /_sbyor ba'i stobs dang /_snyoms par 'jug pa'i stobs dang /_'phen pa'i stobs dang /_rgyu'i
[\[166a.7\]]stobs dang /_yul gyi stobs dang /_dran pa'i stobs dang /_yid la byed pa'i stobs dang /_nying mtshams sbyor ba'i stobs kyis so/_/'dris pa'i stobs ni rnam pa gsum ste/_chung ngu dang 'bring dang chen pa'o/_/snyoms par 'jug pa dang /_gnas pa dang /_ldang ba'i rgyu
[\[166b\]]
[\[166b.1\]]rnams mi mngon pa'i phyir chung ngu'o/_/mngon pa legs par ma 'dris pa'i phyir 'bring po'o/_/legs par 'dris pa'i phyir chen po'o/_/de la 'dris pa chung ngu'i stobs kyis ni bsam gtan dang /_gzugs med pa rnams la mthar gyis snyoms par 'jug par rig par bya'o/_/'bring ni gcig
[\[166b.2\]]gis bar du chod pa'i tshul gyis thong rgal du snyoms par 'jug go/_/chen pos ni ji ltar 'dod pa'am thams cad la thod rgal du zhugs nas lugs dang mthun pa dang /_lugs dang mi mthun par snyoms par 'jug par rig par bya'o/_/'dun pa'i stobs ni bsam gtan gnyis pa thob pas
[\[166b.3\]]bsam gtan dang po la snyoms par zhugs la/_gal te 'dod na bsam gtan gnyis pa'i sa pa las ldang ba'i sems mngon du byed do/_/gzhan du 'dod na yang 'dod pa na spyod pa de dge ba'am/_ma bsgribs pa'i lung du ma bstan pa mngon du byed do/_/de bzhin du gzhan rnams la yang
[\[166b.4\]]rgya cher sbyar bar bya'o/_/sbyor ba'i stobs kyis ni 'dod pa na spyod pa'i dge ba nyid kyi mjug thogs su thog ma kho nar gzugs na spyod pa'i sems 'byung ngo /_/mi lcogs pa med pa'i dge ba'i mjug thogs su dngos gzhi'o/_/dngos gzhi'i mjug thogs su bsam gtan gnyis pa'i
[\[166b.5\]]nyer bsdogs zhes bya ba la sogs pa nas rgya cher srid pa'i rtse mo'i bar du rig par bya'o/_/snyoms par 'jug pa'i stobs kyis ni/_dag pa la snyoms par 'jug pa'i sems res 'ga' ni dag pa gnyis skye'o/_/res 'ga' ni nyon mongs pa can no/_/'phen pa'i stobs kyis ni
[\[166b.6\]]ting nge 'dzin las langs nas rgyu ba na/_ji srid du de dang mi mthun pa nyon mongs pa kun du 'byung bas yongs su nyams par ma gyur pa de srid du mnyam par bzhag pa'i sa pa'i sems dang /_mnyam par ma bzhag pa'i skad cig 'dren par rjes su 'jug go/_/de dang mi mthun pa nyon
[\[166b.7\]]mongs pa dang mtshungs par ldan pa'i sems ni rgyu ba la sogs pa'i stobs kyis kun du 'byung bar rig par bya'o/_/de la rgyu'i stobs kyis ni gal te gdon mi za bar yongs su nyams par 'gyur ba'i sgrib pa sngon bsags par gyur pa'o/_/yul gyi stobs kyis ni 'dod
[\[167a\]]
[\[167a.1\]]chags la sogs pa nyon mongs pa 'byung ba dang mthun pa sdug pa la sogs pa mtshan ma'i stobs shas che ba'i yul snang bar gyur pa'o/_/dran pa'i stobs kyis ni/_gal te dran pa'i kun du rtog pa dag gis 'das pa'i yul la 'phros par byed pa'o/_/yid la byed
[\[167a.2\]]pa'i stobs kyis ni gal te spyod pa'i yid la byed pa sdug pa'i mtshan ma gang yang rung ba yid la byed pa'o/_/nying mtshams sbyor ba'i stobs kyis ni gsar du 'chi ba'i sems rnam pa dgu ste/_lus la sred pa dang mtshungs par ldan pa'i khams gsum du so sor 'dod pa dang /_gzugs
[\[167a.3\]]dang gzugs med pa na spyod pa dag go/_/de la 'dod pa'i khams nas shi 'phos nas/_'dod pa'i khams nyid du nying mtshams sbyor ba'i 'dod pa na spyod pa'i lus la sred pa dang mtshungs par ldan pa ni 'chi ba'i sems su rig par bya'o/_/'dod pa'i khams su shi 'phos nas gzugs
[\[167a.4\]]dang gzugs med pa'i khams su nying mtshams sbyor ba'i sems ni gzugs dang gzugs med pa na spyod pa'i 'chi ba'i sems su rig par bya'o/_/de bzhin du gzugs dang gzugs med pa'i khams nas shi 'phos nas de nyid dang gzhan du skye ba'i sems kyang drug tu sbyar bar bya'o/_/yul la
[\[167a.5\]]sred pa de ni lhan cig skyes pa dang /_dmigs pa la mi spyod pa dang /_bsgribs pa'i lung du ma bstan pa'o/_/lus dang lhan cig skyes pa 'di'i dmigs pa rnam pa yongs su mi gcod par rig par bya'o/_/de'i dbang gis de ma thag pa'i so so'i skye bo rnams ni bar ma dor srid par nying
[\[167a.6\]]mtshams sbyor ba'o/_/'phags pa 'dod chags dang ma bral ba rnams ni 'chi ba'i dus ji srid du 'du shes mi gsal ba'i gnas skabs su ma gyur pa de srid du srid pa de kun du 'byung ngo /_/de dag ni de yongs su rtogs nas gnyen por tshar gcod do/_/'phags pa 'dod chags dang bral
[\[167a.7\]]ba rnams ni ma spangs su zin kyang gnyen po'i stobs che bas kun du mi 'byung ngo /_/de'i bag la nyal gyi dbang gis ni nyid mtshams su sbyor ro/_/bar ma do'i srid par nying mtshams sbyor ba'i skad cig ma ni/_rtag tu ma bsgribs pa'i lung du ma bstan pa nyid de rnam par smin pa yin
[\[167b\]]
[\[167b.1\]]pa'i phyir ro/_/de'i 'og tu dge ba dang /_mi dge ba dang /_lung du ma bstan pa ji ltar mthun mthun du sbyar te/_'chi 'pho ba'i sems ma gtogs pa'o/_/bar ma do'i 'chi 'pho ba'i sems ni rtag tu nyon mongs pa can te/_'chi ba'i srid pa bzhin no/_/skye ba'i nying mtshams sbyor ba
[\[167b.2\]]ni rtag tu ma bsgribs pa'i lung du ma bstan pa nyid du rig par bya'o/_/byang chub sems dpa' smon lam gyi stobs kyis skye ba rnams kyi 'chi ba'i sems la sogs pa thams cad kyang gcig tu dge bar rig par bya'o/_/de ma thag pa'i rkyen gyi skabs rdzogs so//_//dmigs pas
[\[167b.3\]]ji lta bu/_yul yongs su chad pa'i dmigs pa dang /_yul yongs su ma chad pa'i dmigs pa dang /_yul la bkra bar 'dzin pa med pa'i dmigs pa dang /_yul la bkra bar 'dzin pa'i dmigs pa dang /_dngos po dang bcas pa'i yul gyi dmigs pa dang /_dngos po med
[\[167b.4\]]pa'i yul gyi dmigs pa dang /_kun brtags pa'i yul gyi dmigs pa dang /_phyin ci log gi dmigs pa dang /_phyin ci ma log pa'i dmigs pa dang /_thogs pa dang bcas pa'i dmigs pa dang /_thogs pa med pa'i dmigs pas kyang dmigs pa'i rkyen du blta bar bya'o/_/de la
[\[167b.5\]]yul yongs su ma chad pa'i dmigs pa zhes bya ba ni rnam par shes pa lnga po dag gis dmigs pa ste/_rnam par shes pa lnga po dag gi yul so sor nges pa'i phyir ro/_/yul yongs su ma chad pa'i dmigs pa ni yid kyi rnam par shes pa'i dmigs pa ste/_chos thams cad yid kyi
[\[167b.6\]]rnam par shes pa'i yul yin pa'i phyir ro/_/yul bkra bar 'dzin pa med pa'i dmigs pa zhes bya ba ni/_ming la ma byang ba rnams kyi yid kyi rnam par shes pa'i dmigs pa ste/_ming las yi ger byed mi nus pa'i phyir ro/_/yul la bkra bar 'dzin pa'i dmigs pa zhes bya ba ni de las
[\[167b.7\]]bzlog par rig par bya'o/_/dngos po dang bcas pa'i yul gyi dmigs pa zhes bya ba ni/_lta ba dang /_nga rgyal dang /_de la mtshungs par ldan pa'i chos rnams ma gtogs par de las gzhan bdag gi dmigs pa'o/_/dngos po med pa'i yul gyi dmigs pa zhes bya ba ni/_ma gtogs
[\[168a\]]
[\[168a.1\]]pa rnams kyi dmigs pa ste/_bdag gzhi yin pa'i phyir ro/_/dngos po dang bcas pa'i yul gyi dmigs pa zhes bya ba ni/_zag pa med pa la dmigs pa dang /_skal ba mi mnyam pa'i khams dang /_sa gzhan la ma 'ongs pa'i dmigs pa gzhi gtan la 'bebs
[\[168a.2\]]pa med pa ma gtogs par de las gzhan pa dag gi dmigs pa'o/_/kun brtags pa'i dmigs pa zhes bya ba ni/_ma gtogs pa rnams kyi dmigs pa ste/_rang gis kun brtags pa tsam la dmigs pa'i phyir ro/_/phyin ci log gi dmigs pa zhes bya ba ni/_rtag pa la sogs pa'i
[\[168a.3\]]rnam par byung ba rnams kyi dmigs pa'o/_/phyin ci ma log pa'i dmigs pa zhes bya ba ni/_/mi rtag pa la sogs pa'i rnam par byung ba rnams kyi dmigs pa'o/_/thogs pa dang bcas pa'i dmigs pa zhes bya ba ni/_shes bya'i sgrib pa ma spangs pa rnams kyi dmigs pa'o/_/thogs pa
[\[168a.4\]]med pa'i dmigs pas kyang dmigs pa'i rkyen du blta bar bya'o zhes bya ba ni/_shes bya'i sgrib pa spangs pa rnams kyi dmigs pa'o/_/dmigs pa'i rkyen gyi rnam par nges pa ni/_mtshan nyid dang /_rab tu dbye ba dang /_gzhag pa dang /_yongs su shes pa dang /_spangs pas
[\[168a.5\]]kyang dmigs pa rnam par gzhag par rig par bya'o/_/mtshan nyid kyis ji lta bu zhe na/_don gang der snang ba'i sems dang sems las byung ba rnams 'byung ba'i rgyu dang /_de dag byung nas kyang don de la mngon par zhen pa dang /_tha snyad 'dogs pa dang /_so so rang gis rig par
[\[168a.6\]]'gyur ba ni dmigs pa'i mtshan nyid do/_/rab tu dbye bas ji lta bu zhe na/_med pa'i dmigs pa ni/_'di lta ste/_sems dang sems las byung ba phyin ci log pa rnams kyi dmigs pa dang /_'das pa dang /_ma 'ongs pa dang /_rmi lam dang /_gzugs brnyan dang /_sgyu ma la sogs
[\[168a.7\]]pa'i dmigs pa'o/_/yod pa dag gi dmigs pa ni/_de las gzhan pa dag gi dmigs pa'o/_/dmigs pa med pa'i dmigs pa ni/_gzugs dang /_sems dang ldan pa ma yin pa dang /_'dus ma byas so/_/dmigs pa dang bcas pa'i dmigs pa ni/_sems dang sems las
[\[168b\]]
[\[168b.1\]]byung ba'i chos rnams so/_/yang dag pa nyid du dmigs pa ni/_'di lta ste/_dge ba'o/_/log pa nyid du dmigs pa ni 'di lta ste/_nyon mongs pa can no/_/yang dag pa nyid ma yin la log pa nyid kyang ma yin pa'i dmigs pa ni/_'di lta ste/_ma bsgribs pa'i lung du ma bstan
[\[168b.2\]]pa'o/_/tshul bzhin gyi dmigs pa ni/_'di lta ste/_sems dang sems las byung ba'i dge ba rnams kyi dmigs pa'o/_/tshul bzhin ma yin pa'i dmigs pa ni 'di lta ste/_nyon mongs pa can gyi dmigs pa'o/_/tshul bzhin ma yin la/_tshul bzhin ma yin pa yang ma yin pa'i
[\[168b.3\]]dmigs pa ni/_de dag ma gtogs pa rnams kyi dmigs pa'o/_/'dra ba'i dmigs pa ni 'di lta ste/_dge ba la sogs pa rnams kyi dge ba la sogs pa dang /_rang gi sa pa rnams kyi rang gi sa pa dang /_zag pa dang bcas pa rnams kyi zag pa dang bcas pa dang /_zag pa med pa
[\[168b.4\]]rnams kyi zag pa med pa'o/_/mi mthun pa'i dmigs pa ni 'di lta ste/_dge ba la sogs pa rnams kyi mi dge ba la sogs pa dang /_sa pa gzhan rnams kyi sa pa gzhan pa dang /_zag pa dang bcas pa dang /_zag pa med pa rnams kyi zag pa med pa dang /_zag pa dang bcas pa'o/_/sna
[\[168b.5\]]tshogs kyi dmigs pa ni 'di lta ste/_sems dang sems las byung ba rtog pa dang bcas pa/_dpyod pa dang bcas pa rnams kyi dmigs pa'o/_/gcig pu'i dmigs pa ni 'di lta ste/_mi rtog mi dpyod pa rnams kyi dmigs pa'o/_/'bral ba med pa'i dmigs pa ni 'di lta
[\[168b.6\]]ste/_'du shes med pa la sbyor ba'i sems dang sems las byung ba rnams dang /_nam mkha' dang /_rnam shes mtha' yas skye mched rnams kyi dmigs pa'o/_/'bral ba ni med par gyur pa'o/_/gzhan dun 'bral ba chen po nyid la bya'o/_/bsdus pa phra ba'i dmigs pa ni 'di
[\[168b.7\]]lta ste/_ci yang med pa'i skye mched kyi dmigs pa'o/_/mthar phyin pa phra ba'i dmigs pa ni/_'di lta ste/_'du shes med/_'du shes med min skye mched pa rnams kyi dmigs pa'o/_/nyon mongs pa'i dmigs pa ni dmigs par byed pa'i phyir dmigs pa zhes bya'o/_/mdo
[\[169a\]]
[\[169a.1\]]sde tshig la yod pa'i chos kyi dmigs pa ni 'di lta ste/_gtsug lag rnams kyi ming gi tshogs dang /_tshig dang /_yi ge'i tshogs rnams so/_/don gyi dmigs pa ni de la brten pa brjod par bya ba'i don gang yin pa'o/_/chung ngu'i dmigs pa ni
[\[169a.2\]]'di lta ste/_nyan thos kyi dmigs pa'o/_/rgya chen po'i dmigs pa ni 'di lta ste/_theg pa chen po'o/_/mtshan ma'i dmigs pa ni 'di lta ste/_zhi gnas dang rab tu 'dzin pa dang /_btang snyoms kyi mtshan ma rnams so/_/mtshan ma med pa'i dmigs pa ni/_'di lta ste/_
[\[169a.3\]]mya ngan las 'das pa dang /_srid pa'i rtse mo'o/_/de kho na'i dmigs pa ni 'di lta ste/_de bzhin nyid dang rnam pa bcu drug po dag gi dmigs pa bden pa rnams so/_/gnas par bya ba'i dmigs pa ni 'di lta ste/_'gog pa'i snyoms par 'jug pa la sbyor ba'i sems
[\[169a.4\]]dang sems las byung ba rnams kyi dmigs pa'o/_/dbang bsgyur ba'i dmigs pa ni 'di lta ste/_rnam par thar pa la sogs pa rnam pa thams cad mkhyen pa nyid kyang mthar thug pa'i yon tan rnams kyi dmigs pa'o/_/skad cig ma'i dmigs pa ni 'di lta ste/_mi slob pa
[\[169a.5\]]rnams kyi tshe de nyid do/_/rjes su 'brang ba'i dmigs pa ni 'di lta ste/_sangs rgyas dang byang chub sems dpa' rnams kyi dmigs pa'o/_/gzhag pas ji lta bu zhe na/_de bzhin du rnam par gzhag pa'i dmigs pas yongs su ma grub pas so/_/rnam pa bzhi yongs su 'grub
[\[169a.6\]]pa'i dmigs par rig par bya'o/_/rnam par shes pa mi mthun pa'i rgyu dang /_dmigs pa med pa'i rnam par shes pa dmigs pa dang /_bsgribs pa med par yang phyin ci log med par 'gyur ba dang /_shes pa gsum gyi rjes su mthun par 'gyur bas so/_/de'i phyir 'dzin
[\[169a.7\]]pa yang yongs su ma grub pa'o/_/shes pa rnam pa gsum ni dbang gi shes pa dang /_lhag mthong gi shes pa dang /_rnam par mi rtog pa'i shes pa'o/_/de la rnam pa bzhi'i dper brjod pa ni/_yi dgas dud 'gro mi rnams dang /_/lha rnams ji ltar ris ris su/_/dngos gcig yid ni
[\[169b\]]
[\[169b.1\]]tha dad phyir/_/don ma grub par 'dod pa yin/_/'das sogs de bzhin rmi lam dang /_/gzugs brnyan rnam pa gnyis po yang /_/med phyir dmigs pa med pa'i phyir/_/de ni dmigs par rung ba yin/_/don ni don du 'grub gyur na/_/shes pa rtog pa med mi 'gyur/_/de med pas na
[\[169b.2\]]sangs rgyas nyid/_/thob par 'thad pa ma yin no/_/byang chub sems dpa' dbang thob dang /_/rnal 'byor pa la 'di ltar yang /_/mos pa'i dbang gis sa la sogs/_/dngos po de ltar dmigs par 'gyur/_'di la rnam par 'byed grub dang /_/blo ldan zhi ba thob pa yi/_/chos kun yid
[\[169b.3\]]la byed pa la/_/de ltar don ni mi snang phyir/_/mi rtogs shes pa rgyu ba la/_don kun snang ba med phyir yang /_/don med khong du chud par bya/_/de med pas na rnam rig med/_/yongs su shes pas ji lta bu zhe na/_/mtshan nyid dang /_rab tu dbye ba dang /_gzhag pa rnams yang dag pa
[\[169b.4\]]ji lta ba bzhin du shes pa'i phyir ro/_/spong bas ji lta bu zhe na/_nyan thos dang /_theg pa chen po gnas gyur pa ste/_nyan thos kyi theg pa gnas gyur pas ni/_phung po dang /_khams dang /_skye mched kyi dmigs pa dag las rnam par thar gyi/_de dag la dbang 'byor ba thob par ni ma
[\[169b.5\]]yin no/_/theg pa chen po gnas gyur pas ni/_gnyi ga'o/_/dmigs pa'i rkyen gzhung ji lta ba bzhin du rnam par nges pa rdzogs so//_//bdag pos ji lta bu/_rten la dbang byed pa dang /_'phen pa la dbang byed pa dang /_lhan cig 'byung ba la dbang byed pa dang /_yul la
[\[169b.6\]]dbang byed pa dang /_skye bar dbang byed pa dang /_gnas par dbang byed pa dang /_'bras bu la nye bar spyod pa la dbang byed pa dang /_'jig rten pa'i rnam par dag pa la dbang byed pa dang /_'jig rten las 'das pa'i rnam par dag pa la dbang byed pas kyang bdag po'i rkyen du blta bar
[\[169b.7\]]bya'o/_/de la rten la dbang byed pa zhes bya ba la/_rlung gi dkyil 'khor ni chu'i dkyil 'khor la sogs pa'i rten la dbang byed pas bdag po'i rkyen to/_/snod kyi 'jig rten ni sems can gyi 'jig rten gyi'o/_/'byung ba rnams ni 'byung ba las gyur pa rnams kyi'o/_/dbang po rnams ni rnam par
[\[170a\]]
[\[170a.1\]]shes pa rnams kyi'o zhes bya ba la sogs pa'o/_/'phen pa la dbang byed pa zhes bya ba la/_sems can thams cad kyi thun mong gi las kyi snod kyi 'jig rten 'phen pa la dbang byed pas bdag po'i rkyen to/_/sngon gyi zag pa dang bcas pa'i las ni rnam par smin pa'o zhes bya ba la sogs
[\[170a.2\]]pa'o/_/lhan cig 'byung ba la dbang byed pa zhes bya ba la sems ni sems las byung ba rnams kyi lhan cig 'byung ba la dbang byed pas bdag po'i rkyen to/_/yid la byed pa ni sems kyi'o/_/reg pa ni tshor ba'i'o zhes bya ba la sogs pa'o/_/'di man chad ni dbang po nyi shu rtsa gnyis kyi dbang du bya
[\[170a.3\]]ste/_bdag por rnam par gzhag par rig par bya'o/_/de la yul la dbang byed pa zhes bya ba ni/_mig dang /_rna ba dang /_sna dang /_lce dang /_lus dang /_yid kyi dbang po rnams te/_de'i dbang gis gzugs la sogs pa mngon par 'grub pa'i phyir ro/_/skye bar dbang byed pa zhes bya ba ni pho dang
[\[170a.4\]]mo'i dbang po ste/_de'i dbang gis mngal du 'jug pa'i phyir ro/_/gnas par dbang byed pa zhes bya ba ni srog gi dbang po ste/_de'i dbang gis ris mthun par gnas pa'i phyir ro/_/'bras bu la nye bar spyod par dbang byed pa zhes bya ba ni/_bde ba dang sdug bsngal dang /_yid bde ba dang yid mi
[\[170a.5\]]bde ba dang /_btang snyoms kyi dbang po rnams te/_de'i dbang gis sdug pa dang mi sdug pa'i rnam par smin pa so sor myong ba'i phyir ro/_/'jig rten pa'i rnam par dag pa la dbang byed pa zhes bya ba ni/_dad pa dang /_brtson 'grus dang /_dran pa dang /_ting nge 'dzin dang /_shes rab kyi dbang po
[\[170a.6\]]rnams te/_de dag gis nyon mongs pa rnams gnon pa'i phyir ro/_/'jig rten las 'das pa'i rnam par dag pa la dbang byed pa zhes bya ba ni mi shes pa kun shes par byed pa'i dbang po dang /_kun shes pa'i dbang po dang /_kun shes pa dang ldan pa'i dbang po la rnam par gzhag par rig par bya ste/_de dag
[\[170a.7\]]gis bag la nyal legs par bcom pa'i phyir ro/_/ji ltar na rten mtshungs dang de mtshungs/_rten mtshungs dang de mtshungs rnams ni du/_ci'i phyir rten mtshungs dang de mtshungs su brtag_/rnam par shes pa dang ma bral zhing de dang 'dra ba'i dbang po'i yul la rgyun du 'byung ba dang /_rnam par shes pa dang
[\[170b\]]
[\[170b.1\]]bral zhing de dang 'dra ba rgyun du 'byung bas kyang rten mtshungs dang de mtshungs su blta bar bya'o/_/gzugs kyi phung po'i phyogs gcig dang /_gzugs can gye khams dang /_skye mched lnga'o/_/rnam par shes pa dang ma bral zhing de dang 'dra ba'i dbang po yul la rgyun du 'byung ba zhes bya ba ni rten pa
[\[170b.2\]]mtshungs par rig par bya ste/_rnam par shes pa dang ldan zhing rnam par shes pa dang 'dra ba'i dbang po'i yul rnams la de rgyun du 'byung zhing rnam par shes pa 'byung ba dang 'dra ba'i phyir ro/_/dbang po de ni rten pa mtshungs pa zhes brjod do/_/gnyis pa rnam par shes pa dang bral zhing de dang 'dra ba rgyun
[\[170b.3\]]du 'byung bas zhes bya ba ni de mtshungs te/_rnam par shes pa dang mi ldan pa'i dbang po'i bdag nyid dang 'dra ba rgyun du 'byung zhing dbang po'i mtshan nyid dang 'dra ba'i phyir de mtshungs su blta bar bya'o/_/phung po rnams kyi phyogs gcig ni mig la sogs pa dbang po lnga'i mtshan nyid do/_/gzugs
[\[170b.4\]]can gyi khams dang skye mched lnga ni mig la sogs pa de rnams nyid do/_/bdag rnam par shes pa dang ldan pa dang mi ldan par mngon par zhen pa spang ba'i phyir ro/_/ji ltar na zin pa zin pa rnams ni du/_ci'i phyir zin par brtag_/tshor ba 'byung ba'i gnas kyi gzugs ni zin par blta bar bya'o/_/gzugs
[\[170b.5\]]gang la brten nas tshor ba 'byung ba de ni zin pa zhes brjod do/_/gzugs kyi phung po'i phyogs gcig dang /_gnas dang bcas pa'i dbang pos bsdus pa'o/_/khams dang skye mched gzugs can lnga dang /_mig la sogs pa'o/_/bzhi'i phyogs gcig go/_/gzugs dang /_sgra dang /_dri
[\[170b.6\]]dang /_ro dang /_reg bya dbang po las gzhan du ma gyur ba'o/_/bdag lus la dbang bsgyur ba mngon par zhen pa spang ba'i phyir ro/_/ji ltar na dbang po dang /_dbang po rnams ni du/_ci'i phyir dbang por brtag_/yul 'dzin par dbang byed pa dang /_rigs kyi rgyud la dbang byed pa dang /_ris
[\[170b.7\]]mthun par gnas par dbang byed pa dang /_dge ba dang mi dge ba'i las kyi 'bras bu la nye bar spyod par dbang byed pa dang /_'jig rten gyi 'dod chags dang bral ba nyid la dbang byed pa dang /_'jig rten las 'das pa'i 'dod chags dang bral ba nyid la dbang byed pas kyang dbang por blta bar bya'o/_/
[\[171a\]]
[\[171a.1\]]de la yul 'dzin par byed pa ni mig la sogs pa drug ste/_de'i dbang gis gzugs la sogs pa dmigs pa la sems dang sems las byung ba 'byung ba'i phyir ro/_/rigs kyi rgyud la dbang byed pa ni/_pho dang mo'i dbang po ste/_de las bu dang tsha bo la sogs pa'i rigs 'byung
[\[171a.2\]]ba'i phyir ro/_/lhag ma ni bdag po'i rkyen du bstan pa de bzhin du khong du chud par bya'o/_/tshor ba'i phung po dang /_rnam par shes pa'i phung po dang /_gzugs dang 'du byed kyi phung po'i phyogs gcig dang /_mig dang /_rna ba dang /_sna dang /_lce dang /_lus dang /_pho dang /_mo'i dbang po'i mtshan
[\[171a.3\]]nyid dang /_srog gi dbang po dang /_dad pa dang /_brtson 'grus dang /_dran pa dang /_ting nge 'dzin dang /_shes rab kyi dbang po'i mtshan nyid dang go rims so/_/khams bcu gnyis dang /_skye mched drug dang /_dbang po dang /_rnams par shes pa'i khams rnams dang /_nang gi rnams so/_/chos
[\[171a.4\]]kyi khams dang /_skye mched kyi phyogs gcig go/_/srog gi dbang po dang /_bde ba la sogs pa dang /_dad pa la sogs pa lnga'o/_/bdag dbang byed par mngon par zhen pa spong ba'i phyir ro/_/ji ltar na sdug bsngal gyi sdug bsngal nyid/_sdug bsngal gyi sdug bsngal rnams ni du/_ci'i
[\[171a.5\]]phyir sdug bsngal gyi sdug bsngal nyid du brtag_/sdug bsngal gyi tshor ba'i rang gi mtshan nyid dang /_sdug bsngal myong bar 'gyur ba'i chos kyi rang gi mtshan nyid kyis kyang sdug bsngal gyi sdug bsngal nyid du blta bar bya'o/_/de la sdug bsngal gyi tshor ba ni/_sdug bsngal gyi bdag nyid yin te/_
[\[171a.6\]]rang gi mtshan nyid kho nas sdug bsngal gyi sdug bsngal nyid do/_/de 'byung ba'i rgyur gyur ba dbang po dang /_don rnams dang de dang mtshungs par ldan pa rnams ni sdug bsngal myong bar byed pa'i phyir/_sdug bsngal gyi sdug bsngal nyid du blta bar bya'o/_/thams cad kyi phyogs gcig go/_/
[\[171a.7\]]bdag sdug bsngal bar mngon par zhen pa spong ba'i phyir ro/_/ji ltar na 'gyur ba'i sdug bsngal nyid/_'gyur ba'i sdug bsngal rnams ni du/_ci'i phyir 'gyur ba'i sdug bsngal nyid du brtag_/bde ba'i tshor ba 'gyur ba'i mtshan nyid dang /_bde ba myong bar 'gyur ba'i chos 'gyur ba rang
[\[171b\]]
[\[171b.1\]]gi mtshan nyid dang /_de la yang rjes su chags pas sems 'gyur bas kyang 'gyur ba'i sdug bsngal nyid du blta bar bya'o/_/de la bde ba'i tshor ba dang /_de myong bar byed pa'i chos rnams 'gyur bas yid mi bde ba 'byung ba'i phyir/_de 'gyur ba ni 'gyur ba'i sdug bsngal nyid do/_/de la
[\[171b.2\]]yang rjes su chags pas sems 'gyur ba ni/_'gyur ba'i sdug bsngal nyid du rig par bya ste/_ji skad du zhe na/_gnas 'gyur ba'i sems kyis zhes gsungs pa lta bu'o/_/thams cad kyi phyogs gcig go/_/bdag bde bar mngon par zhen pa spang ba'i phyir ro/_/ji ltar na 'du byed kyi sdug
[\[171b.3\]]bsngal nyid/_'du byed kyi sdug bsngal nyid rnams ni du/_ci'i phyir 'du byed kyi sdug bsngal nyid du brtag_/sdug bsngal yang ma yin bde ba yang ma yin pa'i tshor ba'i rang gi mtshan nyid dang /_sdug bsngal yang ma yin bde ba yang ma yin pa myong bar 'gyur ba'i chos kyi rang gi mtshan
[\[171b.4\]]nyid dang /_de gnyi ga'i gnas ngan len yongs su 'dzin pa dang /_gnyi ga las ma thar ba mi rtag pa nyid kyis rjes su bcings pas grub pa dang /_bde ba ma yin pas kyang 'du byed kyi sdug bsngal ba nyid du blta bar bya'o/_/de la sdug bsngal yang ma yin/_bde ba yang ma yin pa'i tshor ba ni/_
[\[171b.5\]]len pa'i rnam par shes pa dang mtshungs par ldan pa dang /_/de myong bar byed pa'i 'du byed rnams dang /_sdug bsngal dang 'gyur ba'i sdug bsngal nyid kyi gnas ngan len dang ldan pa dang /_sdug bsngal nyid/_de gnyis las rnam par ma grol bas res 'ga' ni bde ba'i gnas skabs la brten/_res
[\[171b.6\]]'ga' ni sdug bsngal gyi gnas skabs la brten te/_dus rtag tu sdug bsngal yang ma yin bde ba yang ma yin pa'i gnas skabs nyid du 'gyur ba ni ma yin no/_/de lta bas na mi rtag pas rjes su bcings pas grub pa dang /_bde ba ma yin pa'i phyir/_'du byed kyi sdug bsngal du rig par bya'o/_/
[\[171b.7\]]phung po rnams dang /_khams gsum dang /_yid dang /_chos dang /_yid kyi rnam par shes pa'i khams rnams so/_/skye mched gnyis kyi phyogs gcig ma gtogs pa thams cad do/_/yid dang chos kyi skye mched dang /_zag pa med pa'i mtshan nyid dang /_de las gzhan pa dag go/_/bdag
[\[172a\]]
[\[172a.1\]]sdug bsngal yang ma yin bde ba yang ma yin par mngon par zhen pa spang ba'i phyir ro/_/ji ltar na rnam par smin pa dang bcas pa rnam par smin pa dang bcas pa rnams ni du/_ci'i phyir rnam par smin pa dang bcas par brtag_/mi dge ba dang /_dge ba zag pa dang bcas pa ni/_
[\[172a.2\]]rnam par smin pa dang bcas par blta bar bya'o/_/mi dge ba dang /_dge ba zag pa dang bcas pa'i rnam par smin pa len pa'i rnam par shes pa mtshungs par ldan pa dang bcas pa ni phyi ma la yod de/_de'i phyir rnam par smin pa de nas de gnyis rnam par smin pa dang bcas pa zhes brjod do/_/phung po
[\[172a.3\]]rnams dang /_khams bcu dang /_rnam par shes pa bdun dang /_gzugs dang /_sgra dang /_chos kyi khams rnams so/_/skye mched bzhi'i phyogs gcig go/_/gzugs dang sgra dang /_yid dang /_chos kyi skye mched rnams dang /_lung ma bstan dang /_zag pa med pa ma gtogs so/_/bdag
[\[172a.4\]]la phung po 'jog par byed pa dang /_nying mtshams sbyor bar byed par mngon par zhen pa spang ba'i phyir ro/_/rnam par smin pa ni kun du len pa'i rnam par shes pa dang mtshungs par ldan pa dang bcas par blta bar bya'o/_/de las gzhan pa rnams ni rnam par smin pa las byung ba'o/_/de las gzhan
[\[172a.5\]]pa ni 'dir mig la sogs pa dang /_bde ba dang /_sdug bsngal ba la sogs pa ni rnam par smin pa des 'byung bar brjod pa thob pa de de las skyes pa'i phyir ro/_/ji ltar na zas/_zas rnams ni du/_ci'i phyir zas su brtag_/'ju bas kyang 'ju ba las gyur pa dang /_lam gyi zas 'ju ba'i
[\[172a.6\]]dus na dbang po'i 'byung ba chen po gso bar byed pa'i phyir ro/_/yul gyis kyang yul las gyur pa dang /_reg pa'i zas te/_yid du 'ong ba'i yul gyi gnas kyi reg pas lus la phan 'dogs pa'i phyir ro/_/re bas kyang re ba las gyur ba dang /_yid la sems pa'i zas te/_'dod pa'i
[\[172a.7\]]dngos po dang 'brel ba'i re ba'i dbang gis lus la phan 'dogs pa'i phyir ro/_/len pas kyang len pa las gyur pa nyid ni zas su blta bar bya'o/_/rnam par shes pa'i zas te/_kun du len pa'i rnam par shes pa nye bar len pa'i dbang gis lus gnas pa'i phyir te/_'di ltar de dang
[\[172b\]]
[\[172b.1\]]bral na lus rul bar 'gyur ba'i phyir ro/_/phung po gsum dang /_khams bcu gcig dang /_skye mched lnga'i phyogs gcig go/_/bdag zas kyis gnas par mngon par zhen pa spangs pa'i phyir ro/_/yang zas rnam pa bzhi po 'di dag ni bsdus nas rnam pa bzhis rnam par gzhag go/_/yang thos ni
[\[172b.2\]]ma dag pa'i lus gnas par byed pa dang /_'di lta ste/_'dod pa na spyod pa'i so so'i skye bo rnams kyi ste/_mtha' dag gi 'ching ba dang ldan pa'i phyir ma dag pa'i gnas so/_/dag pa dang ma dag pa'i lus gnas par byed pa dang /_slob pa rnams dang /_gzugs dang /_gzugs med pa na spyod pa'i
[\[172b.3\]]so so'i skye bo rnams kyi ste/_'ching ba'i lhag ma dang bcas pa'i phyir ro/_/dag pa'i lus gnas par byed pa dang /_dgra bcom pa rnams kyi ste/_'ching ba thams cad las rnam par grol ba'i phyir ro/_/gnas pa kun du ston par yang blta bar bya'o/_/sangs rgyas rnams dang /_byang chub sems
[\[172b.4\]]dpa' mthu chen po thob pa rnams kyi ste/_zas kyi dbang gis gnas pa kun du ston pa'i phyir ro/_/ji ltar na gong ma dang bcas pa gong ma dang bcas pa rnams ni du/_ci'i phyir gong ma dang bcas par brtag_/'dus byas dang 'dus ma byas kyi phyogs gcig gis kyang gong ma dang bcas par blta
[\[172b.5\]]bar bya'o/_/chos kyi khams dang /_chos kyi skye mched kyi phyogs gcig ma gtogs pa thams cad do/_/mya ngan las 'das pa ma gtogs pa rnams te/_de'i mtshan nyid ni rnam par dag pa'i de bzhin nyid yin pas/_de ni chos thams cad kyi mchog yin pa'i phyir ro/_/bdag rdzas ngan par
[\[172b.6\]]mngon par zhen pa spong ba'i phyir ro/_/ji ltar na gong na med pa/_gong na med pa rnams ni du/_ci'i phyir gong na med par brtag_/'dus ma byas kyi phyogs gcig gi gong na med pa'o/_/chos kyi khams dang /_skye mched kyi phyogs gcig go/_/bdag rdzas mchog tu mngon par zhen pa spang pa'i
[\[172b.7\]]phyir ro/_/de ltar na tshul 'dis rab tu dbye ba'i tshul tshad med do/_/yang mdor bsdu na phung po dang /_khams dang /_skye mched rnams kyi rab tu dbye ba ni rnam pa gsum ste/_gang zag la bdag med pa'i tshul gyis ngo bo nyid rnam pa gsum gyi dbang du byas par rig par bya'o/_/kun
[\[173a\]]
[\[173a.1\]]brtags pa'i mtshan nyid kyis rab tu dbye ba dang /_rnam par brtags pa'i mtshan nyid kyis rab tu dbye ba dang /_chos nyid kyi mtshan nyid kyis rab tu dbye ba'o/_/de la kun brtags pa'i mtshan nyid kyis rab tu dbye ba gang /_phung po dang /_khams dang /_skye mched rnams
[\[173a.2\]]la bdag ce'am/_sems can nam/_srog gam/_skye ba po'am/_gso ba po'am/_gang zag gam/_shed las skyes sam/_shed bu zhes gang kun du brtags pa'o/_/phung po la sogs pa la brten nas med par yang bdag la sogs pa'i ngo bo nyid du gang kun rtog pa'o/_/rnam par
[\[173a.3\]]brtags pa'i mtshan nyid kyis rab tu dbye ba gang /_phung po dang /_khams dang /_skye mched de rnams nyid do/_/gzhan gyi dbang gi ngo bo nyid ni phung po la sogs pa de nyid de/_gang du yang dag pa ma yin pa'i bdag la sogs pa'i rnam par rtog pa de 'byung ba'o/_/chos nyid kyi mtshan nyid
[\[173a.4\]]kyis rab tu dbye ba gang /_phung po dang /_khams dang /_skye mched de rnams nyid la bdag med cing sems can nam/_srog gam/_skye ba po'am/_gso ba po'am/_gang zag gam/_shed las skyes sam/_shed bu med la bdag med pa ni yod pa nyid do/_/yongs su grub pa'i ngo bo nyid ni/_
[\[173a.5\]]dngos po dang /_dngos po med pa dang /_mi ldan pa'i mtshan nyid dang /_phung po la sogs pa la bdag la sogs pa med pa dang /_bdag med pa la sogs pa ni yod pa nyid kyi mtshan nyid kyi phyir ro/_/yang rab tu dbye ba rnam pa bzhi ste/_mtshan nyid kyis rab tu dbye ba dang /_rnam pas
[\[173a.6\]]rab tu dbye ba dang /_lus kyis rab tu dbye ba dang /_rgyun gyis rab tu dbye ba'o/_/mtshan nyid kyis rab tu dbye ba gang /_phung po dang /_khams dang /_skye mched rnams so so rang gi mtshan nyid kyis rab tu dbye ba'o/_/chos rnams kyi rang bzhin gyi dbang du bya ste/_gzugs dang tshor ba zhes
[\[173a.7\]]bya ba lta ba la sogs pa'o/_/rnam pas rab tu dbye ba gang /_phung po dang /_khams dang /_skye mched de dag nyid kyis rdzas su yod pa dang /_btags par yod pa dang /_kun rdzob tu yod pa dang /_don dam par yod pa dang /_gzugs can dang /_gzugs can ma yin pa dang /_bstan
[\[173b\]]
[\[173b.1\]]du yod pa dang /_bstan du med pa zhes pa la sogs pa ji skad bstan pa rnams so/_/rnam pas rab tu dbye ba ni khyad par gyi dbang du byas so/_/lus kyis rab tu dbye ba gang /_sems can rnams kyi lus ji snyed pa phung po dang /_khams dang /_skye mched rnams kyang de snyed do/_/so so'i lus te
[\[173b.2\]]phung po la sogs pa tha dad pa'i dbang du byas pa'o/_/rgyun gyis rab tu dbye ba gang /_phung po dang /_khams dang /_skye mched rnams kyis skad cig re re 'byung ba'o/_/rgyun gyis rab tu dbye ba ni/_lus gcig pa las yang phung po la sogs pa'i skad cig so so gzhan gyi dbang du byas
[\[173b.3\]]pa'o/_/mtshan nyid kyis rab tu dbye ba la mkhas pas ci zhig yongs su shes/_bdag la mngon par shes pa yongs su shes so/_/rnam pas rab tu dbye ba la mkhas pas ci zhig yongs su shes/_ril po'i 'du shes yongs su shes so/_/lus kyis rab tu dbye ba la mkhas pas ci
[\[173b.4\]]zhig yongs su shes/_ma byas pa dang phrad pa dang byas pa chud mi za ba'i 'du shes yongs su shes so/_/rgyun gyis rab tu dbye ba la mkhas pas ci zhig yongs su shes/_brtan pa'i 'du shes yongs su shes so/_/yang phung po dang /_khams dang /_skye mched de rnams nyid kyi rab tu dbye ba rnam
[\[173b.5\]]pa drug ste/_phyi rol du bltas pas rab tu dbye ba dang /_nang du bltas pas rab tu dbye ba dang /_rgyun ring ba'i dus kyis rab tu dbye ba dang /_dus yongs su chad pas rab tu dbye ba dang /_de'i dus kyis rab tu dbye ba dang /_kun du ston pas rab tu dbye ba'o/_/phyi rol du blta bas rab tu
[\[173b.6\]]dbye ba gang /_gang phal cher 'dod pa'i khams na spyod pas rab tu dbye ba'o/_/phal cher bzung ba ni rgyu mthun pa'i chos kyi rgyu las byung ba'i thos pa dang /_sems pa las byung ba ma gtogs par gdon pa'i phyir ro/_/nang du bltas pas rab tu dbye ba gang /_mnyam par gzhag
[\[173b.7\]]pa'i sa pa thams cad do/_/rgyun ring ba'i dus kyis rab tu dbye ba gang /_so so'i skye bo rnams so/_/dus yongs su chad pas rab tu dbye ba gang /_slob pa dang mi slob pa rnams kyi tha ma'i phung po dang /_khams dang /_skye mched ma gtogs pa'o/_/de'i dus kyis rab tu dbye ba gang /_
[\[174a\]]
[\[174a.1\]]mi slob pa rnams kyi tha ma'i phung po dang /_khams dang /_skye mched rnams so/_/kun du ston pas rab tu dbye ba gang /_gang sangs rgyas rnams dang /_byang chub sems dpa' pha rol tu phyin pa thob pa rnams/_phung po dang /_khams dang /_skye mched rnams kun du
[\[174a.2\]]ston pa'o/_/bsdus pa gang /_de rnam pa bcu gcig tu blta bar bya ste/_mtshan nyid kyis bsdus pa dang /_khams kyis bsdus pa dang /_rigs kyis bsdus pa dang /_gnas skabs kyis bsdus pa dang /_grogs kyis bsdus pa dang /_phyogs kyis bsdus pa dang /_dus kyis bsdus pa dang /_
[\[174a.3\]]phyogs gcig gis bsdus pa dang /_mtha' dag gis bsdus pa dang /_gcig gis gcig bsdus pa dang /_don dam pas bsdus pa'o/_/mtshan nyid kyis bsdus pa gang /_phung po dang /_khams dang /_skye mched rnams kyi rang gi mtshan nyid des de dag nyid bsdus par rig par bya'o/_/
[\[174a.4\]]dper na gzugs kyi phung po nyid kyis gzugs kyi phung po bsdus pa nas rgya cher chos kyi skye mched kyis chos kyi skye mched pa'i bar du'o/_/khams kyis bsdus ba gang /_phung po dang /_khams dang /_skye mched rnams kyi sa bon gang /_de rnams kun du len pa'i rnam par shes pa'i khams kyis
[\[174a.5\]]bsdus pa'o/_/phung po dang /_khams dang /_skye mched thams cad kun du len pa'i rnam par shes pas bsdus pa ni/_de la thams cad kyi sa bon yod pa'i phyir ro/_/rigs kyis bsdus pa gang /_phung po dang /_khams dang /_skye mched rnams mtshan nyid tha dad kyang phung po'i don dang
[\[174a.6\]]khams dang /_skye mched kyi don tshad mar byas nas/_thams cad phan tshun gyis bsdus pa dag go/_/rigs kyis bsdus pa ni phung po rnams kyis phung po la sogs pa'i don dang ldan pa gzugs la sogs pa rang gi mtshan nyid kyis phan tshun mtshan nyid mi 'dra na yang /_rang gi mtshan nyid dang rigs
[\[174a.7\]]gcig pa'i phyir thams cad bsdus so/_/de bzhin du khams rnams dang /_skye mched rnams kyang nyer spyod 'dzin pa'i don dang ldan pa dang /_skye ba'i sgo'i don dang ldan pa mig la sogs pa bsdus par rig par bya'o/_/gnas skabs kyis bsdus pa gang /_bde ba'i gnas skabs kyi phung po dang /_khams
[\[174b\]]
[\[174b.1\]]dang skye mched rnams ni de dag nyid kyis bsdus ba'o/_/de bzhin du sdug bsngal gyi gnas skabs dang /_sdug bsngal dang bde ba yang ma yin pa'i gnas skabs kyang de dag nyid kyis bsdus pa'o/_/gnas skabs kyis bsdus pa ni phung po rnams rigs gcig tu zin kyang bde ba la sogs
[\[174b.2\]]pa'i gnas skabs nges par byas nas/_bde ba'i gnas skabs nyid ni bde ba'i gnas skabs nyid kyis bsdus kyi sdug bsngal gyi gnas skabs kyis ni ma yin no/_/de bzhin du sdug bsngal gyi gnas skabs dang /_sdug bsngal yang ma yin bde ba yang ma yin pa'i gnas skabs kyang de
[\[174b.3\]]nyid kyi gnas skabs kyis bsdus so/_/phung po rnams ji lta bar khams rnams dang /_skye mched rnams kyang de bzhin no/_/grogs kyis bsdus pa gang /_gzugs kyi phung po 'khor dang bcas pa ni de las gzhan pa'i phung po'i grogs rnams kyis grogs kyi bsdu bas bsdus
[\[174b.4\]]pa'o/_/de bzhin du de las gzhan pa'i phung po dang /_khams dang skye mched rnams la yang rig par bya'o/_/grogs kyis bsdus pa zhes bya ba la gzugs kyi phung po ni sdud pa na/_de la brten pa tshor ba la sogs pa grogs rnams dang lhan cig du phung po lnga po dag gis bsdus so/_/
[\[174b.5\]]de bzhin du tshor ba la sogs pa 'khor dang bcas pa sdud pa na/_so sor phung po lnga po dag gis bsdus par 'gyur ro/_/de bzhin du khams rnams dang /_skye mched 'khor dang bcas pa rnams kyang so sor khams dang /_skye mched rnams kyis bsdus par rig par bya'o/_/phyogs kyis
[\[174b.6\]]bsdus pa gang /_shar phyogs kyi phung po dang /_khams dang /_skye mched gang de rnams de dag nyid kyis bsdus pa'o/_/de bzhin du de las gzhan pa'i phyogs bcu rnams la yang rig par bya'o/_/dus kyis bsdus pa gang /_'das pa'i phung po dang /_khams dang /_skye mched
[\[174b.7\]]rnams ni de dag nyid kyis bsdus pa'o/_/de bzhin du ma 'ongs pa dang /_da ltar byung ba'i phung po dang /_khams dang /_skye mched rnams kyang de dag nyid kyis bsdus pa'o/_/phyogs gcig gis bsdus pa gang /_phung po dang /_khams dang /_skye mched rnams kyis bsdus pa'i
[\[175a\]]
[\[175a.1\]]chos ji snyed pa de dag gang yang rung bas bsdus pa ni phyogs gcig gis bsdus par rig par bya'o/_/phyogs gcig gis bsdus pa zhes bya ba la/_tshul khrims kyi phung po ni gzugs kyi phung po'i phyogs gcig gis bsdus so/_/ting nge 'dzin dang shes rab kyi phung
[\[175a.2\]]po ni 'du byed kyi phung po'i phyogs gcig gis bsdus so/_/'dod pa dang /_gnod sems dang /_rnam par 'tshe ba'i khams ni chos kyi khams kyi phyogs gcig gis bsdus so/_/nam mkha' mtha' yas skye mched la sogs pa ni/_yid dang chos kyi skye mched kyi phyogs gcig gis
[\[175a.3\]]bsdus so/_/de ltar byas na mdo sde gzhan du phung po dang /_khams dang /_skye mched kyis bsdus pa'i chos ji snyed pa de dag gang yang rung bas bsdus pa ni/_phyogs gcig gis bsdus par rig par bya'o/_/mtha' dag gis bsdus pa gang phung po dang /_khams dang /_skye mched rnams kyis
[\[175a.4\]]bsdu ba'i chos ji snyed pa de dag ma lus pas bsdus pa ni/_mtha' dag gis bsdus par rig par bya'o/_/mtha' dag gis bsdus pa zhes bya ba la/_sdug bsngal gyi phung po ni nye bar len pa'i phung po lnga po dag gis bsdus so/_/'dod pa'i khams ni khams bco brgyad dag gis bsdus so/_/
[\[175a.5\]]'du shes med pa'i sems can gyi skye mched ni dri dang ro'i skye mched ma gtogs pa skye mched bcu po dag gis bsdus so/_/de ltar byas na mdo sde gzhan du phung po dang /_khams dang /_skye mched rnams kyis bsdus pa'i chos ji snyed pa de dag ni mtha' dag gis bsdus par rig par bya'o/_/
[\[175a.6\]]gcig gis gcig bsdus pa gang /_gzugs kyi phung po khams du dang skye mched du dag gis bsdus/_khams bcu dang skye mched bcu dang /_khams dang skye mched kyi phyogs gcig gis kyang ngo /_/tshor ba'i phung po khams du dang /_skye mched du dag gis bsdus/_khams
[\[175a.7\]]gcig dang skye mched kyi phyogs gcig gis bsdus so/_/tshor ba'i phung po ji lta bar 'du shes kyi phung po dang /_'du byed kyi phung po yang de bzhin no/_/rnam par shes pa'i phung po khams dang /_skye mched du dag gis bsdus/_khams bdun dang skye mched gcig gis bsdus so/_/
[\[175b\]]
[\[175b.1\]]mig gi khams phung po du dang /_skye mched du dag gis bsdus/_gzugs kyi phung po'i phyogs gcig dang /_skye mched gcig gis so/_/mig gi khams ji lta bar rna ba'i khams dang /_sna'i khams dang /_lce'i khams dang /_lus kyi khams kyang de bzhin no/_/gzugs kyi khams phung
[\[175b.2\]]po du dang /_skye mched du dag gis bsdus/_gzugs kyi phung po'i phyogs gcig gis dang /_skye mched gcig gis bsdus so/_/gzugs kyi khams ji lta bar/_sgra'i khams dang /_dri'i khams dang /_ro'i khams dang /_reg bya'i khams kyang de bzhin no/_/mig gi rnam par shes pa'i
[\[175b.3\]]khams phung po du dang /_skye mched du dag gis bsdus/_rnam par shes pa'i phung po dang /_yid kyi skye mched kyi phyogs gcig gis so/_/mig gi rnam par shes pa'i khams ji lta bar/_rna ba dang /_sna dang /_lce dang /_lus dang /_yid dang /_yid kyi rnam par shes pa'i khams kyang de
[\[175b.4\]]bzhin no/_/chos kyi khams phung po du dang /_skye mched du dag gis bsdus/_phung po gsum dang /_gcig gi phyogs gcig dang /_skye mched gcig gis bsdus so/_/mig gi skye mched phung po du dang /_khams du dag gis bsdus/_gzugs kyi phung po'i phyogs gcig dang /_khams
[\[175b.5\]]gcig gis so/_/mig gi skye mched ji lta bar rna ba dang /_sna dang /_lce dang /_lus kyi skye mched rnams dang /_gzugs dang /_sgra dang /_dri dang /_ro dang /_reg bya'i skye mched rnams kyang de bzhin no/_/yid kyi skye mched phung po dang /_khams du dag gis bsdus/_rnam par shes pa'i phung po
[\[175b.6\]]dang /_sems can gyi khams bdun gyis so/_/chos kyi skye mched phung po du dang /_/khams du dag gis bsdus/_phung po gsum dang /_gcig gi phyogs gcig dang /_khams gcig gis bsdus so/_/de bzhin du de las gzhan pa'i chos phung po bstan pa dang /_khams bstan pa dang /_skye
[\[175b.7\]]mched bstan pa gang dag dang /_gang dag de bzhin du ma bstan pa 'di lta ste/_rdzas yod pa dang /_btags pas yod pa dang /_kun rdzob tu yod pa dang /_don dam par yod pa dang /_shes par bya ba dang /_rnam par shes par bya ba dang /_mngon par shes par bya ba dang /_gzugs can dang /_
[\[176a\]]
[\[176a.1\]]gzugs can ma yin pa dang /_bstan du yod pa dang /_bstan du med pa la sogs pa de dag kyang /_phung po dang /_khams dang /_skye mched rnams kyis bsdus par ji ltar rigs par blta bar bya ste/_de ltar thams cad ji ltar rigs par bstan pa yin no/_/gcig gis
[\[176a.2\]]gcig bsdus pa zhes bya ba la/_phung po rnams ni so sor khams rnams dang /_skye mched rnams kyis bsdus te/_ji ltar mthun mthun du sbyar ro/_/de bzhin du khams rnams kyang skye mched rnams dang /_phung po rnams kyis bsdus shing skye mched rnams kyang phung po dang /_khams rnams kyis bsdus
[\[176a.3\]]par rgya cher khong du chud par bya'o/_/don dam par bsdus pa dang /_gang phung po dang /_khams dang /_skye mched rnams kyi de bzhin nyid do/_/yang sdud pa'i mtshan nyid ni 'jig rten gyi grags pas bsdus pa dang mthun par rnam pa drug tu blta ste/_de yang gang zhe na/_gzhi'i gnas kyis bsdus
[\[176a.4\]]pa ni/_dper na mi rnams ni 'dzam bu'i gling gis bsdus so/_/ri dgas rnams ni dgon pas bsdus so zhes bya ba 'jig rten na brjod pa de bzhin du/_'dir yang mig la sogs pas mig gi rnam par shes pa la sogs pa bsdus par rig par bya'o/_/'ching bas bsdus pa ni/_dper na thag pa la
[\[176a.5\]]sogs pas shing khur ba la sogs pa bcings pa de bzhin du/_lus kyis mig la sogs pa'i dbang po rnams bcings so/_/don mthun pas bsdus pa ni dper na/_dgos pa thams cad mthun pa'i mi yid gcugs pa rnams phan tshun bstan pa de bzhin du/_dmigs pa gcig la 'byung
[\[176a.6\]]ba mtshungs par ldan pa rnams kyang gcig gis gcig bsdus pa'o/_/nye bar 'dzin pas bsdus pa ni dper na/_jo bos bran la sogs pa la/_bdag gir yongs su bzung ba de bzhin du/_kun du len pa'i rnam par shes pas kyang lus bzung ngo /_rnam par mi 'phro bas bsdus pa ni dper
[\[176a.7\]]na/_bum pas chu bzung ba de bzhin du/_ting nge 'dzin gyis kyang de las gzhan pa'i sems dang sems las byung ba rnams bzung ngo /_/mngon par sdud pas bsdus pa ni dper na/_rgya mtshos 'bab chu rnams sdud pa de bzhin du/_gzugs kyi phung pos mig la sogs pa bsdus so/_/
[\[176b\]]
[\[176b.1\]]'dir ni mngon par sdud pas bsdus ba'i dbang du byas nas sdud pa rnam pa bcu gcig tu rig par bya'o/_/de ltar bsdus pa la mkhas pas phan yon ci zhig thob/_dmigs pa mngon par bsdus pa'i phan yon thob ste/_ji lta ji ltar dmigs pa mngon par sdud pa de lta de ltar dge ba'i rtsa
[\[176b.2\]]ba 'phel lo/_/sbyor ba gang /_de yang rnam pa drug tu blta ste/_cha med pas sbyor ba dang /_'dres par gyur pas sbyor ba dang /_phrad par sbyor ba dang /_lhan cig 'byung bas sbyor ba dang /_bya ba sgrub pas sbyor ba dang /_mthun par rtogs pas sbyor ba'o/_/cha med par sbyor ba gang /_rdul phra
[\[176b.3\]]rab kyi phyogs la phyogs can thams cad tha dad pa med pa'o/_/rdul phra rab gcig tu gtogs pa'i gzugs la sogs pa ni cha med cing phyogs mthun pa nyid kyis tha dad med par rig par bya'o/_/'dres par gyur pas sbyor ba gang /_rdul phra rab las gong ma phyogs can thams cad
[\[176b.4\]]'dres par gyur pa'o/_/'di lta ste/_chu rnyog ma can gyi nang du chu dang /_sa'i rdul phra rab rnams phan tshun 'dren pa lta bu'o/_/phrad par sbyor ba gang /_phyogs can 'dus pa rnams nyid phan tshun phrad pa'o/_/'di lta ste/_rtsig pa la 'jim gong dang /_'jim gong gzhan phrad pa lta bu'o/_/
[\[176b.5\]]lhan cig 'byung bas sbyor ba gang /_phung po dang /_khams dang /_skye mched gang dag lhan cig 'byung bas 'khod pa ste/_skye ba gcig pa dang /_gnas pa gcig pa dang /_'gag pa gcig pa rnams so/_/lus gcig pu la phung po la sogs pa skad cig ma rnams so/_/bya ba sgrub bas
[\[176b.6\]]sbyor ba gang 'di lta ste/_dge slong gnyis dgos pa gang yang rung ba cig la phan tshun sbyor bas zhugs pa lta bu'o/_/dgos pa gcig la zhugs pa rnams phan tshun du'o/_/mthun par rtogs pas sbyor ba gang /_sems dang sems las byung ba'i chos rnams dmigs pa gcig mthun
[\[176b.7\]]par rtogs pa'o/_/mthun par rtogs pas sbyor ba de yang gzhan gyi dngos po yin gyi/_bdag gi dngos po ni ma yin no/_/'di ltar sems ni sems gzhan dang mtshungs par ma yin zhing /_tshor ba yang tshor ba gzhan dang mtshungs par ldan pa ma yin pa la sogs pa lta bu'o/_/mthun pa
[\[177a\]]
[\[177a.1\]]gnyis yin gyi/_mi mthun pa gnyis ni ma yin no/_/dper na 'dod chags dang zhe sdang gnyis dang /_dge ba dang mi dge ba gnyis la sogs pa lta bu'o/_/dus 'dra ba gnyis yin gyi/_dus mi 'dra ba gnyis ni ma yin no/_/'di lta ste/_da ltar dang ma 'ongs pa gnyis
[\[177a.2\]]dang /_'das pa dang de ltar gnyis so/_/mthun pa'i khams dang sa pa nyid yin gyi/_mi mthun pa'i khams dang sa pa gnyis ni ma yin no/_/'di lta ste/_'dod pa dang gzugs na spyod pa gnyis dang /_bsam gtan dang po dang /_gnyis pa'i sa la sogs pa lta bu'o/_/dbye ba mthun/_
[\[177a.3\]]pa'i sbyor ba'i kun du 'gro ba ni 'di lta ste/_tshor ba dang /_'du shes dang /_sems pa dang /_reg pa dang /_yid la byed pa dang /_rnam par shes pa rnams so/_/tshor ba la sogs pa drug po 'di dag ni kun du 'gro ba'o/_/'di dag las gnas skabs thams cad du gang yang rung ba gcig med
[\[177a.4\]]na med pa'i phyir ro/_/yang sbyor ba'i kun du 'gro ba nyon mongs pa can ni/_yid dang nyon mongs pa bzhi rnams so/_/res 'ga' sbyor ba ni 'di lta ste/_sems la dad pa la sogs pa dge ba rnams dang /_'dod chags la sogs pa nyon mongs pa dang /_nya ba'i nyon mongs pa rnams so/_/gnas skabs
[\[177a.5\]]las gyur pa'i sbyor ba ni/_gang bde ba'i sbyor ba dang bcas pa'o/_/sdug bsngal dang /_sdug bsngal yang ma yin bde ba yang ma yin pa'ang de bzhin no/_/rgyun mi 'chad par sbyor ba ni lus sems dang bcas pa'i gnas skabs na'o/_/rgyun chad pa'i sbyor ba ni sems med pa'i snyoms par 'jug
[\[177a.6\]]pas bar du chod pa'i gnas skabs na'o/_/phyi rol du bltas pa'i sbyor ba ni 'dod pa'i khams dang rab tu ldan pa'i sems dang /_sems las byung ba rnams las gang phal cher ro/_/nang du bltas pa'i sbyor ba ni mnyam par gzhag pa'i sa pa rnams kyi sems dang sems las byung ba rnams las
[\[177a.7\]]kha cig gi'o/_/'dris pa'i sbyor ba ni so so'i skye bo rnams kyi sems dang sems las byung ba rnams dang /_slob pa dang /_mi slob pa de dag las kyang kha cig gi'o/_/de la slob pa dang mi slob ba zhes pa ni/_gcig tu 'jig rten pa'i dge ba rnams dang /_mi dge ba dang /_lung du ma bstan
[\[177b\]]
[\[177b.1\]]pa rnams kyi ste/_ji ltar rigs par ro/_/ma 'dris pa'i sbyor ba ni/_'jig rten las 'das pa rnams kyi sems dang sems las byung ba rnams kyi dang po dang /_de'i 'og ma rnams dang /_'jig rten las 'das pa'i rjes la thob pa rnams kyi'o/_/dang po dang de'i 'og ma rnams zhes bya ba ni/_
[\[177b.2\]]sngar med pa'i skyes pa nyid kyis skad cig dang po las byung ba rnams dang /_skad cig gnyis pa la sogs pa las byung ba rnams kyang 'jig rten las 'das pa rnams kyi ma 'dris pa nyid du shes par bya ba'i don to/_/sbyor ba la mkhas pas phan yon ci zhig 'thob/_sems tsam la tshor ba la sogs pa dang /_
[\[177b.3\]]kun nas nyon mongs pa dang /_rnam par byang ba'i chos rnams kyi sbyor ba dang /_sbyor ba ma yin pa shes so/_/de shes na bdag tshor bar byed do/_/'du shes su byed do/_/sems par byed do/_/dran par byed do/_/kun nas nyon mongs so/_/rnam par byang ngo zhes mngon par zhen pa spong zhing bdag med
[\[177b.4\]]pa la 'jug go/_/ldan pa gang /_mtshan nyid kyis ni sngar bzhin no/_/'di lta ste/_dge ba dang /_mi dge ba dang /_lung du ma bstan pa'i chos rnams kyi 'phel ba dang 'grib pa la thob pa dang rnyed pa dang ldan pa zhes gdags so zhes pa'o/_/rab tu dbye bas ni yang rnam pa gsum ste/_sa bon
[\[177b.5\]]dang ldan pa dang /_dbang dang ldan pa dang /_kun du 'byung ba dang ldan pa'o/_/sa bon dang ldan pa gang /_'dod pa'i khams su skyes par gyur pa ni 'dod pa'i khams dang rab tu ldan pa'i nyon mongs pa dang /_nye ba'i nyon mongs pa rnams dang /_gzugs dang gzugs med pa dang rab tu ldan
[\[177b.6\]]pa'i nyon mongs pa dang /_nye ba'i nyon mongs pa rnams dang /_skye bas thob pa'i dge ba rnams kyi sa bon dang ldan pas ldan pa'o/_/'dod pa'i khams su skye bar gyur pa ni/_khams gsum pa'i nyon mongs pa dang /_nye ba'i nyon mongs pa dang ldan pa ste/_de ni so so'i skye bo 'dod chags dang
[\[177b.7\]]ma bral ba'i dbang du byas par rig par bya'o/_/'dod chags dang bral ba ni de'am gong mar skyes kyang rung ste/_sa gang gi 'dod chags dang bral ba de rnams dang /_sa de dang mi ldan pa dang /_ldan pa yang yin te/_gnyen pos gnod pa byas pa dang /_bag la nyal legs par ma bcom pa'i
[\[178a\]]
[\[178a.1\]]phyir go rims bzhin no/_/skye bas thob pa'i dge ba rnams zhes bya ba ni/_gang du skyes pa'i sa pa nyid dang ldan no/_/gzugs kyi khams su skyes par gyur pa ni/_'dod pa dang rab tu ldan pa'i nyon mongs pa dang /_nye ba'i nyon mongs pa rnams kyis don dang ldan pa dang /_ldan
[\[178a.2\]]pa ma yin pa zhes kyang bya'o/_/gzugs dang rab tu ldan pa'i nyon mongs pa dang /_nye ba'i nyon mongs pa rnams dang /_skye bas thob pa'i dge ba rnams kyi sa bon dang ldan pas ldan pa'o/_/gzugs med par skyes par gyur pa ni 'dod pa dang rab tu ldan pa dang /_gzugs dang rab tu ldan pa'i nyon mongs pa
[\[178a.3\]]dang /_nye ba'i nyon mongs pa rnams kyi sa bon dang ldan pa dang ldan pa ma yin pa zhes kyang bya'o/_/gzugs med pa dang rab tu ldan pa'i nyon mongs pa dang /_nye ba'i nyon mongs pa rnams dang /_skye bas thob pa'i dge ba rnams ni sa bon dang ldan pas ldan pa'o/_/khams gsum pa'i gnyen po thob pa ni/_rnam pa gang
[\[178a.4\]]dang gang gi gnyen po byung ba de dang de'i sa bon dang mi ldan pas ldan pa ma yin gyi/_gang gi gnyen po ma byung ba de'i sa bon dang ldan pas rab tu ldan pa'o/_/khams gsum pa'i gnyen po thob pa zhes bya ba ni/_'jig rten las 'das pa'i lam thob pa'o/_/rnam pa gang dang gang gi gnyen por 'byung ba zhes bya
[\[178a.5\]]ba ni/_bsgom pas spang bar bya ba'i nyon mongs pa chen po la sogs pa'o/_/de na de'i sa bon dang mi ldan pas kyang ldan pa yin zhes bya ba ni bag la nyal legs par bcom pa'i phyir ro/_/dbang ldan gang /_sbyor ba las byung ba'i dge ba'i chos 'jig rten pa rnams dang /_'jig rten las 'das pa'i
[\[178a.6\]]bsam gtan dang /_rnam par thar pa dang /_ting nge 'dzin dang /_snyoms par 'jug pa la sogs pa dang /_lung du ma bstan pa de dag las kyang kha cig ni dbang dang ldan pas ldan pa'o/_/sbyor ba las byung ba'i dge ba'i chos 'jig rten pa rnams zhes bya ba ni/_thos pa las byung ba la sogs pa'i sa
[\[178a.7\]]bon yod du zin kyang /_de goms par ma byas pa skye ba de'i sa bon thob ma thag gis mngon sum du byed mi nus pa'i phyir ro/_/lung du ma bstan pa de dag las kyang kha cig ces bya ba ni bzo'i gnas dang /_sprul pa'i sems la sogs pa'o/_/kun 'byung ba dang ldan pa gang /_phung po dang /_khams
[\[178b\]]
[\[178b.1\]]dang /_skye mched rnams las dge ba'am/_mi dge ba'am/_lung du bstan pa'am/_lung du ma bstan pa yang rung chos gang dang gang mngon du gyur pa de nyid kun 'byung ba dang ldan pas ldan pa'o/_/dge ba'i rtsa ba chad pa ni dge ba'i chos rnams kyi sa bon dang ldan pas ldan pa dang /_/ldan pa ma yin zhes
[\[178b.2\]]kyang rig par bya'o/_/yang kun nas nyon mongs pa dang gtan du ldan pa ni yongs su mya ngan las mi 'da' ba'i chos can gyi 'dod chen pa rnams kyi yin par blta bar bya ste/_de dag la thar pa'i rgyu med pa'i phyir gtan du ste/_rgyu dang mi ldan pa'o/_/thar pa thob pa'i rgyu dang mi ldan pa zhes bya ba'i don to/_/thar
[\[178b.3\]]pa thob pa'i rgyu gang zhe na/_de bzhin nyid la nyon mongs pa'i gnas ngan len gnas pa yin te/_rgyud gang la gnyen po'i rjes su mthun pa'i rkyen rnyed na legs par 'joms nus pa/_de skal ba dang ldan pa'i phyir rgyu zhes brjod par bya'o/_/ldog pa ni rgyu dang mi ldan par rig par bya'o/_/ldan pa la mkhas
[\[178b.4\]]pas phan yon ci zhig 'thob/_chos rnams kyi 'phel ba dang 'grib pa shes par 'gyur ro/_/de ltar 'phel ba dang 'grib pa shes na 'jig rten pa'i phun sum tshogs pa'am/_rgud pa gang la yang gcig tu nges par 'du shes par mi 'gyur te/_ji snyed pa de dag la rjes su chags pa dang /_khong khro ba
[\[178b.5\]]spang bar 'gyur ro/_/mngon pa chos kun las btus pa las mtshan nyid kun nas btus pa zhes bya ba ste/_kun nas btus pa dang po'o//_//rnam nges gang /_bden pa rnam nges dang /_chos rnam nges dang /_thos pa rnam nges dang /_yang dag pa'i gtam rnam nges so/_/bden pa rnam nges gang /_
[\[178b.6\]]'phags pa'i bden pa bzhi po dag ste/_sdug bsngal dang /_kun 'byung dang /_'gog pa dang /_lam mo/_/sdug bsngal gyi bden pa gang /_de ni sems can skye ba dang /_skye ba'i gnas kyis kyang rig par bya'o/_/sems can gyi 'jig rten gang skye ba dang /_snod kyi 'jig rten gang du skye ba de gnyi ga
[\[178b.7\]]sdug bsngal zhes brjod do/_/sems can skye ba gang /_sems can dmyal ba rnams su dang /_sems can dud 'gro rnams dang /_yi dgas rnams dang /_mi dang /_shar gyi lus 'phags dang /_nub kyi ba lang spyod dang /_lho'i 'dzam bu gling dang /_byang gi sgra mi snyan dang /_rgyal chen bzhi'i ris kyi lha
[\[179a\]]
[\[179a.1\]]rnams dang /_sum cu rtsa gsum dang /_'thab bral dang /_dga' ldan dang /_'phrul dga' dang /_gzhan 'phrul dbang byed dang /_tshangs ris dang /_tshangs pa mdun na 'don dang /_tshangs chen dang /_'od chung dang /_tshad med 'od dang /_'od gsal dang /_dge chung dang /_tshad
[\[179a.2\]]med dge dang /_dge rgyas dang /_sprin med dang /_bsod nams skyes dang /_'bras bu che dang /_'du shes med pa'i sems can dang /_mi che ba dang /_mi gdung ba dang /_gya nom snang ba dang /_shin tu mthong ba dang /_'og min dang /_nam mkha' mtha' yas skye mched dang /_rnam shes mtha' yas skye
[\[179a.3\]]mched dang /_ci yang med pa'i skye mched dang /_'du shes med 'du shes med min rnams su'o/_/skye ba'i gnas gang snod kyi 'jig rten te/_rlung gi dkyil 'khor rnams su ni/_chu'i dkyil 'khor brten to/_/chu'i dkyil 'khor la ni sa'i dkyil 'khor ro/_/sa'i dkyil 'khor la ri rab dang /_
[\[179a.4\]]gser gyi ri bdun dang /_gling bzhi dang /_bar gyi gling brgyad dang /_nang gi rgya mtsho dang /_phyi'i rgya mtsho bzhi dang /_ri rab kyi bang rim bzhi dang /_rgyal chen bzhi'i ris dang /_sum cu rtsa gsum pa'i gnas gzhan rnams dang /_khor yug gi ri dang /_nam mkha' la gzhal med khang dang /_
[\[179a.5\]]'thab bral dang /_dga' ldan dang /_'phrul dga' dang /_gzhan 'phrul dbang byed kyi lha rnams dang /_gzugs na spyod pa rnams dang /_lha ma yin rnams kyi gnas gzhan dag dang /_sems can dmyal ba rnams kyi gnas gzhan dag dang /_tsha ba'i sems can dmyal ba rnams dang /_grang ba'i
[\[179a.6\]]sems can dmyal ba rnams dang /_nyi tshe ba'i sems can dmyal ba rnams dang /_dud 'gro dang /_yi dgas de dag kha cig gi gnas gzhan rnams dang /_nyi ma rnam par snang byed kun du rgyu zhing phyogs snang bar byed pa ji snyed pa de snyed kyi stong gi 'jig rten na/_zla ba stong dang /_nyi ma stong dang /_ri'i
[\[179a.7\]]rgyal po ri rab stong dang /_shar gyi lus 'phags stong dang /_lho'i 'dzam bu gling stong dang /_nub kyi ba lang spyod stong dang /_byang gi sgra mi snyan stong dang /_rgyal chen bzhi'i ris kyi lha dang /_sum cu rtsa gsum dang /_'thab bral dang /_dga' ldan dang /_'phrul dga' dang /_gzhan 'phrul dbang
[\[179b\]]
[\[179b.1\]]byed kyi lha rnams kyi gnas gzhan stong dang /_tshangs pa'i 'jig rten gyi gnas gzhan stong po 'di ni/_stong spyi phud kyi 'jig rten gyi khams zhes bshad do/_/stong spyi phud kyi 'jig rten gyi khams stong gang 'di ni stong gnyis pa bar ma'i 'jig rten gyi khams zhes bshad do/_/stong gnyis pa bar ma'i
[\[179b.2\]]'jig rten gyi khams stong gang 'di ni stong gsum gyi stong chen po'i 'jig rten gyi khams zhes bshad do/_/stong gsum gyi stong chen po'i 'jig rten gyi khams ni 'khor yug chen pos kun du bskor ro/_/stong gsum gyi stong chen po'i 'jig rten gyi khams 'di ni mnyam du 'jig cing chags so/_/dper
[\[179b.3\]]na chu'i rgyun gnya' shing tsam 'bab na bar snang la chu'i rgyun 'bab pa rnams kyi bar dang /_mtshams med pa de bzhin du/_shar phyogs kyi 'jig rten gyi khams 'jig pa dang /_chags pa rnams kyi bar dang /_mtshams med de/_gzhan dag ni zhig nas 'jig go/_/gzhan dag ni zhig nas 'dug go/_/
[\[179b.4\]]gzhan dag ni 'chags so/_/gzhan dag ni chags nas 'dug go/_/shar phyogs su ji lta bar phyogs bcu thams cad de bzhin no/_/sems can gyi 'jig rten gang dang /_snod kyi 'jig rten gang las dang nyon mongs pas bskyed pas/_las dang nyon mongs pa'i dbang gis byung ba 'di mtha' dag
[\[179b.5\]]ni sdug bsngal gyi bden pa'o/_/de la las dang nyon mongs pas bskyed pa/_las dang nyon mongs pa'i dbang gis byung ba zhes pa dag go rims ltar/_sems can dang snod kyi 'jig rten dag gi sdug bsngal nyid kyi rgyur bstan to/_/gang yang yongs su dag pa'i 'jig rten gyi khams de dag ni
[\[179b.6\]]sdug bsngal gyi bden pa ma yin par blta bar bya ste/_de dag las dang nyon mongs pas bskyed pa ma yin/_las dang nyon mongs pa'i dbang gis 'byung ba ma yin gyi/_gang yang smon lam dang dge ba'i rtsa ba'i dbang gis byung ba dag go/_/de lta bas na sangs rgyas rnams kyi yul yin pa'i phyir/_skye
[\[179b.7\]]ba'i gnas de dag ni bsam gyis mi khyab ste/_de dag ni bsam gtan rnams kyi bsam gtan pa'i yul yang ma yin na/_rtog ge ba rnams kyi yul yin pa lta smos kyang ci dgos/_sngar mtha' dag sdug bsngal gyi bden pa'i mtshan nyid du bstan nas/_da ni sdug bsngal gyi bden pa las brtsams te/_mdo
[\[180a\]]
[\[180a.1\]]las gsungs pa bstan pa'i don du/_rnam par dbye ba brtsams te gsungs pa/_yang skye ba'i sdug bsngal dang /_rga ba'i sdug bsngal dang /_na ba'i sdug bsngal dang /_'chi ba'i sdug bsngal dang /_mi dga' ba dang phrad pa'i sdug bsngal dang /_dga' ba dang bral ba'i
[\[180a.2\]]sdug bsngal dang /_gang 'dod pa btsal te ma rnyed pa'i sdug bsngal dang /_mdor na nye bar len pa'i phung po lnga ni sdug bsngal lo/_/ci'i phyir skye ba'i sdug bsngal/_dog pa'i sdug bsngal ba nyid dang /_de las gzhan pa'i sdug bsngal gyi gnas kyi phyir ro/_/ma'i mngal na zhu ba dang /_ma zhu ba gnyis
[\[180a.3\]]kyi bar na 'dug pa las byung ba dang /_mngal na mi gtsang ba'i rdzas sna tshogs kyis gzir te/_lus kyi yan lag kun du btsir ba'i sdug bsngal myong ba'i phyir ro/_/btsas nas kyang rga ba la sogs pa'i sdug bsngal zhar la 'byung ba'i phyir te go rims bzhin no/_/ci'i phyir rga ba'i sdug bsngal na
[\[180a.4\]]tshod 'gyur ba sdug bsngal nyid kyi phyir ro/_/ci'i phyir na ba'i sdug bsngal khams 'gyur ba sdug bsngal nyid kyi phyir ro/_/ci'i phyir 'chi ba'i sdug bsngal/_srog 'gyur ba sdug bsngal nyid kyi phyir ro/_/ci'i phyir mi dga' ba dang phrad pa'i sdug bsngal/_phrad pa sdug bsngal nyid kyi phyir ro/_/ci'i
[\[180a.5\]]phyir dga' ba dang bral ba'i sdug bsngal/_bral ba sdug bsngal nyid kyi phyir ro/_/ci'i phyir gang 'dod pa btsal te ma rnyed pa de yang sdug bsngal/_re ba 'bras bu med pa sdug bsngal nyid kyi phyir ro/_/ci'i phyir mdor na nye bar len pa'i phung po lnga'i sdug bsngal gnas ngan len sdug bsngal nyid kyi
[\[180a.6\]]phyir ro/_/de dag brgyad yin yang drug tu 'gyur/_drug yin yang brgyad du 'gyur te/_dog pa'i sdug bsngal dang /_'gyur ba'i sdug bsngal dang /_phrad pa'i sdug bsngal dang /_bral ba'i sdug bsngal dang /_re ba 'bras bu med pa'i sdug bsngal dang /_gnas ngan len gyi sdug bsngal lo/_/de rnams
[\[180a.7\]]phan tshun brgyad du 'gyur te/_gsum gyur pa'i sdug bsngal nyid du byas pa'i phyir ro/_/gang sdug bsngal nyid gsum gsungs na ci sdug bsngal nyid gsum po dag gis sdug bsngal rnam pa brgyad bsdus sam/_sdug bsngal rnam pa brgyad kyis sdug bsngal nyid gsum bsdus she na/_gcig gis
[\[180b\]]
[\[180b.1\]]gcig bsdus te/_skye ba'i sdug bsngal dang /_rga ba'i sdug bsngal dang /_na'i sdug bsngal dang /_'chi ba'i sdug bsngal dang /_mi sdug pa dang phrad pa'i sdug bsngal gang gsungs pa 'dis ni/_sdug bsngal gyi sdug bsngal nyid yongs su bstan to/_/skye ba la sogs pa'i sdug bsngal gyi sdug
[\[180b.2\]]bsngal nyid yongs su bstan to zhes gsungs pa ni/_sdug bsngal myong bar 'gyur ba'i chos kyi rang gi mtshan nyid yin pa'i phyir ro/_/sdug pa dang bral ba'i sdug bsngal dang /_gang 'dod pa btsal te mi rnyed pa yang sdug bsngal zhes gsungs pa 'dis ni/_'gyur ba'i sdug bsngal nyid yongs su bstan
[\[180b.3\]]to/_/sdug pa dang bral ba la sogs pas 'gyur ba'i sdug bsngal nyid yongs su bstan to zhes gsungs pa ni/_phrad pa dang ma phrad pas bde ba myong bar 'gyur ba'i chos 'gyur ba'i rang gi mtshan nyid yin pa'i phyir ro/_/mdor na nye bar len pa'i phung po lnga sdug bsngal lo zhes gang gsungs pa 'di ni/_
[\[180b.4\]]'du byed kyi sdug bsngal nyid yongs su bstan to/_/nye bar len pa'i phung po lnga/_sdug bsngal lo zhes gsungs pa ni/_gnyis las rnam par ma grol zhing mi rtag pa nyid rjes su 'brel te/_grub pa dang bde ba ma yin pa'i phyir ro/_/kun rdzob kyi bden pa sdug bsngal ba dang /_don dam pa'i
[\[180b.5\]]bden pa sdug bsngal ba zhes gsungs pa la/_kun rdzob kyi bden pa sdug bsngal ba ni gang /_don dam pa'i bden pa sdug bsngal ba ni gang /_skye ba'i sdug bsngal nas/_'dod pa btsal te ma rnyed pa de yang sdug bsngal zhes bya ba'i bar ni/_kun rdzob kyi bden pa sdug bsngal ba'o/_/'jig
[\[180b.6\]]rten pa'i shes pa'i yul yin pa'i phyir ro/_/mdor na nye bar len pa'i phung po lnga sdug bsngal lo zhes gsungs pa ni don dam pa'i bden pa'i sdug bsngal lo/_/gnas pa'i de bzhin nyid kyi sgo nas 'jig rten las 'das pa'i ye shes kyi yul yin pa'i phyir ro/_/sdug bsngal spyi'i mtshan nyid gang /_
[\[180b.7\]]mi rtag pa'i mtshan nyid dang /_sdug bsngal ba'i mtshan nyid dang /_stong pa'i mtshan nyid dang /_bdag med pa'i mtshan nyid do/_/sdug bsngal spyi'i mtshan nyid ni/_rnal 'byor pa rnam pa gang gis sdug bsngal gyi bden pa de dag mi rtag pa la sogs par rnam par dpyod pa ste/_'di lta ste/_
[\[181a\]]
[\[181a.1\]]mi rtag pa nyid dang /_sdug bsngal ba nyid dang /_stong pa nyid dang /_bdag med pa nyid kyis so/_/mi rtag pa'i mtshan nyid gang /_mi rtag pa'i mtshan nyid ni/_rnam pa bcu gnyis su rig par bya ste/_de yang /_med pa'i mtshan nyid dang /_rnam par 'jig pa'i mtshan nyid
[\[181a.2\]]dang /_'gyur ba'i mtshan nyid dang /_bral ba'i mtshan nyid dang /_nye ba'i mtshan nyid dang /_chos kyi mtshan nyid dang /_skad cig gi mtshan nyid dang /_rgyun gyi mtshan nyid dang /_nad la sogs pa'i mtshan nyid dang /_sems sna tshogs kyi rnam par 'gyur ba'i mtshan nyid dang /_longs spyod phun
[\[181a.3\]]sum tshogs pa rgud pa'i mtshan nyid dang /_snod 'jig pa dang chags pa'i mtshan nyid do/_/med pa'i mtshan nyid gang phung po dang /_khams dang /_skye mched rnams la bdag dang bdag gi dus rtag tu med pa'o/_/de yang med pa'i mtshan nyid ni/_'di lta ste/_bdag dang bdag gi ba'i rang gi ngo bo nyid kyi
[\[181a.4\]]sdug bsngal gyi bden pa rtag tu med pa'i don gang yin pa'i don de ni mi rtag pa sdug bsngal gyi bden pa'o/_/mi rtag pa ni dgag pa'i don yin pa'i phyir ro/_/rtag ces bya ba'i sgra ni dus thams cad pa'i don yin pa'i phyir ro/_/rnam par 'dzin pa'i mtshan nyid gang /_gang 'du byed skyes pa rnams kyi rnam
[\[181a.5\]]par 'jig pa'o/_/byung nas med par 'gyur ba'o/_/'gyur ba'i mtshan nyid gang /_gang 'du byed rnams gzhan dang gzhan du 'byung ba'o/_/rgyud mi 'dra ba nyid du 'gyur ba'o/_/'brel ba'i mtshan nyid gang 'du byed rnams la dbang byed pa nyams pa dang /_gzhan dag gis bdag gir byas pa'o/_/
[\[181a.6\]]dngos po'i gnas skabs de nyid la rang bzhin gyi dbang nyams pa dang /_kha cig tu gzhan dag gis bdag gir byas par rig par bya'o/_/nye ba'i mtshan nyid gang /_mi rtag pa'i mtshan nyid kyis non pa'o/_/de nyid kyi che na mi rtag pa nyid myong ba gang yin pa'o/_/chos nyid kyi mtshan nyid gang /_mi
[\[181a.7\]]rtag pa nyid 'byung ba rgyus 'brel ba'o/_/gang gdon mi za bar myong bar 'gyur ba'o/_/skad cig gi mtshan nyid gang /_'du byed rnams skad cig las phan chad du mi gnas pa'o/_/bdag nyid 'byung nas de ma thag tu gdon mi za bar rnam par 'jig pa nyid do/_/rgyun gyi mtshan nyid gang /_thog ma med
[\[181b\]]
[\[181b.1\]]pa'i dus kyi 'du byed rnams kyi skye mched rgyun mi 'chad pa'o/_/thog ma med pa can gyi 'khor ba 'ong ba dang /_'gro bar 'gyur bas 'byung zhes pa'i don to/_/nad la sogs pa'i mtshan nyid gang /_khams dang /_na tshod dang /_srog rnams su 'gyur ba'o/_/na ba dang /_rga ba dang /_'chi ba'i mtshan
[\[181b.2\]]nyid ni/_khams ma snyoms pa dang /_spyi cer la sogs pa dang /_gnas pa'i dus kyis 'phen pa spyad pa'o/_/sems sna tshogs kyi rnam par 'gyur ba'i mtshan nyid gang /_res 'ga' 'dod chags dang /_bcas pa'i sems dang /_res 'ga' 'dod chags dang bral ba dang /_de bzhin du zhe sdang dang
[\[181b.3\]]bcas pa dang /_zhe sdang dang bral ba dang /_gti mug dang bcas pa dang /_gti mug dang bral ba dang /_bsdus pa dang g.yeng ba dang /_bying ba dang rab tu bzung ba dang /_rgod pa dang /_mi rgod pa dang /_nye bar ma zhi ba dang /_nye bar zhi ba dang /_mnyam par bzhag pa dang /_mnyam par ma bzhag pa
[\[181b.4\]]la sogs pa rnams so/_/sems sna tshogs kyi rnam par 'gyur ba'i mtshan nyid ni/_mi mthun pa'i phyogs dang gnyen po'i gnas skabs la gnas pa nyid do/_/longs spyod 'byor ba rgud pa'i mtshan nyid gang /_'byor ba thams cad kyi mtha' rgud pa nyid do/_/'jig rten pa'i 'byor pa thams cad
[\[181b.5\]]gtan du 'dug pa ma yin pas mthar nyes pa nyid do/_/snod 'jig pa dang /_'chags pa'i mtshan nyid gang /_'jig par byed pa gsum ste/_me dang chu dang rlung ngo /_/'jig pa na 'dus pa gsum ste/_bsam gtan gnyis pa dang /_gsum pa dang /_bzhi pa'o/_/bsam gtan bzhi pa'i sa
[\[181b.6\]]ni/_gzhal med khang rnams dang lhan cig 'byung ba dang /_lhan cig 'gags pas 'jig cing 'chags so/_/sa chen po la sogs pa me la sogs pas yang dang yang du 'jig pa 'byung ste/_me dang /_chu dang /_rlung gis 'tshig par byed pa dang /_'drul bar byed pa dang /_skam par byed pa'i
[\[181b.7\]]bdag nyid kyis 'jig pa rnams dang /_go rims bzhin du bsam gtan dang po dang /_gnyis pa dang /_gsum pa'i mthar thug par 'jig rten gnas pa 'jig go/_/de'i gong ma lhag ma lus pa bsam gtan gnyis pa dang /_gsum pa dang /_bzhi pa'i gnas gzhan gang yin pa de dag ni
[\[182a\]]
[\[182a.1\]]lus par rig par bya'o/_/bsam gtan bzhi pa rnams kyi gzhal med khang rnams gang gis 'jig cing 'chags she na/_phyi rol gang gis kyang ma yin gyi/_gzhal med khang de dag ni/_sems can de dag nyid skye ba dang /_lhan cig tu grub cing /_'ching ba dang lhan
[\[182a.2\]]cig tu 'gag ste/_de nyid de dag gis 'chags pa dang /_'jig par rig par bya'o/_/bskal pa bar ma gsum ste/_mu ge'i bskal pa bar ma dang /_nad kyi bskal pa bar ma dang /_mtshon gyi bskal pa bar ma ste/_de dag gis bskal ba tshar phyin par 'gyur ro/_/yongs su rdzogs par 'gyur
[\[182a.3\]]zhes bya ba'i don to/_/mar 'bri ba bar gyi bskal pa gcig dang /_yar 'phel dang /_mar 'bri ba bco brgyad dang /_yar skye pa gcig ste/_de la mar 'bri ba bar gyi bskal pa gcig dang /_yar 'phel dang /_mar 'bri ba bco brgyad ces pa ni/_chags pa'i dus na mar 'bri ba bar gyi bskal pa
[\[182a.4\]]gcig dang /_yar 'phel ba dang /_mar 'bri ba bco brgyad ni de dang bcu dgu'o/_/de'i 'og tu tha mar yar skye ba gcig go/_/bar gyi bskal pa nyi shur 'jig rten 'jig go/_/bar gyi bskal pa nyi shur 'jig rten zhig par 'gyur ro/_/bar gyi bskal pa nyi shur 'jig rten 'chags so/_/bar
[\[182a.5\]]gyi bskal pa nyi shur 'jig rten chags nas 'dug go/_/de dag ni bar gyi bskal pa chen po brgyad cu ste/_de ni bskal pa chen po'o/_/bskal pa bgrang ba'i tshul des/_gzugs na spyod pa rnams dang /_gzugs med pa na spyod pa'i lha rnams kyi tshe'i tshad do/_/sems can de dag gi tshe zad cing bsod
[\[182a.6\]]nams zad pa las kyang zad nas gnas de nas 'chi 'pho bar 'gyur ro/_tshe zad pas ji lta bu/_'chi ba'i dus la bab pa'o/_/tshe zad pa zhes bya ba ni 'chi ba ste/_tshe'i 'phen pa ji tsam pa yongs su rdzogs pa'i phyir dus su 'chi ba'i dbang du byas pa'o/_/bsod nams zad pas ji lta bu/_dus ma yin
[\[182a.7\]]par 'chi ba'o/_/'di ltar sems can de dag snyoms par 'jug pa'i ro myang bas bsod nams zad par 'gyur te/_des na dus la ma bab kyang 'chi'o/_/bsod nams zad ces bya ba ni/_dus ma yin par 'chi ba'i dbang du byas pa ste/_snyoms par 'jug pa'i ro myong bar byed pas/_de'i tshe
[\[182b\]]
[\[182b.1\]]'phen par byed pa'i las dgos pa la gnod pa'i phyir ro/_/las zad pas ji lta bu/_der skyes nas myong bar 'gyur ba dang /_len grangs gzhan la myong bar 'gyur ba'i las yongs su gtugs pa'o/_/las zad nas zhes bya ba ni/_rgyun chad nas 'chi ba'i dbang du byas pa ste/_gnas der
[\[182b.2\]]skyes nas myong bar 'gyur ba dang /_lan grangs gzhan la myong bar 'gyur ba'i las spyad zin pa'i phyir ram/_med pa'i phyir der yang mi skye bar rig par bya'o/_/sdug bsngal gyi mtshan nyid gang /_sdug bsngal nyid gsum dang /_sdug bsngal rnam pa brgyad ni sdug bsngal zhes brjod do/_/dog pa'i
[\[182b.3\]]sdug bsngal nyid la sogs pa'o/_/ci'i phyir gang mi rtag pa ste/_sdug bsngal zhes gsungs/_mi rtag pa nyid ni gnas nyid kyi char gtogs pa ste/_skye ba'i char gtogs pa dang /_'jig pa'i char gtogs pa'o/_/skye ba'i char gtogs pa'i mi rtag pa nyid de la brten nas sdug bsngal gyi sdug
[\[182b.4\]]bsngal nyid rab tu shes so/_/skye ba'i char gtogs pa'i mi rtag pa nyid ni/_ma byung ba las byung ba nyid do/_/de ni sdug bsngal gyi phyogs 'du byed rnams kyi gnod pa'i bdag nyid do/_/mi rtag pa nyid de la brten nas sdug bsngal gyi sdug bsngal nyid rab tu shes so/_/'jig pa'i char gtogs
[\[182b.5\]]pa mi rtag pa nyid la brten nas/_'gyur ba'i sdug bsngal nyid rab tu shes so/_/'jig pa'i char gtogs pa ni byung nas med par 'gyur ba ste/_de ni bde ba'i phyogs kyi 'du byed rnams kyi mi 'dod pa'o/_/de la brten nas 'gyur ba'i sdug bsngal nyid rab tu shes so/_/de gnyi ga'i char gtogs pa'i mi
[\[182b.6\]]rtag pa nyid la brten nas/_'du byed kyi sdug bsngal nyid rab tu shes so/_/gnas ngan len dang bcas pa'i 'du byed rnams kyi rgyun du 'byung ba dang /_'jig pa 'dod pa ma yin te/_de gnyi ga'i char gtogs pa'i mi rtag pa nyid la brten nas 'du byed kyi sdug bsngal nyid rab tu shes so/_/de la
[\[182b.7\]]dgongs te bcom ldan 'das kyis ngas mi rtag pa nyid dang /_'du byed 'gyur ba nyid la dgongs nas/_gang ci tshor yang rung /_'di ni 'dir sdug bsngal du gsungs so zhes bka' stsal to/_/ngas 'du byed mi rtag pa nyid dang /_'du byed sdug bsngal ba nyid la dgongs nas/_gang ci tshor yang
[\[183a\]]
[\[183a.1\]]rung ba 'dir sdug bsngal du gsungs so zhes bya ba 'di ni/_sdug bsngal yang ma yin bde ba yang ma yin pa dang /_bde ba myong ba ni sdug bsngal nyid kyi tshig tu dgongs par rig par bya'o/_/sdug bsngal myong ba ni/_sdug bsngal nyid du 'jig rten na grags pa'i phyir/_de yang
[\[183a.2\]]dgongs pa brjod pa mi dgos so/_/yang skye ba dang 'jig pa'i chos nyid dang /_rjes su 'brel ba'i 'du byed rnams la skye ba la sogs pa'i sdug bsngal brgyad mngon te/_de'i phyir sdug bsngal zhes bya'o/_/'du byed mi rtag pa gang dag la skye ba la sogs pa snang ba de dag ni mi rtag pa nyid kyi
[\[183a.3\]]phyir/_sdug bsngal du dgongs par rig par bya'o/_/gzhan du na ni lam yang mi rtag pa'i phyir sdug bsngal du 'gyur ro/_/stong pa'i mtshan nyid gang gang la gang med pa de ni des stong par yang dag par rjes su mthong ba ste/_yang 'di ltar lhag ma gang de ni 'di yod pa zhes yang dag pa ji lta ba
[\[183a.4\]]bzhin rab tu shes so/_/'di ni stong pa nyid la 'jug pa yang dag pa ji lta ba ste/_phyin ci ma log pa zhes bshad do/_/gang na ci zhig med/_phung po dang /_khams dang skye mched rnams la rtag pa dang /_brten pa dang /_ther zug dang /_mi 'gyur ba'i chos can dang /_bdag dang bdag gi med do/_/de
[\[183a.5\]]lta bas na de dag ni des stong ngo /_/lhag ma gang bdag med pa nyid de/_de ltar bdag ni med kyi/_bdag med pa ni yod par stong pa nyid khong du chud par bya'o/_/stong pa nyid kyi mtshan nyid ni/_rtag pa la sogs pa'i mtshan nyid kyi bdag 'du byed rnams las don gzhan du gyur pa ste/_de dag la med do/_/
[\[183a.6\]]'du byed de dag ni rtag tu de dang bral ba'i rang bzhin gyi bdag nyid kyi bdag med pa'i ngo bo nyid yin te/_'di gnyis ka yang stong pa nyid ces bya'o/_/'di la dgongs nas bcom ldan 'das kyis yod pa yang yod pa dang /_med pa yang med par yang dag pa ji lta ba bzhin du rab tu shes so zhes gsungs
[\[183a.7\]]so/_/yang stong pa nyid rnam pa gsum ste/_rang gi ngo bo nyid dang /_de bzhin du yod pa ma yin pa'i stong pa nyid dang /_rang bzhin gyis stong pa nyid do/_/dang po ni kun brtags pa'i ngo bo nyid nye bar bzung bar blta bar bya'o/_/ngo bo nyid ni kun brtags pa'i ngo bo nyid nye bar bzung ba ste/_rang gi mtshan nyid
[\[183b\]]
[\[183b.1\]]kho nas med pa'i phyir ro/_/gnyis pa ni gzhan gyi dbang gi ngo bo nyid nye bar bzung bar blta bar bya'o/_/de bzhin du yod pa ma yin pa'i stong pa nyid ni/_gzhan gyi dbang gis stong pa nyid nye bar bzung ba ste/_de ni rnam pa gang dang gang du kun du brtag par bya ba rnam pa de dag ni med pa'i phyir ro/_/gsum
[\[183b.2\]]pa ni yongs su grub pa'i ngo bo nyid nye bar bzung bar blta bar bya'o/_/rang bzhin gyis stong pa nyid ni yongs su grub pa'i ngo bo nyid nye bar bzung ba ste/_de ni stong pa nyid kyi rang bzhin yin pa'i phyir ro/_/bdag med pa'i mtshan nyid gang /_ji ltar bdag tu smra ba rnams kyi bdag tu btags pa'i mtshan
[\[183b.3\]]nyid nges/_phung po dang /_khams dang /_skye mched rnams ni bdag gi mtshan nyid kyis bdag med pa'o/_/bdag med pa'i mtshan nyid ni 'du byed de dag nyid bdag tu smra ba rnams kyi kun du brtags pa'i bdag nyid kyi mtshan nyid ma yin pa nyid do/_/'di la dgongs nas bcom ldan 'das kyis chos
[\[183b.4\]]thams cad bdag med pa'o zhes gsungs pa'o/_/bcom ldan 'das kyis 'di dag thams cad ni nga yi ba med pa'o/_/'di ni nga ma yin pa'o/_/'di ni nga'i bdag ma yin pa ste/_de ni 'di bzhin no zhes yang dag pa'i shes rab kyis yang dag pa ji lta ba bzhin du blta bar bya'o zhes gsungs pa 'di'i
[\[183b.5\]]don ci/_ci'i phyir dngos po 'di ni bdag gi ba ma yin pa'o/_/nang gi dngos po 'di ni nga ma yin pa'o/_/'di ni nga'i bdag ma yin pa'o zhes bya bar dgongs nas gsungs pa ste/_'di ltar phyi'i dngos po la ni bdag gi rnam pa dang /_nang la ni bdag dang bdag gi rnam pa bkag pa'o/_/skad cig gi
[\[183b.6\]]mtshan nyid ni mi rtag pa nyid do zhes gsungs pa ji lta bu/_'di ltar sems dang sems las byung ba skad cig ma yin pa/_de ltar gzugs kyang skad cig mar blta bar bya ste/_/sems kyis zin pa dang /_sems dang /_grub pa bde ba gcig pa dang /_sems 'gyur na de 'gyur ba dang /_sems kyi
[\[183b.7\]]gnas yin pa dang /_sems kyi dbang gis byung ba dang /_sems kyi dbang bsgyur ba'i phyir ro/_/yang mthar 'gyur bar dmigs pa dang /_skyes nas kyang rkyen la mi ltos par rang gi ngang gis rnam par 'jig pa'i phyir/_gzugs kyang skad cig ma nyid du blta bar bya'o/_/'du byed thams
[\[184a\]]
[\[184a.1\]]cad 'jig pa la sogs pa'i mtshan nyid mi rtag pa nyid du ni grags la/_skad cig ma'i mtshan nyid du ni ma grags te/_de'i phyir de 'grub par bya'o/_/de la sems dang sems las byung ba rnams ni skad cig pa nyid du 'jig rten na grags te/_de'i phyir de ma grub pa gzugs kyi
[\[184a.2\]]skad cig pa nyid du bsgrub bo/_/ji ltar zhe na sems kyis zin pa zhes bya ba ni/_sems skad cig mas lus zin pa'o/_/ci'i phyir zhe na/_grub pa dang bde ba gcig pa'i phyir te/_'di ltar rnam par shes pa dang bcas pa nyid kyi lus ni yang dag par grub kyi/_rnam par shes pa dang bral ba'i lus ni rul
[\[184a.3\]]bar 'gyur ro/_/de lta bas na sems dang grub pa dang /_bde ba gcig pa'i phyir/_de bzhin du 'di yang skad cig pa nyid du rig par bya'o/_/sems 'gyur na de 'gyur ba'i phyir zhes bya ba ni/_bde ba dang /_sdug bsngal dang /_'dod chags dang /_zhe sdang la sogs pa'i gnas skabs na sems 'gyur
[\[184a.4\]]bas lus 'gyur bar snang ste/_de'i phyir skad cig re re la 'gyur ba'i sems kyi rjes su 'gyur bas lus skad cig ma nyid du grub po/_/sems kyi gnas yin pa dang zhes bya ba las dbang po nyid dang bcas pa'i lus ni sems kyi gnas su grub pa ste/_gang zhig gi skye ba'i gnas yin pa de/_bdag
[\[184a.5\]]'jig pa med par de'i gnas su 'gyur ba mi snang ste/_dper na ma dang myu gu la sogs pa dang /_sa bon la sogs pa bzhin no/_/de lta bas na skad cig re re la sems kyi gnas su gyur pas/_skad cig re re kho na la rnam par 'jig par grub bo/_/sems kyi dbang gis byung ba dang zhes bya ba la/_nang
[\[184a.6\]]dang phyi'i gzugs can thams cad ni sems kyi dbang gis byung ste/_de bas na rgyu skad cig pa yin pa'i phyir/_'bras bu yang skad cig pa nyid du rig par bya'o/_/gzugs 'byung ba'i rgyu gang yin pa dang /_rkyen gang yin pa de dag ni mi rtag pa yin na rgyu rkyen mi rtag pa la brten nas byung ba'i gzugs rtag
[\[184a.7\]]par ga la 'gyur zhes mdo las byung ba'i tshig gi tshul du rig par bya'o/_/sems kyis dbang bsgyur ba'i phyir zhes bya ba ni/_mthu khyad par du 'phags pa'i sems gzugs la dbang bsgyur ba ste/_des ji ltar 'dod pa bzhin du bsgyur ba'i phyir ro/_/de'i phyir skad cig re la rnam pa gzhan du mos pa
[\[184b\]]
[\[184b.1\]]gzhan 'byung ba'i skad cig pa nyid du grub bo/_yang mthar 'gyur bar dmigs pa dang zhes bya ba ni/_skad cig re re la yang rang bzhin gyis 'gyur ba med par glo bur du gzugs kyi tha mar 'gyur ba mi rigs na/_de yang dmigs pas de bas na tha ma'i gzugs kyi 'gyur ba rang gi rkyen gyis skad
[\[184b.2\]]cig re re las 'gyur ba 'phel ba'i rgyu las byung ba'i phyir gzugs skad cig par grub po/_/skyes nas kyang rkyen la mi ltos par rang gi ngang gis rnam par 'jig pa'i phyir zhes bya ba ni/_skyes pa thams cad ni rkyen la mi ltos par rang gi ngang nyid kyis 'jig par 'gyur ro/_/de'i phyir rkyen gzhan la
[\[184b.3\]]mi ltos par gdon mi za bar 'jig ste/_dngos po skyes pa tsam nyid kyis 'jig pa ma yin la/_phyis 'jig go zhes bya ba ni bye brag cung zad kyang med do/_/de lta bas na rnam par 'jig pa'i tshul can thams cad ni skyes pa tsam gyis 'jig par 'gyur bas skad cig pa nyid du grub bo/_/gzugs gang
[\[184b.4\]]ci yang rung ste/_de dag thams cad 'byung ba chen po bzhi dag dang /_'byung ba chen po bzhi dag rgyur byas pa'o zhes gsungs pa de dag ci las dgongs te gsungs she na/_srid pa la dgongs nas gsungs so/_/phyogs gcig la brten pa'i dngos po'i don ni rgyur byas pa'i don te/_'byung ba'i
[\[184b.5\]]phyogs gcig la mi ltos par 'byung ba las gyur ba logs shig na rang dbang du 'byung ba'i mthu med pa'i phyir ro/_/'dus pa gang las 'byung ba gang dmigs pa de ni de na yod do zhes rig par bya'o/_/'byung ba gcig las gyur pa'i 'dus pa yang yod de/_'di lta ste/_sa rdog skam po lta bu'o/_/'byung
[\[184b.6\]]ba gnyis las gyur pa yang yod de/_de nyid gsher ba'o/_/'byung ba gsum las gyur pa yang yod de/_de nyid dro ba'o/_/'byung ba thams cad las gyur pa yang yod do/_/sa rdog de nyid gsher ba dang dro ba dang 'dril zhing 'gro ba'i gnas skabs na'o/_/rgyur byas pa'i gzugs la yang rgyur byas pa'i gzugs
[\[184b.7\]]gang /_'dus pa gang gang la dmigs pa de ni de na yod pa'o zhes rig par bya'o/_/'dus pa'i rgyur byas pa'i gzugs gcig pa'ang yod do/_/'di lta ste/_'od lta bu'o/_/rgyur byas pa'i gzugs gnyis dang ldan pa'ang yod de/_'di lta ste/_sgra dang dri dang bcas pa'i rlung lta bu'o/_/rgyur byas pa'i
[\[185a\]]
[\[185a.1\]]gzugs gsum dang ldan pa la yod do/_/'di lta ste du ba lta bu'o/_/de ni gzugs dang dri dang reg bya'i khyad par gyis rab tu dbye ba'i phyir te/_reg bya'i bye brag ni 'dir yang ba nyid du rig par bya'o/_/yang rgyur byas pa'i gzugs gsum dang ldan pa yod de/_dri rnam pa med pa'i
[\[185a.2\]]nor bu'i snod kyi nang na yod pa'i tshul gzugs dang /_ro dang /_reg bya yod pa'o/_/rgyur byas pa'i gzugs bzhi dang ldan pa'ang yod de/_'di lta ste bu ram gyi rngog ma lta bu'o/_/rgyur byas pa'i gzugs lnga dang ldan pa'ang yod de/_'di lta ste/_de nyid sgra dang bcas pa'o/_/de ltar gzhan la'ang
[\[185a.3\]]'byung ba'am/_'byung ba las gyur ba gang na gang yod pa de na de yod par rig par ba ste/_gzhan du ma yin no/_/rdul phra rab bsags pa ni gzugs 'dus pa'o zhes gang brjod pa de la rdul phra rab lus med par rig par bya'o/_/rang gi ngo bo nyid med pa ste/_rnam par gzhag pa tsam du zad do zhes bya ba'i
[\[185a.4\]]don to/_/bshig na mu thug pa med pa'i phyir ro/_/blos mthar rab tu phye nas rdul phra rab tu rnam par gzhag ste/_'di lta ste/_blos ci tsam du cha shas kyis bshig pa'i mthar rab tu dbye bar nus pa de rtsam rdul phra rab tu rnam par 'jog par byed do/_/ci'i phyir de ltar lus med kyang rdul phra rab tu rnam par
[\[185a.5\]]'jog ce na/_ril po'i 'du shes rnam par gzhig pa dang /_gzugs la blos cha shas kyis bshig na 'di thams cad ni gzugs gcig go zhes ril por 'du shes pa dang bral bar 'gyur te/_'di ltar gang zag la bdag med par 'jug pa'i rjes su mthun par 'gyur ro/_/gzugs la rdzas su
[\[185a.6\]]yongs su grub pa med par 'jug par bya ba'i phyir ro/_/de ltar blos rab tu phye nas gzugs ci yang med par rtogs nas/_gzugs la rdzas su yongs su grub pa med par 'jug ste/_'di ltar rnam par rig pa tsam du 'jug bas chos la bdag med pa la sogs pa'i rjes su mthun par 'gyur ro/_/
[\[185a.7\]]blo'i dbye ba dang rdzas kyi rab tu dbye bas rdul phra rab rnam par gzhag par shes par bya ste/_tshig gnyis dang go rims bzhin no/_/yang sdug bsngal 'di ni shin tu rgyas la ma bsrabs pa dang /_bsrabs pa'ang yin la ma bsrabs pa'ang yin pa'ang yod/_bar ma ma bsrabs pa'ang yod/_rjes
[\[185b\]]
[\[185b.1\]]su bsrabs la ma bsrabs pa'ang yod/_ches bsrabs la/_bsrabs pa'ang yod/_shin tu ches bsrabs la bsrabs pa'ang yod/_sdug bsngal ma yin pa sdug bsngal du snad zhing bsrabs pa chen po nye bar gnas pa yang yod do/_/sdug bsngal shin tu rgyas pha ma bsrabs pa gang /_gang 'dod pa na
[\[185b.2\]]spyod pa dge ba'i rtsa ba ma bsags pa rnams kyi'o/_/'dod pa'i khams na spyod ba'i dge ba'i rtsa ba ma bsags pa rnams kyi ste/_'dod pa'i khams na sdug bsngal nyid thams cad dang /_'gro ba dang skye gnas kyi rab tu dbye ba dang dge ba'i rtsa ba ma bsags pas na thogs pa med par 'gro ba thams cad
[\[185b.3\]]du 'gro ba'i phyir te/_go rims bzhin du 'di ni shin tu rgyas la ma bsrabs par rig par bya'o/_/bsrabs pa gang /_de nyid thar pa'i cha dang mthun pa skyes pa rnams kyi'o/_/de nyid thar pa'i cha dang mthun pa skyes pa ste/_gdon mi za bar yongs su mya ngan las 'das par nges par byas pa'i phyir ro/_/
[\[185b.4\]]bsrabs pa'ang yin la/_ma bsrabs pa'ang yin pa/_de nyid 'jig rten pas 'dod chags dang bral ba nyid du byas pa'i phyir/_dge ba'i rtsa ba bsags pa rnams kyi'o/_/'dod pa na spyod pa'i sdug bsngal de nyid 'jig rten pa'i 'dod chags dang bral ba'i phyir dge ba'i rtsa ba skyed pa rnams kyi
[\[185b.5\]]ste/_sdug bsngal gyi sdug bsngal nyid la sogs pa las yang dag par 'da' bar shin tu nges par byas pa dang /_gtan du ma yin pa'i phyir te/_go rims bzhin no/_/bar ma bsrabs pa la sogs pa yang de bzhin du ji ltar mthun mthun du sbyar bar bya'o/_/bar ma ma bsrabs pa gang /_gzugs
[\[185b.6\]]kyi khams su skyes pa thar pa'i cha dang mthun pa rnam par spangs pa rnams kyi'o/_/bsrabs la ma bsrabs pa gang /_gzugs med par skyes pa thar pa'i cha dang mthun pa rnam par spangs pa rnams kyi'o/_/ches bsrabs pa la bsrabs pa gang /_gang slob pa rnams kyi'o/_/shin tu ches bsrabs pa
[\[185b.7\]]la bsrabs pa gang /_gang mi slob pa rnams kyi srog gi dbang po'i rkyen gyi ming dang gzugs so/_/sdug bsngal ma yin la/_sdug bsngal du snang zhing bsrabs pa chen po nye bar gnas pa gang /_gang byang chub sems dpa' pha rol tu phyin pa thob pa rnams kyi ste/_bsams bzhin du srid par
[\[186a\]]
[\[186a.1\]]skye ba'i phyir ro/_/sems can du ma'i rgyud la yod pa'i sdug bsngal gsal bar nye bar gnas pa'i phyir ro/_/'chi ba sdug bsngal lo zhes gsungs pa de la/_'chi ba rnam pa gsum ste/_dge ba'i sems yod pa dang /_mi dge ba'i sems yod pa dang /_lung du ma bstan pa'i
[\[186a.2\]]sems yod pa ste/_rang gi dge ba'i rtsa ba'i stobs bskyed pas sam/_gzhan gyis bsgrubs pas kyang rung ste/_sems gsal ba ni dge ba'i sems yod pa'i 'chi bar blta bar bya'o/_/rang gi mi dge ba'i sems bskyed pas sam/_gzhan gyis bsgrubs pas kyang rung ste/_sems kyi rgyu ba gsal ba ni mi
[\[186a.3\]]dge ba'i sems yod pa'i 'chi bar blta bar bya'o/_/sems kyi rgyu ba gsal yang rung /_mi gsal yang rung /_rkyen de gnyis ka ma tshang ba'i phyir/_mngon par 'du byed mi nus pa'ang rung ste/_lung du ma bstan pa'i sems yod pa'i 'chi bar blta bar bya'o/_/dge ba la sogs pa'i sems yod pa'i 'chi
[\[186a.4\]]ba zhes bya ba ni/_bdag la chags pa dang mtshungs par ldan pa'i 'chi 'pho ba'i sems kyi snga rol gyi gnas skabs kyi dbang du byas par rig par bya'o/_/dge ba byed pa'i lus ni thog ma nyid du smad grang bar 'gyur ro/_/mi dge ba byed pa'i lus ni stod grang bar 'gyur ro/_/de la mi dge ba byed pa'i bar
[\[186a.5\]]ma do'i srid par mngon par 'jug pa ni/_dper na gos nag po'am/_mtshan mo mun nag na snang ba lta bu'o/_/dge ba byed pa ni dper na gos dkar po'am/_zla ba'i 'od dang bcas pa'i mtshan mor snang ba lta bu'o/_/bar ma do'i srid pa ni 'dod pa'i khams dang /_gzugs kyi khams su skye ba na'o/_/
[\[186a.6\]]gzugs med pa nas ni 'chi 'pho ba na'o/_/de ni yid las byung ba dang /_dri za zhes kyang ngo /_rdzus te skye ba nyid de/_sems tsam gyi rgyu las byung ba'i phyir ro/_/dri za ni dris 'gro ba'i phyir te/_dri dang mthun par skye ba'i yul du 'gro ba'i phyir zhes pa'i don to/_/mchog tu thogs na zhag bdun du gnas te/_de
[\[186a.7\]]tshun chad kyis 'chi 'pho'o/_/skye ba'i rkyen rnyed na'o/_/ci ste/_ma rnyed na zhag bdun pa'i 'og tu shi 'phos nas/_yang bar do'i srid pa nyid du grub pa'o/_/de ltar lan bdun gyi bar du byas nas so/_/ji sten ldog go/_/gal te gnas skabs de na gzhan du skye ba'i rkyen stobs dang ldan zhing mngon du gyur nas
[\[186b\]]
[\[186b.1\]]te/_bsam gtan bzhi pa thob pa'i dge slong dgra bcom pa'o/_/mnyam pa'i mngon pa'i nga rgyal can/_sa de pa'i bar ma do'i srid pa mngon par grub pa na/_thar pa la skur pa 'debs pa'i log par lta ba rnyed nas/_sems can dmyal ba'i bar ma do'i srid pa mngon par grub pa bzhin no/_/de na
[\[186b.2\]]gnas pa yang la sogs so/_/sngon gyi 'phen pa'i dbang gis dge ba'i las la sogs pa'i sems pa kun du 'byung ba'i phyir ro/_/skal ba mnyam pa'i sems can rnams kyang mthong ngo /_/gang dag dang lhan cig sngon dge ba'am/_mi dge ba kun du spyod par gyur pa de dag dang bdag nyid lhan cig tu
[\[186b.3\]]'dug par rmi lam tsam gyi tshod du shes so/_/gang du skye bar 'gyur ba de'i byad gzugs so/_/de la sngon logs kyi srid pa'i byad gzugs 'grub bo/_/de'i 'og tu dbang po rnams mngon par 'grub ste/_'gro ba la thags thogs med do/_/rdzu 'phrul dang ldan bzhin du myur du 'gro zhing skye
[\[186b.4\]]ba'i gnas su thogs so/_/srang mda'i mthon dman gyi tshul du 'chi 'pho zhing nying mtshams sbyor ro/_/bar do'i srid pa na gnas pa ni skye ba'i gnas la 'dod chags bskyed de/_de las gzhan pa'i nyon mongs pa de rkyen du 'gyur ro/_/'dod chags dang bcas pa'i bar do'i srid pa 'gag cing nur nur
[\[186b.5\]]por rnam par shes pa dang bcas pa byung ste/_de ni rnam par smin pa'o/_/de'i 'og tu rten cing 'brel par 'byung ba las ji ltar 'byung ba bzhin du skye gnas bzhi po sgo nga las skye ba dang mngal nas skye ba dang /_drod gsher las skye ba dang /_rdzus te skye ba'i dbang po mngon par 'grub po/_/rten cing
[\[186b.6\]]'brel bar 'byung ba las ji skad 'byung ba bzhin zhes bya ba ni/_ming dang gzugs la sogs par rim gyis so/_/ji skad du/_thog ma nyid du nur nur 'gyur/_/nur nur po las mer mer 'gyur/_/mer mer po las nar nar 'gyur/_/nar nar po las gor gor 'gyur/_/gor gor po las rkang
[\[186b.7\]]lag 'gyus/_/skra spu sen mo la sogs 'byung /_/dbang po gzugs can rnams dang ni/_mtshan rnams mthar gyis 'byung bar 'gyur/_/zhes bya ba gsungs pa lta bu'o/_/sdug bsngal gyi bden pa rnam par nges pa zhes bya ba rdzogs so//_//kun 'byung gi bden pa gang /_nyon mongs
[\[187a\]]
[\[187a.1\]]pa dang /_nyon mongs pa'i dbang gis byung ba'i las so/_/kun 'byung ba'i bden pa ni/_gang las sdug bsngal kun 'byung ba ste/_de yang gang zhe na/_nyon mongs pa dang nyon mongs pa'i dbang gis byung ba'i las te/_zag pa dang bcas pa zhes bya ba'i don to/_/gal te de
[\[187a.2\]]ltar yin na kun 'byung ba bsten pa la ci'i phyir bcom ldan 'das kyis srid pa nyid bstan zhe na/_thams cad du 'gro ba'i gtso bor gyur pa'i phyir te/_gtso bor bstan pa ni bcom ldan 'das kyis sred pa yang 'byung ba can/_dga' ba'i 'dod chags dang ldan pa de dang der mngon par dga' ba la/_
[\[187a.3\]]kun 'byung ba'i bden par bstan pas bstan to/_/gtso bo'i don gang /_gang thams cad du 'gro ba'i don to/_/thams cad du 'gro ba'i don gang 'di ltar srid pa dngos po thams cad du 'gro ba gang /_'di ltar sred pa dngos po thams cad du 'gro ba ni/_thob pa dang ma thob pa'i lus dang yul
[\[187a.4\]]gyi dngos po thams cad la khyab pa'i phyir ro/_/de lus thob pa la ni sred pa'o/_/ma thob pa la ni yang 'byung ba'o/_/thob pa'i yul rnams ni dga' ba'i 'dod chags dang ldan pa'o/_/ma thob pa'i yul rnams la ni de dang de dag la mngon par dga' bar rig par bya'o/_/gnas skabs
[\[187a.5\]]thams cad du 'gro ba dang /_gnas skabs thams cad du 'gro ba ni 'du byed rnams kyi sdug bsngal gyi sdug bsngal la sogs pa gnas skabs gsum po dag dang ldan pa'i phyir ro/_/de la sdug bsngal gyi sdug bsngal nyid kyi gnas skabs thob pa la ni 'bral bar sred do/_/ma thob pa la ni ma
[\[187a.6\]]phrad pas sred do/_/'gyur ba'i sdug bsngal nyid kyi gnas skabs la ni/_thob pa dang ma thob pa'i bye brag gis ni 'brel ba'i sred pa dang /_phrad pa'i sred pa'o/_/'du byed kyi sdug bsngal nyid kyi gnas skabs la ni gti mug gi sred pa ste/_nyon mongs pa dang /_gnas ngan len gyis rab tu phye ba dang /_sdug
[\[187a.7\]]bsngal yang ma yin bde ba yang ma yin pa'i tshor bas rab tu phye ba'i phyir ro/_/bye brag tu na kun du len pa'i rnam par shes pa ni 'du byed sdug bsngal nyid kyi gnas skabs te/_de la bdag tu rmongs pa'i sgo nas sred pa 'byung bar rig par bya'o/_/dus thams cad du 'gro ba dang /_dus thams cad du
[\[187b\]]
[\[187b.1\]]'gro ba ni/_dus gsum po dag gi rjes su 'gro ba'i phyir ro/_/'das pa'i dus la ni bltas pa'i rnam pas rjes su 'gro'o/_/ma 'ongs pa la ni mngon par dga' ba'i rnam pas rjes su 'gro'o/_/da ltar byung ba la ni lhag par chags pas rjes su 'gro'o/_/khams thams cad du 'gro ba dang /_
[\[187b.2\]]khams thams cad du 'gro ba ni/_'dod pa dang gzugs dang /_gzugs med pa dag gi sred pa dag gis khams gsum pa khyab pa'i phyir ro/_/tshol ba thams cad du 'gro ba dang /_tshol ba thams cad du 'gro ba ni/_des 'dod pa dang /_srid pa dang /_log pas tshangs par spyod pa tshol ba'i
[\[187b.3\]]phyir ro/_/'dod pa tshol ba ni 'dod pa'i khams las yongs su ma grol ba de nyid sdug bsngal 'grub par byed do/_/de bzhin du srid pa tshol ba ni gzugs dang /_gzugs med pa'i khams su sdug bsngal bar byed do/_/log pas tshangs par spyod pa tshol bas ni 'khor ba las yongs su
[\[187b.4\]]ma grol ba der 'khor ro/_/rnam pa thams cad du 'gro ba'o/_/rnam pa thams cad du 'gro ba ni byung ba dang /_'jig pa'i srid pa rtag pa dang chad pa'i rnam pa dang /_ldan pa'i phyir ro/_/nyon mongs pa dang /_grangs dang mtshan nyid dang /_'byung ba dang /_dmigs pa dang mtshungs par ldan pa dang /_rnam grangs
[\[187b.5\]]dang log par zhugs pa dang /_khams dang /_ris dang /_spong bar kyang nyon mongs par blta bar bya'o/_/grangs gang /_nyon mongs pa drug gam bcu'o/_/nyon mongs pa drug gang /_'dod chags dang /_khong khro dang /_nga rgyal dang /_ma rig pa dang /_the tshom dang /_lta ba'o/_/de dag nyid lta ba
[\[187b.6\]]rnam pa lnga'i bye brag gis bcur 'gyur ro/_/lta ba rnam pa lnga'i bye brag ni/_'jig tshogs la lta ba dang /_mthar 'dzin pa'i lta ba dang /_log par lta ba dang /_lta ba mchog tu 'dzin pa dang /_tshul khrims dang brtul zhugs mchog tu 'dzin pa'o/_/mtshan nyid gang /_chos gang 'byung ba na/_rab
[\[187b.7\]]tu ma zhi ba'i mtshan nyid du 'byung ste/_de byung bas sems kyi rgyud rab tu ma zhi bas 'byung ba de nyon mongs pa'i mtshan nyid do/_/rab tu ma zhi ba'i mtshan nyid ni/_nyon mongs pa rnams kyi spyi'i mtshan nyid du rig par bya'o/_/de yang rnam pa drug ste/_'di ltar rnam par g.yeng bas rab tu ma zhi ba
[\[188a\]]
[\[188a.1\]]dang /_phyin ci log gis rab tu ma zhi ba dang /_rgod pas rab tu ma zhi ba dang /_rmugs pas rab tu ma zhi ba dang /_bag med pas rab tu ma zhi ba dang /_'dzem pa med pas rab tu ma zhi ba'o/_/'byung ba gang nyon mongs pa'i bag la nyal ma spangs par gyur ba dang /_nyon mongs
[\[188a.2\]]pa'i gnas kyi chos kyang snang bar 'gyur ba dang /_de la yang tshul bzhin ma yin pa'i yid la byed pa nye bar gnas pa yin te/_de lta bu las nyon mongs pas 'byung bar 'gyur ro/_de la nyon mongs pa'i bag la nyal ba spangs par gyur pa zhes bya ba ni/_de'i phyogs dang mthun pa'i gnas ngan
[\[188a.3\]]len legs par ma bcom pa'i phyir ro/_/nyon mongs pa'i gnas kyi chos rnams kyang snang bar 'gyur ba zhes bya ba ni/_chags par 'gyur ba la sogs pa'o/_/de la yang tshul bzhin ma yin pa yid la byed pa nye bar gnas pa yin zhes bya ba ni/_yul de la sdug pa'i mtshan ma la sogs par
[\[188a.4\]]'dzin pa ste/_'dod chags la sogs pa 'byung ba dang mthun pa'o/_/dmigs pa gang /_nyon mongs pa thams cad ni/_nyon mongs pa thams cad kyi dmigs par blta bar bya'o/_/nyon mongs pa'i gzhi yang dmigs pa'o/_/ma rig pa gang /_lta ba dang /_the tshom ma gtogs par 'dod pa
[\[188a.5\]]na spyod pa'i nyon mongs pa ni sa gong ma la dmigs pa'o/_/ma rig pa dang /_lta ba dang /_the tshom ma gtogs pas kyang gong ma la dmigs pa yang yod mod kyi de dag ni ji ltar rang gi sa pa la dmigs pa bzhin du sa de la mngon sum du dmigs pa ni ma yin par rig par bya ste/_de la kun du brtags
[\[188a.6\]]pa'i sgo nas 'jug pa'i phyir de la dmigs par rnam par gzhag par rig par bya'o/_/de la ma rig pa sa gong ma la dmigs pa ni gang lta ba dang mtshungs par ldan ba'o/_/lta ba ni 'jig tshogs la lta ba ma gtogs pa ste/_gzhan gyi sa pa'i 'du byed la nga'o snyam du mngon par zhen pa ni ma mthong
[\[188a.7\]]ngo /_/sa gong ma'i nyon mongs pa ni sa 'og ma pa la dmigs pa ma yin no/_/sa gong ma'i nyon mongs pa ni sa 'og ma la dmigs pa ma yin zhes bya ba ni de las 'dod chags dang bral ba'i phyir ro/_/'gog pa dang lam la dmigs pa'i nyon mongs pa gang yin pa de ni de dag la dmigs pa ma
[\[188b\]]
[\[188b.1\]]yin par blta bar bya ste/_'gog pa dang lam la dmigs pa na/_de gnyi ga la dngos su dmigs pa ma yin te/_'jig rten las 'das pa'i ye shes dang de'i rjes la thob pas so so rang gis rig par bya ba yin no/_/de'i dmigs pa ni des yongs su rtog pa'o zhes bya ba ni/_de'i dmigs pa
[\[188b.2\]]ni des yongs su rtog pa'o zhes brjod par bya ste/_de'i dmigs pa ni des yongs su rtog pa zhes bya ba'i tshig de las yongs su brtags pa gud na med pa'i phyir ro/_/gzhi med pa la dmigs pa'i nyon mongs pa ni/_lta ba dang mtshungs par ldan pa'o/_/de las gzhan pa ni gzhi dang bcas pa la
[\[188b.3\]]dmigs pa'o/_/mtshungs par ldan pa gang 'dod chags ni khong khro dang mtshungs par ldan pa ma yin no/_/khong khro dang ji lta bar the tshom dang yang de bzhin no/_/lhag ma ni de dang mtshungs par ldan no/_/ci'i phyir 'dod chags ni khong khro dang mtshungs par ldan pa ma yin zhe na/_shin tu mi mthun pa gnyis
[\[188b.4\]]gcig tu 'byung ba mi rigs pa'i phyir ro/_/the tshom dang yang mtshungs par ldan pa ma yin pa ni/_the tshom du gyur na blo gnas pa med pas chags par 'gyur ba med pa'i phyir ro/_/lhag ma ni de dang zhes bya ba ni/_nga rgyal la sogs pa dang mi mthun pa med pa'i phyir ro/_/mtshungs par ldan par rig par
[\[188b.5\]]bya'o/_/'dod chags dang khong khro dang ji lta ba bzhin du/_khong khro yang 'dod chags dang /_nga rgyal dang /_lta ba dang /_mtshungs par ldan pa ma yin no/_/khong khro ba yang 'dod chags dang /_nga rgyal dang /_lta ba dang /_mtshungs par ldan pa ma yin zhes bya ba ni su zhig dngos po gang la zhe 'gras
[\[188b.6\]]par 'gyur ba des de las khengs par mi 'gyur ro/_/de rtog par yang mi nus pa'i phyir ro/_/de bzhin du gzhan la yang sbyar bar bya'o/_/nga rgyal ni khong khro dang /_the tshom dang /_mtshungs par ldan pa ma yin no/_/ma rig pa ni nyon mongs pa thams cad dang mtshungs par ldan pa dang ma 'dres yang yin no/_/ma 'dres pa ni bden
[\[188b.7\]]pa rnams mi shes so/_/lta ba ni khong khro dang the tshom dang mtshungs par ldan pa ma yin no/_/the tshom ni 'dod chags dang /_nga rgyal dang lta ba dang mtshungs par ldan pa ma yin no/_/khro ba la sogs pa nye ba'i nyon mongs pa rnams ni phan tshun mtshungs par ldan pa ma yin no/_/mi mthun pa dag mi mthun pa
[\[189a\]]
[\[189a.1\]]dang mtshungs par ldan pa ma yin te/_dper na 'dod chags kyi char gtogs pa rnams zhe sdang gi char gtogs pa dag dang mtshungs par ldan pa ma yin pa bzhin no/_/mi mthun pa med pa dag ni nyon mongs pa bzhin du mtshungs par rig par bya'o/_/ngo tsha med pa dang khrel med pa ni mi dge ba thams cad
[\[189a.2\]]dang mtshungs par ldan no/_/bdag dang gzhan la mi lta ba med na kun du 'byung ba med pa'i phyir ro/_/rmugs pa dang /_rgod pa dang /_ma dad pa dang /_le lo dang /_bag med pa ni nyon mongs pa thams cad dang mtshungs par ldan no/_/rmugs pa la sogs pa yang nyon mongs pa can thams cad dang sbyar bar
[\[189a.3\]]bya ste/_las su mi rung ba nyid la sogs pa med par nyon mongs pa can mi srid pa'i phyir ro/_/rnam grangs gang kun du sbyor ba dang /_'ching ba dang /_bag la nyal dang /_nye ba'i nyon mongs pa dang /_kun nas dkris pa dang /_chu bo dang /_sbyor ba dang /_nye bar len pa dang /_mdud pa dang /_sgrib pa dang /_tha ba
[\[189a.4\]]dang /_dri ma dang /_sdig pa dang /_zug rngu dang /_ci yang dang /_nyes par spyod pa dang /_zag pa dang /_phongs pa dang /_yongs su gdung ba dang /_'khrug pa dang /_'thab pa dang /_rims nad dang /_nags sbyor dang /_gags zhes bya ba dag go/_/kun du sbyor ba rnams ni du/_ji ltar gang du sbyor kun du sbyor
[\[189a.5\]]ba dgu ste/_rjes su chags pa'i kun du sbyor ba dang /_khong khro'i kun du sbyor ba dang /_nga rgyal gyi kun du sbyor ba dang /_ma rig pa'i kun du sbyor ba dang /_lta ba'i kun du sbyor ba dang /_mchog tu 'dzin pa'i kun du sbyor ba dang /_the tshom gyi kun du sbyor ba dang /_phrag dog gi kun du sbyor ba dang /_ser sna'i
[\[189a.6\]]kun du sbyor ba'o/_/rjes su chags pa'i kun du sbyor ba ni/_khams gsum pa'i 'dod chags so/_/rjes su chags pa'i kun du sbyor ba dang ldan pa ni khams gsum pa la yid mi 'byung bar 'gyur ro/_/yid mi 'byung bas mi dge ba la spyod cing dge ba la mi spyod de/_gang gis phyi ma la sdug bsngal mngon par grub
[\[189a.7\]]par byed pas sdug bsngal dang kun du sbyor ro/_/gang zhig rnam pa gang gis dngos po gang la kun du sbyor ba de ni bstan par rig par bya'o/_/kun du sbyor ba gang zhe na/_rjes su chags pa'i kun du sbyor ba ni/_khams gsum pa'i 'dod chags kyi ngo bo nyid de/_kun du sbyor bar byed do/_/rnam pa gang
[\[189b\]]
[\[189b.1\]]gis kun du sbyor zhe na/_de dang ldan pa khams gsum pa la yid mi 'byung ba ni mi dge ba kun du spyod cing dge ba mi spyod pas so/_/gang kun du sbyor zhe na/_phyi ma la sdug bsngal kun du mngon par grub par 'gyur ro/_/de bzhin du khong khro ba'i kun du sbyor ba la sogs pa la yang sbyar bar bya'o/_/khong
[\[189b.2\]]khro'i kun du sbyor ba gang /_sems can dang /_sdug bsngal dang /_sdug bsngal gyi gnas kyi chos rnams la sems kyi kun nas mnar sems pa'o/_/khong khro'i kun du sbyor ba dang ldan pa ni/_khong khro'i rgyu las sems yal bar mi 'dor te/_gang gis mi dge ba spyod dge ba mi spyod do/_/gang gis
[\[189b.3\]]phyi ma la sdug bsngal mngon par 'grub par byed pas sdug bsngal dang sbyar ro/_/nga rgyal gyi kun du sbyor ba gang /_nga rgyal bdun te/_nga rgyal dang /_che ba'i nga rgyal dang /_nga rgyal las nga rgyal dang /_nga'o snyam pa'i nga rgyal dang /_mngon pa'i nga rgyal dang /_cung zad snyam pa'i nga rgyal dang /_log pa'i
[\[189b.4\]]nga rgyal lo/_/nga rgyal gang /_chung ngu bas bdag che ba'am/_mtshungs pa dang mtshungs so snyam du sems khengs pa gang yin pa'o/_/che ba'i nga rgyal gang /_mtshungs pa bas bdag che ba'am/_che ba dang mtshungs so snyam du sems khengs pa gang yin pa'o/_/nga rgyal las nga rgyal gang /_che ba
[\[189b.5\]]bas kyang bdag che'o snyam du sems khengs pa gang yin pa'o/_nga'o snyam pa'i nga rgyal gang /_nye bar len pa'i phung po lnga po rnams la bdag gam/_bdag gir yang dag par rjes su lta ba'i sems khengs pa gang yin pa'o/_/mngon pa'i nga rgyal gang gong ma'i khyad par thob par bya ba ma thob par bdag gis thob bo snyam du
[\[189b.6\]]sems khengs pa gang yin pa'o/_/cung zad snyam pa'i nga rgyal gang /_khyad ches 'phags pa bas bdag cung zad cig gis chung ngo snyam du sems khengs pa gang yin pa'o/_/log pa'i nga rgyal gang /_yon tan ma yin pa dang ldan pa la/_bdag yon tan dang ldan no snyam du sems khengs pa gang yin pa'o/_/nga rgyal gyi kun
[\[189b.7\]]du sbyor ba dang ldan pa ni ngar 'dzin pa dang /_ngar yir 'dzin pa yongs su mi shes so/_/yongs su ma shes na ngar 'dzin pa dang /_nga yir 'dzin pa la mngon par zhen nas/_mi dge ba spyod cing dge ba mi spyod de/_gang gis phyi ma la sdug bsngal mngon par 'grub par byed pas sdug bsngal dang sbyor ro/_/ma rig pa'i kun
[\[190a\]]
[\[190a.1\]]du sbyor ba gang /_khams gsum pa'i mi shes pa'o/_/ma rig pa'i kun du sbyor ba dang ldan pa ni sdug bsngal gyi chos rnams dang /_kun 'byung ba'i chos rnams la lhag par chags so/_/'bras bu dang /_rgyur gyur pa'i zag pa dang bcas pa'i 'du byed rnams dang /_de'i nyes dmigs
[\[190a.2\]]yongs su mi shes pa'i phyir ro/_/de dag la lhag par chags pas mi dge ba spyod cing dge ba mi spyod de/_gang gis phyi ma'i sdug bsngal mngon par 'grub par byed pa'i sdug bsngal dang sbyar ro/_/lta ba'i kun du sbyor ba gang /_lta ba gsum ste/_'jig tshogs la lta ba dang /_mthar 'dzin par lta ba dang /_log
[\[190a.3\]]par lta ba'o/_lta ba'i kun du sbyor ba dang ldan pa ni log par nges par 'byung ba yongs su tshol lo/_/mngon par zhen to/_/lta ba'i kun du sbyor ba dang ldan pa ni log par nges par 'byung ba yongs su tshol zhes pa ni bdag grol bar 'gyur ro/_/bdag grol lo/_/bdag grol nas kyang rtag par 'gyur ro snyam
[\[190a.4\]]pa'am/_chad par 'gyur te/_sangs rgyas pa la thar pa med do snyam du rtag tu sbyor bar 'gyur zhes pa'o/_/log par nges par 'byung ba la mngon par zhen pas mi dge ba spyod cing dge ba mi spyod de/_gang gis phyi ma la sdug bsngal mngon par 'grub par byed pas sdug bsngal dang sbyar ro/_/mchog tu 'dzin
[\[190a.5\]]pa'i kun du sbyor ba gang /_lta ba mchog tu 'dzin pa dang /_tshul khrims dang brtul zhugs mchog tu 'dzin pa'o/_/mchog tu 'dzin pa'i kun du sbyor ba ba dang ldan pa ni log par nges par 'byung ba'i thabs la rtog cing /_'phags pa'i lam brgyad po bor nas 'jig tshogs la lta ba la sogs pa dang /_de sngon
[\[190a.6\]]du 'gro ba'i tshul khrims dang /_brtul zhugs kyis dag par yid ches pa'i phyir ro/_/mngon par zhen pas mi dge ba spyod cing dge ba mi spyod de/_gang gis phyi ma la sdug bsngal mngon par 'grub par byed pas sdug bsngal dang sbyor ro/_/the tshom gyi kun du sbyor ba gang /_gang bden pa rnams la yid gnyis za
[\[190a.7\]]ba'o/_/the tshom gyi kun du sbyor ba dang ldan pa ni/_sangs rgyas dkon mchog la som nyi za zhing /_chos dkon mchog dang /_dge 'dun dkon mchog la som nyi za'o/_/dkon mchog rnams la som nyi za bas legs par sgrub par mi 'gyur ro/_/dkon mchog rnams legs par mi sgrub pas mi dge ba
[\[190b\]]
[\[190b.1\]]spyod cing dge ba mi spyod do/_/gang gis phyi ma la sdug bsngal mngon par 'grub par byed pas sdug bsngal dang sbyar ro/_/phrag dog gi kun du sbyor ba gang /_rnyed pa dang bkur sti la lhag par chags pas pha rol gyi phun sum tshogs pa la mi bzod par byas pa'i sems khong nas 'khrug pa'o/_/phrag dog gi
[\[190b.2\]]kun du sbyor ba dang ldan pa ni rnyed pa dang bkur sti la gces su 'dzin pa yin gyi chos gces su 'dzin pa ma yin no/_/rnyed pa dang bkur sti gces su 'dzin pas mi dge ba spyod cing dge ba mi spyod de/_gang gis phyi ma la sdug bsngal mngon par 'grub par byed pas sdug bsngal dang sbyar ro/_/ser sna'i kun du sbyor
[\[190b.3\]]ba gang rnyed pa dang bkur sti la lhag par chags pas yo byad rnams la sems kyis kun du 'dzin pa'o/_/ser sna'i kun du sbyor ba dang ldan pa ni/_sog pa gces su 'dzin pa yin gyi/_yo byad bsnyungs pa gces su 'dzin pa ma yin te/_sog pa gces su 'dzin pas mi dge ba spyod cing dge ba mi
[\[190b.4\]]spyod do/_/gang gis phyi ma la sdug bsngal mngon par 'grub par byed pas sdug bsngal dang sbyor ro/_/'ching ba ni gsum ste/_'dod chags kyi 'ching ba dang /_zhe sdang gi 'ching ba dang /_gti mug gi 'ching ba'o/_/'dod chags kyi 'ching bas ni 'gyur ba'i sdug bsngal nyid la 'ching bar 'gyur ro/_/
[\[190b.5\]]zhe sdang gi 'ching bas ni sdug bsngal gyi sdug bsngal nyid la 'ching bar 'gyur ro/_/gti mug gi 'ching bas ni 'du byed kyi sdug bsngal nyid la 'ching bar 'gyur ro/_/'dod chags la sogs pa'i 'ching bas 'gyur ba'i sdug bsngal nyid la sogs pas 'ching bar bstan pa ni 'dod chags la sogs pa ni bde ba
[\[190b.6\]]la sogs pa'i tshor ba la phra rgyas su 'gyur ba'i phyir ro/_/yang 'dod chags dang /_zhe sdang dang /_gti mug la brten nas dge ba la sbyor ba na 'dod pa bzhin du byed pa mi 'thob ste/_de'i phyir yang de dag ni 'ching ba rnams so/_/phyi rol gyi 'ching bas bcings pa ni gnyis mi 'thob ste/_'gro ba mi 'thob pa dang /_
[\[190b.7\]]'dug kyang ji ltar 'dod pa dang /_bsams pa dang spyod pa la 'dod bzhin du byed pa mi 'thob pa'o/_/nang gi 'dod chags la sogs pa'i 'ching ba yang de dang 'dra bar rig par bya'o/_/bag la nyal ni bdun te/_'dod pa la 'dod chags kyi bag la nyal dang /_khong khro'i bag la nyal dang /_srid pa'i
[\[191a\]]
[\[191a.1\]]'dod chags kyi bag la nyal dang /_nga rgyal gyi bag la nyal dang /_ma rig pa'i bag la nyal dang /_lta ba'i bag la nyal dang /_the tshom gyi bag la nyal lo/_/'dod pas 'dod chags kyi bag la nyal ni 'dod pa la 'dod chags kyi phyogs dang mthun pa'i gnas ngan len no/_/khong khro'i
[\[191a.2\]]ngag la nyal ni khong khro'i phyogs dang mthun pa'i gnas ngan len no/_/srid pa'i 'dod chags kyi bag la nyal ni gzugs dang gzugs med pa'i 'dod chags kyi phyogs dang mthun pa'i gnas ngan len no/_/nga rgyal gyi bag la nyal ni/_nga rgyal gyi phyogs dang mthun pa'i gnas ngan len no/_/ma rig pa'i
[\[191a.3\]]bag la nyal ni ma rig pa'i phyogs dang mthun pa'i gnas ngan len no/_/lta ba'i bag la nyal ni lta ba'i phyogs dang mthun pa'i gnas ngan len no/_/the tshom gyi bag la nyal ni the tshom gyi phyogs dang mthun pa'i gnas ngan len no/_/'dod pa tshol ba ma spangs pas 'dod pa la 'dod chags kyi bag la nyal dang /_/khong
[\[191a.4\]]khro'i bag la nyal rgyas par 'gyur ro/_/'dod pa 'tshol ba ma spangs pa'i 'dod pa las 'dod chags dang /_khong khro'i bag la nyal phra rgyas su 'gyur te/_de'i sgo nas de gnyis rgyas par 'gyur ba'i phyir ro/_/srid pa tshol ba ma spangs pas srid pa'i 'dod chags kyi bag la nyal rgyas par 'gyur ro/_/log par
[\[191a.5\]]tshangs par spyod pa tshol ba ma spangs pas nga rgyal gyi bag la nyal dang /_ma rig pa'i bag la nyal dang /_lta ba'i bag la nyal dang /_the tshom gyi bag la nyal rgyas par 'gyur te/_'di ltar de dag ni 'jig rten pa'i gnyen po chung ngu tsam gyis kyang khengs par 'gyur ro/_/bden pa rnams la'ang rmongs par
[\[191a.6\]]'gyur ro/_/log pa'i thar pa dang /_thar pa'i thabs la'ang rtog par byed do/_/sangs rgyas rnams kyi bstan pa dam pa'i chos 'dul ba la som nyi za'o/_/the tshom za'o/_/log pa'i thar pa dang thar pa'i thabs la rtog par byed do zhes bya ba ni/_kun du sbyor ba'i nang du lta ba gsum dang /_mchog tu 'dzin pa
[\[191a.7\]]gnyis ji skad bshad pa dang go rims bzhin no/_/nye ba'i nyon mongs pa gang /_nyon mongs pa gang dag yin pa de dag nye ba'i nyon mongs pa rnams kyang yin no/_/nye ba'i nyon mongs pa yin la/_nyon mongs pa ma yin pa yang yod do/_/nyon mongs pa rnams ma gtogs par de las gzhan pa'i sems
[\[191b\]]
[\[191b.1\]]las byung ba'i 'du byed kyi phung po nyon mongs pa can no/_/khro ba la sogs par rig par bya'o/_/yang 'dod chags ni sems las byung ba'i nye ba'i nyon mongs pa'o/_/zhe sdang dang gti mug gi sems las byung ba'i nye ba'i nyon mongs pa ste/_nye ba'i nyon mongs pa des sems nyon mongs pa can du gyur na
[\[191b.2\]]chags pa dang bral bar mi 'gyur/_grol bar mi 'gyur te/_sgrib pa de ma spangs pa'i phyir ro/_/bcom ldan 'das kyis ji skad du/_sems de ni yun ring po nas 'dod chags kyis kun nas nyon mongs pa can du gyur pa zhe sdang dang /_gti mug gis kun nas nyon mongs pa can du gyur pa zhes gsungs
[\[191b.3\]]pa lta bu'o/_/kun nas dkris pa ni brgyad de/_rmugs pa dang /_gnyid dang /_rgod pa dang /_'gyod pa dang /_phrag dog dang /_ser sna dang /_ngo tsha med pa dang /_khrel med pa'o/_/zhi gnas kyi dus dang /_rab tu 'dzin pa'i dus dang /_btang snyoms kyi mtshan ma bsgom pa'i dus dang /_
[\[191b.4\]]de dag gi gzhi dang po rnam par dag pa'i dus dang /_yang dang yang shas cher sems la kun nas 'khri bar byed pa kun nas dkris pa dag go/_/rnal 'byor pa rnams kyi dge ba'i phyogs kyi bar chad bya ba'i phyir/_yang dang yang shas cher sems la kun nas 'khri bar byed pas kun du dkris pa dag go/_/
[\[191b.5\]]dge ba'i phyogs ni zhi gnas dang /_rab tu 'dzin pa dang /_btang snyoms kyi rgyu bsgoms pa ste/_dus ji lta ba bzhin no/_/de dag gi gzhi ni tshangs par spyod pa la sogs pa dag las bsdus pa'i tshul khrims so/_/de la zhi gnas kyi dus na ni rmugs pa dang /_gnyid kyis bar chad byed de/_nang du
[\[191b.6\]]zhum par byed pa'i phyir ro/_/rab tu 'dzin pa'i dus na ni rgod pa dang 'gyod pa ste/_phyi rol du rnam par g.yeng bar byed pa'i phyir ro/_/btang snyoms kyi dus na ni phrag dog dang ser sna ste/_de dang ldan na gzhan dag gi phun sum tshogs pa la mi bzod pa yin/_kun du 'dzin pa'i sgo nas yang dang yang
[\[191b.7\]]sems g.yo ba'i phyir ro/_/tshul khrims rnam par dag pa'i dus na ni/_ngo tsha med pa dang khrel med pa ste/_de gnyi ga dang ldan na rnam pa thams cad du ltung ba'i gnas kyis mi 'dzem pa'i phyir ro/_/chu bo ni bzhi ste/_'dod pa'i chu bo dang /_srid pa'i chu bo dang /_lta ba'i chu bo dang /_ma rig pa'i chu
[\[192a\]]
[\[192a.1\]]bo'o/_/rgyun phyogs su khyer bar byed pa'i phyir chu bo dag go/_/kun nas nyon mongs pa dang /_rnam par byang ba'i rjes su mthun pa dang mi mthun pa'i phyir/_chu bo dang sbyor ba go rims bzhin du rnam par gzhag par rig par bya'o/_/'dod pa tshol ba la zhugs pa ni dang po'o/_/
[\[192a.2\]]srid pa tshol ba la zhugs pa ni gnyis pa'o/_/log pa'i tshangs par spyod pa tshol ba la zhugs pa ni tha ma gnyis te/_gnas pa dang /_gnas 'brel ba'i tshul gyis so/_/lta ba'i chu bo ni gnas pa'o/_/ma rig pa'i chu bo ni gnas te/_rmongs par gyur na thar pa dang de'i thabs la log par rtog pa'i phyir ro/_/sbyor
[\[192a.3\]]ba ni bzhi ste/_'dod pa'i sbyor ba dang /_srid pa'i sbyor ba dang /_lta ba'i sbyor ba dang /_ma rig pa'i sbyor ba'o/_/bral ba'i bar du gcod pa'i phyir sbyor ba rnams te/_de dag kyang tshol ba la zhugs pa gsum po rnams kyi yin te/_ji ltar mthun par sbyar ro/_/nye bar len pa ni bzhi ste/_'dod pa'i nye
[\[192a.4\]]bar len pa dang /_lta ba'i nye bar len pa dang /_tshul khrims dang brtul zhugs kyi nye bar len pa dang /_bdag tu smra ba'i nye bar len pa'o/_/rtsod pa'i rtsa ba nye bar len pa'i phyir te/_de'i phyir yang srid pa nye bar len pa'i phyir nye bar len pa rnams so/_/'dod pa la 'dod chags dang lhag par zhen
[\[192a.5\]]pa dang /_rnam par bcings pa dang /_yongs su zhen pa dang /_kun du 'dod chags kyi rgyus khyim pa rnams dang /_khyim pa rnams lhan cig tu rtsod de/_rtsod pa de'i rtsa ba ni dang po yin no/_/lta ba la 'dod chags dang /_lhag par zhen pa dang /_rnam par bcings pa dang /_yongs su zhen pa dang /_kun du 'dod
[\[192a.6\]]chags kyi rgyus rab tu byung ba rnams dang /_rab tu byung ba rnams lhan cig tu rtsod de/_rtsod pa de'i rtsa ba ni nye bar len pa gsum po ste/_lta bar gyur ba drug cu rtsa gnyis ni lta ba'i nye bar len pa'o/_/phal cher brtul zhugs dang dka' thub drag po so sor tha dad pa ni/_tshul khrims dang brtul zhugs kyi nye bar
[\[192a.7\]]len pa'o/_/de dag gi gnas 'jig tshogs la lta ba ni bdag tu smra ba'i nye bar len pa'o/_/lta ba'i nye bar len pa dang /_tshul khrims dang brtul zhugs kyi nye bar len pa ni mu stegs byed phan tshun rtsod de/_de la 'dod pa du mar gyur pa'i phyir ro/_/bdag tu smra ba'i nye bar len pa la ni nang mi rtsod de/_
[\[192b\]]
[\[192b.1\]]thams cad kyang bdag yod pa nyid du blo mthun pa'i phyir ro/_/bdag tu smra ba'i nye bar len pas ni mu stegs can rnams dang /_chos 'di pa rnams lhan cig rtsod de 'di pa bdag med par smra ba'i phyir ro/_/de ltar de dag rtsod pa'i rtsa ba nye bar len pa la mngon par zhen pas phyi ma la yang srid pa nye bar
[\[192b.2\]]len te des na nye bar len pa rnams zhes bya'o/_/mdud pa ni bzhi ste/_brnab sems lus kyi mdud pa dang gnod sems lus kyi mdud pa dang /_tshul khrims dang brtul zhugs mchog tu 'dzin pa lus kyi mdud pa dang /_'di bden no zhes mchog tu 'dzin cing mngon par zhen pa lus kyi mdud pa'o/_/
[\[192b.3\]]mnyam par gzhag pa'i yid kyi rang bzhin gyi lus kyi bar du gcod pa'i phyir mdud pa rnams so/_/de dag gzugs lus kyi mdud pa ma yin par rig par bya ste/_mnyam par gzhag pa'i sems kyi rang bzhin gyi lus kyi bar du gcod pas mdud pa dag go/_/'di ltar g.yeng ba ni bzhi ste/_zang zing
[\[192b.4\]]cung zad tsam gyi rgyus sems g.yeng ba dang /_rtsod pa la legs par mi bsgrub pa'i rgyu dang /_tshul khrims dang brtul zhugs drag pos sdug bsngal bar gnas pa'i rgyu dang tshul bzhin ma yin par shes bya la rtogs pa'i rgyus sems g.yeng bar byed pa'o/_/so so'i lta ba la brten nas 'di nyid bden gyi
[\[192b.5\]]gzhan ni gti mug go zhes mngon par zhen nas shes bya la rtogs pas/_tshul bzhin ma yin par shes bya la rtogs pa'i rgyus sems g.yeng bar byed do/_/gang la rnam par g.yeng bar byed ce na/_mnyam par gzhag pa'i sems yang dag pa ji lta ba bzhin du shes mthong ba las so/_/sgrib pa ni lnga ste/_'dod
[\[192b.6\]]pa la 'dun pa'i sgrib pa dang /_gnod sems dang /_rmugs pa dang /_gnyid dang /_rgod pa dang /_'gyod pa dang /_the tshom gyi sgrib pa ste/_dge ba'i phyogs mi rtogs pa'i rgyu yin pas sgrib pa rnams so/_/dge ba'i phyogs mi rtogs par sems la sgrib par byed pas sgrib pa rnams te/_dge
[\[192b.7\]]ba la 'jug pa'i bar chad byed ces bya ba'i don to/_/rab tu 'byung ba la mngon par dga' ba'i dus dang /_bskul ba na legs par bsgrub pa'i dus dang /_zhi gnas kyi dus dang /_rab tu 'dzin pa'i dus dang /_/btang snyoms kyi dus na'o/_/dge ba'i phyogs mi rtogs pa'i rgyu yin pas sgrib pa rnams
[\[193a\]]
[\[193a.1\]]so/_/de la 'dod pa la 'dun pa ni rab tu 'byung ba la mngon par dga' ba'i bar chad byed do/_/yul la nye bar spyod par 'dod pa'i sgo nas/_de la mngon par mi dga' ba'i phyir ro/_/gnod sems ni legs par bskul ba'i dus na ste/_tshangs pa mtshungs par spyod pa rnams
[\[193a.2\]]kyis yang dag par bsgrub pa'i slob pa'i gnas la bskul na/_gnod sems kyi sems kyis yang dag par mi slob pa'i phyir ro/_/rmugs pa dang /_gnyid dang /_rgod pa dang /_'gyod pa ni zhi gnas dang /_rab tu 'dzin pa gnyis snga ma bzhin du zhum pa dang /_rnam par g.yeng bar byed pa'i phyir ro/_the tshom
[\[193a.3\]]ni btang snyoms te/_gtan la phab pa med par btang snyoms su byed mi nus pa'i phyir ro/_/tha ba ni gsum ste/_'dod chags kyi tha ba dang /_zhe sdang gi tha ba dang /_gti mug gi tha ba'o/_/'dod chags dang zhe sdang dang gti mug de rnams la brten nas/_sngon goms pa'i tshul gyis 'dod chags la
[\[193a.4\]]sogs pa spyod par 'gyur te/_/spyod pa de ma spangs pas sems las su mi rung ba dang /_'bral dka' bar gyur pa de dag ni tha ba rnams zhes bya'o/_/gnyen po'i thong gshol gyis rlog par dka' ba'i phyir/_tha bar rnam par gzhag par rig par bya'o/_/tshe rabs gzhan du goms par byas pas spyod pa tha
[\[193a.5\]]bar 'gyur ba'i phyir ro/_/dri ma ni gsum ste/_'dod chags kyi dri ma dang /_zhe sdang gi dri ma dang /_gti mug gi dri ma'o/_/'dod chags dang zhe sdang dang gti mug de rnams la brten nas de'i ngo bo 'chal ba'i tshul khrims lhag par spyod de/_grong na 'dug kyang rung /_/dgon pa na 'dug kyang rung /_/tshangs pa
[\[193a.6\]]mtshungs par spyod pa mkhas pa rnams kyis mthong na gang gi phyir 'di skad du/_tshe dang ldan pa 'di ni 'di lta bu byed pa/_'di lta bu spyod pa ste/_mi gtsang ba grong gi tsher ma zhes brjod par 'gyur ba de dag ni dri ma rnams zhes bya'o/_/'chal ba'i tshul khrims mi gtsang bar 'byung ba'i rgyu yin pa'i phyir dri ma rnams so/_/
[\[193a.7\]]sdig pa ni gsum ste/_'dod chags kyi sdig pa dang /_zhe sdang gi sdig pa dang /_gti mug gi sdig pa'o/_/'dod chags dang zhe sdang dang gti mug ste de rnams la brten nas dus ring por skye ba dang /_rga ba dang /_'chi ba myong bar 'gyur ba de dag ni sdig pa rnams zhes bya'o/_/yang dang yang 'khor bar skye ba dang /_rga
[\[193b\]]
[\[193b.1\]]ba dang /_/'chi ba'i tshul gyis gnod par byed pas sdig pa rnams so/_/zug rngu ni gsum ste 'dod chags kyi zug rngu dang /_zhe sdang gi zug rngu dang /_gti mug gi zug rngu'o/_/'dod chags dang zhe sdang dang gti mug de rnams la brten nas srid pa dang /_srid pa'i yo byad rnams la shin tu 'dod pa skye zhing gnas te/_sangs
[\[193b.2\]]rgyas dang chos dang dge 'dun rnams dang /_sdug bsngal dang /_kun 'byung ba dang /_'gog pa dang /_lam rnams la the tshom za ba de dag ni zug rngu rnams zhes bya'o/_/srid pa dang srid pa'i yo byad rnams dang /_dkon mchog rnams la sred pa dang /_the tshom gyi sgo nas zhugs nas gnod pa'i phyir zug rngu rnams so/_/
[\[193b.3\]]ci yang ni gsum ste/_'dod chags kyi ci yang dang /_zhe sdang gi ci yang dang /_gti mug gi ci yang ngo /_'dod chags dang /_zhe sdang dang gti mug de rnams la brten nas 'jigs pa dang bcas/_'khon dang bcas shing /_g.yeng ba rnams mang bar gnas pa de dag ni ci yang rnams zhes bya'o/_/yo byad
[\[193b.4\]]mang po yongs su 'dzin pas ci yang dang bcas pas byas nas 'jig pa la sogs pa la sbyor ba'i phyir ci yang rnams so/_/nyes par spyod pa ni gsum ste/_'dod chags kyi nyes par spyod pa dang /_zhe sdang gi dang /_gti mug gi nyes par spyod pa'o/_/'dod chags dang zhe sdang dang gti mug de rnams
[\[193b.5\]]la brten nas/_lus kyis nyes par spyad pa spyod pa dang /_ngag dang /_yid kyis nyes par spyad pa spyod pa rnams zhes bya'o/_/srog gcod pa la sogs pa'i mi dge ba la 'jug par byed pa'i phyir/_'dod chags dang /_zhe sdang dang /_gti mug rnams ni nyes par spyod pa mi dge bas rnam par bzhag ste de rnams
[\[193b.6\]]kyi sgo nas nyes par spyod pa'i phyir ro/_/yang zang zing cung zad tsam gyi rgyu dang /_longs spyod don du gnyer ba rnams chags pa nyes par spyad pa spyod do/_/gnod par bya ba'i rgyu las yongs su rtog pa'i rgyu dang /_gzhan gyis nyes par mi bzod pa rnams zhe sdang gi nyes par spyad pa spyod do/_/chos la log
[\[193b.7\]]par mngon par zhen pa'i rgyus phyin ci log tu lta ba mchod sbyin la sogs pa dag gti mug gi nyes par spyad pa spyod do/_/sems can rnams nyes par spyad pa spyod do/_/de lta bas na 'dod chags dang /_zhe sdang dang /_gti mug gi nyes par spyod pa'i rtsa ba rnams zhes bya'o/_/zag pa ni gsum ste/_'dod par zag
[\[194a\]]
[\[194a.1\]]pa dang /_srid par zag pa dang /_ma rig par zag pa'o/_/sems rnam par 'phro bar zag par byed pa dang /_phyi rol du bltas te zag pa'i phyir 'dod par zag pa'o/_/nang du bltas te zag pa'i phyir srid par zag pa'o/_/zag pa de gnyi ga'i gnas yin pa'i phyir ma
[\[194a.2\]]rig par zag pa'o/_/sems rnam par 'phro bar byed pa'i phyir zag pa rnams so/_phongs pa ni gsum ste/_'dod chags kyi phongs pa dang /_zhe sdang dang /_gti mug gi phongs pa'o/_/'dod chags dang zhe sdang dang /_gti mug de rnams la brten nas/_srid pa'i yo byad 'dod pa'i
[\[194a.3\]]phongs pas gnod par byed pa de dag phongs pa rnams zhes bya'o/_/lus dang sems la phongs par byed pas phongs pa rnams so/_/yongs su gdung ba ni gsum ste/_'dod chags kyis yongs su gdung ba dang /_zhe sdang dang /_gti mug gis yongs su gdung ba'o/_/'dod chags
[\[194a.4\]]dang zhe sdang dang gti mug de rnams la brten nas/_tshul bzhin ma yin par mtshan mar 'dzin pa dang /_mngon rtags su 'dzin par 'gyur te/_mtshan mar 'dzin pa dang /_mngon rtags su 'dzin pa gang gis lus yongs su gdung bar 'gyur ba dang /_sems yongs su gdung bar 'gyur
[\[194a.5\]]ba de dag gdung ba rnams zhes bya'o/_/tshul bzhin ma yin pa'i mtshan ma dang /_mngon rtags su 'dzin du bcug nas lus dang sems la yongs su gdung bar byed pas gdung ba rnams so/_/'khrug pa ni gsum ste/_'dod chags kyis 'khrug pa dang /_zhe sdang gis 'khrug pa
[\[194a.6\]]dang /_gti mug gis 'khrug pa'o/_/'dod chags dang zhe sdang dang gti mug de rnams la brten nas gang du dga' ba dang /_lhag par chags pa de rnam par gyur cing gzhan du gyur na mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa
[\[194a.7\]]rnams kyis reg par 'gyur ba de dag ni 'khrug pa rnams zhes bya'o/_/gzugs la sogs pa'i dngos po la dga' ba dang /_lhag par chags par byed du bcug nas/_de rnam par gyur na mya ngan la sogs pas sems can rnams 'khrug par byed pa'i phyir 'khrug pa rnams zhes brjod do/_/
[\[194b\]]
[\[194b.1\]]'thab pa ni gsum ste/_'dod chags kyis 'thab pa dang /_zhe sdang dang /_gti mug gis 'thab pa'o/_/'dod chags dang /_zhe sdang dang gti mug de rnams la brten nas/_chad pa gcod pa dang /_mtshon cha len pa dang /_dbyug pa len pa dang /_'thab pa dang /_mtshang 'bru ba
[\[194b.2\]]dang /_rtsod pa dang /_'gyed pa rnams 'byung ba de dag ni 'thab pa rnams zhes bya'o/_/mtshon cha len pa la sogs pa'i 'thab par byed pas 'thab pa rnams so/_/rims nad ni gsum ste/_'dod chags kyi rims nad dang /_zhe sdang dang /_gti mug gi rims nad do/_/'dod
[\[194b.3\]]chags dang /_zhe sdang dang /_gti mug de rnams la brten nas/_chos ma yin pa la 'dod chags pas yongs su gdung ba chen pos yongs su gdung bar 'gyur ba dang /_de la chos ma yin pa la 'dod chags pa ni/_gang mi dge ba'i lam rnams la rjes su chags pa'o/_/mi mthun pas
[\[194b.4\]]chags pas yongs su gdung bar 'gyur ba dang /_mi mthun pas chags pa ni mi rigs pa chos ma yin pas yul kun du tshol ba'o/_/chos log pa'i yongs su gdung ba chen pos yongs su gdung bar 'gyur ba chos log pa ni nyes par bshad pa'i chos su rig par bya'o/_/de dag ni rims nad
[\[194b.5\]]rnams zhes brjod do/_/nags sbyor ni gsum ste/_'dod chags kyi nags sbyor dang /_zhe sdang dang /_gti mug gi nags sbyor ro/_/'dod chags dang zhe sdang dang gti mug de rnams la brten nas/_skye ba'i rtsa ba 'du byed rnams la chags te/_'gro ba lnga'i 'khor bar lus rnam pa sna
[\[194b.6\]]tshogs mngon par 'grub par byed pa de dag ni nags sbyor rnams zhes bya ba'o/_/skye ba'i rtsa ba'i 'khor ba'i shing gi nags tshal la chags par byed pas nags sbyor rnams zhes brjod do/_/gags ni gsum ste/_'dod chags kyi gags dang /_zhe sdang dang /_/gti mug gi gags
[\[194b.7\]]so/_/'dod chags dang zhe sdang dang gti mug de rnams la brten nas/_lus la lta ba dang bcas pas dge ba la mi sbyor ba dang /_lus la lta ba dang bcas pa de bzhin du longs spyod la lta ba dang bcas pa dang /_blo ma byang ba dang /_'dre zhing gnas pa dang /_cung zad tsam gyis chog
[\[195a\]]
[\[195a.1\]]par 'dzin pas dge ba la mi sbyor ba de dag ni gags rnams zhes bya'o/_/lus la lta ba la sogs pa dang bcas pas dge ba sbyor ba'i gags te/_yang lus la lta ba la sogs pa ni gags rnam pa lnga'o/_/log par zhugs pa ji lta bu/_'dod chags ni yul dang lta
[\[195a.2\]]ba la log par rtog pa'o/_/bsgom pas spang bar bya ba dang /_mthong bas spang bar bya ba dang /_go rims bzhin no/_/'dod chags ni sdug pa tsam du dmigs pa'i phyir ro/_/gang yang sems can la 'dod chags pa de ni yul gyi sgo nyid nas log par rtog par rig par bya'o/_/'dod chags
[\[195a.3\]]ji lta bar khong khro'ang de bzhin no/_/de bzhin du khong khro ba ni mi mthun pa'i rgyu rkyen la dmigs pa'i phyir te/_sems can rnams la 'byung ba yang yul gyi sgo nyid ni log par rtog par rig par bya'o/_/nga rgyal ni sems can rnams dang /_lta ba log par rtog pa'o/_/chung ngu bas bdag che ba'o
[\[195a.4\]]zhes bya ba la sogs pa rnam par 'byung ba'i phyir sems can rnams la log par rtog par rig par bya'o/_/'jig tshogs la lta ba dang /_mthar 'dzin par lta ba dang /_log par lta ba ni shes bya la log par rtog pa'o/_/sgro 'dogs pa dang /_skur pa 'debs pa'i sgo nas ji ltar mthun
[\[195a.5\]]mthun du sbyar ro/_/lta ba mchog tu 'dzin pa dang /_tshul khrims dang brtul zhugs mchog tu 'dzin pa ji lta ba la log par rtog pa'o/_/lta ba nyes pa nyid kyis tshul khrims dang brtul zhugs la yang dag par mchog tu 'dzin pa'i phyir ro/_/the tshom ni gnyen po la sogs par rtog pa'o/_/bden
[\[195a.6\]]pa rnams la blo rnam pa gnyis su 'jug pa'i phyir ro/_/ma rig pa ni thams cad la log par rtog pa'o/_/nyon mongs pa bcu po thams cad ni/_sdug bsngal ba dang kun 'byung ba la de'i rgyu dang gzhi'i gnas kyis kyang log par rtog pa'o/_/nyon mongs pa bcu char yang sdug bsngal ba dang kun
[\[195a.7\]]'byung ba'i rgyu yin la/_de gnyis kyang da dag gi gzhi'i gnas yin no/_/de'i phyir de'i rgyu dang gzhi'i gnas kyis kyang log par rtog ces brjod par bya'o/_/nyon mongs pa bcu po thams cad ni/_'gog pa dang lam la yang de la skrag pa skyed pas log par zhugs pa'o/_/nyon mongs pa'i dbang
[\[195b\]]
[\[195b.1\]]gis 'khor ba la mngon par dga' ba dang /_rnam par byang ba la g.yang sar 'du shes nas skrag pa dang /_phyin ci log tu rtog pa 'gog pa dang /_lam la log par rtog par rig par bya'o/_/mu stegs can rnams kyis ni rnam pa gzhan du kun du brtags nas de la log par rtog pa'i
[\[195b.2\]]phyir ro/_/khams kyi ji lta bu/_khong khro ma gtogs pa khams gsum pa thams cad do/_/khong khro ni 'dod pa dang ldan pa'o/_/'dod chags ni 'dod pa'i khams na bde ba dang /_yid bde ba dang /_gtang snyoms dang mtshungs par ldan no/_/'dod pa'i khams la ji lta ba de
[\[195b.3\]]bzhin du/_bsam gtan dang po dang gnyis pa la yang de bzhin no/_/gsum pa ni bde ba dang /_btang snyoms dang mtshungs par ldan no/_/de yan chad du ni btang snyoms nyid dang mtshungs par ldan no/_/de la 'dod pa na spyod pa'i 'dod chags rnam par shes pa'i tshogs lnga dang ldan pa ni bde
[\[195b.4\]]ba dang mtshungs par ldan no/_/yid kyi rnam par shes pa'i tshogs dang ldan pa ni yid bde ba dang mtshungs par ldan no/_/'dod chags thams cad ni rgyun chad pa'i dus na btang snyoms dang mtshungs par ldan no/_/dga' ba'i rnam par 'gyur ba'i phyir ro/_/khong khro ni sdug bsngal dang /_
[\[195b.5\]]yid mi bde ba dang /_btang snyoms dang mtshungs par ldan no/_/rnam par shes pa'i tshogs lnga dang ldan pa'i khong khro ba ni sdug bsngal dang mtshungs par ldan no/_/drug pa yid kyi sa pa ni yid mi bde ba dang mtshungs par ldan no/_/thams cad ni btang snyoms dang mtshungs par ldan te snga
[\[195b.6\]]ma bzhin no/_/bde ba dang yid bde ba dang mtshungs par ldan pa ni ma yin te/_dman pa'i rnam par 'gyur ba'i phyir ro/_/nga rgyal ni 'dod pa'i khams na yid bde ba dang /_btang snyoms dang mtshungs par ldan no/_/bsam gtan dang po dang gnyis pa la ni bde ba dang /_yid bde ba dang /_btang
[\[195b.7\]]snyoms dang mtshungs par ldan no/_/gsum pa la ni bde ba dang btang snyoms dang mtshungs par ldan no/_/nge yan chad du btang snyoms kho na dang mtshungs par ldan no/_/nga rgyal ni 'dod pa'i khams na bde ba dang mtshungs par ldan pa ma yin te/_rnam par shes pa'i tshogs lnga dang /_
[\[196a\]]
[\[196a.1\]]mtshungs par ldan pa med pa'i phyir ro/_/bsam gtan dang po dang gnyis pa na bde ba dang ji ltar ldan zhe na/_yid kyi sa pa'i bde ba dang mtshungs par ldan no/_/de na yid kyi sa pa'i bde ba ji lta bu zhe na/_dga' ba dang /_bde ba zhes gang 'byung ba ste/_ji
[\[196a.2\]]skad du dag pa gang zhe na/_gang gnas gyur pa'i 'jug pa'i rnam par shes pa la brten pa'i sems tshim pa dang /_sems shin tu dga' ba dang /_sems rangs pa dang /_sems dga' ba dang /_bde ba myong ba ste/_tshor bar gtogs pa'o/_/bde ba gang zhe na/_gang gnas
[\[196a.3\]]gyur pa'i kun du len pa'i rnam par shes pa la brten pa'i gnas la phan pa dang /_gnas tshim pa dang /_bde ba myong ba ste/_tshor bar gtogs pa'o zhes bshad pa lta bu'o/_/de ni 'di skad du 'jug pa'i rnam par shes pa la brten pa zhes bya ba ni yid kyi rnam par shes pa
[\[196a.4\]]la brten pa yin te/_gzhan la mnyam par gzhag pa med pa'i phyir ro/_/bde ba'i tshor ba la bsam gtan dang po dang gnyis pa la 'byung ba na/_sems dang sems las byung ba'i tshogs gang dang mtshungs par ldan pa de dga' ba'i rnam pas tshim par byed pa dang /_gnas kun du
[\[196a.5\]]len pa'i rnam par shes pa'i ngo bo nyid shin tu sbyangs pa'i bde bas tshim par byed pa ste/_de bas na de gnyi ga'i bya ba byed pa'i phyir 'di ni dga' ba dang bde ba zhes bya ba rnam pa gnyi gar gzhag par rig par bya'o zhes bstan par 'gyur ro/_/de lta bas na de dang mtshungs par ldan pa'i nga rgyal
[\[196a.6\]]ni bde ba dang mtshungs par ldan pa zhes bya'o/_/nga rgyal ji lta ba bzhin du 'jig tshogs la lta ba dang /_mthar 'dzin par lta ba dang /_lta ba mchog tu 'dzin pa dang /_tshul khrims dang /_brtul zhugs mchog tu 'dzin pa yang de bzhin no/_/log par lta ba ni 'dod pa'i khams na yid bde ba
[\[196a.7\]]dang /_yid mi bde ba dang /_btang snyoms dang mtshungs par ldan no/_/gzugs dang gzugs med pa'i khams na ni tshor ba gang gang yod pa de dang mtshungs par ldan no/_/log par lta ba ni 'dod pa'i khams na yid bde ba dang /_yid mi bde ba dang /_ji ltar na mtshungs par ldan te/_logs
[\[196b\]]
[\[196b.1\]]par byas pa dang /_nyes par bya ba byed pa rnams kyis de'i 'bras bu med par mthong nas mos pa dang dga' ba skye ba'i phyir ro/_/bde ba dang /_sdug bsngal dang mtshungs par ldan pa ni ma yin te/_lta ba thams cad ni yid kyi sa ma yin pa'i phyir ro/_/the tshom ni 'dod pa'i khams yid mi bde ba
[\[196b.2\]]dang /_btang snyoms dang mtshungs par ldan no/_/gzugs dang gzugs med pa'i khams na ni/_tshor ba gang yod pa de dang mtshungs par ldan no/_/the tshom ni 'dod pa'i khams na yid bde ba dang yang mtshungs par ldan pa ma yin te/_nges pa med pa'i sems ni mos pa med pas yid la
[\[196b.3\]]bde ba med pa'i phyir ro/_/gzugs kyi khams na ni the tshom gyi shas che ba'i bsam gtan pa rnams kyi dga' ba dang bde ba ni ting nge 'dzin gyi stobs bskyed pa'i rjes su 'gro ba nyid de/_de na bde ba dang yid bde ba dang yang mtshungs par ldan no/_/ma rig pa ni nyon mongs pa thams cad dang mtshungs
[\[196b.4\]]par ldan pa can yin pas/_gang na tshor ba gang yod pa de na de dang mtshungs par ldan par rig par bya'o/_/yang ma rig pa ma 'dres pa gang yin pa de ni/_'dod pa'i khams ni yid mi bde ba dang /_btang snyoms dang mtshungs par ldan no/_/de yan chad du tshor ba gang yod pa dang mtshungs par ldan
[\[196b.5\]]no/_/ma rig pa ma 'dres pa gang yin pa de ni bde ba dang /_yid bde ba dang mtshungs par ldan pa ma yin/_mtshungs par ldan pa ma yin pa las brtsams te the tshom dang tshul mtshungs par blta bar bya'o/_/ci'i phyir nyon mongs pa thams cad btang snyoms dang mtshungs par ldan/_
[\[196b.6\]]tha mal par 'dug pa la brten nas nub par 'gyur ba'i phyir ro/_/nyon mongs pa'i rgyun je chung je chung du 'gro bas rgyun chad pa'i shugs kyis rgyun chad pa'i phyir ro/_/tha ma gdon mi za bar tha mal par 'dug pa'i sgo nas btang snyoms dang mtshungs par ldan par rig par bya'o/_/'dod
[\[196b.7\]]chags ni 'dod pa'i khams na rnam par shes pa'i tshogs drug dang mtshungs par ldan no/_/'dod chags ji lta bar khong khro dang ma rig pa yang de bzhin no/_/gzugs kyi khams na ni rnam par shes pa'i tshogs bzhi dang ldan no/_/de na sna dang lce'i rnam par shes pa med pa'i phyir ro/_/
[\[197a\]]
[\[197a.1\]]gzugs med pa'i khams na ni yid kyi rnam par shes pa'i tshogs dang mtshungs par ldan no/_/'dod chags ji lta bar ma rig pa yang de bzhin no/_/nga rgyal dang /_lta ba dang /_the tshom ni thams cad du yang yid kyi rnam par shes pa'i tshogs dang mtshungs par
[\[197a.2\]]ldan no/_/nga rgyal la sogs pa ni yid kyi rnam par shes pa'i tshogs dang mtshungs par ldan pa nyid de/_yongs su 'jal ba la sogs pa'i sgo nas 'byung ba'i phyir ro/_/'dod chags dang khong khro dang nga rgyal ni 'dod pa'i khams na dngos po'i phyogs gcig la 'jug go/_/'dod pa'i
[\[197a.3\]]khams ji lta bar gzugs kyi khams dang gzugs med pa'i khams na'ang de bzhin no/_/nga rgyal ni phyogs gcig la'ang 'jug pa nyid de/_/gang yang rung ba'i yan lag gis khengs par 'gyur ba'i phyir ro/_/lhag ma rnams ni thams cad du yang dngos po mtha' dag la 'jug go_/ris kyi
[\[197a.4\]]ji lta bu/_nyon mongs pa'i ris gnyis te/_mthong bas spang bar bya ba dang /_bsgom pas spang bar bya ba'o/_/'dod pa'i khams na sdug bsngal mthong bas spang bar bya ba dag ni bcu'o/_/sdug bsngal mthong bas spang bar bya ba ji lta bar kun 'byung ba dang /_'gog pa dang /_lam mthong
[\[197a.5\]]bas spang bar bya ba rnams kyang de bzhin no/_/de la 'dod pa'i khams na sdug bsngal mthong bas spang bar bya ba dag ni bcu po zhes bya ba ni/_de na gang dag de'i rgyu dang gzhi'i gnas kyis log par rtog pa dag go/_/de bzhin du kun 'byung ba zhes pa la sogs pa yang ji ltar rigs par log
[\[197a.6\]]par rtog pa dag ste/_de ni mthong ba'i spang bya zhes pa'o/_/ci'i phyir gang dag gang gi tshe dmigs pa de dag de la log par rtog par rig par bya zhe na/_zag pa med pa'i dmigs pa dag ni gdon mi za ba ma yin gyi/_zag pa dang bcas pa'i dngos po ni phra rgyas su byed pa'i phyir ro/_/gzugs
[\[197a.7\]]kyi khams na sdug bsngal mthong bas spang bar bya ba dag ni dgu'o/_/de na gang dag de'i rgyu dang gzhi'i gnas kyis kyang log par rtog pa rnams ni sdug bsngal mthong bas spang bar bya'o/_/sdug bsngal mthong bas spang bar bya ba ji lta bar kun 'byung ba dang /_'gog pa dang /_lam mthong bas
[\[197b\]]
[\[197b.1\]]spang bar bya ba rnams kyang de bzhin no/_/de na khong khro ba med pa'i phyir ro/_/gzugs kyi khams na ji lta bar gzugs med pa'i khams na'ang de bzhin te/_de dag mdor bsdus nas nyon mongs pa brgyad cu rtsa gnyis ni mthong bas spang bar bya ba'i nyon mongs pa'i ris so/_/'dod pa'i khams na
[\[197b.2\]]bsgom pas spang bar bya ba drug ste/_'jig tshogs la lta ba dang /_mthar 'dzin par lta ba lhan cig skyes pa dang /_'dod chags dang /_khong khro dang /_nga rgyal dang ma rig pa'o/_/de la 'jig tshogs su lta ba lhan cig skyes pa ni bsgom pas spang bar bya ba ste/_mthong ba'i lam
[\[197b.3\]]skyes su zin kyang gang la brten nas 'phags pa nyan thos la nga'o snyam pa'i nga rgyal kun du 'byung ba'o/_/ji skad du/_tshe dang ldan pa bran can kho bos ni nye bar len pa'i phung po lnga po 'di dag la bdag gam bdag gir rjes su mi mthong mod kyi/_'on kyang nye bar len pa'i phung po 'di dag la nga'o
[\[197b.4\]]snyam pa'i nga rgyal dang /_nga'o snyam pa'i 'dun pa dang /_nga'o snyam pa'i bag la nyal ma spangs so/_/yongs su ma shes so/_/ma bkag go/_/mtha' med par ma byas so zhes gsungs pa lta bu'o/_/dper na ma ma'i gos dri ma can du gyur pa bul tog la sogs pas legs par bkrus te/_dri
[\[197b.5\]]ma med par gyur kyang de zhen par gos pas dri'i bag yod de de spos dri zhim pos bsgos pas yang bsal bar bya dgos pa de bzhin du/_mthong ba'i lam gyis 'jig tshogs la lta ba kun brtags pa'i dri ma spangs pa'i 'phags pa nyan thos la yang sngon mngon par zhen te/_goms par byas pa
[\[197b.6\]]dngos po ma brtags pa'i bdag tu lta ba rjes su 'brang ste/_de ni lam bsgom pas spang bar bya dgos pa yin no/_/mthar 'dzin par lta ba lhan cig skyes pa ni chad par lta bas bsdus par rig par bya ste/_des bdag gi bdag gang yin zhes yongs su yi chad pa'i phyir/_mya ngan las 'das
[\[197b.7\]]pa las yid phyir ldog par byed de/_lta ba'i phyogs dang mthun pa ma gtogs par 'dod chags la sogs pa ni bsgom pas spang bar bya ba dag go/_/gzugs kyi khams na ni khong khro ma gtogs pa lnga'o/_/gzugs kyi khams ni ji lta bar gzugs med pa'i khams na'ang de bzhin te/_de
[\[198a\]]
[\[198a.1\]]dag mdor bsdu na bcu drug ni bsgom pas spang bar bya ba'i nyon mongs pa'i ris so/_/spong bas ji lta bu ji ltar spong ba dang yid la byed pa ci 'dra ba dang /_gang zhig gang las spang pa'o/_/ji ltar spang yongs su shes pa dang /_yongs su spong ba dang /_gnyen po rnyed
[\[198a.2\]]pas so/_/yongs su shes pas gang /_de'i gzhi'i dngos po yongs su shes pa dang /_ngo bo nyid yongs su shes pa dang /_nyes dmigs yongs su shes pa'o/_/de la de'i gzhi'i dngos po yongs su shes pa zhes bya ba ni nyon mongs pa'i bag la nyal ma spangs pa yin zhes pa la sogs pa bzhin no/_/
[\[198a.3\]]ngo bo nyid yongs su shes pa ni sems kun nas nyon mongs par byed pa'i bdag nyid kyi nyon mongs pa ni 'byung ngo zhes pa'o/_/nyes dmigs yongs su shes pa ni bdag la gnod pa dang /_gzhan la gnod pa dang /_gnyi ga la gnod par 'gyur ba dang /_mthong ba'i chos kyis kha na ma tho ba skyed pa dang /_
[\[198a.4\]]tshe phyi ma'i kha na ma tho ba skyed pa dang /_de las byung ba'i sems las byung ba'i sdug bsngal dang /_yid mi bde ba myong bar byed pa'o/_/yongs su spang ba gang byung bar gyur pa dang du mi len pa'o/_/de ltar rnam pa gsum gyis yongs su shes na nyon mongs pa rnams kyi de'i gzhi dngos po yongs su
[\[198a.5\]]shes pa la sogs pa rnams kyis yongs su shes te byung bar gyur pa dang du mi len pa'i tshul gyis yongs su spang ngo /_/gnyen po rnyed pa gang ma skyes pa spang ba'i phyir lam rnyed pa gang yin pa'o/_/'di ltar ma skyes pa mi skye ba'i phyir lam bsgom pa'o/_/yid la byed pa ci 'dra bas spang /_/'dres pa las
[\[198a.6\]]dmigs pas spang ste/_chos thams cad bdag med pa'o zhes bya ba'o/_/tha dad pa med pa la dmigs pa ste/_chos thams cad kyi spyi'i mtshan nyid kyi rnam pa zhes bya ba'i tha tshig go/_/gal te chos thams cad bdag med do zhes bdag med par shes pa nyid kyis nyon mongs pa spong bar 'gyur na ni/_mi
[\[198a.7\]]rtag pa la sogs pa'i rnam pa ci'i phyir bstan ce na/_de dag ni nyon mongs pa spong ba ma yin gyi 'on kyang bdag med pa'i rnam pa yongs su sbyang bar bya ba'i phyir ro/_/de'i phyir gsungs pa mi rtag pa la sogs pa'i rnam pa yang gang yin pa de dag ni bdag med pa'i rnam pa yongs su sbyor bar byed do/_/mi
[\[198b\]]
[\[198b.1\]]rtag pa'i rnam pa la brten nas sdug bsngal gyi rnam pa 'thob pa'o/_/sdug bsngal gyi rnam pa la brten nas bdag med pa'i rnam pa 'thob ste/_ji skad du gang mi rtag pa de sdug bsngal ba'o/_/de bdag med pa'o zhes gsungs pa lta bu'o/_/de bas na bdag med pa nyid kyi rnam pa ni bla na
[\[198b.2\]]med pa nyid du rnam par gzhag go/_/bla na med pa'i rnam pa nyid las brtsams nas bla na med pa nyid gsum ste/_shes pa bla na med pa nyid dang /_lam bla na med pa nyid dang /_rnam par grol ba bla na med pa nyid do/_/de la shes pa bla na med pa nyid ni bdag med par shes pa ste/_de'i pha rol tu shes
[\[198b.3\]]pa gzhan btsal du med pa'i phyir ro/_/lam bla na med pa nyid ni sla la mngon par shes pa myur ba ste/_de ni lam thams cad kyi mchog yin pa'i phyir ro/_/rnam par grol ba bla na med pa nyid ni mi slob pa mi 'khrugs pa'i rnam par grol ba ste/_rnam par grol ba thams cad las khyad par du
[\[198b.4\]]'phags pa'i phyir ro/_/bla na med pa nyid rnam pa gsum po 'di dag ni go rims bzhin du mthong ba dang /_bsgom pa dang mthar phyin pa'i lam gyi dbang du byas par rig par bya'o/_/gang zhig gang la spang /_'das pa ni 'gags pa'i phyir ma yin no/_/ma 'ongs pa ni ma byung ba'i phyir ma yin
[\[198b.5\]]no/_/da ltar byung ba ni lam dang mnyam du mi 'jug pa'i phyir ma yin no/_/'on kyang nyon mongs pa'i gnas ngan len gang yin pa de las spong ngo /_/gnas ngan len gyi rnam pa gang gi gnyen po gang byung ba gnyen po'i rnam pa de 'byung ba dang /_gnas ngan len gyi rnam pa de 'gog pa mnyam pas
[\[198b.6\]]mnyam ste snang ba dang mun pa 'byung ba dang 'gag pa bzhin no/_/gnas ngan len gyi rnam pa dang bral bas ma 'ongs pa na mi skye ba'i chos can du gnas pa de ni spang ba'o/_/las gang sems pa'i las dang bsam pa'i las te las kyi mtshan nyid du bsdus pa'o/_/yang las rnam pa lnga ste/_
[\[198b.7\]]dmigs pa'i las dang byed pa'i las dang /_rtsol ba'i las dang /_bsgyur ba'i las dang /_'thob pa'i las so/_/de la dmigs pa'i las zhes bya ba ni mig la sogs pa ste/_gzugs la lta ba la sogs pa'o/_/byed pa'i las ni sa la sogs pa ste rten la sogs pa'o/_/yang na
[\[199a\]]
[\[199a.1\]]rang gi mtshan nyid kyis byed pa gang yin pa ste/_'di lta ste/_gzugs ni gzugs su yod pa'o zhes bya ba la sogs pa lta bu'o/_/rtsol ba'i las ni bsam pa sngon du btang ba'i lus la sogs pa'i las so/_/bsgyur ba'i las ni gser mgar la sogs pa'i las te rgyan
[\[199a.2\]]la sogs par bsgyur ba'o/_/'thob pa'i las ni 'phags pa'i lam la sogs pa'i mya ngan las 'das pa'i 'thob pa la sogs pa'o/_/skabs 'dir ni phal cher rtsol ba'i las su 'dod do zhes bya ba ni/_'thob pa dang byed pa'i las kyang yod pa'i phyir ro/_/sems pa gang sems mngon par
[\[199a.3\]]'du byed pa'i yid kyi las te/_de yang bsod nams dang /_bsod nams ma yin pa dang /_mi g.yo ba'o/_/bsam pa'i las gang /_lus kyi las dang /_ngag gi las dang /_yid kyi las so/_lus kyi las dang /_ngag gi las dang /_yid kyi las de la yang dge ba dang mi dge ba'o/_/mi dge ba
[\[199a.4\]]ni mi dge ba'i las kyi lam bcu ste/_'di lta ste/_srog gcod pa dang /_ma byin par len pa dang /_'dod pa la log par g.yem pa dang /_brdzun du smra ba dang /_phra ma dang /_ngag rtsub po dang /_tshig 'khyal ba dang /_brnab sems dang /_gnod sems dang /_log par lta ba'o/_/dge ba ni
[\[199a.5\]]dge ba bcu'i las kyi lam rnams te 'di lta ste/_srog gcod pa spong ba nas/_tshig 'khyal ba'i bar du spong ba dang /_brnab sems med pa dang /_gnod sems med pa dang /_yang dag pa'i lta ba'o/_/lus la sogs pa'i las ni las kyi lam zhes bya ba ni/_mdo sde'i rjes su 'brangs nas ji ltar
[\[199a.6\]]gtso bor bstan par rig par bya'o/_/de la sbyor ba la sogs pa la yang lus la sogs pa'i las kyi nang du 'dus pa'i phyir ro/_/las kyi lam gsum dang bzhi dang /_gsum ni go rims bzhin du lus dang ngag dang yid kyi las kyi mtshan nyid du rig par bya'o/_/srog gcod pa la sogs pa rnams kyi mtshan
[\[199a.7\]]nyid ni/_gzhi dang /_bsam pa dang /_sbyor ba dang /_nyon mongs pa dang /_zin par byas pas kyang rig par bya'o/_/srog gcod pa la sogs pa'i gzhi ni sems can gyi grangs su gtogs pa dang /_sems can grangs su ma gtogs pa dang /_ji ltar mthun mthun du sbyar ste/_gang la brten nas
[\[199b\]]
[\[199b.1\]]srog gcod pa la sogs pa 'byung ba'o/_/bsam pa ni gzhi de la der 'du shes pa'i sems pa dang /_las kyi lam de byed par 'dod pa'i bsam pa'o/_/sbyar ba ni de byed pa'i phyir bdag gam gzhan gyi lus dang ngag dang yid kyis rtsom pa'o/_/nyon mongs pa ni 'dod chags dang /_zhe sdang dang /_
[\[199b.2\]]gti mug 'dus pa dang /_so so ji ltar mthun mthun du sbyar ro/_/zin par byas pa ni sbyor ba de dang des de'i dus sam phyis las de yongs su rdzogs pa'o/_/de la srog gcod pa'i gzhi ni sems can no/_/bsam pa ni de la der 'du shes shing bsad pa'i bsam pa'o/_/sbyor ba ni gsad par bsams
[\[199b.3\]]pa'i mtshon cha la sogs pa'o/_/nyon mongs pa ni chags pa la sogs pa'o/_/zin par byas pa ni sbyor ba des de ma thag tu'am phyis shi ba'o/_/ma byin par len pa la sogs pa'i gzhi dang /_zin par byas pa bshad par bya'o/_/lhag ma ni ji ltar mthun mthun du sbyar ro/_/ma byin par len pa'i
[\[199b.4\]]gzhi ni gzhan gyis yongs su gzung ba sems can gyi grangs su gtogs pa dang /_sems can gyi grangs su ma gtogs pa'o/_/zin par byas pa ni bdag gir byas pa'o/_/'dod pa la log par g.yem pa'i gzhi ni spyod yul ma yin pa'i bud med dang /_spyod yul yin yang yan lag ma yin
[\[199b.5\]]pa dang /_yul ma yin pa dang /_dus ma yin pa dang /_tshod ma yin pa dang /_rigs ma yin pa dang /_pho dang ma ning thams cad do/_/zin par byas pa ni/_gnyis kyis gnyis sprad pa'o/_/brdzun du smra ba'i gzhi ni/_mthong ba dang /_thos pa dang /_bye brag phyed pa dang /_rnam par shes pa
[\[199b.6\]]dang /_ma mthong ba dang /_ma thos pa dang /_bye brag ma phyed pa dang /_rnam par ma shes pa'o/_/bsam pa ni gzhan du 'du shes la gzhan du smra bar 'dod pa'o/_/zin par byas pa ni/_'khor dang phyir rgol ba la go bar byed pa'o/_/phra ma'i gzhi ni sems can 'dum pa dang /_mi 'dum pa dag
[\[199b.7\]]go/_/bsam pa ni dbye ba dang bsdums mi bya bar sems pa'o/_/zin par byas pa ni phye bar shes par byed pa'o/_/ngag rtsub po'i rgyu ni kun nas mnar sems kyi rgyur gyur pa sems can rnams so/_/zin par byas pa ni ngag rtsub mo smras pa'o/_/tshig 'khyal ba'i gzhi ni don med pa dang ldan pa'i don to/_/zin
[\[200a\]]
[\[200a.1\]]par byas pa ni de smras pa'o/_/brnab sems kyi gzhi ni gzhan gyi nor dang yo byad do/_/bsam pa ni de la der 'du shes shing de bzhin du 'dod pa'o/_/sbyor ba ni bdag gir bya bar sems pa'o/_/zin par byas pa ni bdag gir byas par nges pa'o/_/gnod sems kyi gzhi ni kun nas
[\[200a.2\]]mnar sems kyi rgyur gyur pa'i sems can rnams so/_/zin par byas pa ni bsad pa la sogs par nges pa'o/_/log par lta ba'i gzhi ni don yod pa'o/_/bsam pa ni yod pa med par 'du shes shing de bzhin du 'dod pa'o/_/zin par byas pa ni skur bar nges pa'o/_/sems pa las gyur ba'i las zhes gang
[\[200a.3\]]bshad pa la/_sems pa las gyur ba gang gzhan gyis bsgo ba sems pa las gyur ba dang /_gzhan gyis gsol ba btab pa sems pa las gyur ba dang /_mi shes pa'i sems pa las gyur ba dang /_rtsa ba la mngon par zhen pa'i sems pa las gyur ba gang /_/phyin ci log gi sems pa las gyur ba'o/_/
[\[200a.4\]]de la gzhan gyis bsgo ba sems pa las gyur ba ni 'di lta ste/_'ga' zhig mi 'dod bzhin du gzhan dag gis bsgo nas bsams te/_mi dge ba spyod pa'o/_/gzhan dag gis gsol ba btab pa sems pa las gyur ba 'di lta ste/_'ga' zhig mi 'dod bzhin du gzhan dag gis gsol ba btab
[\[200a.5\]]nas 'di ni phan pa'o zhes yang dag par 'dzin du 'jug len du bcug nas bsams te mi dge ba spyod pa'o/_/mi shes pa'i sems pa las gyur ba ni 'di lta ste/_kha cig yon tan dang nyes pa mngon par mi shes shing mngon par zhen pa med par 'dod gar bsams nas mi dge ba spyod pa'o/_/rtsa ba la
[\[200a.6\]]mngon par zhen pa'i sems pa las gyur ba ni 'di lta ste/_'ga' zhig mi dge ba'i rtsa ba chags pa la sogs pas zil gyis non cing sems non nas mngon par shes pa drag pos bsams te mi dge ba la spyod pa'o/_/phyin ci log gi sems pa las gyur ba ni 'di lta ste/_'ga' zhig chos 'dod kyang
[\[200a.7\]]mi mthun pa'i rgyu la lta ste/_phyi ma la yid du 'ong ba'i 'bras bu'i don du bsams nas mi dge ba la spyod pa'o/_/de la rtsa ba la mngon par zhen pa'i sems pa las gyur ba dang /_phyin ci log gi sems pa las gyur ba'i las byas shing bsags pa'i rnam par smin pa myong bar mi 'gyur ba ma yin no/_/sngon
[\[200b\]]
[\[200b.1\]]ma gsum ni las byas zin kyang sems pa las gyur ba'i las bsags pa nyid du mi 'gyur te/_de'i phyir rnam par smin pa gdon mi za bar 'gyur ba ma yin no/_/sems pa las gyur ba'i las phyi ma dag ni gal te byas par gyur na bsags pa yin te/_de'i rnam par smin pa gdon mi za bar myong bar 'gyur ro/_/las
[\[200b.2\]]byed pa ni kun du spyod pa'o/_/bsags pa ni bag chags 'phel ba'o/_/kun du len pa'i rnam par shes pa la rnam par smin pa'i sa bon gsos par rig par bya'o/_/myong bar nges pa'i las zhes gang bshad pa la/_nges pa gang las byed par nges pa dang /_rnam par smin pa myong bar nges pa dang /_dus nges
[\[200b.3\]]pa'o/_/de la las byed par nges pa ni/_sngon gyi las rnams kyi rnam par smin pa'i rgyud nges par byas nas 'phangs par gyur ba ste/_gang tshe de la nges 'di byed par de nges pa de dang mi 'gal bar las de byed de/_rgyu'i nges pa ji lta ba bzhin du 'bras bu'i rgyun 'gyur ba'i phyir de mi bya bar bzlog par ni sangs
[\[200b.4\]]rgyas bcom ldan 'das rnams kyis kyang mdzad par mi byed do/_/rnam par smin pa myong bar nges pa ni sems pa las gyur ba'i las kyis de snga ma bzhin no/_/dus nges pa ni mthong ba'i chos la myong bar 'gyur ba la sogs pa'i las rnams kyi dus kyang nges par byas pa yin te/_ji ltar rnam par smin pa 'dis ni
[\[200b.5\]]mthong ba'i chos la myong bar byed do/_/'dis ni skye gnas so/_/'dis ni lan grangs gzhan la'o zhes bya'o/_/de la mi dge ba bcu'i las kyi lam rnams kyi rnam par smin pa'i 'bras bu ni ngan song rnams su'o/_/chung ngu dang /_'bring dang /_chen po rnams te/_yi dgas dang /_dud 'gro dang /_
[\[200b.6\]]dmyal ba rnams su rig par bya'o/_/rgyu mthun pa'i 'bras bu ni so so dang mthun par mi'i lus dang /_yongs su gzung ba'i 'byor ba'o/_/ngan song rnams nas shi 'phos nas mir skyes pa rnams kyis srog gcod pa dang /_ma byin par len pa la sogs pa so so dang mthun pa'i lus dang yongs su bzung ba mi 'byor
[\[200b.7\]]pa ste/_'di ltar tshe thung ba dang /_dbul ba la sogs pa ji ltar rig par ro/_/bdag po'i 'bras bu ni so so dang mthun pa nyid du phyi'i dngos po mi 'byor ba'o/_/so sor srog gcod pa'i rjes su mthun pa nyid kyi phyi'i dngos po lo thog la sogs pa mi 'byor pa ste/_'di lta ste/_srog gcod pa'i dbang gis
[\[201a\]]
[\[201a.1\]]ni gzi brjid med par 'gyur zhes pa la sogs pa ji ltar bshad pa'o/_/mi dge ba bcu po thams cad kyi las kyi lam goms pa la brten cing mang du byas pas dmyal ba rnams su skye'o/_/de rnams su rnam par smin pa myong bar byas nas mi dang skal ba mnyam par 'ongs pa na/_srog bcad
[\[201a.2\]]pas tshe thung bar 'gyur ro/_/ma byin par blangs pas longs spyod pa la chags par 'gyur ro/_/'dod pa la log par spyad pas bud med rnams la 'bad pa dang bcas par 'gyur ro/_/brdzun du smras pas mi dge ba sgrogs par 'gyur ro/_/phra mas ni grogs dang dbye bar 'gyur ro/_/tshig rtsub kyis ni yid du
[\[201a.3\]]mi 'ong ba'i sgra thos par 'gyur ro/_/tshig kyal gyis ni ngag cal col du 'gyur ro/_/brnab sems kyis ni 'dod chags drag par 'gyur ro/_/gnod sems kyis ni zhe sdang bdo bar 'gyur ro/_/log ltas ni gti mug bdo bar 'gyur ro/_/slar yang de la rmongs par 'gyur ro/_/de rnams ni rgyu
[\[201a.4\]]mthun pa'i 'bras bu'o/_/yang srog gcod pa brten pas ni phyi rol gyi dngos po snum bag chung bar 'gyur ro/_/ma byin par blangs pas ni mi brtan zhing nyams par byed pa mang bar 'gyur ro/_/'dod log spyad pas ni rdul gyis khebs par 'gyur ro/_/brdzun du smras pas ni dri mi zhim par 'gyur ro/_/phra
[\[201a.5\]]mas ni kha bar 'gyur ro/_/tshig rtsub kyis ni mtho dman can dang rtsub pa dang /_sdig pa can du 'gyur ro/_/tshig kyal gyis ni mi mthun zhing 'gyur ldog can du 'gyur ro/_/brnab sems kyis ni 'bras bu rnams phra mor 'gyur ro/_/gnod sems kyis ni 'bras bu rnams ngo tsha bar 'gyur ro/_/log ltas
[\[201a.6\]]ni lo thog rnams la 'bras bu med par 'gyur ro/_/de rnams ni bdag po'i 'bras bu'o/_/dge ba bcu'i las kyi lam rnams kyi rnam par smin pa'i 'bras bu ni lha dang mi rnams su'o/_/rgyu mthun pa'i 'bras bu ni de dag nyid du so so dang mthun par lus dang yongs su gzung bar sbyor ba'o/_/bdag po'i
[\[201a.7\]]'bras bu ni de dag nyid du so so dang mthun pa'i phyi'i dngos po sbyor ba'o/_/ji ltar mi dge ba'i las kyi lam rnams kyi rnam smin gyi 'bras bu la sogs pa gsum rnam par gzhag par byas pa ltar/_dge ba'i las kyi lam zag pa dang bcas pa rnams kyi yang lha dang mi rnams su 'bras bu gsum ni
[\[201b\]]
[\[201b.1\]]ji ltar rig par sbyar bar bya'o/_/dge ba dang mi dge ba'i las kyis ni/_bde 'gro dang /_ngan 'gror skye ba 'phen pa dang /_yongs su rdzogs par byed pa'i las su rig par bya'o/_/'phen pa ni gang gis rnam par smin pa 'phen pa'o/_/yongs su rdzogs par byed pa ni gang gis skyes pa na/_
[\[201b.2\]]'dod pa dang mi 'dod pa myong ba'o/_/las gcig gis lus gcig 'phen pa'i las kyang yod do/_/las kyi skad cig gcig gis tshe gcig kho na'i rnam par smin pa'i sa bon gsos pa'i phyir ro/_/las gcig gis lus du ma 'phen pa'i las kyang yod do/_/de nyid kyi tshe rabs du ma'i rnam
[\[201b.3\]]par smin pa'i sa bon gsos pa'i phyir ro/_/las gzhi du mas lus gcig 'phen pa'i las kyang yod do/_/las kyi skad cig mang po de nyid kyis yang dang yang sa bon gsos pa'i phyir ro/_/las gzhi du mas lung du ma 'phen pa'i las kyang yod do/_/mang po dag phan tshun ltos nas tshe rabs
[\[201b.4\]]phan tshun brgyud de sa bon gsos pa'i phyir ro/_/las mang po dang ldan pa'i sems can rnams ji ltar rim gyis rnam par smin pa myong bar 'gyur/_de la gang shin tu lci bar gyur pa de thog mar rnam par smin par 'gyur ro/_/yang na 'chi ba'i dus na gang mngon du gyur pa'o/_/yang na gang goms
[\[201b.5\]]par gyur pa'o/_/yang na gang thog mar spyad pa de thog ma nyid du rnam par smin par 'gyur ro/_/bsod nams kyi las dang /_bsod nams ma yin pa'i las dang /_mi g.yo ba'i las zhes gang bshad pa la bsod nams gang /_gang 'dod pa dang rab tu ldan pa'i dge ba'o/_/bsod nams
[\[201b.6\]]ma yin pa gang /_gang mi dge ba'o/_/mi g.yo ba'i las gang /_gang gzugs dang gzugs med pa dang rab tu ldan pa'i dge ba'o/_/ci'i phyir gzugs dang gzugs med pa dang rab tu ldan pa'i dge ba la mi g.yo ba zhes bshad ce na/_ji ltar 'dod pa na spyod pa'i 'gro ba gzhan gyi rdzogs
[\[201b.7\]]byed dge ba gzhan du rnam par smin par 'byin par 'gyur la/_gzugs dang gzugs med pa spyod pa na ni ma yin te/_sa nges pas 'bras bu 'byin pa'i phyir ro/_/de bas na rnam par smin pa 'byin par g.yo ba med pa dang /_mnyam par gzhag pa'i sa pa yin pas mi g.yo ba'i phyir mi g.yo ba
[\[202a\]]
[\[202a.1\]]zhes bshad do/_/ma rig pa'i rkyen gyis bsod nams dang bsod nams ma yin pa dang /_mi g.yo ba'i 'du byed rnams so zhes gang gsungs pa de la ji ltar bsod nams dang bsod nams ma yin pa dang /_mi g.yo ba'i 'du byed rnams ma rig pa'i rkyen las byung ba yin/_rmongs
[\[202a.2\]]pa ni gnyis te 'bras bu rnam par smin pa la rmongs pa dang de kho na'i don la rmongs pa'o/_/'bras bu rnam par smin pa la rmongs pa ni mi dge ba'i 'du byed rnams 'byung ngo /_/de kho na'i don la rmongs pa ni bsod nams dang /_mi g.yo ba rnams so/_/de la 'bras bu rnam par smin pa la rmongs pa ni mi
[\[202a.3\]]dge ba'i 'du byed rnams 'byung ngo zhes bya ba ni/_de dag gis ni gcig tu nyon mongs pa can ma yin pas ma rig pa yod par gyur na 'bras bu rnam par smin pa la mngon par yid ches pa'i rnam pa'i yang dag pa'i lta ba'i skabs med pa'i phyir ro/_/de kho na'i don la rmongs pa ni bsod nams dang mi g.yo ba
[\[202a.4\]]rnams so zhes bya ba la/_de kho na'i don ces bya ba ni 'phags pa'i bden pa bzhi po dag go/_/de la rmongs na dge ba'i sems yod du zin kyang bden pa ma mthong ba rnams la bag la nyal gyi rjes su 'brel bar 'gyur ro/_/de'i dbang gis de dag khams gsum pa sdug bsngal nyid du yang dag pa ji lta ba
[\[202a.5\]]bzhin du yongs su ma shes pa'i phyir yang srid pa'i rgyur gyur pa bsod nams dang mi g.yo ba'i 'du byed rnams slong bar byed do/_/bden pa mthong ba rnams ni de lta ma yin te/_de kho na'i don la rmongs pa med pa'i phyir ro/_/de bas na de dag ni de'i rgyu las byung ba rnams zhes bshad do/_/srog gcod
[\[202a.6\]]pa la ni chags pa dang /_zhe sdang dang /_gti mug gis sbyor te/_zhe sdang gis ni mthar phyin par byed do/_/srog gcod pa la ji ltar ngag rtsub mo dang gnod sems la yang de bzhin no/_/de la sha la sogs pa 'dod pa rnams ni chags pa sbyor ba'o/_/zhe 'gras pa la lan ldon pa ni zhe sdang gis so/_/
[\[202a.7\]]mchod sbyin rnams la gti mug gis sbyor ro/_/zhe sdang gis ni mthar phyin par byed de snying rje med pa ma yin par sems can gsod mi srid pa'i phyir ro/_/de ltar ngag rtsub pa la sogs pa la yang ji ltar rigs par sbyar bar bya'o/_/ma byin par len pa ni/_chags pa dang /_zhe sdang dang /_gti
[\[202b\]]
[\[202b.1\]]mug gis sbyor te/_chags pas mthar phyin par byed do/_/ma byin par len pa la ji lta bar 'dod pa la log par g.yem pa dang /_brnab sems la yang de bzhin no/_/brnab sems la sogs pa la ji ltar chags pa la sogs pas sbyor zhe na/_de la brnab sems kyi las kyi lam ni gzhan
[\[202b.2\]]gyi nor dang yo byad bdag gir byed par nges pa'o zhes bstan pa de la gzhan gyi nor dang yo byad de nyid 'dod par gyur na de dag bdag gir bya ba'i phyir mngon par 'du byed de/_de'i phyir chags pas sbyor ba rnam par gzhag go/_/ji ste 'di yir ma gyur cig ce na/_de lta na ni zhe sdang gis sbyor ro/_/ji
[\[202b.3\]]ste gzhan gyis bdag gir byas kyang nyes pa ci yang med do snyam na gti mug gis sbyor bar lta bar bya'o/_/gzhan la yang de bzhin du sbyar bar bya'o/_/brdzun du smra ba rnams la ni chags pa dang /_zhe sdang dang /_gti mug gis sbyor te/_gsum po dag la gang yang rung ba mthar phyin par byed
[\[202b.4\]]do/_/brdzun du smra ba la ji lta bar/_phra ma dang /_tshig 'khyal ba la yang de bzhin no/_/brdzun ni mthong ba la chags pa dang /_zhe sdang dang /_gti mug gis sbyor bar 'gyur ro/_/log par lta ba la yang chags pa dang /_zhe sdang dang /_gti mug gis sbyor te/_gti mug gis mthar phyin
[\[202b.5\]]par byed do/_/las thun mong par yang bshad/_thun mong ma yin par yang bshad/_stobs dang ldan par yang bshad/_mthu chung bar yang bshad pa la thun mong ba gang /_gang snod kyi 'jig rten rnam par 'byed pa'o/_/thun mong ma yin pa gang /_gang sems can gyi 'jig rten rnam
[\[202b.6\]]par 'byed pa'o/_/yang gang gis sems can rnams phan tshun gyi dbang gis byung ba zhes brjod pa/_sems can rnams kyi phan tshun gyi dbang gis 'byung ba'i las kyang yod do/_/phan tshun gyi dbang gis byung ba yang thun mong pa'i las su rig par bya ste/_de'i dbang gis sems can rnams phan tshun
[\[202b.7\]]du sems dang sems las byung ba 'byung ba'i rgyur 'gyur ro/_/'di ltar gang sems can de las gzhan pa'i sems can rnams kyi gzugs la phan tshun du lta ba la sogs pa'i longs spyod par mi 'gyur ba de ni rnyed par sla ba ma yin no/_/stobs dang ldan pa'i las gang /_gnyen po'i stobs
[\[203a\]]
[\[203a.1\]]can gyi gang zag gis sems pa las gyur ba'i las mi dge ba gang yin pa de ni gnyen po'i stobs bskyed pas/_gang sems can dmyal ba myong bar 'gyur ba de/_mthong ba'i chos la myong bar 'gyur ba'am/_gang mthong ba'i chos la myong bar 'gyur ba de myong bar mi
[\[203a.2\]]'gyur ba ste mi mthun pa'i phyogs kyi las ni/_gnyen po'i las stobs can gyi gnyen po'i las stobs dang ldan par blta bar bya ste/_mi mthun pa'i phyogs kyis 'bras bu 'phangs su zin kyang /_gnyen po'i stobs kyis gzhan du bsgyur ba'i phyir ro/_/de ltar gnyen po las byung ba'i las
[\[203a.3\]]dang /_sems pa las byung ba'i dge ba'i las thams cad kyang stobs dang ldan par blta bar bya'o/_/gnyen po stobs can gyi dge ba'i las sems pa las gyur ba ni mi dge ba las stobs dang ldan par blta'o/_/'di la dgongs nas bcom ldan 'das kyis 'phags pa'i nyan thos
[\[203a.4\]]sems shin tu bsgoms pas tshad med pa/_rgya che ba la gang tshad du byas pa'i las des de khrid par mi byed do/_/de la de gnas par mi byed do/_/des de bgrang bar mi 'gyur ro zhes gsungs so/_/gang gnyen po mthu chung ba'i gang zag gi sems pa las gyur ba'i las mi dge ba gang yin pa de
[\[203a.5\]]dang /_gang yang sems pa las gyur ba'i las kyi rnam par smin par nges pa de ma spangs pa dang /_yongs su ma shes pa de ni stobs dang ldan pa yin te 'dir ni mdor dgongs pa'o/_/gnyen po mthu chung ba'i mi dge ba ni/_dge bas stobs dang ldan no/_/de dge ba dang mi dge ba rnam par smin par
[\[203a.6\]]nges par 'phags pa'i lam gyis ma spangs pa thams cad ni bye brag med par stobs dang ldan pa zhes bya'o/_/yang 'dod pa dang rab tu ldan pa'i mi dge ba gang yin pa dang /_'dod pa dang ldan pa mi dge ba ni rang bzhin gyis stobs dang ldan pa ste/_nyon mongs pa dang nye ba'i nyon mongs pa la
[\[203a.7\]]sogs pa'i 'khor mang ba'i phyir ro/_/gang sngon goms par byas pa dang /_de yang stobs dang ldan pa ste/_des rgyud la bsgos pa'i phyir ro/_/gang gnas la gnas pa dang /_nar son pa rnams kyis te mngon par zhen pa dang dad pa drag po byed pa'i phyir ro/_/yongs su mya ngan las mi 'da'
[\[203b\]]
[\[203b.1\]]ba'i chos can rnams kyis sgrub tu med pa gang yin pa de ni rang bzhin gyis stobs dang ldan pa'o/_/gnyen pos sbyang du med pa'i phyir ro/_/zhing dang ma bsod pa la sogs pa'o/_/sems kyi mngon par 'du byed pas kyang stobs dang ldan pa'i las su rig par bya'o/_/byang chub chen por smon pa
[\[203b.2\]]la sogs pa'o/_/yang rnam pa dgus stobs dang ldan pa'i las su rig par bya ste/_zhing dang dngos po dang /_ngo bo nyid dang /_gnas dang /_yid la byed pa dang /_bsam pa dang /_grogs dang /_lan mang du byed pa dang /_skye bo mang pos kyang stobs dang ldan pa ste/_de las bzlog pa ni
[\[203b.3\]]stobs dang mi ldan pa'i las so/_/rnam pa dgu po de rnams ni stobs dang ldan pa'i las te/_'di lta ste/_zhing ni gal te yon tan dang ldan pa'i sbyin gnas zhing du gyur ba'o/_/dngos po ni gal te sbyin pa'i dngos po gya nom zhing mang bar 'gyur ba'o/_/ngo bo nyid ni sbyin pa bas tshul khrims stobs dang ldan
[\[203b.4\]]no/_/tshul khrims pas bsgom pa'o zhes bya ba la sogs pa'o/_/gnas ni bsod nams byed pa gal te 'dod chags bral bar gyur ba'o/_/yid la byed pa ni gal te yid la byed pa dad pa drag po dang ldan par 'gyur ro/_/bsam pa ni mya ngan las 'das pa'i bsam par gyur pa'o/_/grogs ni de
[\[203b.5\]]las gzhan pa'i bsod nams bya ba'i dngos pos yongs su zin par gyur ba'o/_/lan mang du byed pa ni/_yang dang yang du byas par gyur pa'am rjes su rnam par brtags pa'o/_/skye bo mang pos kyang zhes bya ba ni/_bdag gis kyang byas par gyur la/_gzhan dag kyang byed du bcug pa'o/_/bcom
[\[203b.6\]]ldan 'das kyis su zhig 'di skad du skyes bu gang zag 'di ji lta ji ltar las byed cing sog pa de lta de ltar rnam par smin pa myong bar 'gyur na/_de ltar na tshangs par spyod pa la gnas par mi 'gyur zhing /_yang dag par sdug bsngal zad par mi 'gyur ba dang /_sdug bsngal mthar dbyung ba'i skabs
[\[203b.7\]]kyang mi snang ngo zhes zer ba de la dgongs pa ni/_bcom ldan 'das kyis 'dir bde ba dang ldan pa'i las kyi rnam par smin pa bde ba dang ldan pa bkag go/_/de bzhin du sdug bsngal dang ldan pa'i sdug bsngal dang ldan pa dang /_sdug bsngal yang ma yin/_bde ba yang ma yin pa dang ldan pa'i sdug bsngal
[\[204a\]]
[\[204a.1\]]yang ma yin bde ba yang ma yin pa dang ldan pa yang de bzhin no/_/yang su zhig 'di skad du skyes bu gang zag 'di ji ltar myong bar 'gyur ba'i las sog pa de ltar myong bar 'gyur ba'i rnam par smin pa myong bar 'gyur ba na/_de lta na ni tshangs par spyod pa la gnas par 'gyur zhing
[\[204a.2\]]yang dag par sdug bsngal zad par 'gyur ba dang /_sdug bsngal mthar dbyung ba'i skabs kyang snang ngo zhes zer ba la ji ltar byas na tshangs par spyod pa gnas par mi 'gyur zhe na/_nyon mongs pa drag po dang ldan pa so sor brtags nas/_sdug bsngal dang bcas shing yid mi bde ba dang bcas pa tshul khrims
[\[204a.3\]]yongs su bsrungs ba'i phyir ro/_/gal te rnam par smin pa'ang de bzhin du sdug bsngal dang bcas shing yid mi bde ba dang bcas par myong na ni de yongs su bsrungs pa don med par 'gyur ro/_/gzhan gyi chung ma la sogs pa la bde ba dang bcas shing yid bde ba dang bcas par tshul khrims nyams par
[\[204a.4\]]byas pa'i phyir gal te de'i rnam par smin pa de bzhin du myong na ni de spong ba don med par 'gyur te/_de ltar byas na tshangs par spyod pas gnas par mi 'gyur ro/_/ji ltar na yang dag par sdug bsngal zad pa dang /_sdug bsngal mthar dbyung ba'i skabs kyang mi snang zhe na/_de'i phyir de'i rgyur gyur pa
[\[204a.5\]]tshangs par spyod pas/_gnas pa'i rnam par smin pa sdug bsngal ba'i phyir ro/_/de ltar byas na bde ba dang bcas pa'i las kyi rnam par smin pas ni bde ba dang bcas pa nyid du 'gyur/_sdug bsngal dang bcas pa'i sdug bsngal nyid du 'gyur/_sdug bsngal yang ma yin bde ba yang ma yin pa dang bcas
[\[204a.6\]]pa ni sdug bsngal yang ma yin bde ba yang ma yin pa dang bcas pa nyid du 'gyur ro zhes bya ba'i nges pa ni 'dir bcom ldan 'das kyis bkag go/_/yang bde ba dang ldan zhing bde ba myong bar 'gyur ba'i rnam par smin pa bde ba ni gnang ngo /_/sdug bsngal myong bar gyur ba'i sdug bsngal dang /_sdug
[\[204a.7\]]bsngal yang ma yin bde ba yang ma yin pa myong bar 'gyur ba'i sdug bsngal yang ma yin bde ba yang ma yin pa dang /_de la bde ba dang ldan pa'i dge ba dang mi dge ba phyi ma la ji ltar rigs par bde ba dang sdug bsngal dang sdug bsngal yang ma yin/_bde ba yang ma yin pa myong bar 'gyur ba'i rnam par
[\[204b\]]
[\[204b.1\]]smin pa bde ba ni gnang ba'o/_/sdug bsngal dang ldan la bde ba myong bar 'gyur ba'i rnam par smin pa bde ba ni gnang ngo /_/sdug bsngal myong bar 'gyur ba'i sdug bsngal dang /_sdug bsngal yang ma yin/_bde ba yang ma yin pa myong bar 'gyur ba'i sdug bsngal yang ma yin/_bde ba yang
[\[204b.2\]]ma yin pa dang /_sdug bsngal yang ma yin/_bde ba yang ma yin pa dang ldan la/_bde ba myong bar 'gyur ba'i rnam par smin pa bde ba ni gnang ngo /_/sdug bsngal myong bar 'gyur ba'i sdug bsngal dang /_sdug bsngal yang ma yin bde ba yang ma yin pa myong bar 'gyur ba'i sdug bsngal yang
[\[204b.3\]]ma yin/_bde ba yang ma yin pa'o zhes bya ba 'di ni 'dir dgongs pa'o/_/las kyi rab tu dbye ba ni sdom pa'i las dang /_sdom pa ma yin pa'i las dang /_sdom pa yang ma yin sdom pa ma yin pa yang ma yin pa'i las so/_/sdom pa'i las gang /_so sor thar pa'i sdom pas bsdus pa dang /_
[\[204b.4\]]bsam gtan gyi sdom pas bsdus pa dang /_zag pa med pa'i sdom pas bsdus pa'o/_/so sor thar pa'i sdom pa'i las gang /_ris brgyad de/_dge slong gi sdom pa dang /_dge slong ma'i sdom pa dang /_dge slob ma'i sdom pa dang /_dge tshul gyi sdom pa dang /_dge tshul ma'i sdom pa dang /_
[\[204b.5\]]dge bsnyen gyi sdom pa dang /_dge bsnyen ma'i sdom pa dang /_bsnyen gnas pa'i sdom pa'o/_/rab tu byung ba'i sdom pa gang zag ji lta bu'i dbang du byas te rnam par gzhag_/nyes bar spyod pa las dben par spyod pa dang /_'dod pa las dben par spyod pa dang /_rab tu byung ba'i sdom pa ni rnam pa lnga ste/_
[\[204b.6\]]dge slong ma'i sdom pa nas dge tshul gyi sdom pa'i bar du'o/_/nyes par spyod pa las dben par spyod pa dang /_'dod pa las dben par spyod pa'i gang zag gi dbang du byas nas rnam par gzhag pa ste/_'di lta de 'dra ba de ni ji srid 'tsho'i bar du srog gcod pa la sogs pa nyes par spyod pa dang /_mi tshangs
[\[204b.7\]]par spyod pa spang ba'i phyir ro/_/dge bsnyen dang /_dge bsnyen ma'i sdom pa gang zag ji lta bu'i dbang du byas te rnam par gzhag_/nyes par spyod pa las dben par spyod pa yin gyi 'dod pa las dben par spyod pa ni ma yin no/_/de bas na 'di'i sdom pa ni ji srid 'tsho'i bar du/_'dod pa la log par
[\[205a\]]
[\[205a.1\]]g.yem pa spong ba rnam par gzhag gi_/mi tshangs par spyod pa spangs pa ni ma yin no/_/bsnyen gnas pa'i sdom pa gang zag ji lta bu'i dbang du byas te rnam par gzhag_/nyes par spyod pa las dben par spyod pa yang ma yin/_'dod pa las dben par spyod pa yang
[\[205a.2\]]ma yin pa'o/_/de'i phyir 'di'i sdom pa ni nyin zhag gcig la bsnyen gnas kyi sdom par brtags te/_rim gyis ni de gnyi ga la sogs par bya ba'i phyir ro/_/dge bsnyen bslab pa'i gzhi'i phyogs gcig la slob na dge bsnyen gyi sdom pa dang ldan par rig par bya ba'am/_ldan pa ma yin par
[\[205a.3\]]rig par bya/_ldan par yang rig par bya ba la tshul khrims 'chal ba'i gzhir yang brjod par bya'o/_/za ma dang ma ning rnams la dge bsnyen gyi sdom pa bkag gam/_dge bsnyen gyi sdom pa ma bkag_/dge bsnyen nyid ni bkag ste/_dge slong dang dge slong ma'i phyogs gnyis la brten nas bsnyen
[\[205a.4\]]bkur bya ba'i 'os ma yin pa'i phyir ro/_/ji ltar za ma dang ma ning gnyis la ni/_dge slong dang dge slong ma'i phyogs gnyi ga la bsnyen bkur bya ba'i 'os ma yin pa'i phyir/_dge bsnyen nyid ni bkag pa bzhin du mtshan gnyis pa rnams kyang de bzhin du/_skyes pa dang bud med kyi nyon mongs pa kun tu
[\[205a.5\]]spyod pas phyogs gnyi ga lag snyen bkur bya ba'i 'os ma yin pa'i phyir/_de dag logs shig tu ma bshad do/_/ma ning ni lnga ste/_skyes nas ma ning du gyur ba dang /_ma ning phrag dog can dang /_ma ning zla ba phyed pa dang /_blugs pa'i ma ning dang /_nyams pa'i ma ning ngo /_/bsam gtan gyi sdom
[\[205a.6\]]pa gang /_/'chal pa'i tshul khrims kun nas slong ba dag gis nyon mongs pa rnams kyi sa bon 'joms pa'i dus na 'dod pa la 'dod chags dang bral bas spong ba gang yin pa dang /_bsam gtan dang po la 'dod chags dang bral ba dang /_bsam gtan gnyis pa la 'dod chags dang bral ba dang /_
[\[205a.7\]]bsam gtan gsum pa la 'dod chags dang bral ba spong ba gang yin pa'o/_/'chal pa'i tshul khrims kun nas slong ba la chags pa la sogs pa 'dod pa na spyod pa'i nyon mongs pa dang /_nye ba'i nyon mongs pa rnams rnam par gnon pa'i gnyen pos sa bon bcom pas 'dod pa dag las 'dod
[\[205b\]]
[\[205b.1\]]chags dang bral bas 'chal pa'i tshul khrims de spong ba gang yin pa'o/_/bsam gtan gsum pa'i bar las 'dod chags dang bral ba'i ring du byed pa'i gnyen pos 'chal pa'i tshul khrims kun nas slong ba de/_de dag nyid kyis sa bon shin tu 'joms par rig par bya'o/_/bsam gtan bzhi
[\[205b.2\]]la 'dod chags dang bral ba ni gzugs med pa rnams na gzugs med pa'i phyir/_tshul khrims kyi sdom pa rnam par gzhag pa med par rig par bya'o/_/zag pa med pa'i sdom pa gang /_bden pa mthong ba'i zag pa med pa'i yid la byed pa spangs pa gang yin pa'o/_/sdom pa ma yin pa gang /_sdom
[\[205b.3\]]pa ma yin pa shan pa dang /_bya gag gsod pa dang /_phag gis 'tsho ba dang /_nya pa dang /_ri dgas kyi rngon pa dang /_bya pa dang /_ri bong rgyas bshor ba dang /_chos rkun pa dang /_gshed ma dang /_glang po che 'dzin pa dang /_sbrul gyis 'tsho ba dang /_btson bsrungs pa dang /_nyan rna byed pa
[\[205b.4\]]dang /_gnod pa byed pa rnams kyi gang yin pa'o/_/de dag gi las skyes pas sam yang dag par blangs pa ste/_de dag gi las spyad par nges par byas so/_/shan pa ni gang dag phyugs rnams bsad nas 'tsho bar byed pa rnams so/_/bya gag gsod pa la yang de bzhin du ji ltar mthun mthun du sbyar bar
[\[205b.5\]]bya'o/_/glang po che 'dzin pa ni gang dag nags nas glang po che bzung nas 'dul bar byed pa rnams so/_/sbrul gyis 'tsho ba rnams ni gang dag sbrul bzung nas rtse bas 'tsho bar byed pa rnams so/_/nyan rna ba ni gang dag gzhan dag la phra mas gnod par byas nas 'tsho bar byed pa rnams so/_/de dag gi las skyes
[\[205b.6\]]pas sam/_yang dag par blangs pa ste/_de la skyes pa zhes bya ba ni de'i rigs sam gzhan gyi rigs go rims bzhin no/_/de dag gi las spyad par nges par byas pa ni lus dang ngag gi sbyor ba sngon du btang ste/_de dag gi las spyad par nges par byas pa ni/_sdom pa ma yin pa zhes brjod par bya'o/_/
[\[205b.7\]]sdom pa yang ma yin/_sdom pa ma yin pa yang ma yin pa gang /_sdom pa'ang ma yin/_sdom pa ma yin pa'ang ma yin pa'i las dge ba'am mi dge ba gang yin pa'o/_/ji skad bshad pa'i sdom pa dang sdom pa ma yin pa dang mi ldan pa'i sbyin pa dang /_ngag snyan pa la sogs pa dang /_khu tshur dang /_thal
[\[206a\]]
[\[206a.1\]]lcag la sogs pa'i las ni sdom pa yang ma yin/_sdom pa ma yin pa yang ma yin zhes brjod par bya'o/_/bde ba myong bar 'gyur ba'i las gang /_'dod pa'i khams dang /_bsam gtan gsum po dag gi dge ba gang yin pa'o/_/sdug bsngal myong bar 'gyur ba'i
[\[206a.2\]]las gang /_gang mi dge ba'o/_/sdug bsngal yang ma yin bde ba yang ma yin pa myong bar 'gyur ba'i las gang /_bsam gtan gsum po las gong ma'i dge ba'o/_/mthong ba'i chos las myong bar 'gyur ba gang /_gang mthong ba'i chos la rnam par smin par 'gyur ba ste/_'di lta ste/_byams
[\[206a.3\]]pa'i ting nge 'dzin las langs pa la phan 'dogs pa dang /_gnod par byed pa las byung ba dang /_byams pa'i ting nge 'dzin las ji lta bar/_nyon mongs pa med pa'i ting nge 'dzin dang /_'gog pa'i snyoms par 'jug pa dang /_rgyun du zhugs pa'i 'bras bu dang dgra bcom pa'i 'bras bu las
[\[206a.4\]]langs pa dang /_sangs rgyas la sogs pa dge slong gi dge 'dun la yang de bzhin no/_/yang na bsam pa ni shin tu drag pos sbyar bas dge ba dang mi dge ba spyod pa'o/_/mthong ba'i chos la myong bar 'gyur ba'i las ni/_tshe gang la byas pa de nyid la gang rnam par smin par 'gyur ba'o/_/skyes nas
[\[206a.5\]]myong bar 'gyur ba'i las gang /_gang tshe phyi ma nyid la rnam par smin par 'gyur ba ste/_'di lta ste/_mtshams med pa lnga'i las rnams so/_/yang na dge ba dang mi dge ba gzhan yang yin no/_skyes nas myong bar 'gyur ba'i las ni/_gang de ma thag tu 'byung ba'i tshe la myong bar 'gyur ba ste/_'di
[\[206a.6\]]ltar mtshams med pa lnga'i las rnams so/_/gang gis mtshams med pa gcig de'i rnam par smin pa de ma thag par rigs na/_de gang gi mang po gang yin pa de'i de dag gi rnam par smin pa ji ltar myong bar 'gyur zhe na/_thams cad kyi rnam par smin pa cig car myong bar 'gyur te/_'di ltar mtshams
[\[206a.7\]]med pa du ma byed pa'i lus shin tu rab tu gnon par mngon par 'grub la chad pa mang zhing /_mi bzad pa sna tshogs par 'gyur te/_de'i dbang gis tshor ba shin tu mang po 'byung bar 'gyur te/_rtsom pa'i dbang du byas nas mthong ba'i chos la myong bar 'gyur ba la sogs pa 'di dag rnam par
[\[206b\]]
[\[206b.1\]]gzhag gi/_de tsam la myong bar 'gyur ba'i dbang du byas pa ni ma yin no/_/tshe de nyid la gang gi rnam par smin pa rtsom pa de ni mthong ba'i chos la myong bar 'gyur ba'o/_/gang de ma thag pa'i tshe la rtsom pa de ni skyes nas myong bar 'gyur ba'o/_/gang de ma thag tu byung ba'i tshe thal nas rtsom pa de ni lan
[\[206b.2\]]grangs gzhan la myong bar 'gyur ba ste de ltar byas na ni kyi hud sems zhes bya ba'i rtog pa brjod pa las mtshams med pa lnga'i las kyi rnam par smin pa'i sems can dmyal bar yang dang yang 'chi 'pho zhing skye bar rnam par smin pa myong ngo zhes gsungs pa dang mthun par byas pa yin no/_/lan grangs gzhan
[\[206b.3\]]la myong bar 'gyur ba'i las gang /_gang de phan chad du rnam par smin par 'gyur ba'o/_/gnag la rnam par smin pa'i las gang /_gang mi dge ba'o/_/gnag la rnam par smin pa gnag pa'i las ni mi dge ba ste/_nyon mongs pa can dang rnam par smin pa yin pa'i phyir ro/_/dkar la rnam
[\[206b.4\]]par smin pa dkar ba'i las gang /_khams gsum pa'i dge ba'o/_/gang nyon mongs pa can ma yin pa'o/_/dkar gnag tu 'gyur la/_rnam par smin pa dkar gnag tu gyur pa dang /_gang 'dod pa dang rab tu ldan pa'i 'dren ma ste/_de'i dge ba dang mi dge ba zhes bya ba'i tha tshig go/_/
[\[206b.5\]]gcig ji ltar na dge bar yang 'gyur la mi dge bar 'gyur zhe na/_'di la 'jug pa'i skad cig nges par de gnyi ga brjod pa ni ma yin gyi/_'on kyang bsam pa dang lhan cig pa'i sbyor ba la gcig ces bya ste/_'di ni 'di ltar dgongs pa yin par rig par bya'o/_/de gnyi ga nag po dang dkar
[\[206b.6\]]po nyid du 'dra bar gyur bas de ltar nag po dang dkar po nyid du rnam par gzhag go/_/bsam pas gnag la sbyor bas dkar ba'am sbyor bas gnag la bsam pas dkar ba'o/_/de la bsam pas gnag la sbyor bas dkar ba ni/_dper na 'ga' zhig gzhan dag la slu bar 'dod na de dag
[\[206b.7\]]yid ches par bya ba'i mtshan mar bsams nas sbyin pa nas rab tu 'byung ba'i bar du'o/_/sbyor bas gnag la bsam pas dkar po ni/_dper na 'ga' zhig bu'am slob ma mi phan pa bzlog par 'dod cing phan pa la sbyor bar 'dod nas snying brtse ba'i sems kyis lus dang /_ngag drag tu byed
[\[207a\]]
[\[207a.1\]]pa'i tshe de las kun nas nyon mongs par 'gyur ro/_/mi gnag cing dkar la rnam par smin par mi 'gyur zhing las zad par 'gyur ba'i las gang /_sbyor ba dang /_bar chad med pa'i lam rnams la zag pa med pa'i las so/_/sbyor ba dang bar chad med pa'i lam rnams
[\[207a.2\]]spong ba'i gnyen po yin pa'i phyir ro/_/de la mi gnas pa ni nyon mongs pa'i dri ma med pa'i phyir ro/_/dkar ba ni mtha' gcig tu rnam par byang ba'i phyir ro/_/rnam par smin par mi 'gyur ba ni 'khor ba dang 'gal ba'i phyir ro/_/las zad par 'gyur ba ni yang dag par bsgyur ba'i phyir
[\[207a.3\]]ro/_/'dir mi gnag cing dkar ba la sogs pa rnam pa gsum ni zag pa med pa'i las so/_/de bas na zag pa med pa ni rnam par smin pa len pa med pa'i phyir kun du bcom pa'o/_/de'i phyir bye brag med par zag pa med pa'i las 'di thams cad kyi bar du gcod pa dang /_rjes su mthun pa dang /_ngo bo
[\[207a.4\]]nyid kyi dbang du byas nas yon po dang /_nyes pa dang /_rnyog ma dang /_gtsang ba dang /_thub pa pa rnams go rims bzhin du rnam par gzhag par rig par bya'o/_de la yon po ni lus dang ngag dang yid kyi las drang po'i lam 'phags pa'i lam yan lag brgyad pa 'byung ba'i sgrib par 'gyur ro/_/nyes
[\[207a.5\]]pa ni lus la sogs pa'i las gang gis rnam par sun 'byin pa'i sems kyi rgyud la de dang /_de 'dra ba'i sgrib par 'gyur ba'i las 'byung ba'o/_/rnyog ma ni mu stegs can gyi lta ba la brten pa'i lus la sogs pa'i las gang yin pa ste/_sangs rgyas kyi bstan pa la dad pa'i mi mthun pa'i phyogs
[\[207a.6\]]ma dad pa'i rnyog mas yongs su zin pa'i phyir ro/_/rnam grangs gzhan du na rtag pa dang /_chad pa'i mthar lhung ste/_dbu ma'i lam dang mi mthun pa'i phyir yon po'o/_/skur pa'i lta bas yongs su bzung ste/_rnam par byang ba rnam par gzhag pa la rab tu sdang ba'i phyir nyes pa'o/_/'jig tshogs la
[\[207a.7\]]lta bas yongs su bzung ste/_bdag med pa kho na la lta ba'i bar du gcod pa'i phyir rnyog ma zhes bya'o/_/gtsang ba ni shin tu rnam par dag pa'i tshul khrims kyis yongs su zin pa dang /_lta ba drag pos yongs su zin pa'i lus dang ngag dang yid kyi las gang yin pa ste/_tshul khrims dang lta ba log par
[\[207b\]]
[\[207b.1\]]zhugs pa'i dri ma spangs pa'i phyir ro/_/thub pa la ni gang slob pa dang mi slob pa rnams kyi lus dang ngag dang yid kyi las zag pa med pa ste/_de thub pa rnams kyi las yin pa'i phyir ro/_/sbyin pa'i las gang /_de'i gzhi dang /_kun nas slong ba dang /_dngos po dang /_ngo bo nyid kyis rig par bya ste/_gzhi ni ma
[\[207b.2\]]chags pa dang /_zhe sdang med pa dang /_gti mug med pa'o/_/kun nas slong ba ni de dag dang ldan pa'i phyir tshor ba'o/_/dngos po ni sbyin par bya ba'i dngos po'o/_/ngo bo nyid ni stong pa na lus kyi las dang /_ngag gi las so/_/ji ltar na sbyin pa phun sum tshogs pa yin/_phyir zhing sbyin pa dang /_phyogs
[\[207b.3\]]mi 'byed par sbyin pa dang /_'dod pa yongs su rdzogs par sbyin pa'i phyir ro/_/de dag ni sbyin pa phun sum tshogs pa'i dbang du byas par rig par bya ste de la sbyin pa por 'gyur ro zhes bya ba 'dis ni phyir zhing sbyin pa ston te/_de'i ngang tshul can du gyur bas yang dang yang sbyin pa'i phyir ro/_/dge sbyong rnams dang
[\[207b.4\]]bram ze rnams la gces pa la sogs pas ni phyogs mi 'byed par sbyin pa ston te/_'dod pa thams cad la bye brag med par sbyin pa'i phyir ro/_/bza' ba sbyin pa zhes bya ba la sogs pas ni 'dod pa yongs su rdzogs pa'i sbyin pa ston te/_bsam pa ji lta ba bzhin du yo byad kyi dngos po ma rul zhing dri ma med
[\[207b.5\]]pa'i gzhi thams cad yongs su gtong ba'i phyir ro/_/yang mi gnas par sbyin pa dang /_rgya cher sbyin pa dang /_dga' bas sbyin pa dang /_phyir zhing sbyin pa dang /_snod la sbyin pa dang /_'khor dang /_glo bur du 'ongs pa la legs par bgos te sbyin pas sbyin pa phun sum tshogs par rig par bya'o/_/
[\[207b.6\]]lhug par gtong ba dang /_lag pa brkyang pa dang /_gtong ba la dga' ba dang /_mchod sbyin byed pa'i tshul can dang /_sbyor ba phun sum tshogs pa dang /_sbyin pa legs par 'gyed pa la dga' ba zhes bya ba 'di dag ni mi gnas par sbyin pa la sogs pa'i tshig dang go rims bzhin du rig par
[\[207b.7\]]bya'o/_/mi gnas par sbyin pa ni/_srid pa dang longs spyod kyi phyir yongs su mi bsngo ba nyid du rig par bya'o/_/ji ltar na sbyin par bya ba phun sum tshogs par rig par bya'o/_/sbyin par bya ba'i dngos po gnod pas grub pa ma yin pa dang /_sbyin pa la bya ba'i dngos po gzhan las phrogs pa ma yin
[\[208a\]]
[\[208a.1\]]pa dang /_sbyin par bya ba'i dngos po ma rul zhing dri ma med pa dang /_sbyin par bya ba'i dngos po rung ba dang /_sbyin par bya ba'i dngos po chos kyis bsgrub pa'i phyir ro/_/sbyin par bya ba phun sum tshogs pa'i dbang du byas nas ldang ba'i brtson 'grus kyis thob pa zhes bya ba 'dis ni/_sbyin
[\[208a.2\]]par bya ba'i dngos po gnod pas grub pa ma yin pa ston to/_/gnod pas grub pa ni ldang ba'i brtson 'grus kyis thob pa ma yin te/_rang gi gnas na 'dug cing gzhan gyis bcol ba bsnyon pas thob pa'i phyir ro/_/lag dar ba'i mthus bsgrub pa zhes bya ba 'dis ni/_sbyin par bya ba'i dngos po
[\[208a.3\]]gzhan las phrogs pa ma yin pa ston to/_/gzhan las phrogs pa ni lag dar ba'i mthus bsgrubs pa ma yin te/_de dag gi sha thang bar thabs sna tshogs kyis bsgrubs pa phrogs pa'i phyir ro/_/rdul dang dri mas ma phog pa zhes bya ba 'dis ni/_sbyin par bya ba'i dngos po ma rul zhing dri ma med pa ston pa ste/_
[\[208a.4\]]rdul dang dri mas ma phog pa zhes bya ba ni spangs zhes bya ba'i tha tshig go/_/chos dang mthun pa zhes bya ba 'dis ni sbyin par bya ba'i dngos po rung ba ston te mtshon cha dang /_dug dang /_chang la sogs pa rung ba ma yin pa'i dngos po yongs su spang ba'i phyir ro/_/chos kyis thob pa zhes bya ba 'dis ni/_sbyin
[\[208a.5\]]par bya ba'i dngos po chos kyis bsgrubs pa ston to/_/gzhal ba las g.yo 'jug pa la sogs pa dang /_log pas 'tsho ba la sogs pa yongs su spangs pas bsgrubs pa'i phyir ro/_/ji ltar na tshul khrims dang ldan pa yin/_yang dag par blangs pa'i tshul khrims rjes su bsrung ba'i phyir ro/_/
[\[208a.6\]]ma nyams pas de dang ldan pa'i phyir tshul khrims dang ldan pa yin no/_/ji ltar na so sor thar pa'i sdom pas bsdoms pa yin/_nges par 'phyin pa'i tshul khrims yin pa'i phyir ro/_/thar pa'i phyir sdom pa gang yin pa de ni so sor thar pa'i sdom pa ste/_de ni 'khor ba las nges par 'byung ba yin no/_/
[\[208a.7\]]ji ltar na cho ga dang spyod yul phun sum tshogs pa yin/_ma smad pa'i tshul khrims yin pa'i phyir ro/_/cho ga phun sum tshogs pa ni spyod lam la sogs pa dam pa rnams kyis ma smad pa'i phyir ro/_/spyod yul phun sum tshogs pa ni spyod yul ma yin pa lnga spangs pa'i phyir te/_dge slong gi skyod
[\[208b\]]
[\[208b.1\]]yul ma yin pa lnga ni gsod pa'i sa dang /_smad 'tshong ma'i gnas dang /_chang 'tshong ma'i khyim dang /_rgyal po'i pho brang dang /_gdol pa'i khyim ste lnga'o/_/ji ltar na kha na ma tho ba chung ngu tsam rnams la yang 'jigs par blta ba yin/_shin tu gus par slob pa'i tshul khrims yin pa'i phyir ro/_/
[\[208b.2\]]bcas pa'i kha na ma tho ba rnams dang /_rang bzhin gyi kha na ma tho ba rnams la yang bsam pa drag pos slob pas kha na ma tho ba chung ngu tsam rnams la yang 'jigs par lta ba yin no/_/ji ltar na yang dag par blangs pa la slob/_bslab pa'i gzhi rnams la bslab pa yongs su rdzogs par slob pa'i tshul khrims
[\[208b.3\]]yin pa'i phyir ro/_/kun nas yongs su rdzogs par bslab pa rnams blangs nas slob pa'i phyir yang dag par blangs te/_bslab pa'i gzhi rnams la slob ces brjod do/_/'di man chad du ni tshul khrims las brtsams nas/_bcom ldan 'das kyis mdo sde gzhan du lus dang ngag gis bsdams pa yin
[\[208b.4\]]no zhes bya ba la sogs pa gang bstan pa de'i don brjod par bya'o/_/ji ltar na lus dang ngag gi kun du spyad pa bsdams pa yin/_shes bzhin gyis yongs su zin pa'i phyir ro/_/ji ltar gnang ba bzhin du 'gro ba dang ldog pa la sogs pa la blo sngon du btang nas legs par bsgrubs pa'i phyir ro/_/ji
[\[208b.5\]]ltar na lus dang ngag phun sum tshogs pa yin/_ltung bas mi gnod pa'i phyir ro/_/ltung bas mi gnod pa'i phyir ni tshul khrims chud mi gzon pa'i phyir ro/_/ji ltar na lus dang ngag gi kun du spyod pa dag yin/_'gyod pa med pa la sogs pa rim gyis ting nge 'dzin gyi bar la gnas pa'i phyir ro/_/ting
[\[208b.6\]]nge 'dzin gyi stobs kyis 'chal ba'i tshul khrims kyi dri ma thag bsring ba'i phyir ro/_/ji ltar na lus dang ngag gi kun du spyod pa dge ba yin/_nyon mongs pa can gyi rtog pa dang ma 'dres pa'i phyir ro/_/gcig tu dge ba'i phyir ro/_/ji ltar na lus dang ngag gi kun du spyod pa kha na ma tho ba med pa yin/_de
[\[208b.7\]]smon nas tshangs par spyod pa la gnas pa rnam par spangs pa'i phyir ro/_/srid pa longs spyod kyi phyir yongs su mi bsngo bas dam pa rnams kyis bsngags pa'i phyir ro/_/ji ltar na lus dang /_ngag dang /_yid kyi kun du spyod pa gnod pa med pa yin/_gzhan la brnyas thabs mi byed cing 'grogs na
[\[209a\]]
[\[209a.1\]]bde ba'i phyir ro/_/bdag la bstod pa la sogs pas gzhan khyad du gsod cing 'grogs na mi bde bas zher 'debs pa med pa'i phyir ro/_/ji ltar na lus dang ngag gi kun du spyod pa rjes su mthun pa yin/_mya ngan las 'das pa 'thob par byed pa dang mthun pa'i phyir ro/_/mya
[\[209a.2\]]ngan las 'das pa 'thob par byed pa dang mthun pa'i phyir te/_'phags pa'i lam la gzhol ba'i phyir ro/_/ji ltar na lus dang ngag gi kun du spyod pa rjes su 'byor ba yin/_dge ba mi bcom pa dang /_sdig pa mi 'chab pa'i phyir ro/_/rang gi nyes pa mthol zhing yon tan 'chab pa'i phyir ro/_/
[\[209a.3\]]ji ltar na lus dang ngag gi kun du spyod pa thabs dang ldan pa yin/_tshangs pa mtshungs par spyod pa nye bar sdud pa'i tshul khrims yin pa'i phyir ro/_/nye bar 'gro ba'i bya ba'i 'os yin pa'i phyir ro/_/ji ltar na lus dang ngag gi kun du spyod pa la 'tsham pa yin/_bla ma rnams dang /_bla ma dang 'dra ba rnams
[\[209a.4\]]la nga rgyal bcag pa'i phyir ro/_/ci rigs su bsnyen bkur byed pa yin pa'i phyir ro/_/ji ltar na lus dang ngag gi kun du spyod pa mthun pa yin/_gdams ngag la mthun par 'dzin pa'i phyir ro/_/rang gi lta ba la mchog tu 'dzin pa med pa'i phyir ro/_/ji ltar na lus dang ngag gi kun du spyod pa gdung ba
[\[209a.5\]]med pa yin/_dka' thub drag po dang ngan ngon la mos pa rnam par spangs pa'i phyir ro/_/rgyud la gdung ba mi byed pa'i phyir ro/_/ji ltar na lus dang ngag gi kun du spyod pa phyis 'gyod pa med pa yin/_longs spyod dang las kyi mtha' spangs pa la 'gyod pa med pa'i phyir ro/_/longs spyod dang las kyi mtha'
[\[209a.6\]]spangs pa las brtsams nas phyir 'gyod pa med pa'i phyir ro/_/ji ltar na lus dang ngag gi kun du spyod pa yid la gcags pa med pa yin/_cung zad tsam gyis chog par mi 'dzin pa'i yid la gcags pa med pa'i phyir ro/_/dge ba'i phyogs la brtsams na cung zad tsam gyis chog par mi 'dzin pa'i
[\[209a.7\]]yid la gcags pa med pa'i phyir te/_sgrub nus pa'i bar du'i phyir ro/_/bcom ldan 'das kyis sems can 'di dag ni las bdag gir bya ba/_las kyi bgo skal la spyod la/_las kyi skye gnas pa dang /_las brtan par bya ba la/_las ni sems can dag mthon po dang /_dma' ba dang /_ngan pa
[\[209b\]]
[\[209b.1\]]dang /_gya nom pa rnam par 'byed pa'o zhes gang gsungs pa la/_las bdag gir bya ba ji lta bu yin/_'di dag ni bdag gir bya ba yin pas/_'di dag ni las bdag gir bya ba dag go/_/de dag gi las bdag gir bya ba ji lta bu zhe na/_rang gis byas pa'i las kyi rnam par smin pa myong ba'i phyir ro/_/gang gzhan
[\[209b.2\]]dang thun mong ma yin pa de ni bdag gi zhes brjod do/_/ji ltar na las kyi bgo skal la spyod pa yin/_'di dag ni las kyi bgo skal la spyod pa yin pas/_las kyi bgo skal la spyod pa dag go/_/ji ltar na las kyi bgo skal la spyod pa yin zhe na/_rang gis byas pa'i rnam par smin pa myong ba de la/_dge ba dang mi
[\[209b.3\]]dge ba'i las so so'i bgo skal la spyod pa'i phyir ro/_/'di lta ste/_rang rang gi 'bras bu 'dod pa dang /_mi 'dod pa 'byed pa'i phyir ro/_/rang gis byas pa'i las 'dod pa dang /_mi 'dod pa dag gis rnam par smin pa myong ba'i sems can de dag thog ma gang las byung /_ci rgyu med pa las byung ba zhig gam/_
[\[209b.4\]]'on te rang bzhin dang dbang phyug la sogs pa'i rgyu las byung ba zhig ce na/_smras pa/_las kyi skye gnas las 'gyur ro/_/ji ltar na las kyi skye gnas pa yin/_rgyu med pa dang /_mi mthun pa'i rgyu rnam par spangs pa'i las kyi skye gnas las sems can 'byung ba'i phyir ro/_/'di dag gi las nyid rgyu med pa dang /_
[\[209b.5\]]mi mthun pa'i rgyu rnam par spangs pa'i skye gnas te/_sems can rnams 'byung ba'i phyir zhes bya ba'i tha tshig go/_/de ltar 'jug pa las kyang brtsams ldog pa las kyang brtsams te/_ji ltar na las brtan par bya ba yin las kyis bcings pa las rnam par thar par byed pa'i gnyen po'i las brtan pa yin pa'i
[\[209b.6\]]phyir ro/_/las brtan par bya ba dag ste/_zag pa dang bcas pa'i las spangs pa'i phyir ro/_/zag pa med pa'i las rten yin pas 'di dag ni brtan par bya ba'i las yin no/_/sems can mthon po dang dma' ba gang /_bde 'gro dang /_ngan 'gro'i lus thob pa'o/_/ngan pa dang gya nom pa gang /_de dag
[\[209b.7\]]nyid skyon dang ldan pa dang /_yon tan dang ldan pa'o/_/sems can rnams kyi las kyi rnam par smin pa bsam gyis mi khyab bo zhes gang gsungs pa rnam pa thams cad du bsam gyis mi khyab pa ma yin par rig par bya'o/_/de la las kyi rnam par smin pa bsam gyis khyab pa ni ji lta bu/_bsam gyis
[\[210a\]]
[\[210a.1\]]mi khyab pa ni ji lta bu/_las dge ba'i rnam par smin pa lha dang mi rnams kyi nang du 'dod pa ni bsam gyis khyab ba'o/_/mi dge ba'i las kyi rnam par smin pa sems can dmyal ba dang /_dud 'gro dang /_yi dgas dang /_ngan song ngan 'gro log par ltung ba rnams su mi 'dod pa
[\[210a.2\]]zhes bya ba ni/_bsam gyis mi khyab pa'o/_/las 'dis sems can rnams kyi lus sna tshogs su 'gyur zhes bya ba 'di ni las bsam gyis mi khyab pa'o/_/dge ba dang mi dge ba'i rnam par smin pa bde 'gro dang ngan 'gror 'dod pa dang mi 'dod pa zhes bya ba bsam gyis khyab pa ste/_nus pa dang yang dag
[\[210a.3\]]par lta ba la sogs pa'i yon tan 'dren pa'i phyir ro/_/las 'dis sems can rnams kyi lus kyi kha dog dang dbyibs la sogs pa rnam pa tha dad pa sna tshogs zhes bya ba ni bsam gyis mi khyab ba'o/_/mi nus pa dang /_thams cad mkhyen pa las gzhan pa mgo rmongs pa la sogs pa'i nyes pa 'dren pa'i phyir
[\[210a.4\]]ro/_/las dge ba dang mi dge ba de nyid gnas dang /_dngos po dang /_rgyu dang /_rnam par smin pa dang /_rab tu dbye bas ni bsam gyis mi khyab ste/_dge ba la sogs pa'i las de nyid gnas la sogs pa'i rab tu dbye bas ni bsam gyis mi khyab ba'o/_/de la gnas ni grong ngam grong khyer gyi phyogs gang du
[\[210a.5\]]gnas nas las de byas zhes pa la sogs pa'o/_/dngos po ni sems can gyi grongs su gtogs pa'am/_sems can ma yin pa'i grongs su gtogs pa gang la brten te byas pa'o/_/rgyu ni dge ba dang mi dge ba'i rtsa ba rnams te/_ji ltar rigs pa rnams so/_/rnam par smin pa lus sna tshogs pa de nyid do/_/phyi'i
[\[210a.6\]]dngos po sna tshogs mngon par 'grub par byed pa'i las bsam gyis mi khyab ba'o/_/las ci 'dra bar tsher ma la sogs pa'i rno ba la sogs pa byas te/_'jig rten gyi khams pas mi rtogs pa'i phyir ro/_/nor bu dang /_sngags dang /_sman dang /_mkhyud dpyad dang ldan pa'i las bsam gyi mi khyab
[\[210a.7\]]pa'o/_/de la nor bu dang ldan pa ni/_zla ba chu shel la sogs 'byung ba la sogs pa'o/_/sngags dang ldan pa ni de dag gis btab na mi 'tshig pa la sogs pa'o/_/sman dang ldan pa ni/_des zin na mi snang bar 'gyur ba la sogs pa'o/_/mkhyud dpyad dang ldan pa ni mkhyud dpyad de dang des
[\[210b\]]
[\[210b.1\]]rims nad dang bral bar 'gyur ba la sogs pa'o/_/rnal 'byor pa thams cad kyi mthu'i bsam gyis mi khyab ba'o/_/de dag gi sems kyi mthus sa chen po g.yo bar byed dam/_/nam mkha' la 'phur bar byed pa la sogs pa'o/_/byang chub sems dpa' rnams kyi dbang gis las bsam gyis mi khyab pa ste/_'di
[\[210b.2\]]lta ste/_tshe la dbang ba dang /_sems la dbang ba dang /_yo byad la dbang ba dang /_skye ba la dbang ba dang /_mos pa la dbang ba dang /_smon lam la dbang ba dang /_rdzu 'phrul la dbang ba dang /_ye shes la dbang ba dang /_chos la dbang ba'i phyir ro/_/byang chub sems dpa' rnams kyi dbang la sogs pa ni las
[\[210b.3\]]gang byed pa de bsam gyis mi khyab pa ni 'di lta ste/_tshe la dbang bas ni byang chub sems dpa' rnams ni tshe'i 'du byed byin gyis brlabs nas ji srid 'dod pa de srid du gnas so/_/sems la dbang bas ni ji srid 'dod pa bzhin du ting nge 'dzin la snyoms par 'jug go/_/yo byad la dbang bas ni sems can rnams la yo byad
[\[210b.4\]]rin po che dpag tu med pa'i char 'bebs so/_/las la dbang bas ni khams dang sa dang 'gro ba dang /_skye gnas dang gnas skabs gzhan myong bar 'gyur ba rnams gzhan du bsgyur ro/_/skye ba la dbang bas ni bsam gtan la gnas shing yongs su ma nyams bzhin du 'dod pa'i khams su skye'o/_/mos pa la dbang
[\[210b.5\]]bas ni sa la sogs pa la chu la sogs par mos so/_/smon lam la dbang bas ni ji ltar 'dod pa bzhin du bdag dang gzhan gyi don phun sum tshogs par byed pa'i smon lam rgya chen po grangs med pa mngon par sgrub bo/_/rdzu 'phrul la dbang bas ni sems can rnams gdul bar bya ba'i phyir/_/rdzu 'phrul gyi cho 'phrul
[\[210b.6\]]dpag tu med pa kun du ston to/_/ye shes la dbang bas ni chos dang don dang nges pa'i tshig dang spobs pa rnams kyi rab kyi mthar phyin par 'gro'o/_/chos la dbang bas ni ci rigs par ji tsam du sems can rnams la ming dang tshig dang yi ge'i tshogs gzhan dag gis mdo la sogs pa'i chos rnam par bzhag nas/_
[\[210b.7\]]cig car sems can yongs su tshim par byed nus par 'gyur ro/_/sangs rgyas thams cad kyi sangs rgyas kyi mdzad pa sgrub pa'i phrin las kyi las bsam gyis mi khyab bo/_/ji lta bu zhe na/_sangs rgyas bcom ldan 'das thams cad lhun gyis grub par rtogs par khong du chud cing chos kyi dbyings ro gcig pa nyid du gyur
[\[211a\]]
[\[211a.1\]]nas/_sems can rnams gang gi tshe dang /_ji lta bu dang /_ji srid du mdzad pa sgrub par byed pa de thams cad rjes su gnas te/_de ltar sangs rgyas rnams kyi sangs rgyas kyi yul bsam gyis mi khyab po/_/de dag mdor bsdus na kun 'byung ba'i bden pa'i mtshan nyid rnam pa bzhir rig par bya ste/_
[\[211a.2\]]rgyu'i mtshan nyid dang /_kun 'byung ba'i mtshan nyid dang /_rab tu skye ba'i mtshan nyid dang /_rkyen gyi mtshan nyid do/_/rgyu'i mtshan nyid gang yang srid pa'i bag chags 'jog par byed pa'i rgyu yin pa'i phyir rgyu'i mtshan nyid du rig par bya'o/_/yang srid pa'i bag chags 'jog par byed pa ni bsdu na rgyu'o/_/kun 'byung ba'i mtshan
[\[211a.3\]]nyid gang sems can bag chags bsags pa de dang de dag sems can gyi ris de dang der kun 'byung ba'i byed rgyu yin pa'i phyir/_kun 'byung ba'i mtshan nyid du rig par bya'o/_/sems can bag chags bsags pa rnams lha la sogs pa'i sems can gyi ris su de'i cha byad dang rang bzhin 'drar bar mthun pa'i byed rgyu zhes bya
[\[211a.4\]]ba ni kun 'byung ba'o/_/rab tu skye ba'i mtshan nyid gang /_so sor rang dang /_rnam pa dang /_mchog tu 'byung ba'i byed rgyu yin pa'i phyir rab tu skye ba'i mtshan nyid du blta'o/_/so so rang gi rgyud nges pa dang /_'gro ba dang skye gnas la sogs pa la rnam pa du mar rab tu 'byung ba srid pa'i rtse mo'i 'gro ba'i bar du
[\[211a.5\]]'byung ba'i byed rgyu zhes bya ba ni rab tu skye ba'o/_/rkyen gyi mtshan nyid gang /_gzhan dang gzhan 'thob pa dang /_'da' ba'i byed rgyu yin pa'i phyir rkyen gyi mtshan nyid du rig par bya'o/_/sngon ma byung ba'i lus gzhan dang gzhan 'thob pa dang /_sngon thob pa'i lus 'da' ba'i byed rgyu zhes bya ba ni rkyen to/_/kun 'byung
[\[211a.6\]]ba'i bden pa rnam par nges pa zhes bya ba rdzogs so//_//'gog pa'i bden pa gang /_mtshan nyid dang /_zab pa dang /_brda dang /_don dam pa dang /_yongs su ma rdzogs pa dang /_yongs su rdzogs pa dang /_rgyan med pa dang /_rgyan dang bcas pa dang /_lhag ma dang bcas pa dang /_lhag ma med pa
[\[211a.7\]]dang /_khyad par du 'phags pa dang /_rnam grangs kyis kyang 'gog pa'i bden par rig par bya'o/_/mtshan nyid kyis ji lta bu/_de bzhin nyid dang /_lam dang /_nyon mongs pa mi 'byung ba ste/_gang du 'gog pa dang /_gang gis 'gog pa dang /_gang 'gog pa'o/_/bcom ldan 'das kyis ji ltar gang du mig
[\[211b\]]
[\[211b.1\]]dang rna ba dang /_/de bzhin sna dang lce dang lus/_/yid dang de bzhin ming dang gzugs/_/ma lus par ni 'gag par 'gyur/_/zhes gsungs pa'o/_/gzhan yang gsungs pa gang du mig 'gags pa dang /_kha dog gi 'du shes med par 'gyur ba dang /_chos kyi bar du 'gags pa dang /_chos kyi 'du shes
[\[211b.2\]]med par 'gyur ba de ni gnas su rig par bya zhes pa'o/_/rnam grangs 'dis ni de bzhin nyid la dmigs pa gang du zag pa dang bcas pa'i dngos po 'gog pa'i mtshan nyid do/_/gang gis 'gog pa dang /_gang du 'gog pa dang /_gang 'gog pa'o/_/zab pas ji lta bu/_'du byed de dag gis 'jig pa las 'gog pa gzhan par
[\[211b.3\]]mi bya/_gzhan ma yin par yang mi bya/_gzhan yang ma yin/_gzhan ma yin pa'ang ma yin par yang mi bya'o/_/gal te ci'i rgyu 'du byed de dag gis 'jig pa las 'gog pa de gzhan zhig yin na de 'brel ba med do/_/de don gzhan du 'gyur ro/_/ci ste gzhan ma yin na ni kun nas nyon mongs pa'i mtshan nyid du 'gyur
[\[211b.4\]]te/_de'i phyir gnyi ga ma yin/_gnyi ga ma yin pa'ang ma yin no/_/de ci'i phyir/_spros pa med pa'i phyir ro/_/spros pa ni yang 'dir tshul bzhin ma yin par don la sems pa ste/_lam ma yin pa dang /_rigs ma yin pa dang /_thabs ma yin pa dang /_sems pa zhes bya ba ni don to/_/bcom ldan
[\[211b.5\]]'das kyis ji ltar rig pa'i skye mched drug po dag zad pa dang /_rnam par zhig pa dang /_'gog pa dang /_nye bar zhi ba dang /_nus pa las gzhan yod do zhe na/_spros pa med pa spros par byed do/_/gzhan med do zhe'am/_yod kyang yod la med kyang med do zhe'am/_gzhan yod pa'ang ma yin/_med
[\[211b.6\]]pa'ang ma yin zhe na/_yang spros pa med pa spros par byed do/_/ji srid du de skye mched drug yod pa de srid du spros pa'o/_/skye mched drug 'gag pas spros pa med pa ste myu ngan las 'das par gsungs pa'o/_/de ltar spros pa med pa mya ngan las 'das pa'o/_/spros pa ni tshul bzhin ma yin pa sems
[\[211b.7\]]pa yin no/_/sems pa gang gzhan la/_sems par bya ba yang gzhan yin pa'i phyir ro/_/sems pa ji lta bu zhe na/_zhi ba dang gya nom pa zhes bya ba la sogs pa'i rnam pa rnams so/_/brdas ji lta bu/_'jig rten pa'i lam gyi sa bon nyams smad pas 'gog pa gang yin pa ste/_de'i phyir bcom ldan
[\[212a\]]
[\[212a.1\]]'das kyis de'i rnam grangs su de'i cha shas kyi mya ngan las 'das par gsungs so/_/don dam pas ji lta bu/_'phags pa'i shes rab kyi sa bon kun du bcom pas 'gog pa yang yin no/_/yongs su ma rdzogs pas ji lta bu/_rgyun du zhugs pa'i 'bras bur bsdus pa'am/_lan
[\[212a.2\]]cig phyir 'ong ba'i 'bras bur bsdus pa'am/_phyir mi 'ong ba'i 'bras bur bsdus pa'ang rung ste/_slob pa rnams kyi 'gog pa gang yin pa'o/_/yongs su rdzogs pa gang /_dgra bcom pa'i 'bras bur bsdus pa dang mi slob pa rnams kyi 'gog pa gang yin pa'o/_/rgyan med pa ji lta bu shes rab kyi rnam par grol
[\[212a.3\]]ba'i dgra bcom pa rnams kyi 'gog pa gang yin pa'o/_/rigs pa la sogs pa khyad par du 'phags pa'i rgyan med pa'i phyir ro/_/rgyan dang bcas pas ji lta bu/_gnyi ga'i cha las rnam par grol bar rig pa gsum dang mngon par shes pa drug dang ldan pa'i dgra bcom pa rnams kyi 'gog pa gang yin pa'o/_/
[\[212a.4\]]lhag ma dang bcas pas ji lta bu/_phung po'i lhag ma dang bcas pa'i 'gog pa gang yin pa'o/_/lhag ma med pas ji lta bu/_phung po'i lhag ma med pa'i 'gog pa gang yin pa'o/_/khyad par du 'phags pa ji lta bu/_sangs rgyas dang byang chub sems dpa' rnams kyis mi gnas pa'i mya ngan las 'das pas
[\[212a.5\]]bsdus pa'i 'gog pa gang yin pa ste sems can thams cad la phan pa dang /_bde bar nye bar gnas pa'i phyir ro/_/rnam grangs kyis ji lta bu/_ma lus par spangs pa dang /_nges par spangs pa dang /_byang bar 'gyur ba dang /_zad pa dang /_'dod chags dang bral ba dang /_'gog pa dang /_rnam par zhi ba dang /_nub
[\[212a.6\]]pa zhes bya ba la sogs pa'o/_/ci'i phyir ma lus par spangs pa tshig lhag ma rnams kyi phyir ro/_/ma lus par spangs pa zhes bya ba bstan pa'o/_/lhag ma ni bshad pa'o/_/de'i phyir de'i tshig lhag ma rnams kyi phyir ro zhes bya ba brjod do/_/de dag gis de bshad pa'i phyir ro/_/ji ltar byas nas ma lus par spangs
[\[212a.7\]]she na/_kun nas dkris pa dang /_bag la nyal spangs pa'i phyir ro/_/ci'i phyir nges par spangs pa kun nas dkris pa por ba'i phyir ro/_/kun nas dkris pa'i dbang du byas pa ste/_'byung ba yongs su spangs pa'i phyir ro/_/ci'i phyir byang bar 'gyur ba bag la nyal mthar phyin par byed pa'i phyir ro/_/bag
[\[212b\]]
[\[212b.1\]]nyal ba spangs pa ste/_rtsa ba med na gtan mi skye ba'i phyir ro/_/ci'i phyir zad pa de ni gnyen po mthong ba dang /_bsgom pa'i lam gyi bye brag gis rnam pa gnyis su rnam par gzhag ste/_zad pa dang 'dod chags dang bral ba zhes bya'o/_/de'i phyir gsungs pa/_ci'i phyir zad pa gnyen po mthong ba'i lam gyis
[\[212b.2\]]bral ba'i phyir ro/_/de la zad pa ni/_mthong ba'i lam gyis bral ba nyid kyi dbang du byas pa nyon mongs pa'i tshig cung zad tsam lus pa'i phyir ro/_/ci'i phyir 'dod chags dang bral ba/_gnyen po bsgom pa'i lam gyis bral ba'i phyir ro/_/'dod chags dang bral ba nyid ni bsgom pa'i lam gyis bral ba nyid kyi
[\[212b.3\]]dbang du byas pa ste/_de ni sa la 'dod chags dang bral ba nyid du 'gyur bas rab tu phye ba'i phyir ro/_/de gnyis kyi 'bras bur gyur pa ni/_yang phyi ma la sdug bsngal 'gog par 'gyur te/_de'i dbang du byas nas gsungs pa ci'i phyir 'gog pa phyi ma la de'i 'bras bu sdug bsngal mi skyed pa'i phyir ro/_/ma
[\[212b.4\]]skyes pa ni skye ba med pa'i chos nyid du byas pa'i phyir ro/_mthong ba'i chos la yid mi bde ba nye bar zhi bar 'gyur ba'i phyir te/_de'i phyir de'i dbang du byas nas gsung pa/_ci'i phyir rnam par zhi ba/_mthong ba'i chos la de'i 'bras bu sems kyi sdug bsngal rgyu ba med pa'i phyir ro/_/ci'i phyir nus pa
[\[212b.5\]]phung po lhag ma rnams 'jig pa'i phyir ro/_/sngon gyi las dang nyon mongs pas yang dag par bsgrubs pa'i phung po rnams ni rang gi ngang gis 'jig pa'i phyir ro/_/de ltar byas na ma lus pa spangs par bstan par rig par bya'o/_/ci'i phyir 'dus ma byas mtshan nyid gsum dang bral ba'i phyir ro/_/'dus
[\[212b.6\]]byas las bzlog pa ste/_skye ba dang /_'jig pa dang /_gnas pa gzhan du 'gyur ba med pa'i phyir ro/_/ci'i phyir blta dka' ba sha'i mig dang /_lha'i mig gi spyod yul las shin tu 'das pa'i phyir ro/_/'phags pa kho na'i shes rab kyi spyan gyi spyod yul yin pa'i phyir ro/_/ci'i phyir g.yo ba
[\[212b.7\]]med pa 'gro 'pho dang bral ba'i phyir ro/_/dmyal ba la sogs pa'i 'gro bar mi 'pho bas brtan pa'i phyir ro/_/ci'i phyir mi 'dud pa/_srid pa gsum dang bral ba'i phyir ro/_/'dod pa dang /_gzugs dang /_gzugs med pa'i srid pa med pas mi 'dud pa'i phyir ro/_/ci'i phyir 'chi ba med pa/_
[\[213a\]]
[\[213a.1\]]phung po'i bdud dang bral ba'i phyir ro/_/'chi ba'i rten phung po med pa'i phyir ro/_/ci'i phyir zag pa med pa nyon mongs pa'i bdud dang bral ba'i phyir ro/_/zag pa med pa'i phyir ro/_/ci'i phyir gnas kha na ma tho ba med pa'i dga' ba'i gzhi yin pa'i phyir ro/_/rnam par grol ba'i
[\[213a.2\]]bde ba'i gzhi yin pa'i phyir ro/_/ci'i phyir gling khams gsum yongs su chad pa'i phyir ro/_/'khor ba'i rgya mtsho chen po las thang lta bur gyur pa'i phyir ro/_/ci'i phyir skyob pa gnod pa thams cad bzlog pa'i phyir ro/_/de thob na skye ba la sogs pa'i gnod pa thams cad bzlog pa'i phyir ro/_/ci'i
[\[213a.3\]]phyir skyabs/_der bsam pa dang sbyor bas byas pa'i 'bras bu yod pa'i gzhi'i gnas yin pa'i phyir ro/_/der bsam pa dang sbyor bas byas pa'i gzhi'i rten yin pa'i phyir ro/_/ci'i phyir dpung gnyen 'phags pa'i mchog nyid du 'gro ba'i gzhi'i gnas yin pa'i phyir ro/_/dgra bcom pa nyid thob pa'i
[\[213a.4\]]thabs la dmigs pa nyid yin pa'i phyir zhes bya ba'i tha tshig go/_/ci'i phyir 'chi 'pho med pa skye ba dang bral ba'i phyir ro/_/ma skyes pas nyams pa med pa'i phyir ro/_/ci'i phyir rims nad med pa/_'dod pas phongs pa thams cad dang bral ba'i phyir ro/_/'dod pas phongs pa'i gdung ba bcom nas
[\[213a.5\]]med pa'i phyir ro/_/ci'i phyir yongs su gdung ba med pa/_mya ngan dang /_smre sngags 'don pa dang /_sdug bsngal ba dang /_yid mi bde ba dang 'khrug pa dang bral ba'i phyir ro/_/mya ngan la sogs pa'i yongs su gdung ba thams cad rgyun chad pas bsil ba'i phyir ro/_/ci'i phyir bde ba/_'jigs pa
[\[213a.6\]]med par gnas pa'i gzhi'i gnas yin pa'i phyir ro/_/na ba dang /_rga ba dang /_'chi ba'i 'jigs pa dang bral bas 'phags pa gnas pa'i rten yin pa'i phyir ro/_/ci'i phyir zhi ba/_phan pa'i dngos po'i phyir ro/_/dge ba'i chos thams cad kyi gnas yin pa'i phyir ro/_/ci'i phyir bde ba'i gzhi
[\[213a.7\]]don dam pa'i bde ba'i gzhi yin pa'i phyir ro/_/'jig rten las 'das pa thams cad kyi bde ba'i gzhi yin pa'i phyir ro/_/ci'i phyir dge bar 'gyur ba/_sbyor ba bde bas de thob pa'i gzhi'i gnas yin pa'i phyir ro/_/sbyor ba bde bas de 'thob par 'gyur ba'i dmigs pa yin pa'i phyir ro/_/ci'i phyir
[\[213b\]]
[\[213b.1\]]nad med pa/_sgrib pa thams cad dang bral ba'i phyir ro/_/nyon mongs pa la sogs pa'i sgrib pa dang bral ba'i phyir ro/_/ci'i phyir mi g.yo ba/_g.yeng ba thams cad dang bral ba'i phyir ro/_/yul gyi spros pa'i rnam par g.yeng ba thams cad dang bral ba'i phyir ro/_/ci'i phyir mya ngan las 'das pa/_mtshan ma
[\[213b.2\]]med cing zhi la bde bar gnas pa'i gzhi'i gnas yin pa'i phyir ro/_/gzugs la sogs pa'i 'du shes thams cad dang bral te/_zhi zhing bde bar gnas pa'i dmigs pa yin pa'i phyir ro/_/yang 'gog pa'i bden pa la brtsams nas ma skyes pa la sogs pa'i rnam grangs rnams te/_sdug bsngal gyi mtshan
[\[213b.3\]]nyid las bzlog par rig par bya'o/_/sdug bsngal ni sems can gyi ris de dang /_der mtshams sbyor bar byas pas skye ba'o/_/de las bzlog par gsungs pa/_ci'i phyir ma skyes pa nying mtshams sbyor ba dang bral ba'i phyir ro/_/sdug bsngal ni nying mtshams sbyor ba'i dus na lus yongs su rdzogs
[\[213b.4\]]par 'phel lo/_/de las bzlog pa gsungs pa/_ci'i phyir ma byung ba/_de'i 'og tu byung ba dang bral ba'i phyir ro/_/sdug bsngal ba de yang sngon gyi las dang nyon mongs pas 'phangs te byas so/_/de las bzlog pa gsungs pa/_ci'i phyir ma byas pa/_sngon gyi mtha'i las dang nyon mongs pa'i 'phen pa dang
[\[213b.5\]]bral ba'i phyir ro/_/sdug bsngal de yang las dang nyon mongs pa rnams kyi srid pa gzhan du byed pa'i gzhi'i gnas yin pa'i phyir ro/_/de las bzlog pa gsungs pa/_ci'i phyir 'dus ma byas/_da ltar nyon mongs pa las 'dus mi byed pa'i gzhi'i gnas yin pa'i phyir ro/_/de'i rgyun mi 'chad pa'i tshul
[\[213b.6\]]gyis yang srid pa'i rgyun skye bar 'gyur ba'o/_/de las bzlog pa gsungs pa/_ci'i phyir skye ba med pa/_ma 'ongs pa'i rgyu 'byung ba dang bral ba'i phyir ro/_/sdug bsngal 'gog pa 'phags pa'i bden pa dang go rims ltar ma skyes pa dang /_ma byung ba dang ma byas pa dang /_'dus ma byas pa dang /_skye
[\[213b.7\]]ba med par rig par bya'o/_/yang 'gog pa'i bden pa'i mtshan nyid rnam pa bzhir rig par bya ste/_'gog pa'i mtshan nyid dang /_zhi ba'i mtshan nyid dang /_gya nom pa'i mtshan nyid dang /_nges par 'byung ba'i mtshan nyid do/_/ci'i phyir 'gog pa'i mtshan nyid dang /_nyon mongs pa dang bral ba'i phyir ro/_/
[\[214a\]]
[\[214a.1\]]'byung ba'i rgyu nyon mongs pa rnams dang bral ba'i dbang du byas pa'o/_/ci'i phyir zhi ba'i mtshan nyid/_sdug bsngal dang bral ba'i phyir ro/_/'du byed kyi sdug bsngal nyid kyis ma zhi ba'i mtshan nyid nye bar len pa'i phung po rnams dang bral ba'i dbang du byas pa'o/_/ci'i phyir gya
[\[214a.2\]]nom pa'i mtshan nyid/_gtsang ba dang bde ba'i dngos po yin pa'i phyir ro/_/nyon mongs pa dang sdug bsngal dang bral ba'i phyir/_bdag nyid gtsang ba dang bde ba'i ngo bo nyid kyi dbang du byas pa'o/_/ci'i phyir nges par 'byung ba'i mtshan nyid/_rtag pa dang phan pa'i gzhi'i gnas yin pa'i phyir ro/_/rtag pa
[\[214a.3\]]dang /_phan pa'i ngo bo nyid kyi dbang du byas pa ste/_/yang phyir mi ldog pa dang bde ba'i phyir/_phan pa dang /_dge ba dang /_go rims bzhin no/_/'gog pa'i bden pa rnam par nges pa rdzogs so//_//lam gyi bden pa gang yin/_lam gang gis sdug bsngal yongs su shes pa dang /_kun 'byung
[\[214a.4\]]spong ba dang /_'gog pa mngon du byed pa dang /_lam sgom pa ste/_'di ni lam gyi mtshan nyid mdor bsdus pa'o/_/bden pa rnams la 'di'i bya ba'i skabs kyis mtshan nyid bstan par rig par bya'o/_/yang lam rnam pa lnga ste/_tshogs kyi lam dang /_sbyor ba'i lam dang /_mthong ba'i lam dang /_bsgom pa'i
[\[214a.5\]]lam dang /_mthar phyin pa'i lam mo/_/lam rnam pa lnga zhes bya ba ni rab tu dbye ba'i skabs kyis so/_/rab tu dbye ba 'di yang lam gyi bden pa 'khor dang bcas pa'i skabs kyis rig par bya'o/_/de la tshogs kyi lam gang so so'i skye bo'i tshul khrims dang /_dbang po'i sgo bsdoms pa dang /_zas kyi tshod shes
[\[214a.6\]]pa dang /_nam gyi cha stod dang /_nam gyi cha smad la mi nyal bar rnal 'byor la brtson pa dang /_shes bzhin du gnas par mngon par dga' ba'o/_/yang gang rgyu mthun pa'i dge ba gzhan dang /_thos pa las byung ba dang /_bsams pa las byung ba dang /_bsgoms pa las byung ba'i shes rab kyang ste/_de bsgoms pas
[\[214a.7\]]mngon par rtogs pa dang /_rnam par thar par 'gyur ba'i gnas kyi snod nyid thob par 'gyur ro/_/de la tshogs kyi lam ni so so'i skye bo'i tshul khrims shes pa nas brtsams nas/_shes bzhin du gnas pa zhes pa'i bar 'di'o/_/tshul khrims la sogs pa yongs su rdzogs pas dro bar gyur pa la go rims kyis
[\[214b\]]
[\[214b.1\]]bden pa mthong bar bya ba dang /_de la sgrib pa spang bar bya ba'i phyir/_sems kyi rgyud 'os su gyur pa 'thob ces pa'o/_/gang yang rgyur gyur pa'i dge ba gzhan zhes pa la sogs pa'o/_/'gyod pa med pa la sogs par rig par bya'o/_/sbyor ba'i lam gang /_tshogs kyi gang yin pa sbyor ba'i yang de yin no/_/
[\[214b.2\]]sbyor ba yin la tshogs ma yin pa'ang yod de tshogs bsags pa'i nges par 'byed pa'i cha dang mthun pa'i dge ba'i rtsa ba rnams te/_de ni dro bar gyur ba dang /_rtse mo dang /_bden pa'i rjes su mthun pa'i bzod pa dang /_'jig rten pa'i chos kyi mchog rnams so/_/dro bar gyur pa gang /_so so rang gi bden pa
[\[214b.3\]]rnams pa snang ba thob pa'i ting nge 'dzin dang /_shes rab dang mtshungs par ldan pa dang bcas pa'o/_/mnyam par gzhag pa'i sems kyis bden pa'i dbang du byas pa'i mdo sde la sogs pa yid kyis brjod pa'i sgo nas don snang bar gyur ba'i zhi gnas dang /_lhag mthong dang ldan pa ni dro bar gyur par rig
[\[214b.4\]]par bya'o/_/rtse mo gang /_so so rang gi bden pa rnams la snang ba 'phel ba'i ting nge 'dzin dang /_shes rab mtshungs par ldan pa dang bcas pa'o/_/de la 'phel ba ni rtse mo ste/_de'i 'og na rnam par gnas pa'i phyir ro/_/bden pa'i rjes su mthun pa'i bzod pa gang /_so so rang gi bden pa rnams kyi
[\[214b.5\]]phyogs gcig na zhugs pa dang /_rjes su song ba'i ting nge 'dzin dang /_shes rab mtshungs par ldan pa dang bcas pa'o/_/ji ltar na phyogs gcig la zhugs pa yin zhe na/_gcig tu gzung ba med par bzod pa'i phyir ro/_/ji ltar na phyogs gcig gi rjes su song ba yin zhe na/_'dzin pa med par rtog
[\[214b.6\]]pa'i rjes su mthun par gnas pa'i phyir ro/_/'jig rten pa'i chos kyi mchog gang /_so so rang gi bden pa rnams la de ma thag pa'i sems kyi ting nge 'dzin dang /_shes rab mtshungs par ldan pa dang bcas pa'o/_/gang gi 'og tu thog mar 'jig rten las 'das pa'i lam mo/_/mthong ba'i lam gang /_
[\[214b.7\]]mdor bsdu na 'jig rten pa'i chos kyi mchog gi mjug thogs su mi dmigs pa'i ting nge 'dzin dang /_shes rab mtshungs par ldan pa dang bcas pa ste/_rnam par rtog pa zhi gnas dang /_lhag mthong gi mtshan nyid du rig par bya'o/_/dmigs par bya ba dang /_dmigs par byed pa mnyam pas mnyam
[\[215a\]]
[\[215a.1\]]par shes pa'ang de yin te/_des gzung ba dang 'dzin pa dang med pa'i de bzhin nyid rtogs pa'i phyir ro/_/so so rang la sems can gyi brda dang /_chos kyi brda gsal ba'ang thams cad du gnyi ga'i brda gsal ba la dmigs pa'i chos shes pa'ang de bzhin no/_/so so rang la sems
[\[215a.2\]]can gyi brda gsal ba la dmigs pa'i chos shes pa ji lta bu zhe na/_des rang gi rgyud nyid la bdag gi mtshan mar rnam par mi rtog pa'i phyir ro/_/so so rang la chos kyi brda gsal ba la dmigs nas chos shes pa ji lta bu zhe na/_des rang gi rgyud nyid la gzugs la sogs pa'i mtshan mar rnam par mi rtog pa'i phyir
[\[215a.3\]]ro/_/thams cad du gnyi ga'i brda'i gsal ba la dmigs pa'i chos shes pa ji lta bu zhe na/_thams cad du bye brag med par bdag dang chos shes pa'i chos kyi mtshan ma la rnam par mi rtog pa'i phyir ro/_/yang mthong ba'i lam rab tu dbye na 'jig rten pa'i chos kyi mchog gi mjug thogs su/_sdug bsngal
[\[215a.4\]]la chos shes pa'i bzod pa dang /_sdug bsngal la chos shes pa dang /_sdug bsngal la rjes su rtogs pa'i shes pa'i bzod pa dang /_sdug bsngal la rjes su rtogs pa'i shes pa dang /_kun 'byung ba la chos shes pa'i bzod pa dang /_kun 'byung ba la chos shes pa dang /_kun 'byung ba la rjes su rtogs
[\[215a.5\]]pa'i shes pa'i bzod pa dang /_kun 'byung ba la rjes su rtogs pa'i shes pa dang /_'gog pa la chos shes pa'i bzod pa dang /_'gog pa la chos shes pa dang /_'gog pa la rjes su rtogs pa'i shes pa'i bzod pa dang /_'gog pa la rjes su rtogs pa'i shes pa dang /_lam la chos shes pa'i bzod pa
[\[215a.6\]]dang /_lam la chos shes pa dang /_lam la rjes su rtogs pa'i shes pa'i bzod pa dang /_lam la rjes su rtogs pa'i shes pa'o/_/mthong ba'i lam gyi rab tu dbye ba 'di rnams ni/_bden pa rnam pa bcu drug ste/_chos dang rjes su rtogs pa la bzod pa dang shes pa rnams so/_/sdug bsngal gang /_sdug bsngal gyi
[\[215a.7\]]bden pa'o/_/sdug bsngal la chos gang /_sdug bsngal gyi bden pa'i dbang du byas pa'i chos bstan pa rnams so/_/chos shes pa gang /_sbyor ba'i lam la sdug bsngal gyi dbang du byas pa las byung ba'i chos la rnam par dpyod pa'i shes pa'o/_/bzod pa gang /_sngar rnam par dpyod pa'i dbang du byas nas/_so
[\[215b\]]
[\[215b.1\]]so rang la sdug bsngal gyi bden pa mngon sum du gyur ba'i zag pa med pa'i shes rab ste/_gang gis sdug bsngal mthong bas spang bar bya ba'o nyon mongs pa spang ba sdug bsngal la chos shes pa'i bzod pa zhes bya ste/_sbyor ba'i lam la sdug bsngal gyi bden pa'i dbang du byas pa'i mdo la sogs pa'i chos la rnam
[\[215b.2\]]par dpyod pa'i shes pa tshul bzhin yid la byed pas bsdus pa'i dbang du byas nas rang gi rgyud la yod pa'i sdug bsngal gyi bden pa la de bzhin nyid mngon sum du gyur ba'i 'jig rten las 'das pa'i chos shes rab yang dag pa'i lta ba'i rang bzhin 'byung ste/_des sdug bsngal mthong bas spang bar bya ba'i khams
[\[215b.3\]]gsum pa'i bag la nyal nyi shu rtsa brgyad rab tu spong ngo /_/de bas na de rnams sdug bsngal la chos shes pa'i bzod pa zhes de ltar bshad pa yin no/_/sdug bsngal la chos shes pa gang /_shes pa gang gis bzod pa'i mjug thogs su rnam par grol ba mngon sum du byed pa'o/_/bzod pa des sdug bsngal
[\[215b.4\]]mthong bas spang bar bya ba'i nyon mongs pa spangs pa'i phyir/_/gnas gyur nas de ma thag tu shes pa gang gis gnas gyur pa de myong ba de ni sdug bsngal la chos shes pa zhes brjod do/_/sdug bsngal la rjes su rtogs pa'i shes pa'i bzod pa gang /_sdug bsngal la chos shes pa'i mjug thogs su sdug bsngal la
[\[215b.5\]]chos shes pa'i bzod pa dang /_sdug bsngal la chos shes pa 'di gnyis 'phags pa'i chos rnams kyi rgyu'o zhes so so rang la mngon sum du gyur pa'i zag pa med pa'i shes rab po/_/dang po bzod pa dang rjes su rtogs par shes pa 'di gnyis ni slob pa dang mi slob pa'i 'phags pa'i chos thams cad kyi rgyu yin te/_
[\[215b.6\]]de la de yang dag par 'byung ba'i phyir ro/_/de'i phyir 'di ni 'phags pa'i chos rnams kyi rgyu'o zhes de la dmigs nas so so rang la mngon sum du gyur ba'i zag pa med pa'i shes rab ni sdug bsngal la rjes su rtogs pa shes pa'i bzod pa zhes brjod do/_/sdug bsngal la rjes su rtogs pa'i shes pa gang /_shes pa
[\[215b.7\]]gang gis rjes su rtogs pa'i shes pa des nges par 'dzin pa'o/_/rjes su rtogs pas shes pa'i bzod pa dang /_shes pa gang gis myong ba de ni rjes su rtogs pa'i shes pa zhes brjod do/_/de bzhin du bden pa lhag ma rnams la brjod pa dang /_shes pa rnams ci rigs su shes par bya'o/_/'jig rten las
[\[216a\]]
[\[216a.1\]]'das pa'i lam gyi yul ni gnyis te/_de bzhin nyid dang /_yang dag pa'i ye shes so/_/de la chos shes pa'i phyogs kyi lam gyi yul ni de bzhin nyid do/_/rjes su rtogs pa'i shes pa'i phyogs kyi lam gyi yul ni yang dag pa'i ye shes so/_/de'i phyir 'di skad ces bya ste/_de
[\[216a.2\]]la chos shes pa'i bzod pa dang /_shes pa rnams kyis ni bzung ba rtogs so/_/rjes su rtogs pa'i bzod pa ni/_shes pa rnams kyis ni 'dzin pa rtogs so/_/bzod pa dang shes pa thams cad la yang mtshan ma med par gnas pa'i rnal 'byor can du rig par bya'o/_/bcom ldan 'das kyis gang mtshan ma med pa
[\[216a.3\]]la gnas pa'i gang zag drug pa bka' stsal ba/_de ni bzod pa dang shes pa de dag la gnas par rig par bya ste/_mtshan ma thams cad mi dmigs pa'i phyir ro/_/sems kyi skad cig bcu drug po 'di dag ni mthong ba'i lam mo/_/de dag bzod par shes pa'i bsdus pa'i sems kyi skad cig bcu drug ni mthong ba'i lam ste/_
[\[216a.4\]]de dag gis sngon ma mthong ba'i 'phags pa'i bden pa re re la yang rnam pa bzhi bzhir mthong ba'i phyir ro/_/sems kyi skad cig ni shes bya la shes pa 'byung ba yongs su rdzogs par rig par bya'o/_/'dir dngos po ma byung ba las byung ba tsam la sems kyi skad cig tu rig par bya ba ni ma yin gyi/_'on kyang ji tsam du
[\[216a.5\]]shes bya la shes pa 'byung ba yongs su rdzogs par 'gyur ba la bya ste/_'di lta ste/_sdug bsngal ni yongs su shes par bya'o zhes bya ba ni sems kyi skad cig go/_/kun 'byung ba ni spang bar bya'o zhes bya ba la sogs pa yang de bzhin no/_/gang mthong ba'i lam las brtsams te/_rgya chen rnam par spros pa de
[\[216a.6\]]thams cad ni rnam par gzhag pa tsam du rig par bya ste/_'jig rten las 'das pa'i gnas skabs ni so so rang gis rig par bya ba'i phyir ro/_/lam gyi bden pa thams cad ni rnam pa bzhir rig par bya ste/_rnam par gzhag pa dang /_rnam par rtog pa dang /_myong ba dang /_yongs su rdzogs pa'o/_/de la rnam
[\[216a.7\]]par gzhag pa ni/_nyan thos la sogs pa ji ltar rang gi khong du chud pa mthar phyin nas/_de'i rjes la thob pa'i shes pas gzhan dag la go bar byed pa'i phyir ro/_/ming dang tshig dang /_yi ge'i tshogs kyis lam gyi bden pa rnam par 'jog pa ste/_bden pa rnams la bzod pa dang /_shes pa ni 'di lta bu'o zhes
[\[216b\]]
[\[216b.1\]]bya ba la sogs pa'o/_/rnam par rtog pa ni mngon par rtogs pa las zhugs pa 'jig rten pa'i shes pas ji ltar rnam par gzhag pa bzhin du rnam par rtog cing de goms par byed pa'o/_/myong ba ni de ltar goms par byed pa na/_mthong ba'i lam zhes brjod pa'i 'jig rten las 'das pa spros pa med pa'i gnas
[\[216b.2\]]skabs gang yin pa dang por so so rang gis myong ba'o/_/yongs su rdzogs pa ni de'i 'og tu gnas gyur pa yongs su rdzogs pas thob pa mthar phyin pa'i bar thob pa'o/_/thob pa mthar phyin pa de dag ni rjes la thob pa'i shes pas lam gyi rnam par 'jog go/_/de ltar na rnam pa 'di bzhi ni lam gyi 'khor lo ste/_yang
[\[216b.3\]]dang yang gzhan dang gzhan la brten nas 'jug par rig par bya'o/_/chos rnams la chos kyi mig rdul med cing dri ma dang bral ba skyes so zhes gang gsungs pa de ni mthong ba'i lam gyi dbang du mdzad nas gsungs pa ste/_chos la bzod pa rnams kyis ni rdul med pa'o/_/chos shes pa rnams kyis ni dri ma dang bral ba'o/_/
[\[216b.4\]]yongs su shes pa dang /_spong bas kyang lam rnam par dag pa'i phyir ro/_/thog ma kho nar bden pa rnams la 'phags pa'i shes rab kyi spyan gyi rang bzhin yin pa'i phyir ro/_/de la chos la bzod pa rnams kyis ni rdul med de/_de dag gis nyon mongs pa'i rdul spong ba'i phyir ro/_/chos shes pa rnams kyis ni dri ma
[\[216b.5\]]dang bral te/_de dag gis ni de'i sgrib pa'i dri ma spangs pa'i gnas su skyes pa'i phyir ro/_/yang bzod pa dang shes pa'i gnas skabs 'di gnyis ni go rims bzhin du yongs su shes pa dang /_spangs pas lam nyid kyi rnam par dag pa'i dbang du byas te/_rdul med pa dang /_rdul dang bral bar rig par bya'o/_/chos
[\[216b.6\]]mthong ba/_chos thob pa/_chos rig pa/_chos rtogs pa/_som nyi las brgal ba/_the tshom las brgal ba/_gzhan gyi dring la mi 'jog pa/_ston pa'i bstan pa las gzhan gyis mi bkri'o/_/chos rnams la mi 'jigs pa thob pa zhes gang gsungs pa de yang mthong ba'i lam gyi dbang du mdzad nas gsungs pa
[\[216b.7\]]ste/_'dul ba rnams bden pa mngon par rtogs pa zhes bya ba'i 'og tu gsungs pa'i phyir ro/_/de la chos la bzod pa rnams kyis chos mthong ngo /_/de dag gi de kho na rtogs pa'i phyir ro/_/chos shes pa rnams kyis chos 'thob bo/_/de rnams kyi gnas gyur pa mngon sum du byed pa'i phyir ro/_/rjes su
[\[217a\]]
[\[217a.1\]]rtogs pa'i bzod pa rnams kyis chos rig go/_/de dag gis 'di ni 'phags pa'i chos kyi rgyu'o zhes de gnyis rig pa'i phyir ro/_/rjes su rtogs pa'i shes pa rnams kyis chos rtogs so/_/de dag gi shes bya ji snyed pa yongs su rdzogs pa'i phyir ro/_/thams cad kyis rang gi chos thob
[\[217a.2\]]pa la som nyi las brgal to/_/bzod pa dang shes pa thams cad kyis som nyi las brgal te/_'jig rten las 'das pa'i lam gyis thob pas yun ring po nas 'dod pa rang gis thob pa la the tshom med pa'i phyir ro/_/thams cad kyis gzhan gyis thob pa la the tshom las brgal to/_/de'i dus na gzhan gyis khyad
[\[217a.3\]]par thob pa la yang yid gnyis za ba med pa'i phyir ro/_/lam bsgom pa la gzhan gyi dring la mi 'jog go/_/gzhan las lung du mnos pa med par yang bdag nyid mkhas pa'i phyir ro/_/mu stegs can rnams kyis mi 'phrogs pa'i phyir ston pa'i bstan pa dag gzhan gyis mi bkri'o/_/shes nas dad pa thob
[\[217a.4\]]pas gzhan mu stegs can rnams kyis tshe rabs gzhan la yang ston pa'i bstan pa la mi 'phrogs pa'i phyir ro/_/chos rnams la mi 'jigs pa thob pa ni yongs su dri ba'i chos dang lung du bstan pa'i chos ni 'dir chos su 'dod do/_/sems zhum pa med pa'i phyir/_de la mi 'jigs pa 'thob pa'o/_/thob pa las
[\[217a.5\]]yongs su dri ba'i chos rnams dang /_lung du bstan pa'i chos rnams dang /_sdig pa 'dod pa dang /_mngon pa'i nga rgyal can bzhin du sems pa med pa'i phyir ro/_/bsgom pa'i lam gang /_mthong ba'i lam las gong du gyur pa 'jig rten pa'i lam dang /_'jig rten las 'das pa'i lam dang /_lam chung ngu dang /_
[\[217a.6\]]lam 'bring po dang /_lam chen po dang /_sbyor ba'i lam dang /_bar chad med pa'i lam dang /_rnam par grol ba'i lam dang /_khyad par gyi lam mo/_/'phags pa nyan thos bden pa rnams mngon par rtogs pa dang ldan pa'o/_/de'i gong du gyur pa ni kun du sbyor ba'i lhag ma spang ba'i phyir zhugs pa ste/_gang 'jig rten pa
[\[217a.7\]]la sogs pa'i lam ni bsgom pa'i lam zhes brjod do/_/de la 'jig rten pa'i lam gang /_'jig rten pa'i bsam gtan dang po dang /_gnyis pa dang /_gsum pa dang /_bsam gtan bzhi pa dang /_nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye
[\[217b\]]
[\[217b.1\]]mched dang /_'du shes med 'du shes med min skye mched de/_bsam gtan dang gzugs med pa de dag kyang kun nas nyon mongs pa dang /_rnam par byang ba dang /_rnam par gzhag pa dang /_rnam par dag par rig par bya'o/_/kun nas nyon mongs pas ji lta bu/_lung du ma bstan pa'i rtsa ba bzhi po srid pa
[\[217b.2\]]dang /_lta ba dang /_nga rgyal dang /_ma rig pa'o/_/de dag ni sems kun nas nyon mongs pa can du 'gyur ba rnams kyi nyon mongs pa'i bsam gtan gyi sgo nas gzugs dang gzugs med pa na spyod pa'i nyon mongs pa dang /_nye ba'i nyon mongs pa thams cad bsgribs pa'i lung du ma bstan par 'gyur ba'i phyir ro/_/de la
[\[217b.3\]]sred pas ni ro myang ba'i kun nas nyon mongs pas kun nas nyon mongs so/_/shin tu sbyong ba'i bde ba'i ro myong bar byed pa'i phyir ro/_/lta bas ni lta ba'i shas che ba'i bsam gtan pa nyid kyis kun nas nyon mongs so/_/bsam gtan la brten nas sngon gyi mtha' la rtog pa la sogs pa'i lta ba kun nas slong ba'i phyir
[\[217b.4\]]ro/_/nga rgyal gyis ni nga rgyal gyi shas che ba'i bsam gtan pa nyid kyis kun nas nyon mongs pa'o/_/des khyad par thob nas khengs par 'gyur ba'i phyir ro/_/ma rig pas ni the tshom gyi shas che ba'i bsam gtan pa nyid kyis kun nas nyon mongs so/_/de kho na ma gtogs pas thar par 'dod pa khyad par de thob pa
[\[217b.5\]]la thar pa yin nam ma yin snyam du the tshom skye ba'i phyir ro/_/de ltar sems kun nas nyon mongs pa dag la gzugs dang /_gzugs med pa na spyod pa'i nyon mongs pa dang /_nye ba'i nyon mongs pa rnams 'byung ngo /_/rnam par byang bas ji lta bu/_dag pa'i bsam gtan dang /_gzugs med pa rnams kyang dge
[\[217b.6\]]ba'i phyir rnam par byang ba zhes brjod do/_/'jig rten pa rnams kyang kun nas dkris pa'i dri ma dang bral ba'i phyir ro/_/rnam par gzhag pas ji lta bu/_yan lag rnam par gzhag pa dang /_snyoms par 'jug pas rnam par gzhag pa dang /_tshad rnam par gzhag pa dang /_ming du gdags pa rnam par gzhag
[\[217b.7\]]pas so/_/bsam gtan rnams ji snyed pa de ltar bzhir rnam par gzhag ste/_yan lag dang /_snyoms par 'jug pa dang /_tshad dang /_ming du gdags pas phye ba'i phyir ro/_/gzugs med pa rnams ni yan lag ma gtogs pa rnam pa gsum mo/_/yan lag rnam par gzhag pas ji lta bu/_bsam gtan
[\[218a\]]
[\[218a.1\]]dang po la yan lag lnga ste/_yan lag lnga ni/_rtog pa dang /_dpyod pa dang /_dga' ba dang /_bde ba dang /_sems rtse gcig pa nyid do/_/bsam gtan gnyis pa la yang yan lag bzhi ste yan lag bzhi ni/_nang rab tu dang ba dang /_dga' ba dang /_bde ba dang /_sems rtse gcig
[\[218a.2\]]pa nyid do/_/bsam gtan gsum pa la yang yan lag lnga ste/_yan lag lnga ni btang snyoms dang /_dran pa dang /_shes bzhin dang /_bde ba dang /_sems rtse gcig pa nyid do/_/bsam gtan bzhi pa la yang yan lag bzhi ste/_yan lag bzhi ni/_btang snyoms yongs su dag pa dang /_dran pa yongs su dag pa dang /_
[\[218a.3\]]sdug bsngal yang ma yin bde ba yang ma yin pa'i tshor ba dang /_sems rtse gcig pa nyid do/_/gang gi dbang du byas nas chos gzhan dag kyang yod bzhin du rtog pa la sogs pa kho na mtha' gcig tu rnam par gzhag ce na/_de tsam gyi gnyen po dang /_phan yon dang /_de gnyi ga'i gnas kyi yan lag yongs su rdzogs pa'i
[\[218a.4\]]phyir ro/_/de ltar gsungs pa/_gnyen po'i yan lag dang /_phan yon gyi yan lag dang /_de gnyi ga'i gnas kyi yan lag gi phyir ro/_/bsam gtan dang po la rtog pa dang /_dpyod pa ni gnyen po'i yan lag ste/_de gnyis kyi 'dod pa dang /_gnod sems dang /_'tshe ba'i rnam par rtog pa la sogs pa spang ba'i
[\[218a.5\]]phyir ro/_/dga' ba dang bde ba ni phan yon gyi yan lag ste/_rtog pa dang dpyod pa gnyis kyi gnyen po byas pa'i mi mthun pa'i phyogs de las dben pa las skyes pa'i dga' ba dang bde ba thob pa'i phyir ro/_/sems rtse gcig pa nyid ni/_de gnyi ga'i gnas kyi yan lag ste/_ting nge 'dzin la brten pa'i stobs kyis rtogs pa
[\[218a.6\]]la sogs pa la 'jug pa'i phyir ro/_/de bzhin du bsam gtan gnyis pa la nang rab tu dang ba ni gnyen po'i yan lag ste/_des rtog pa dang dpyod pa'i gnyen po byed pa'i phyir ro/_/dga' ba dang bde ba dang sems rtse gcig pa nyid ni yan lag lhag ma gnyis la snga ma bzhin no/_/bsam gtan gsum pa la btang snyoms
[\[218a.7\]]dang dran pa dang shes bzhin ni gnyen po'i yan lag ste/_de dga' ba'i gnyen po byed pa'i phyir ro/_/bde ba dang sems rtse gcig pa nyid ni yan lag lhag ma gnyis dang go rims bzhin no/_/bsam gtan bzhi pa la btang snyoms yongs su dag pa dang /_dran pa yongs su dag pa ni gnyen po'i yan lag ste/_de
[\[218b\]]
[\[218b.1\]]gnyis bde ba'i gnyen po byed pa'i phyir ro/_/sdug bsngal yang ma yin bde ba yang ma yin pa ni phan yon gyi yan lag go/_/sems rtse gcig pa nyid ni gnyi ga'i gnas kyi yan lag go/_/gzugs med pa rnams ni zhi gnas su ro gcig pa nyid kyi phyir yan lag rnam par gzhag pa med do/_/snyoms par 'jug
[\[218b.2\]]pa rnam par bzhag pas ji lta bu/_yid la byed pa bdun gyis bsam gtan dang po la snyoms par 'jug ste/_'du shes med 'du shes med min skye mched kyi bar du yang de bzhin no/_/yid la byed pa bdun gang /_mtshan nyid rab tu rig pa'i yid la byed pa dang /_mos pa las byung ba dang /_rab tu dben
[\[218b.3\]]pa las byung ba dang /_dga' ba sdud pa dang /_dpyod pa dang /_sbyor ba'i mtha' dang sbyor ba'i mtha'i 'bras bu yid la byed pa'o/_/ji ltar na bsam gtan dang po la snyoms par 'jug pa'i yid la byed pa bdun du 'gyur zhe na/_mnyam par gzhag pa'i yid la byed pa gang gis 'dod pa rnams la nyes dmigs
[\[218b.4\]]la sogs par blta bas/_rags pa'i mtshan nyid du rig par byed pa de med pa'i phyir ro/_/bsam gtan dang po la zhi ba'i mtshan nyid du rab tu rig pa 'di ni mtshan nyid rab tu rig pa'i yid la byed pa zhes bya ste/_de'i thos pa dang /_sems pa 'dres par rig par bya'o/_/de'i 'og tu thos pa dang /_sems
[\[218b.5\]]pa las 'das nas gcig tu bsgom pa'i rnam par de'i rigs pa dang zhi ba'i mtshan nyid kyi mtshan ma la dmigs pa'i zhi gnas dang lhag mthong bsgom zhing /_yang yang ji ltar yongs su btsal bar rags pa dang zhi ba nyid du mos te/_'di ni mos pa las byung ba zhes bya'o/_/de goms pas thog ma kho nar spong ba'i
[\[218b.6\]]lam dang ldan pa'i yid la byed pa ni rab tu dben pa las byung ba ste/_des nyon mongs pa'i rnam pa chen po spangs pa yang de'i phyogs kyi gnas ngan len dang bral ba'i phyir ro/_/rnal 'byor ba de'i 'og tu spong ba la dga' bar 'gyur zhing /_spong ba la phan yon du blta ste/_rab tu dben pa'i dga' ba dang /_bde
[\[218b.7\]]ba chung ngus reg pa dang /_dus dus su dad par 'gyur ba'i yid la byed pas ji tsam du rmugs pa dang /_gnyid dang /_rgod pa dang bral bar byas pa'i phyir/_rab tu dga' bar byed pa 'di ni dga' bar sdud pa zhes bya'o/_/de ltar legs par zhugs pa de dge ba'i phyogs la sbyor bas ldan pa'i phyir ro/_/'dod
[\[219a\]]
[\[219a.1\]]pa na spyod pa'i nyon mongs pa'i dga' ba dang bde ba kun du mi 'byung bas/_de spangs sam ma spangs par khong du chud par bya ba'i phyir te/_'byung ba dang mthun pa'i sdug bsngal ba'i mtshan nyid la byed pas so sor rtogs pa ni dpyod pa'i yid la byed pa'o/_/des ni 'di ltar dpyad nas gnyen po
[\[219a.2\]]bsgoms pas dus de srid cig pa'i tshul gyis 'dod pa na spyod pa'i nyon mongs pa thams cad dang bral bar bya ba'i phyir/_bsam gtan dang po la sbyor ba'i mthar thug pa'i gnyen po yid la byed pa ni/_sbyor ba'i mtha'o/_/de'i 'og tu dngos gzhi bsam gtan dang po la snyoms par zhugs par gyur pa ni sbyor ba'i mtha'i
[\[219a.3\]]'bras bu zhes bya'o/_/de la mtshan nyid rab tu rig pas ni spang bar byas pa dang /_thob par bya bas legs par yongs su shes nas/_spang ba dang thob par bya ba'i phyir sems 'jog go/_/mos pa las byung bas ni de'i 'og tu yang dag par sbyor ba brtsam mo/_/rab tu dben pa las byung bas ni kun nas nyon mongs pa
[\[219a.4\]]chen po rnams rab tu spang ngo /_/dga' ba sdud pa ni/_nyon mongs pa'i rnam pa 'bring rab tu spong ngo /_/spyod pas ni thob pa'i mngon pa'i nga rgyal med pa las sems 'jog par byed do/_/sbyor ba'i mtha' ni nyon mongs pa rnam pa chung ngu rab tu spong ngo /_/sbyor ba'i mtha'i 'bras bus ni yid la byed pa legs par bsgoms pa'i
[\[219a.5\]]'bras bu myong bar byed do/_/bsam gtan dang po la snyoms par 'jug pa'i phyir/_yid la byed pa bdun ji lta ba de bzhin du/_'du shes med 'du shes med min skye mched kyi bar la snyoms par 'jug pa'i phyir yang ji ltar mthun mthun du sbyar bar bya'o/_/rags pa'i mtshan nyid ni sa 'og ma thams cad de ci yang med pa'i
[\[219a.6\]]skye mched kyi bar du'o/_/mdor bsdu na rnam pa gnyis su rig par bya ste/_rab tu ma zhi bar gnas pas shin tu sdug bsngal bar gnas pa dang /_shin tu tshe thung ba'o/_/de las bzlog pa ste/_sa gong ma la ni zhi ba'i mtshan nyid du rig par bya'o/_/tshad rnam par gzhag pas ji lta bu/_bsam gtan dang po la chung
[\[219a.7\]]ngur yongs su bsgom pa dang /_'bring du yongs su bsgom pa dang /_chen por yongs su bsgom pa'o/_/bsam gtan dang po la ji lta bar bsam gtan lhag ma rnams dang /_gzugs med pa rnams kyang de bzhin no/_/bsam gtan dang po la chung ngu dang /_'bring dang /_cher yongs su bsgoms pa'i 'bras bu
[\[219b\]]
[\[219b.1\]]ni bsam gtan dang po'i skye ba gsum mo/_/bsam gtan dang po la ji lta bar/_bsam gtan lhag ma rnams kyi yang de bzhin te/_bsam gtan gyi skye ba rnam pa gsum gsum mo/_/bsam gtan rnams ni chung ngu dang /_'bring po dang /_cher yongs su bsgom pa'i phyir ro/_/re re la yang bsam gtan gyi
[\[219b.2\]]skye ba gsum gsum ni 'bras bu yin te/_'di lta ste/_tshangs ris dang /_tshangs pa mdun na 'don dang /_tshangs chen zhes bya ba la sogs pa ji ltar gong du bshad pa'o/_/gzugs med pa rnams ni gnas gzhan med pa'i phyir skye ba tha dad pa yang med do/_/de rnams na gzhal med khang gi gnas gzhan med pa'i
[\[219b.3\]]phyir/_de ltar der skye ba'i bye brag rnam par gzhag pa med do/_/der yang chung ngu dang /_'bring dang /_chen por yongs su bsgoms pas gzugs med pa rnams su skye ba mthon po dang /_dma' ba dang /_ngan pa dang /_gya nom par shes so/_/der skye ba mthon po dang /_dma' ba ni tshe la sogs pa'i khyad par
[\[219b.4\]]ro/_/dma' ba dang gya nom pa ni nyon mongs pa can dang /_nyon mongs pa can ma yin pa mang ba'i khyad par ro/_/ming du gdags pa rnam par gzhag pas ji lta bu/_bsam gtan dang pos bsdus pa'i ting nge 'dzin ji snyed la/_sangs rgyas dang byang chub sems dpa' rnams snyoms par 'jug pa de dag
[\[219b.5\]]gi ming yang nyan thos dang rang sangs rgyas rnams kyis mi shes so/_/bsam gtan bzhi'i rab tu dbye ba'i ting nge 'dzin rnams kyi ming grangs med pa dang /_bsam gyis mi khyab pa'o/_/'di ltar bsam gtan dang pos bsdus pa ji snyed las/_sangs rgyas bcom ldan 'das rnams dang /_byang chub sems
[\[219b.6\]]dpa' mthu chen po thob pa rnams snyoms par 'jug pa'i ting nge 'dzin de dag gi ming yang nyan thos rnams dang rang sangs rgyas rnams kyis mi shes na/_de dag gi grangs su shes par 'gyur ba'am/_snyoms par 'jug par lta ga la 'gyur te/_ji ltar shes rab kyi pha rol tu phyin pa las ting nge 'dzin brgya lhag cig
[\[219b.7\]]bstan pa dang /_de bzhin du theg pa chen po'i mdo sde gzhan de dang de dag nas 'byung ba'o/_/bsam gtan dang pos bsdus pa ji lta bar bsam gtan lhag ma rnams dang /_gzugs med pas bsdus pa rnams kyang de bzhin no/_/de ni bsam gtan gyi pha rol tu phyin pa rnams la brten nas so/_/rnam par dag
[\[220a\]]
[\[220a.1\]]dag pa ji lta bu/_rab kyi mtha'i cha las byung ba bsam gtan dang po nas/_'du shes med 'du shes med min skye mched kyi bar du rnam par dag pa zhes brjod do/_/rab kyi mtha'i cha las byung ba'i bsam gtan dang /_gzugs med pa rnams ni rnam par dag pa zhes bya ste/_yon tan khyad par can
[\[220a.2\]]mngon par bsgrub pa'i phyir ro/_/'dod pa bzhin du 'thob pa la sogs pas las su rung ba mchog tu phyin par khrid pa'i phyir ro/_/'jig rten las 'das pa'i lam gang /_bsgom pa'i lam la sdug bsngal dang /_kun 'byung ba dang /_'gog pa dang /_lam rnams te/_chos shes pa dang /_rjes su rtogs
[\[220a.3\]]pa'i shes pa'i chos rnams dang /_de rnams kyang brgyad de/_sdug bsngal la sogs pa la chos shes pa dang /_rjes su rtogs pa shes pa brgyad rnams te/_ji ltar mthong ba'i lam la brten pa rnams so/_/de dag dang mtshungs par ldan pa'i ting nge 'dzin bsam gtan dang po nas bzung ste/_ci yang med pa'i skye
[\[220a.4\]]mched kyi bar du'o/_/'du shes med 'du shes med min skye mched ni 'du shes kyi rgyu ba yongs su mi gsal ba'i phyir 'jig rten pa nyid do/_/de rnams ni 'du shes kyi rgyu ba yongs su mi gsal bas/_'phags pa'i lam rgyu ba la mchog tu gsal ba'i gnas ma yin pa'i phyir/_de 'ba' zhig gcig tu 'jig rten par
[\[220a.5\]]rig par bya'o/_/de'i phyir de 'du shes dman pas dmigs pa mtshan mar mi byed pa'i phyir/_de'i phyir mtshan ma med pa zhes brjod do/_/'du shes med 'du shes med min skye mched la yang 'phags pa'i lam med par gang las shes she na/_bcom ldan 'das kyis ji skad du ji srid du 'du shes kyi snyoms par
[\[220a.6\]]'jug pa de srid du kun shes pa rtogs so zhes so/_/'gog pa'i snyoms par 'jug pa ni/_'jig rten las 'das pa ste/_ci'i phyir zhe na/_'phags pa'i lam gyi rjes la thob pa'i phyir ro/_/mi rnams la mngon par bsgrub pa'o/_/thog ma nyid du skyed ces bya ba'i tha tshig go/_/mi rnams la mngon par grub
[\[220a.7\]]nas mi rnams la'am gzugs kyi khams su mngon du byed do/_/sngar bskyed nas mi rnams kyi nang du tshe de nyid dam/_gzugs kyi khams su skyes nas mngon du 'gyur ro/_/gzugs med pa'i khams rnams su ni 'di mngon du 'gyur ba med de/_zhi ba rnam par thar pa'i rnam par smin pas gnas pa rnams ni de la 'bad pa'i
[\[220b\]]
[\[220b.1\]]rtsom pa med pa'i phyir ro/_/'phags pa nyan thos gzugs kyi khams la 'dod chags dang bral te/_gzugs med pa thob pa gzugs kyi khams su ji ltar skya zhe na/_gzugs kyi khams kyi 'dod chags dang bral ba kho na gzugs med pa la snyoms par 'jug pa'i nges pa med do/_/de'i phyir mu bzhir 'gyur te/_
[\[220b.2\]]gzugs la 'dod chags dang bral ba de thams cad gzugs med pa zhi ba rnam par thar pa la snyoms par 'jug par byed pa gang /_gzugs med pa zhi ba rnam par thar pa la snyoms par 'jug par byed pa de thams cad gzugs la 'dod chags dang bral ba ma yin nam zhes bya ba 'di la mu bzhir 'gyur ste/_mi lcogs pa
[\[220b.3\]]med pa la brten nas gzugs la 'dod chags dang bral la/_zhi ba rnam par thar pa ma thob pa ni mu dang po'o/_/bsam gtan bzhi pa thob pa'i 'phags pa gzugs med par skye ba don du mi gnyer bas spong ba'i lam bsal nas khyad par can gyi lam la gnas te/_gzugs med pa zhi ba rnam par thar pa la
[\[220b.4\]]snyoms par 'jug par byed pa ni mu gnyis pa'o/_/de nyid 'dod chags dang bral ba don du gnyer zhing spong ba'i lam la gnas te/_gzugs med pa zhi ba rnam par thar pa la snyoms par 'jug par byed pa ni mu gsum pa'o/_/rnam pa de dag ma gtogs pa ni mu bzhi pa'o/_/gzugs med par skyes pa rnams
[\[220b.5\]]ci'i phyir mngon sum du mi 'gyur zhe na/_zhi bar gnas par 'dod pa'i khams rnams ni mi'i nang du mngon par bsgrubs nas mngon du byed do/_/gzugs med par skyes pa de dag ni bsgrib mi dgos par rnam par smin pa las byung ba'i mchog tu zhi ba/_rnam par thar pa la gnas pas gnas pa ste/_/de'i phyir de
[\[220b.6\]]mngon sum du bya ba'i don du yang 'bad pa mi rtsom mo/_/lam chung ngu dang /_chung ngu'i 'bring dang /_chung ngu'i chen po ste/_gang gis sa dang sa na khams gsum na spyod pa'i nyon mongs pa rnams kyi nyon mongs pa rnam pa chen po'i chen po dang /_/chen po'i 'bring po dang /_chen po'i chung ngu spong ba'o/_/lam
[\[220b.7\]]'bring po gang /_/lam 'bring po'i chung ngu dang /_'bring po'i 'bring po dang /_'bring po'i chen po ste/_gang gis sa dang sa na khams gsum na spyod pa'i nyon mongs pa'i rnam pa 'bring po'i chen po dang /_'bring po'i 'bring po dang /_'bring po'i chung ngu spong ba'o/_/lam chen po gang /_lam chen po'i chung ngu dang /_lam chen po'i
[\[221a\]]
[\[221a.1\]]'bring po dang /_lam chen po'i chen po ste/_gang gis sa dang sa na khams gsum na spyod pa'i nyon mongs pa rnams kyi nyon mongs pa'i rnam pa chung ngu'i chen po dang /_chung ngu'i 'bring po dang /_chung ngu'i chung ngu spong ba'o/_/lam chung ngu dang /_'bring po dang /_chen po re re la yang chung ngu la sogs
[\[221a.2\]]pa rnam pa gsum gsum du phye nas rnam pa dgur rnam par bzhag ste/_bsgom pas spang bar bya ba rnams rim gyis spang bar bstan pa'i phyir ro/_/ci'i phyir lam chung ngus nyon mongs pa chen po spong zhe na/_de ni ngo tsha shes pa dang /_khrel yod pa dang /_shin tu bral zhing 'dzem pa med pa'i sems kyi rgyud la kun du 'byung
[\[221a.3\]]bas/_des rtogs par sla zhing yongs su bcad par sla ba ste/_de'i phyir de ni dri ma chen po bzhin du gnyen po chung ngus sel to/_/yang yongs su bcad dka' bar kun du 'byung zhing phral/_rgyud la zhen pa'i nyon mongs pa chung ngu'i chung ngu de ni dri ma chung ngu bzhin du gnyen po chen po'i stobs kyis sel te de'i phyir mi mthun pa'i phyogs kyi
[\[221a.4\]]rnam pa las bzlog nas/_gnyen po'i phyogs kyi rnam par gzhag par rig par bya'o/_/sbyor ba'i lam gang /_gang gis nyon mongs pa spong ba'o/_/lam gang bsgom pas chen po'i yang chen po la sogs pa nyon mongs pa'i rnam pa'i bye brag gi phyogs kyi gnas ngan len gyi cha shas re re dang bral ba'i phyir rim gyis gnas gyur pa
[\[221a.5\]]ni/_bsgom pa'i lam la sbyor ba'i lam zhes brjod do/_/bar chad med pa'i lam gang /_gang gi 'og tu bar chad med par nyon mongs pa spong bar 'gyur ro/_/gang gi 'og tu nyon mongs pa'i bye brag gi rnam pa'i gnas ngan len ma lus pa dang bral ba'i phyir/_gnas ngan len de gnas gyur pa ni bar chad med pa'i lam mo/_/
[\[221a.6\]]rnam par grol ba'i lam gang /_gang gis nyon mongs pa spangs nas rnam par grol ba mngon du byed pa'o/_/gang gis gnas gyur pa mngon du byed ces bya ba'i tha tshig go/_/khyad par gyi lam gang nyon mongs pa'i rnam pa de las gzhan pa la sbyor ba dang /_bar chad med pa dang /_rnam par grol ba'i lam mo/_/de'i 'og tu nyon
[\[221a.7\]]mongs pa'i lhag ma spong bar byed pa'i sbyor ba dang /_bar chad med pa dang /_rnam par grol ba la bshad pa yin no/_/yang nyon mongs pa spong ba'i sbyor ba bsal nas/_chos sems pa'am/_zhugs pa'i chos la gnas pa'am/_snyoms par 'jug pa'i khyad par gyi lam gang ngo /_/rnam grangs gzhan du na khyad par can gyi
[\[221b\]]
[\[221b.1\]]khams 'dis nyon mongs pa spong ba'i sbyor ba de nyid bsal te zhes pa ni btang snyoms su byed ces pa'i tha tshig go/_/mdo la sogs pa'i chos sems pa'am/_sngar bsams pa dang /_khong du chud pa'i chos la so sor rtog pa'i gnas pa'i gnas pa'am/_snyoms par 'jug pa'i de ma thag pa'i snyoms par 'jug pa'i
[\[221b.2\]]lam gang yin pa nyid 'dir yang khyad par gyi lam zhes brjod do/_/yang yon tan khyad par can rnams mngon par bsgrub pa gnas pa'i lam gang ngo /_/yang mngon par shes pa la sogs pa'i yon tan khyad par can rnams mngon par bsgrub pa'am skyed pa la sogs pa de dag gis gnas pa'i lam gang yin pa'o/_/de
[\[221b.3\]]ltar bsgom pa'i lam rgya cher bshad nas/_de'i zhar la byung ba ni lam bsgom pa gang /_thob par bya ba'i phyir lam bsgom pa dang /_bsten pa'i phyir bsgom pa dang /_bsal ba'i phyir bsgom pa dang /_gnyen po bsgom pa'o/_/thob par bya ba'i phyir bsgom pa gang /_dge ba'i chos ma skyes pa rnams skyed pa'i phyir bsgom
[\[221b.4\]]pa'o/_/bsten pa'i phyir bsgom pa gang /_dge ba'i chos skyes pa rnams gnas pa dang /_mi nyams pa dang /_phyir zhing 'byung ba dang /_'phel ba dang /_spang bar bya ba'i phyir gang bsgom pa'o/_/bsal ba'i phyir bsgom pa gang /_sdig pa mi dge ba'i chos skyes pa rnams spang ba'i phyir gang bsgom pa'o/_/gnyen po bsgom pa
[\[221b.5\]]gang /_/sdig pa mi dge ba'i chos ma skyes pa rnams mi skyed pa'i phyir gang bsgom pa'o/_/lam bsgom pa rnam pa bzhi yang dag par spong ba'i dbang du byas pa ste/_ji ltar mthun mthun du sbyar ro/_/de la thob par bya ba'i phyir bsgom pa ni/_thob par bya ba'i don du bsgom pa ste/_des dge ba'i chos ma thob pa rnams
[\[221b.6\]]thob pa'i phyir ro/_/bsten pa'i bsgom pa ni bstan pa nyid bsgom pa ste/_dge ba'i chos thob pa goms par byed pa'i phyir ro/_/bsal ba'i phyir bsgom pa ni bsal ba'i don du bsgom pa ste/_kun tu 'byung ba'i gnas skabs su mi dge ba'i chos sel ba'i phyir ro/_/gnyen po bsgom pa ni/_gnyen po la
[\[221b.7\]]bsgom pa ste/_ma 'ongs pa'i mi dge ba'i chos mi skye ba'i chos can du byed pa'i phyir ro/_/yang lam skye ba na rang gi bag chags 'jog pa de ni thob par bya ba'i phyir bsgom mo/_/das de'i rgyu las byung ba rnams cher 'bar bar 'byung ba'i phyir ro/_/de nyid mngon du gyur nas bsgom par 'gyur ba de ni bsten pa'i
[\[222a\]]
[\[222a.1\]]bsgom pa'o/_/lam de nyid kyi kun du sbyor ba de nyid mngon du gyur pa'i phyir ro/_/rang gi sgrib pa spong ba de ni bsal ba'i phyir bsgom pa'o/_/des rang gi mi mthun pa'i phyogs kyi gnas ngan len 'gog par byed pa'i phyir ro/_/sgrib pa spangs nas kyang phyi ma la mi skye ba'i chos can du 'jog pa
[\[222a.2\]]de ni gnyen po bsgom pa'o/_/gnas gyur pa'i phyir/_sbyor ba dang bar chad med pa'i lam de rnams kyis nyon mongs pa spangs nas phyi ma la mi skye ba'i chos can du 'jog pa'i phyir ro/_/yang gnyen po rnam pa bzhi ste/_rnam par sun 'byin pa'i gnyen po dang /_spong ba'i gnyen po dang /_rten gnyen po dang /_thag bsring
[\[222a.3\]]ba'i gnyen po bsgom pa'o/_/so so la bsgom pa zhes brjod par bya'o/_/rnam par sun 'byin pa'i gnyen po gang /_zag pa dang bcas pa'i 'du byed rnams la nyes dmigs su blta ba'o/_/des nad dang 'bras la sogs pa'i rnam pa rnams kyis nye bar len pa'i phung po sun 'byin pa'i phyir ro/_/spong ba'i
[\[222a.4\]]gnyen po gang /_sbyor ba dang bar chad med pa'i lam mo/_/de rnams kyi nyon mongs pa spang ba'i phyir ro/_/rten gnyen po gang /_rnam par grol ba'i lam mo/_/de rnams kyis spong ba'i 'thob pa kun du 'dzin pa'i phyir ro/_/thag bsring ba'i gnyen po gang /_de'i gong ma'i lam mo/_/der sngar spangs pa'i nyon mongs pa
[\[222a.5\]]thag ring du byed pa'i phyir ro/_/yang brtag bya'i gnyen po bsgom pa ni/_rnam par sun 'byin pa la sogs pa'i gnyen po rnam pa bzhir phye bar rig par bya'o/_/yang dngos po la yongs su rtog pa'i lam dang /_rtsol ba las byung ba'i lam dang /_ting nge 'dzin yongs su sbyor bar byed pa'i lam dang /_mngon par rtogs par
[\[222a.6\]]bya ba'i sbyor ba'i lam dang /_mngon par rtogs pa dang bral ba'i lam dang /_mngon par rtogs pa'i lam dang /_rnam par dag par nges par 'byin pa'i lam dang /_gnas dang dbang po tha dad pa'i lam dang /_bslab pa gsum po yongs su sbyor ba'i lam dang /_yon tan thams cad sgrub par byed pa'i rnal 'byor gyi lam
[\[222a.7\]]dang /_lam sdud pa'i lam ni lam zhes brjod do/_/yang byang chub kyi phyogs la sogs pa'i bye brag gis lam rnam pa bcu gcig tu rnam par bzhag ste/_de yang byang chub kyi phyogs kyi chos sum cu rtsa bdun dang /_lam bzhi dang /_chos kyi gnas bzhi dang /_zhi gnas dang /_lhag mthong dang /_dbang po gsum dang go
[\[222b\]]
[\[222b.1\]]rims so/_/de la dngos po la yongs su rtog pa'i lam ni dran pa nye bar gzhag pa rnams te/_des thog ma nyid du mi gtsang ba la sogs pa'i rnam pa rnams kyi lus dang /_tshor ba dang /_sems dang chos kyi dngos po la yongs su rtog pa'i phyir ro/_/rtsol ba las byung ba'i lam ni yang dag par spong ba rnams te/_de ltar dngos po
[\[222b.2\]]rnams yongs su brtags nas des sgrib pa spong ba'i don du brtson 'grus rtsom pa'i phyir ro/_/ting nge 'dzin yongs su sbyong bar byed pa'i lam ni/_rdzu 'phrul gyi rkang pa rnams te/_de ltar sgrib pa yongs su spangs pa ni/_'dis 'dun pa dang /_brtson 'grus dang /_sems pa dang /_dpyod pa'i sgo'i ting nge 'dzin rnams kyis
[\[222b.3\]]las su rung bar byed pa'i phyir ro/_/mngon par rtogs par sbyor ba'i lam ni dbang po rnams te/_ji ltar ting nge 'dzin yongs su sbyang bar byas pa ni/_de la 'phags pa'i lam yang dag par bsgrub pa'i phyir dbang byed par 'gyur ba dro bar 'gyur ba dang /_rtse mo la sbyor ba'i phyir ro/_/mngon par rtogs pa dang 'dres
[\[222b.4\]]pa'i lam ni stobs rnams te/_de ltar dbang byed pa thob pa ni 'dis de ma thag tu bden pa rtogs par bya ba'i phyir ro/_/ma dad pa la sogs pa'i mi mthun pa'i phyogs kyis zil gyis mi non pa bzod pa dang /_'jig rten pa'i chos kyi mchog la sbyor ro/_/mngon par rtogs pa'i lam ni/_byang chub kyi yan lag rnams te
[\[222b.5\]]des thog ma kho nar so so rang gis de kho na mngon du yang dag par rtogs pa'i phyir ro/_/rnam par dag par nges par 'byin pa'i lam ni 'phags pa'i lam yan lag brgyad pa ste/_de'i 'og tu des bsgom pas spang bar bya ba'i nyon mongs pa rnams/_rnam par dag par bya bar nges par 'byung ba'i phyir ro/_/de'i phyir de
[\[222b.6\]]ltar byang chub kyi phyogs de dag gi go rims ni de lta bu yin par rig par bya'o/_/gnas dang dbang po tha dad pa'i lam ni lam bzhi ste/_gnas ni bsam gtan gyi nyer bsdogs dang /_dngos gzhi la sogs pa ni dbang po rtul po dang rnon po'i bye brag gis tha dad pa'i phyir ro/_/bslab pa gsum po yongs su sbyong ba'i
[\[222b.7\]]lam ni chos kyi gnas bzhi ste/_de rnams kyis lhag pa tshul khrims la sogs pa'i bslab pa gsum yongs su sbyong ba'i phyir ro/_/yon tan thams cad mngon par sgrub par byed pa'i lam ni zhi gnas dang lhag mthong ste/_de dag gis yon tan thams cad bsgrub pa'i phyir ro/_/lam sdud pa'i lam ni dbang po gsum
[\[223a\]]
[\[223a.1\]]ste/_de rnams kyis thog ma dang /_bar dang /_mthar phyin pa'i lam yang dag par sdud pa'i phyir ro/_/byang chub kyi phyogs chos rnams ni bye brag med par rnam pa lngas rnam par gzhag par rig par bya'o/_/dmigs pa dang /_ngo bo nyid dang grogs dang /_bsgom pa dang /_bsgoms pa'i
[\[223a.2\]]'bras bu'o/_/de'i phyir dang po re zhig dran pa nye bar gzhag pa rnams ni dmigs pa dang /_ngo bo nyid dang /_grogs dang /_bsgom pa dang /_bsgoms pa'i 'bras bur rig par bya'o/_/dran pa nye bar gzhag pa rnams la ji lta bar byang chub kyi phyogs lhag ma rnams la'ang de bzhin no/_/dran pa nye bar gzhag pa rnams ni
[\[223a.3\]]dmigs pa gang /_lus dang /_tshor ba dang /_sems dang /_chos rnams dang /_go rims so/_/yang dag pa'i gnas kyi dngos po dang /_bdag gi longs spyod kyi gzhi dang /_bdag gi dngos po dang /_bdag kun nas nyon mongs pa dang rnam par byang ba'i dngos po'o/_/ci'i phyir 'di dag dmigs par rnam par gzhag ce
[\[223a.4\]]na/_'di ltar byis pa phyin ci log gi blo can rnams ni phal cher dbang po dang bcas pa'i lus la brten nas/_bde ba la sogs pa la spyod pa na dmigs pa'i mtshan nyid kyis bdag 'dod chags la sogs pa dang /_dad pa la sogs pas kun nas nyon mongs par 'gyur ba dang /_rnam par byang bar 'gyur bar rtog ste/_de'i
[\[223a.5\]]phyir thog ma nyid du dngos po'i mtshan nyid de legs par yongs su brtags pa'i phyir dmigs pa rnam pa bzhi rnam par gzhag par rig par bya'o/_/ngo bo nyid gang shes rab dang /_dran pa'o/_/lus la sogs pa la rjes su blta ba zhes bshad pa dang /_dran pa nye bar gzhag pa zhes bshad pa'i phyir go rims bzhin no/_/
[\[223a.6\]]grogs gang de dag dang mtshungs par ldan pa'i sems dang /_sems las byung ba'i chos rnams so/_/de dag dang mtshungs par ldan pa zhes pa ni/_de dag ni shes rab dang /_dran pa dag go/_/bsgom pa gang /_nang gi lus la sogs pa la lus la sogs pa'i rjes su blta ba'o/_/nang la ji ltar phyi dang /_nang dang /_phyi la yang
[\[223a.7\]]de bzhin no/_/nang gi lus gang /_lus gang la nang gi skye mched gzugs can gang dag yin no/_/mig dang /_rna ba dang /_sna dang /_lce dang /_lus kyi dbang po rnams te/_nang gi skye mched kyis bsdus pa dang /_sems can gyi grangs su gtogs pa'i phyir ro/_/phyi'i lus gang phyi'i skye mched gzugs can rnams so/_/gzugs dang /_
[\[223b\]]
[\[223b.1\]]sgra dang /_dri dang /_ro dang /_reg bya rnams te/_phyi'i skye mched rnams kyis bsdus pa dang /_sems can gyi grangs su ma gtogs pa'i phyir ro/_/nang dang phyi'i lus gang /_nang gi skye mched dang 'brel ba'i phyi'i skye mched dbang po'i gnas rnams dang /_mig la sogs pa'i skye mched dang 'brel pa'i gzugs la
[\[223b.2\]]sogs pa'i skye mched dbang po'i gnas su gyur pa rnams te sems can gyi grongs su gtogs pa dang /_phyi'i skye mched kyis bsdus pa'i phyir ro/_/gzhan gyi rgyud la yod pa'i nang gi skye mched gzugs can rnams so/_/nang dang phyi'i lus ni skye mched rnam par gzhag pa dang /_rgyud rnam par gzhag pa brtsan par byas pa'i phyir
[\[223b.3\]]ro/_/lus la lus kyi rjes su blta bar gang /_rnam par rtog pa'i gzugs kyi lus dang /_rang bzhin gyi gzugs kyi lus la mnyam pa nyid du blta ba gang ngo /_/lus la lus dang 'dra bar blta ba ste/_rnam par rtog pa'i gzugs brnyan gyi lus mthong ba dang mthun par rang bzhin gyi gzugs kyi lus la nges par
[\[223b.4\]]'dzin pa'i phyir ro/_/nang gi tshor ba gang /_nang gi lus la brten nas byung ba'i tshor ba'o/_/mig la sogs pa'i skye mched la dmig pa dang /_rang gi gnas las byung ba'i phyir ro/_/phyi'i tshor ba gang /_phyi'i lus la brten nas byung ba'i tshor ba'o/_/gzugs la sogs pa la dmigs pa dang /_gzhan gyi gnas las
[\[223b.5\]]byung ba'i phyir ro/_/nang dang phyi'i tshor ba gang /_nang dang phyi'i lus la brten nas byung ba'i tshor ba'o/_/rang gi rgyud la yod pa phyi'i skye mched la dmigs pa dang /_gzhan gyi rgyud la yod pa'i nang gi skye mched la dmigs pa'i phyir ro/_/tshor ba ji lta bar sems la yang de bzhin no/_/lus la lus kyi rjes su lta ba ji lta bar
[\[223b.6\]]tshor ba la sogs pa la tshor ba la sogs pa'i rjes su lta ba yang de bzhin no/_/ci rigs su rig par bya'o/_/yang bsgom pa ni 'dun pa dang /_brtson 'grus dang /_rtsol ba dang /_spro ba dang /_mthun pa dang /_phyir nur ba med pa dang /_dran pa dang /_shes bzhin dang /_bag yod pa'o/_/yid la mi byed pa'i nye
[\[223b.7\]]ba'i nyon mongs pa'i gnyen por 'dun pa bsgom mo/_/le lo'i nye ba'i nyon mongs pa'i gnyen por brtson 'grus bsgom pa'o/_/bying ba dang rgod pa'i nye ba'i nyon mongs pa'i gnyen por rtsol ba bsgom mo/_/sems zhum pa nye ba'i nyon mongs pa'i gnyen por spro ba bsgom mo/_/khyad par thob pa'i bya ba la bdag dman
[\[224a\]]
[\[224a.1\]]par sems pa'i sgo nas sgyid lug pa'o/_/gnod pas yongs su skyo ba'i nyon mongs pa'i gnyen por mthun pa bsgom mo/_/gnod pa yongs su skyo ba ni sha sbrang dang /_sbrang bu la sogs pa'i gnod pas nyen pa mi bzod pa'o/_/cung zad tsam gyis chog par 'dzin pa nye ba'i nyon mongs pa'i gnyen por
[\[224a.2\]]phyir nur ba med par bsgom mo/_/cung zad tsam gyis chog par 'dzin pa ni gnyen po'i phyogs 'di tsam gyis chog pa'o zhes phyir bzlog pa'o/_/gdams ngag brjed pa nye ba'i nyon mongs pa'i gnyen por dran pa bsgom mo/_/ltung ba yid la gcags pa nye ba'i nyon mongs pa'i gnyen por shes bzhin bsgom mo/_/ltung ba yid
[\[224a.3\]]la gcags pa ni/_'gro ba dang ldog pa la sogs pa la shes bzhin med par spyod pa ste/_sngar bslab pa dang 'gal nas phyis 'gyod pa'o/_/brtson pa 'dor ba nye ba'i nyon mongs pa'i gnyen por bag yod pa bsgom mo/_/brtson par 'dor ba ni bag chags med pa'i nyes pa dge ba'i phyogs ji ltar brtsams
[\[224a.4\]]pa la sbyor ba la sogs pa mthar phyin pa'i phyir ro/_/bsgoms pa'i 'bras bu gang /_phyin ci log spong ba dang /_bden pa la 'jug pa dang /_lus la sogs pa dang bral ba'o/_/de la phyin ci log spong ba ni go rims bzhin du dran pa nye bar gzhag pa rnams la gtsang ba dang /_bde ba dang /_rtag pa dang bdag
[\[224a.5\]]tu phyin ci log tu 'dzin pa la mi sdug pa bsgom pa'i phyir ro/_/gang ci tshor yang rung ste/_de ni 'di ltar sdug par shes pa'i phyir dang /_gnas dang dmigs pa la sogs pa'i bye brag gis rnam par shes pa skad cig re re la gzhan du 'gyur bar rtogs pa'i phyir ro/_/kun nas nyon mongs pa dang /_rnam par
[\[224a.6\]]byang ba'i chos tsam du zad de/_byed pa med par yongs su rtogs pa'i phyir ro/_/yang 'di dag gi 'bras bu ni go rims bzhin du bden pa bzhi la 'jug pa ste/_lus dran pa nye bar gzhag pas ni sdug bsngal gyi bden pa la 'jug ste/_lus ni 'du byed kyi sdug bsngal nyid gnas ngan len gyis rab tu phye ba'i
[\[224a.7\]]phyir ro/_/'di ltar de'i gnyen por gyur pa shin du sbyangs pa'i lus nyid la khyad par can du 'byung ngo /_/tshor ba dran pa nye bar gzhag pas ni kun 'byung ba'i bden pa 'jug ste/_bde ba la sogs pa'i tshor ba ni phrad pa la sogs par sred pa'i gnas yin pa'i phyir ro/_/sems dran pa nye bar gzhag pas
[\[224b\]]
[\[224b.1\]]ni 'gog pa'i bden pa la 'jug ste/_bdag med cing rnam par shes pa tsam med par 'gyur bar lta ba ni/_bdag chad par dogs pa'i sgo nas mya ngan las 'das pa la skrag pa'i phyir ro/_/chos dran pa nye bar gzhag pa ni lam gyi bden pa la 'jug ste/_mi mthun pa'i phyogs kyi chos spang ba dang /_gnyen po'i chos la
[\[224b.2\]]brten pa'i phyir ro/_/yang de dag gi 'bras bu ni lus dang tshor ba dang sems dang /_chos dang bral bar go rims bzhin du rig par bya ste/_de dag bsgoms pas lus la sogs pa'i phyogs kyi gnas ngan len dang bral ba'i phyir ro/_/yang dag par spong ba rnams kyi dmigs pa gang /_mi mthun pa'i phyogs dang /_
[\[224b.3\]]gnyen po skyes pa dang ma skyes pa'o/_/dang po'i dmigs pa ni mi mthun pa'i phyogs skyes pa ste/_des sdig pa mi dge ba'i chos skyes pa rnams spang ba'i phyir ro/_/gnyis pa ni mi mthun pa'i phyogs ma skyes pa dang /_gsum pa'i gnyen po ma skyes pa dang /_bzhi pa yis ni gnyen po skyes pa ste/_ji ltar mdo sde las
[\[224b.4\]]bsdus pa bzhin du sbyar bar bya'o/_/ngo bo nyid gang /_brtson 'grus so/_/grogs gang /_de dang mtshungs par ldan pa'i sems dang sems las byung ba'i chos rnams so/_/bsgom pa gang /_gang 'dun pa skyed do/_/'bad do/_/brtson 'grus rtsom mo/_/sems rab tu 'dzin to/_/rab tu 'jog go zhes pa ste/_'di
[\[224b.5\]]ni brtson 'grus bsgom pa gnas dang bcas pa'o/_/'dun pa skyed do zhes bya ba la sogs pa'i tshigs rnams kyis ni brtson 'grus rtsom pa gnas dang bcas pa bstan to/_/de la gnas ni 'dun pa'o/_/de ni brtson 'grus rtsom pa'i sngon rol du 'gro ba'i phyir ro/_/'bad pa ni brtson 'grus so/_/zhi gnas dang /_rab tu
[\[224b.6\]]'dzin pa dang /_btang snyoms kyi mtshan ma yid la byed pa la brtson 'grus rtsom mo/_/bying ba dang rgod pa sel ba yang brtson 'grus nyid de/_'di ltar de'i 'og tu sems rab tu 'dzin pa dang /_rab tu 'jog pa smos so/_/gang gi tshe zhi gnas la sogs pa'i mtshan ma yid la byed pa gnyen po skyon med pa 'ba' zhig bsgom pa
[\[224b.7\]]de'i tshe 'bad pa zhes brjod do/_/gang gi tshe nye ba'i nyon mongs pa bying ba byung ba de bsal ba'i phyir/_dga' bar 'gyur ba la sogs pa yid la byed pa rnams kyis ni sems 'bar bar byed pa dang /_nye bar nyon mongs pa rgod par byed pa na/_nang du sdug pa'i sgo nas sems 'dzin pa de'i tshe brtson 'grus rtsom pa zhes brjod do/_/
[\[225a\]]
[\[225a.1\]]de'i phyir bying ba dang rgod pa bsal ba'i thabs bstan pa'i phyir/_de'i 'og tu sems rab tu 'dzin pa dang /_rab tu 'jog pa smos so/_/'bras bu gang /_mi mthun pa'i phyogs ma lus par nyams pa dang /_gnyen po thob pa dang /_'phel ba'o/_/de la yang dag par spong ba dang po dang
[\[225a.2\]]gnyis pa ni mi mthun pa'i phyogs ma lus par nyams pa ste/_'bras bu de gnyis kyi ji ltar mthun mthun du sdig pa mi dge ba'i chos skyes pa dang /_ma skyes pa rnams nyams par byed pa'i phyir ro/_/gsum pa ni gnyen po thob pa ste/_des dge ba'i chos ma skyes pa skyed pa'i phyir ro/_/bzhi pa ni gnyen po thob pa
[\[225a.3\]]'phel ba ste/_des dge ba'i chos skyes pa rgyas par byed pa'i phyir ro/_/rdzu 'phrul gyi rkang pa rnams kyi dmigs pa gang /_ting nge 'dzin gyi grub pa'i bya ba'o/_/rdzu 'phrul la sogs pa'i bya ba gang /_ting nge 'dzin grub pa'i dbang du byas pa'o/_/ngo bo nyid gang /_ting nge 'dzin to/_/grogs gang /_'dun pa
[\[225a.4\]]dang /_brtson 'grus dang sems pa dang /_spyod pa dang /_de dag dang mtshungs par ldan pa'i sems las byung ba'i chos rnams so/_/'dun pa'i ting nge 'dzin gang /_gang gus par sbyor ba la brten nas sems rtse gcig pa nyid la reg pa'o/_/shin tu gus par sbyor ba ni 'dun pa drag po dang /_rim gro cher byas te spyor ba'o/_/
[\[225a.5\]]brtson 'grus kyi ting nge 'dzin gang /_gang rgyun du sbyor ba la brten nas sems rtse gcig nyid la reg pa'o/_/gang rtag tu sbyor zhing nam yang mi sbyor ba ma yin pa de ni brtson 'grus zhes brjod par bya'o/_/sems kyi ting nge 'dzin gang /_gang sngon ting nge 'dzin bsgoms pa la brten nas sems rtse gcig pa nyid
[\[225a.6\]]la reg pa'o/_/tshe gzhan la des sems kyi sa bon yongs su brtas pa'i phyir/_rang gi ngang gis ting nge 'dzin gyi rjes su mthun par gyur nas sems rtse gcig pa nyid la reg pa'o/_/dpyod pa'i ting nge 'dzin gang /_gang gzhan gyis brten nas chos rab tu rnam par 'byed pa la brten nas sems rtse gcig pa nyid
[\[225a.7\]]la reg pa'o/_/yang 'dun pa'i ting nge 'dzin ni gang /_'dun pa bskyed pa nas sems rtse gcig pa nyid la reg pa'o/_/brtson 'grus kyi ting nge 'dzin ni gang /_/'bad cing brtson 'grus rtsom ba ni sems rtse gcig pa nyid la reg pa'o/_/sems kyi ting nge 'dzin ni gang /_sems rab tu 'jog pa na sems
[\[225b\]]
[\[225b.1\]]rtse gcig pa nyid la reg pa'o/_/dpyod pa'i ting nge 'dzin gang /_sems rab tu 'dzin pa na/_sems rtse gcig pa nyid la reg pa'o/_/rdzu 'phrul gyi rkang pa mngon par bsgrub pa'i rgyu yang dag par bstan pa'i phyir ro/_/de ltar yang dag par spong ba bsgom pa la 'dun pa bskyed do zhes pa la sogs pa bstan par rig
[\[225b.2\]]par bya'o/_/sems rab tu 'jog pa dang rab tu 'dzin pa zhes bya ba de ni/_'dir brjod pa'i lugs kyi go rims su rig par bya'o/_/de la sems kyi ting nge 'dzin ni sems rab tu 'jog pa dang /_sems rtse gcig pa nyid la reg pa'o zhes bya ba ni sems nyid la sems nang du 'dzin cing /_zhi bar byed/_sdud par byed/_thob par
[\[225b.3\]]byed ces bya ba'i tha tshig go/_/dpyod pa'i ting nge 'dzin ni/_sems rab tu 'dzin pa ni zhes bya ba ni/_chos la lhag mthong gi sgo nas sems 'bar bar byed ces bya ba'i tha tshig go/_/bsgom pa gang /_spong ba'i 'du byed brgyad goms par byed pa ste/_spong ba'i 'du byed brgyad ni 'dun pa dang /_rtsol ba dang /_dad pa dang /_
[\[225b.4\]]shin tu sbyangs pa dang /_dran pa dang /_shes bzhin dang /_sems pa dang /_btang snyoms so/_/'di dag brgyad yin du zin kyang bzhir 'gyur te/_'bad pa dang /_phan 'dogs pa dang /_nye bar 'dogs pa dang /_gnyen po'o/_/de las 'dun pa ni rtsol ba'i gnas so/_/'dun pa'i rgyu ni dad pa ste/_'di ltar gang zhig
[\[225b.5\]]gang don du gnyer bar 'gyur ba ni thob par bya ba'i phyir rtsol ba'o/_/de yod pa nyid la sogs par yid ches pa med na don du gnyer bar mi 'gyur ro/_/phan 'dogs pa ni shin tu sbyangs pa ste/_des lus dang sems la phan 'dogs pa'i phyir ro/_/nye bar 'dogs pa ni dran pa dang shes bzhin te/_dmigs pa ma brjed
[\[225b.6\]]par sems rtse gcig pa nyid la 'jug pa dang /_de la bdag med par gyur na yongs su gcod pa'i phyir te go rims bzhin no/_/gnyen po ni sems pa dang btang snyoms so/_/sems rab tu 'dzin pa dang /_rab tu 'jog pa mngon par 'du byed pas bying ba dang /_rgod pa dang /_byung ba dang /_yongs su spong ba dang /_nye bar
[\[225b.7\]]nyon mongs pa med pa ni zhi gnas la sogs pa'i mtshan ma rjes su 'jug pa'i phyir ro/_/yang 'dun pa dang /_brtson 'grus dang /_sems pa dang dpyod pa rnams kyis bsdus pa dang /_g.yeng ba gzhi dang bcas pa yongs su spangs pa dang /_zhum pa med pa dang /_g.yeng ba med pa dang /_de gnyi ga'i gnas dang /_mthun
[\[226a\]]
[\[226a.1\]]pa bsgom pa'o/_/yang 'dun pa la sogs pa 'di rnams kyis sdud pa dang /_g.yeng ba gzhi dang bcas pa yongs su spangs pa la sogs pa bsgom pa de la sdud pa'i gzhi ni lhag mthong dang bral ba ste/_le lo'i sgo nas bying bar 'gyur ro/_/g.yeng ba'i gzhi ni mi sdug pa'i 'du shes dang bral ba ste/
[\[226a.2\]]rgod pa'i sgo nas yang dag par rab tu mi 'dzin to/_/sdud pa ni rmugs pa dang gnyid kyi sgo nas nang du zhum pa'o/_/g.yeng ba ni sdug pa'i mtshan ma'i rjes su 'brang ba'i sgo nas yul rnams la rnam par 'phro ba'o/_/zhum pa med pa dang mthun pa bsgom pa ni/_so sor rtog pa'i mtshan ma la brten nas chos la rnam par lta ba'o/_/g.yeng
[\[226a.3\]]ba med pa dang mthun pa ni sgra la sogs pa'i rdzas la mi gtsang bar so sor rtog pa'o/_/de gnyi ga'i gnas dang mthun pa ni snang ba'i 'du shes so/_/de yang bdag gi 'dun pa ha cang zhum par mi 'gyur ba dang ha cang rab tu bzung ba yang ma yin pa dang nang du bsdus pa yang ma yin pa dang /_phyi rol tu g.yeng ba ma yin pa dang /_phyi ma dang snga ma'i
[\[226a.4\]]'du shes dang /_steng dang 'og gi 'du shes su bya'o snyam pa dang /_de ltar rnam par phye ba'i sems kun nas dkris pa med pas snang ba dang ldan pa'i sems bsgom par bya'i/_bdag gi sems 'dun pa can gyi tshul du ni mi 'gyur bar bya'o zhes bya ba'i dbang du mdzad nas/_bcom ldan 'das kyis go rims bzhin du gsungs
[\[226a.5\]]so/_/'bras bu gang de ltar ting nge 'dzin legs par yongs su sbyang ba byas nas/_chos mngon par shes par bya ba gang dang gang mngon du bya bar 'dod pa de dang /_de la sems mngon par gtod pa/_de rang rang gi gnas kyi chos rnams la mngon du 'gyur ba'i skal ba can du 'gyur ro/_/ji ltar 'dod bzhin rdzu 'phrul la
[\[226a.6\]]sogs pa'i yon tan bsgrub pa'i phyir ro/_/dbang po rnams kyi dmigs pa gang 'phags pa'i bden pa bzhi po rnams so/_/bden pa bzhi mngon par rtogs pa sbyor ba'i bsdus pas de'i rnam par 'gyur ba'i phyir ro/_/ngo bo nyid gang /_dad pa dang /_brtson 'grus dang /_dran pa dang /_ting nge 'dzin dang /_shes rab bo/_/
[\[226a.7\]]grog gang /_de dag dang mtshungs par ldan pa'i sems dang sems las byung ba'i chos rnams so/_/bsgom pa gang /_dad pa'i dbang po ni bden pa rnams la mngon par yid ches pa'i tshul gyis bsgom par 'gyur ro/_/mngon par yid ches pa rnams ni bden pa mngon par rtogs par bya ba'i phyir spros pa'i tshul gyis
[\[226b\]]
[\[226b.1\]]brtson 'grus bsgom par 'gyur ro/_/brtson 'grus brtsoms pa ni/_bden pa rnams la nye bar gnas pa'i dran pa mi brjed pa'i tshul gyis bsgom par 'gyur ro/_/bden pa rnams la nye bar gnas pa'i ting nge 'dzin ni sems rtse gcig pa'i tshul gyis bsgom par 'gyur ro/_/bden pa rnams la mnyam par gzhag pa'i shes
[\[226b.2\]]rab ni/_rab tu rnam par 'byed pa'i tshul gyis bsgom par 'gyur ro/_/'bras bu gang bden pa myur du mngon par rtogs par byed pa dang /_de'i dbang gis ring por mi thogs par mthong ba'i lam skye ba dang /_dro bar gyur pa dang /_rtse mo dang /_bzod pa dang chos kyi mchog rnams bsgrub pa'o/_/de nyid kyi dus na nges par 'byed
[\[226b.3\]]pa'i cha dang mthun pa la brten pa'i sems kyi rgyud do/_/dbang po rnams la ji lta bar stobs rnams la yang de bzhin no/_/'di ni bye brag yin te/_mi mthun pa'i phyogs nges par bsrabs pas mi brdzi ba'i phyir stobs rnams so/_/stobs rnams kyi dmigs pa la sogs pa ni dbang po rnams dang mthun no/_/'bras bu la ni bye
[\[226b.4\]]brag yod do/_/'di ltar 'di dag ni 'bras bu de ni/_ji skad du/_ma dad pa la sogs pa mi mthun pa'i phyogs bsrabs pas lhag par brtan pa yin ste/_de'i phyir 'di dag gi dmigs pa dang /_ngo bo nyid la sogs pa mthun du zin kyang mi brdzi ba'i don gyi bye brag gi byang chub kyi phyogs gzhan nyid do/_/byang chub kyi yan
[\[226b.5\]]lag rnams kyi dmigs pa gang /_'phags pa'i bden pa bzhi po dag gi yang dag pa nyid ji lta ba'o/_/don dam pa rnam par dag pa'i dmigs pa zhes bya ba'i tha tshig go/_/ngo bo nyid gang /_dran pa dang /_chos rnam par 'byed pa dang /_brtson 'grus dang /_dga' ba dang /_shin tu sbyangs pa dang /_ting nge 'dzin dang /_
[\[226b.6\]]btang snyoms so/_/de la dran pa ni gnas kyi yan lag go/_/dran pa nye bar gzhag pa ni dge ba'i chos thams cad mngon par rdzogs pa'i phyir ro/_/chos rnam par 'byed pa ni ngo bo nyid kyi yan lag go/_/byang chub kyi mtshan nyid yin pa'i phyir ro/_/brtson 'grus ni nges par 'byung ba'i yan lag go/_/des bgrod pa
[\[226b.7\]]ji srid par 'gro ba'i phyir ro/_/dga' ba ni phan yon gyi yan lag go/_/des sems kyi rgyud tshim par byed pa'i phyir ro/_/shin tu sbyangs pa dang /_ting nge 'dzin dang /_btang snyoms ni kun nas nyon mongs pa med pa'i yan lag ste/_gang gis kyang kun nas nyon mongs par mi 'gyur ba dang /_gang du yang kun
[\[227a\]]
[\[227a.1\]]nas nyon mongs par mi 'gyur ba dang /_kun nas nyon mongs pa gang yang med pa'o/_/de la shin tu sbyangs pas ni kun nas nyon mongs par mi 'gyur te/_des gnas ngan len 'jig pa'i phyir ro/_/ting nge 'dzin la ni kun nas nyon mongs par mi 'gyur te/_de la gnas pa gnas gyur
[\[227a.2\]]pa'i phyir ro/_/btang snyoms ni kun nas nyon mongs pa med pa ste/_brnab sems dang /_yid la mi bde ba dang bral nas nyon mongs pa can ma yin pa'i gnas skabs kyi ngo bo nyid yin pa'i phyir ro/_/grogs gang de dag dang mtshungs par ldan pa'i sems dang sems las byung ba'i chos rnams so/_/bsgom pa gang /_
[\[227a.3\]]dran pa yang dag byang chub kyi yan lag dben pa la gnas pa/_'dod chags dang bral ba la gnas pa 'gog pa la gnas pa/_rnam par spang ba yongs su bsgyur bar bsgom pa'o/_/dran pa yang dag byang chub kyi yan lag ji lta bar/_btang snyoms yang dag byang chub kyi yan lag gi bar du'ang de bzhin no/_/dben pa
[\[227a.4\]]la gnas pa dang /_'dod chags dang bral ba la gnas pa dang /_'gog pa la gnas pa dang /_rnam par spang ba yongs su bsgyur ba zhes pa'i tshig bzhi po 'di rnams kyis bden pa bzhi la dmigs pa'i byang chub kyi yan lag bsgom pa yongs su bstan te/_'di ltar sdug bsngal la sdug bsngal nyid du dmigs pa ni/_de las dben
[\[227a.5\]]pa tshol bas sdug bsngal la dmigs pa ni dben pa la gnas pa zhes bya'o/_/srid pa'i mtshan nyid ni sdug bsngal kun 'byung ba ste/_sdug bsngal kun 'byung ba'i dmigs pa ni de dang bral ba tshol bas/_de la dmigs pa ni 'dod chags dang bral bar gnas pa'o/_/sdug bsngal 'gog pa la sdug bsngal 'gog
[\[227a.6\]]par dmigs pa ni de mngon sum du byed par 'dod pa de la dmigs pa ni 'gog pa la gnas pa'o/_/sdug bsngal 'gog par 'gro ba'i lam ni/_des sdug bsngal rnam par spang ba'i phyir rnam par spang ba zhes bya ste/_de la de ltar dmigs pa ni de bsgom pa tshol bas de la dmigs pa ni rnam par spang bas yongs
[\[227a.7\]]su bsgyur zhes bya'o/_/'bras bu gang mthong bas spang bar bya ba'i nyon mongs pa rnams spangs pa'o/_/byang chub kyi yan lag rnams ni mthong ba'i lam gyi ngo bo nyid yin pa'i phyir ro/_/lam gyi yan lag rnams kyi dmigs pa gang /_de'i 'og tu 'phags pa'i bden pa bzhi po rnams kyi yang dag pa nyid ji lta ba'o/_/
[\[227b\]]
[\[227b.1\]]lam gyi yan lag gi dmigs pa ni mthong ba'i lam gyi 'og tu de nyid kyi ji ltar mthong ba'i bden pa rnams yang dag pa ji lta ba bzhin lam gyi yan lag rnams kyi dmigs pa'o/_/ngo bo nyid gang /_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang
[\[227b.2\]]dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin to/_/ngo bo nyid ni/_yang dag pa'i lta ba la sogs pa chos brgyad po de rnams so/_/de la yang dag pa'i lta ba ni/_yongs su gcod pa'i yan lag go/_/des ji ltar myong ba'i de kho na yongs su 'dzin pa'i phyir ro/_/
[\[227b.3\]]yang dag pa'i rtog pa ni gzhan go bar byed pa'i yan lag go/_/des ji ltar rtog pas rnam par bzhag nas ngag kun du slong ba'i phyir ro/_/yang dag pa'i ngag dang /_las kyi mtha' dang /_'tsho ba ni gzhan yid ches par byed pa'i yan lag ste/_lta ba dang /_tshul khrims dang /_'tsho ba rnam par dag pa'i phyir ro/_/de dag
[\[227b.4\]]gis rtog pa dang mthun pa'i lta ba la sogs pa rnam par dag pa'i go rims bzhin du gzhan dag gis gtan la phebs pa'i phyir ro/_/de la yang dag pa'i ngag gis ni rtogs pa dang /_'dri ba dang /_lung ston pa 'brel ba'i gtam gtan la 'bebs pas/_de'i lta ba rnam par dag par rnam par shes so/_/yang dag pa'i
[\[227b.5\]]las kyi mthas ni 'gro ba dang ldog pa la sogs pa spyod pa phun sum tshogs pas tshul khrims rnam par dag pa rnam par shes so/_/yang dag pa'i 'tsho bas ni ji ltar gnas pa bzhin du chos gos la sogs pa tshol ba yang dag pa'i 'tsho ba rnam par dag par shes so/_/yang dag pa'i rtsol bas ni nyon mongs pa'i sgrib pa
[\[227b.6\]]rnam par sbyong ba'i yan lag go/_/des kun du sbyor ba ma lus pa spong ba'i phyir ro/_/yang dag pa'i dran pa ni nye ba'i nyon mongs pa'i sgrib pa rnam par sbyong ba'i yan lag go/_/des yang dag pa'i zhi gnas la sogs pa'i mtshan ma ma brjed pas nye ba'i nyon mongs pa bying ba la sogs pa'i skabs med pa'i phyir
[\[227b.7\]]ro/_/yang dag pa'i ting nge 'dzin ni yon tan khyad par can la sgrib pa rnam par sbyong ba'i yan lag go/_/des mngon par shes pa la sogs pa yon tan mngon par bsgrub pa'i phyir ro/_/grogs gang /_de dang mtshungs par ldan pa'i sems dang sems las byung ba'i chos rnams so/_/bsgom pa ni byang chub
[\[228a\]]
[\[228a.1\]]kyi yan lag bzhin no/_/'di lta ste/_yang dag pa'i lta ba dben pa la gnas par bsgom zhes rgya cher tshig de rnams kyi don ji lta bar gong du brjod pa de ltar 'dir khong du chud par bya'o/_/bsgoms pa'i 'bras bu gang /_yongs su gcod par byed pa dang /_gzhan go bar byed pa dang /_gzhan
[\[228a.2\]]yid ches par byed pa dang /_nyon mongs pa'i sgrib pa rnam par dag pa dang /_nye ba'i nyon mongs pa'i sgrib pa rnam par dag pa dang /_yon tan khyad par can la sgrib pa rnam par dag pa'o/_/lam bzhi gang /_mngon par shes pa bu la dka' ba dang /_mngon par shes pa myur la dka' ba dang /_mngon par shes pa bul
[\[228a.3\]]la sla ba dang /_mngon par shes pa myur la sla ba ste/_dang po ni dbang po rtul po dngos gzhi'i bsam gtan ma thob pa'i'o/_/gnyis pa ni dbang po rnon po dngos gzhi'i bsam gtan ma thob pa'o/_/gsum pa ni dbang po rtul po dngos gzhi'i bsam gtan thob pa'i'o/_/bzhi pa ni dbang po rnon po dngos gzhi'i bsam
[\[228a.4\]]gtan thob pa'i'o/_/de la dka' ba'i lam ni mi lcogs pa med pa dang /_gzugs med pa la brten pa ste/_go rims bzhin du zhi gnas dang /_lhag mthong zhan pa'i phyir ro/_/sla ba ni bsam gtan la brten pa ste/_zung du 'brel bar 'jug pa'i phyir ro/_/mngon par shes pa bul ba ni/_dka' ba dang sla ba'i gnas
[\[228a.5\]]'di gnyis pa ste/_dbang po rtul po rnams kyi'o/_/mngon par shes pa myur ba ni/_'di nyid la brten te dbang po rnon po rnams kyi'o/_/chos kyi gnas bzhi gang /_brnab sems med pa dang /_gnod sems med pa dang /_yang dag pa'i dran pa dang /_yang dag pa'i ting nge 'dzin te/_de la brnab sems med pa dang /_
[\[228a.6\]]gnod sems med pa ni/_lhag pa'i tshul khrims kyi bslab pa rnam par sbyong ngo /_/rjes su chags pa dang khong khro ba'i sgo nas bslab pa'i gnas mi nyams par byed pa'i phyir ro/_/yang dag pa'i dran pa ni lhag pa'i sems so/_/dmigs pa ma brjed na sems mnyam par 'jog pa'i phyir ro/_/yang dag pa'i ting
[\[228a.7\]]nge 'dzin ni lhag pa'i shes rab bo/_/sems mnyam par gzhag pa las yang dag pa ji lta ba bzhin du shes pa'i phyir ro/_/zhi gnas gang /_'di lta ste/_nang nyid la sems 'jog pa dang /_rgyun du 'jog pa dang /_blan te 'jog pa dang /_nye bar 'jog pa dang /_'dul bar byed pa dang /_zhi bar byed pa dang /_rnam
[\[228b\]]
[\[228b.1\]]par zhi bar byed pa dang /_rtse gcig tu byed pa dang /_mnyam par 'jog pa'o/_/zhi gnas ni sems gnas pa rnam pa dgu ste/_de la phyi rol gyi dmigs pa rnams las bsdus nas de nang du mi g.yeng bar gang dang po nyid du sems nye bar 'dogs pa ni 'jog pa'o/_/de ltar sems g.yo ba rags pa thog ma de nyid du nye
[\[228b.2\]]bar btags pa de dmigs pa de nyid la rgyun gyi tshul dang /_phra bar byed pas mngon par sdud pa ni rgyun du 'jog pa'o/_/dran pa brjed nas phyi rol tu g.yeng bar gyur pa de dran pas bkug pa ni blan te 'jog pa'o/_/sems phyi rol du mi 'phro bar bya ba'i phyir thog ma nyid du dran pa nye bar gnas pa ni nye bar 'jog pa'o/_/
[\[228b.3\]]sngar ltar rnam par g.yeng ba'i rgyu gzugs la sogs pa la nye bar dmigs kyi 'du shes kyi dbang du byas nas thog ma nyid du sems rab tu 'phror mi ster ba ni 'dul bar byed pa'o/_/sems 'khrug par byed pa nye ba'i nyon mongs pa rnam par rtog pa rnams la nyes dmigs su blta bas 'phror mi ster ba ni zhi bar byed pa'o/_/
[\[228b.4\]]dran pa brjed nas rnam par rtog pa la sogs pa kun du 'byung bas na de dang du mi len pa ni rnam par zhi bar byed pa'o/_/mngon par 'du byed pa skabs med cing bar ma chad par ting nge 'dzin la rgyun du blan te 'jog pa ni rtse gcig pa byed pa'o/_/shin tu goms pa'i rim gyis mngon par 'du byed pa med cing lhun gyis grub par sems kyi
[\[228b.5\]]ting nge 'dzin gyi rgyun g.yeng ba med par byung ba ni mnyam par 'jog pa'o/_/lhag mthong gang /_'di lta ste/_chos rnams la rnam par 'byed pa dang /_rab tu rnam par 'byed pa dang /_yongs su rtog par byed pa dang /_yongs su dpyod par byed pa ste/_de la spyod pa rnam par spyod pa la dmigs pa'am/_mkhas pa la
[\[228b.6\]]dmigs pa'am/_nyon mongs pa rnam par sbyor ba yang rung ste/_ji snyed yod pas rnam par 'byed pa dang /_ji lta ba bzhin du yod pas rab tu rnam par 'byed pa'o/_/rnam par rtog pa dang bcas pa'i yid la byed pa shes rab dang bcas pas mtshan mar byed pa'i yongs su rnam par rtog pa'o/_/kun du rtog par byed pa
[\[228b.7\]]ni yongs su dpyod par byed pa'o/_/gnas ngan len dang /_mtshan ma'i gnyen po dang phyin ci log las 'byin pa dang /_phyin ci ma log pa la sems 'jog pa'i phyir ro/_/yang zhi gnas dang lhag mthong la brten nas lam bzhir 'gyur te/_la la ni zhi gnas thob pa yin gyi lhag mthong ni ma thob pa ste/_de ni zhi gnas
[\[229a\]]
[\[229a.1\]]la brten nas lhag mthong la brtson par byed do/_/la la ni lhag mthong thob pa yin gyi zhi gnas ni ma thob ste/_de lhag mthong la brten nas zhi gnas la brtson par byed do/_/la la ni zhi gnas kyang thob pa ma yin la/_lhag mthong yang thob pa ma yin te/_de chos la rgod pa mngon par
[\[229a.2\]]tshar gcad pa'i sems kyis gnyi ga la brtson par byed do/_/la la ni zhi gnas dang lhag mthong yang thob pa yin te/_de ni zhi gnas dang lhag mthong 'dres par 'gyur nas mnyam par zung du 'jug go/_/lam bzhi bstan pa'i dbang du byas pa ste/_de la dang po ni zhi gnas thob pa'i phyir 'dug bzhin du sems 'jog
[\[229a.3\]]pa'i bar dang /_lhag mthong ma thob pa'i phyir ting nge 'dzin de la brten nas phyis de bzhin du 'dug te/_chos de dag la rnam par 'byed pa nas yongs su dpyod par byed pa'i bar du'o/_/gnyis pa ni de las bzlog par rig par bya'o/_/gsum pa ni gnyi ga ma thob pa ste gnyi ga la brtson par byed pa'o/_/ji ltar
[\[229a.4\]]byas she na/_thos pa 'dzin pa'i sgo nas lhag mthong la brtson par byed do /_/des sngon du 'gro bas ni zhi gnas la brtson par byed do/_/bzhi pa la ni gnyi ga thob pa'o/_/dbang po gsum po gang /_mi shes pa kun shes par byed pa'i dbang po dang /_kun shes pa dang /_kun shes pa dang ldan pa'i dbang po'o/_/
[\[229a.5\]]mi shes pa kun shes par byed pa'i dbang po gang /_sbyor ba'i lam dang /_mthong ba'i lam gyi sems kyi skad cig bco lnga la gang dbang byed pa'o/_/'di'i sbyor ba'i lam nges par byed pa'i cha dang mthun par bsdus pa dang /_mthong ba'i lam gyi sems kyi skad cig bco lnga po dag la dbang ba gang yin pa ste/_'di
[\[229a.6\]]lta ste/_yid kyi dbang po dang /_dad pa la sogs pa lnga dang /_mi lcogs pa med pa la sogs pa gnas kyi bye brag gis ji ltar mthun mthun du bde ba dang /_yid bde ba dang /_yid mi bde ba dang /_btang snyoms kyi dbang po rnams las gang yang rung ba'o/_/yid mi bde ba'i dbang po ni sbyor ba'i dus ma nges
[\[229a.7\]]par 'byed pa'i cha dang mthun pa'i rjes su rnam par thar pa mchog 'dod pas bsdus par rig par bya'o/_/de dag ni srid par dbang po rnam pa bcu'o/_/de kho na sngon ma shes pa kun shes par bya ba'i phyir zhugs pas mi shes pa kun shes par byed pa'i dbang po zhes brjod par bya'o/_/kun shes pa'i dbang po gang /_
[\[229b\]]
[\[229b.1\]]mthong ba'i lam gyi sems kyi skad cig bcu drug po la brten nas/_slob pa'i lam thams cad la gang dbang byed pa'o/_/dbang po rnam pa bcu po de dag nyid mthong ba'i lam gyi sems kyi skad cig bcu drug pa nas rdo rje lta bu'i ting nge 'dzin zhes bya ba'i bar du slob pa'i lam de la kun shes pa'i dbang po zhes bya ste/_sngon ma
[\[229b.2\]]mthong ba'i shes par bya ba med pa'i phyir ro/_/kun shes pa dang ldan pa'i dbang po gang /_mi slob pa'i lam gang la dbang byed pa'o/_/yid mi bde ba'i dbang po ma gtogs par dbang po rnam pa dgus de dag nyid mi slob pa'i lam la kun shes pa dang ldan pa'i dbang po zhes bya'o/_/kun shes pa dang ldan pa ni/_
[\[229b.3\]]dgra bcom pa'i dbang po yin pa'i phyir ro/_/bsgom pa'i lam gyi skabs su 'di yang brjod par bya ste/_bsam gtan dang po'i sa pa'i lam bsgom pa na 'dod pa dang rab tu ldan pa'i dge ba'i rtsa ba rnams bsgom par 'gyur te/_de dag la dbang 'byor pa thob pa'i phyir ro/_/bsam gtan dang po'i sa pa'i lam
[\[229b.4\]]mngon du gyur te bsgom pa na mngon du gyur pa'i de las gzhan pa'i 'og ma'i dge ba'i rtsa ba rnams bsgom par 'gyur te/_de rnams la sems kyis dbang thob pa'i phyir ro/_/bsam gtan dang po'i sa pa la 'dod pa na spyod pa rnams la ji lta ba de bzhin du sa gong ma pa'i lam thams cad bsgom pa ni/_sa 'og
[\[229b.5\]]ma pa'i dge ba'i rtsa ba rnams bsgom par 'gyur te/_de la dbang 'byor pa thob pa'i phyir ro/_/de ltar gsungs pa ni gong ma'i lam mngon du gyur te/_bsgom pa na/_mngon du ma gyur pa de las gzhan pa la 'og ma'i dge ba'i rtsa ba rnams bsgom par 'gyur te de rnams la dbang thob pa'i phyir ro/_/dbang thob
[\[229b.6\]]pa ni mchog tu mngon du gyur pa la dbang byed par rig par bya'o/_/mthar phyin pa'i lam gang /_gnas ngan len thams cad rgyun bcad pa dang /_bral ba'i thob pa rnams thob pa'i phyir ro/_/rdo rje lta bu'i ting nge 'dzin la brten nas de ma thag tu gnas ma 'dus par 'gyur te/_zad pa shes pa dang mi skye ba shes
[\[229b.7\]]pa'o/_/mi slob pa'i chos bcu yang yin te/_mi slob pa'i yang dag pa'i lta ba nas/_mi slob pa'i yang dag pa'i ting nge 'dzin gyi bar dang /_mi slob pa'i yang dag pa'i rnam par grol ba dang /_mi slob pa'i yang dag pa'i shes rab bo/_/gnas ngan len thams cad dang /_mngon par brjod pa'i gnas
[\[230a\]]
[\[230a.1\]]ngan len kun du 'gro ba dang /_tshor ba'i gnas ngan len dang /_nyon mongs pa'i gnas ngan len dang /_las kyi gnas ngan len dang /_rnam par smin pa'i gnas ngan len dang /_nyon mongs pa'i sgrib pa'i gnas ngan len dang /_las kyi sgrib pa'i gnas ngan len dang /_rnam
[\[230a.2\]]par smin pa'i sgrib pa'i gnas ngan len dang /_sgrib pa'i gnas ngan len dang /_/rtog pa'i gnas ngan len dang /_zas kyi gnas ngan len dang /_'khrig pa'i gnas ngan len dang /_rmi lam gyi gnas ngan len dang /_nad kyi gnas ngan len dang /_rga ba'i gnas ngan len dang /_'chi ba'i gnas ngan
[\[230a.3\]]len dang /_yongs su ngal ba'i gnas ngan len dang /_gnas ngan len brtan pa dang /_gnas ngan len chen po dang /_gnas ngan len 'bring po dang /_gnas ngan len chung ngu dang /_nyon mongs pa'i sgrib pa'i gnas ngan len dang /_snyoms par 'jug pa'i sgrib pa'i gnas ngan len dang /_shes bya'i sgrib pa'i
[\[230a.4\]]gnas ngan len to/_/gnas ngan len de rnams ni nyi shu rtsa bzhi yin te/_de la mngon par brjod pa'i gnas ngan len kun du 'gro ba ni/_mig la sogs pa'i chos thams cad kyi ming la mngon par zhen pa'i bag chags kun du len pa'i rnam par shes pa la gnas pa/_thog ma med pa'i dus nas rjes su zhugs pa
[\[230a.5\]]gang yin pa'o/_/de la mig la sogs pa'i chos ming la mngon par zhen pa dang bcas pa rnam pa yang dang yang 'byung ba'i phyir/_gang de ni spros pa'i bag chags zhes rtogs so/_/tshor ba'i gnas ngan len ni zag pa dang bcas pa'i tshor ba rnams kyi bag chags so/_/nyon mongs pa'i gnas ngan len ni nyon
[\[230a.6\]]mongs pa rnams kyi bag la nyal lo/_/las kyi gnas ngan len ni zag pa dang bcas pa'i las kyi bag chags so/_/rnam par smin pa'i gnas ngan len ni rnam par smin pa las su mi rung ba nyid do/_/nyon mongs pa'i sgrib pa'i gnas ngan len ni nyon mongs pa mi zad cing rgyun ring ba'o/_/las kyi sgrib pa'i gnas ngan
[\[230a.7\]]len ni lam gyi bar chad byed pa mtshams med pa la sogs pa'i las kyi sgrib pa nyid do/_/rnam par smin pa'i sgrib pa'i gnas ngan len ni/_bden pa mngon par rtogs pa dang mi mthun pa sems can dmyal ba la sogs pa'i lus thob pa'o/_/sgrib pa'i gnas ngan len ni dge ba'i phyogs la sbyor ba'i bar chad
[\[230b\]]
[\[230b.1\]]byed pa 'dod pa la 'dun pa la sogs pas zil gyis gnon pa nyid do/_/rtog pa'i gnas ngan len ni rab tu byung ba'i bgegs byed par 'dod pa rnam par rtog pa la sogs pa zil gyis gnon pa nyid do/_/zas kyi gnas ngan len ni/_zas ha cang nyung ba dang /_mang du zos par sbyor ba'i 'os su ma gyur
[\[230b.2\]]pa nyid do/_/'khrig pa'i gnas ngan len ni/_gnyis kyis gnyis sprad pa las gyur pa'i lus dang /_sems la gnod pa nyid do/_/rmi lam gyi gnas ngan len ni gnyid las gyur pa'i lus bems po nyid do/_/nad kyi gnas ngan len ni khams ma snyoms pa las gyur pa'i nyams rab tu mi bde ba nyid do/_/rga
[\[230b.3\]]ba'i gnas ngan len ni/_'byung ba gyur pas dbang med pa nyid do/_/'chi ba'i gnas ngan len ni/_'chi ba na'ang dbang po thams cad 'khrug pa nyid do/_/yongs su ngal ba'i gnas ngan len ni ha cang 'gro ba la sogs pas lus dub pa'o/_/gnas ngan len brten pa ni mngon par brjod pa'i gnas
[\[230b.4\]]ngan len la sogs pa 'di dang /_ji ltar mthun mthun du sbyar te/_yongs su mya ngan las mi 'da' ba'i chos can no/_/gzhan gnas ngan len chen po dang /_'bring dang chung ngu'i go rims bzhin 'dod pa dang /_gzugs dang /_gzugs med pa na spyod pa rnams su rig par bya'o/_/nyon mongs pa'i sgrib pa'i
[\[230b.5\]]gnas ngan len ni nyan thos dang /_rang sangs rgyas kyi byang chub kyi mi mthun pa'i phyogs so/_/snyoms par 'jug pa'i sgrib pa'i gnas ngan lan ni mthar gyis gnas pa'i snyoms par 'jug pa dgu mngon par bsgrub pa'i mi mthun pa'i phyogs so/_/shes bya'i sgrib pa'i gnas ngan len ni thams cad mkhyen
[\[230b.6\]]pa nyid kyi mi mthun pa'i phyogs so/_/de ltar gnas ngan len 'di dag thams cad ji ltar gnas mthun mthun du rgyun bcad pa ni mthar phyin pa'i lam ste/_ji skad du sems rnam par grol ba yongs su rdzogs pa dang /_shes rab rnam par grol ba yongs su rdzogs na lus kyi gnas ngan len rnams rgyun
[\[230b.7\]]bcad de/_dran pa dang ldan pa'i rgyus 'di ltar de'i sgo dang po 'di lta ste/_mig gi rnam par shes par bya ba'i gzugs rnams la shin tu dul ba dang /_shin tu sbas pa dang /_shin tu bsrungs pa dang /_shin tu bsdams pa dang /_shin tu bsgoms pa yin te/_yid kyi rnam par shes par bya ba'i bar
[\[231a\]]
[\[231a.1\]]gyi chos la 'dod do/_/phrad pa'i thob pa rnams gang /_gnas ngan len bsags pa la phrad pa'i thob pa zhes gdags so/_/bral ba'i thob pa rnams gang /_gnas ngan len zad pa la bral ba'i thob pa zhes gdags so/_/rdo rje lta bu'i ting nge 'dzin gang /_bsgom pa'i lam gyi mtha'
[\[231a.2\]]spang ba'i lam du rig par bya'o/_/de yang bsdu na rnam pa gnyis te/_sbyor ba'i lam gyis bsdus pa dang /_bar chad med pa'i lam gyis bsdus pa'o/_/sbyor ba'i lam gyis bsdus pa ni/_gang phan chad sgrib pa thams cad kyis mi phyed cing /_sgrib pa thams cad ni shig pa'o/_/bar chad med pa'i lam gyis
[\[231a.3\]]bsdus pa ni/_gang gis 'og tu zad pa shes pa dang /_mi skye ba shes pa 'byung ste/_rdo rje lta bu'i ting nge 'dzin de yang bar med pa/_brtan pa/_sra ba ro gcig pas khyab pa'o/_/ji ltar na/_rdo rje lta bu'i ting nge 'dzin te bar chad med ce na/_de 'byung ba las 'jig rten pa'i lam gyi bar chad kyis 'phen pa med pa'i
[\[231a.4\]]phyir ro/_/brtan pa ni/_sgrib pa thams cad kyis mi phigs pa dang /_sgrib pa thams cad ni 'joms pa'i snying po yin pa'i phyir ro/_/ro gcig pa ni rnam par mi rtog pa'i phyir ro/_/khyab pa ni shes bya thams cad kyi phyi'i mtshan nyid kyi de bzhin nyid la dmigs pa'i phyir ro/_/de rnams kyi don dang 'dra bar bya ba'i don du de la
[\[231a.5\]]dgongs nas bcom ldan 'das kyis dper na ri brags chen po ma grub pa/_ser ga med pa/_khong stong ma yin pa gcig tu 'dus pa/_shin tu mkhregs pa de ni shar phyogs kyi rlung gi shugs kyis kyang mi bsgul zhing mi g.yos so/_/shar phyogs ji lta bar phyogs bcu thams cad kyang de bzhin no zhes gsungs so/_/de
[\[231a.6\]]ma thag tu gnas ma lus par gyur pa gang /_de rnam pa gsum ste/_gang mi slob pa'i lam thob pa'i sems kyi gnas gyur pa dang /_lam gyi gnas gyur pa dang /_gnas ngan len gyi gnas gyur pa'o/_/de la mi slob pa'i lam thob pa'i sems kyi gnas gyur pa ni/_chos nyid kyi sems rang bzhin gyis 'od
[\[231a.7\]]gsal ba glo bur gyi nye ba'i nyon mongs pa ma lus pa dang bral bar gyur pa gang yin pa ste/_de nyid de bzhin nyid gyur zhes bya ba'i tha tshig go/_/lam gyi gnas gyur pa ni/_'jig rten pa'i lam la mngon par rtogs pa'i dus na/_'jig rten las 'das pa nyid du gyur pa ste/_bya ba'i lhag ma yod pa'i phyir slob pa
[\[231b\]]
[\[231b.1\]]zhes kyang brjod par bya'o/_/gang gi tshe khams gsum pa la 'dod chags dang bral bas mi mthun pa'i phyogs ma lus par bsal ba de'i tshe/_lam gyi ngo bo nyid kyi gnas de'i gyur ba yongs su rdzogs par rnam par gzhag pa'o/_/gnas ngan len gyi gnas gyur ba ni/_kun du len pa'i rnam par shes pa nyon
[\[231b.2\]]mongs pa thams cad kyi bag chags kyi bag la nyal dang 'bral bar gyur par rig par bya'o/_/zad pa shes pa gang /_rgyu zad nas shes pa gang yin pa'am/_zad pa la dmigs pa'o/_/zad par gyur nas shes pa'am/_yul de la shes pa gang yin pa de ni zad pa shes pa'o/_/de ni 'di skad du/_kun 'byung
[\[231b.3\]]ba ma lus par spangs nas shes pa gang yin pa dang /_de'i gnas skabs na rgyu 'gog pa la dmigs pa ni zad pa shes pa zhes bya'o/_/mir skye bar shes pa gang /_'bras bu spangs nas shes pa gang yin pa'am/_'bras bu mi skye ba la dmigs pa'o/_/de bzhin du mi skye bar gyur nas shes pa'am/_yul
[\[231b.4\]]de la shes pa gang yin pa de ni mi skye ba shes pa ste/_phyi ma la sdug bsngal thams cad gtan du mi skye ba'i chos nyid du gyur nas shes pa gang yin pa de ni bden pa gzhan la dmigs pa yang yin no/_/yang na sdug bsngal gyi bden pa la mi skye bar dmigs pa de ni mi skye ba shes pa zhes bya ba'i tha tshig go/_/mi slob pa'i
[\[231b.5\]]chos bcu ni/_mi slob pa'i tshul khrims kyi phung po dang /_ting nge 'dzin gyi phung po dang /_shes rab kyi phung po dang /_rnam par grol ba'i phung po dang /_rnam par grol ba'i ye shes mthong ba'i phung po'i dbang du byas par shes par bya'o/_/de la mi slob pa'i yang dag pa'i ngag dang /_las kyi mtha' dang /_'tsho
[\[231b.6\]]ba rnams ni mi slob pa'i tshul khrims kyi phung po'o/_/yang dag pa'i dran pa dang /_ting nge 'dzin ni ting nge 'dzin gyi phung po'o/_/yang dag pa'i lta ba dang rtog pa dang rtsol ba rnams ni shes rab kyi phung po'o/_/yang dag pa'i rnam par grol ba ni rnam par grol ba'i phung po'o/_/yang dag pa'i shes rab ni rnam par grol
[\[231b.7\]]ba'i ye shes mthong ba'i phung po'o/_/yang lam gyi bden pa'i mtshan nyid rnam pa bzhir shes par bya ste/_lam gyi mtshan nyid dang /_rigs pa'i mtshan nyid dang /_sgrub pa'i mtshan nyid dang /_nges par 'byin pa'i mtshan nyid do/_/ci'i phyir lam gyi mtshan nyid ces bya/_de kho na'i don yongs su tshol ba'i
[\[232a\]]
[\[232a.1\]]phyir ro/_/de la 'dis ni de kho na'i don yongs su tshol ba'i lam mo/_/ci'i phyir rigs pa'i mtshan nyid/_nyon mongs pa'i gnyen po'i phyir ro/_/rigs pa ma yin par gyur ba'i nyon mongs pa rnams kyi gnyen por gyur bas rigs pa'o/_/ci'i phyir bsgrub pa'i mtshan nyid/_sems
[\[232a.2\]]phyin ci log par bsgrub pa'i phyir ro/_/de kho na khong du chud pa'i nyes pas mi rtag pa la sogs par phyin ci log tu gyur ba'i sems de phyin ci log med par de kho na khong du chud pa la 'jog pas bsgrub pa'o/_/ci'i phyir nges par 'byin pa'i mtshan nyid/_rtag pa'i gnas su 'gro ba nyid kyi phyir ro/_/nges par
[\[232a.3\]]'byung ba'i gnas rtag par gzhan du 'gro bas nges par 'byin pa zhes bya'o/_/bden pa rnams la rnam pa bcu drug ni 'jig rten pa yang yod/_'jig rten las 'das pa yang yod/_'jig rten pa dang /_'jig rten las 'das pa la bye brag ci yod ce na/_shes bya la legs par ma zhugs
[\[232a.4\]]pa dang /_sa par zhugs pa dang /_sgrib pa dang bcas pa dang /_sgrib pa med pa dang /_rnam par rtog pa dang bcas pa dang /_rnam par rtog pa med pa'i phyir 'di ni bye brag go/_/de la 'jig rten pa rnams ni shes bya la legs par ma zhugs pa dang /_sgrib pa dang bcas pa dang /_rnam par rtog pa dang bcas pa ste/_de bzhin nyid ma
[\[232a.5\]]rtogs pa dang /_nyon mongs pa'i bag la nyal yod pa dang /_mngon par brjod pa'i sgo nas spros pa'i phyir te go rims bzhin no/_/bzlog pa ni 'jig rten las 'das pa ste/_legs par zhugs pa dang /_sgrib pa med par gyur na rnam par mi rtog pas 'jig rten pa rnams las khyad par du gyur to/_/de dag rnam par
[\[232a.6\]]mi rtog pa na ji ltar shes bya la legs par zhugs par 'gyur zhe na/_ji ltar 'jig rten las 'das pa'i rnam pa las 'jug pa na mi rtag pa'i don mthong gi/_mi rtag pa nyid ces bya bar mthong ba ni ma yin no/_/mi rtag pa nyid kyi don la ji lta ba de bzhin du/_rnam pa lhag ma rnams la yang ji lta bar sbyar bar rig par
[\[232a.7\]]bya'o/_/ji ltar 'di dag la gnas pa ni mi rtag pa'i don mthong zhing mngon sum du myong gi_/mi rtag go zhes mngon par brjod pa spros pa'i sgo nas mthong ba ni ma yin no/_/de bzhin du sdug bsngal la sogs pa'i rnam pa rnams la yang sbyar bar bya'o/_/bden pa rnam par nges pa zhes bya ba ste kun las btus pa
[\[232b\]]
[\[232b.1\]]gnyis pa'o/_/chos rnam par nges pa gang chos zhes brjod pa ni mdo dang /_dbyangs kyis bsnyad pa dang /_lung du bstan pa dang /_tshigs su bcad pa dang /_ched du brjod pa dang /_gleng gzhi dang /_rtog pa brjod pa dang /_de lta bu byung ba dang /_skyes pa'i rabs dang /_shin tu rgyas pa dang /_rmad du byung ba'i
[\[232b.2\]]chos dang /_gtan la phab par bstan pa'o/_/chos ni gsungs rab tu gtogs pa yan lag bcu gnyis pa'o/_/mdo gang gang smos pa'i tshul gyis rkyang par gsungs pa ste/_ci'i phyir de bzhin gshegs pas bzhed pa'i don rnam par phye te ma gsungs she na/_smras pa/_phan yon bcu gzigs nas de bzhin gshegs
[\[232b.3\]]pas smos pa'i tshul gyis chos ston nas rnam par gzhag sla ba dang /_bshad sla ba dang /_gzung sla ba dang /_chos la gus pas myur du tshogs yongs su rdzogs par byed pa dang /_myur du chos nyid rtogs par 'gyur ba dang /_sangs rgyas la shes nas dad pa thob pa dang /_chos dang dge 'dun la shes nas dad pa
[\[232b.4\]]thob pa dang /_mthong ba'i chos la bde bar gnas pa'i mchog la reg pa dang /_yang dag pa'i gtam gyis gtan la 'bebs pas dam pa rnams kyi sems mgu bar byed de/_mkhas pa mkhas pa zhes bya ba'i grongs su 'gro'o/_/de la ji ltar rnam par gzhag par sla ba ni/_ston pas go bar bya ba'i don mang du rnam
[\[232b.5\]]par gzhag pa mdor bsdus te/_tshegs chung ngus rnam par 'jog pa'i phyir ro/_/bshad sla ba ni nyung ngus don chen po rgyas par go bar byed pa'i phyir ro/_/'di lta ste/_'jog pa dang /_rgyun du 'jog pa zhes bya ba la sogs pa'o/_/nyan pas kyang gzung sla ba'o/_/chos la gus pas myur du tshogs yongs
[\[232b.6\]]su rdzogs par byed pa ni chos 'di bsgoms pas shes par bya ba yin par gtogs pas gus pa skyed pas chos de la gces su byed pa'i sgo nas dad pa la sogs pa'i tshogs yongs su rdzogs par byed pa'o/_/myur du chos nyid rtogs par 'gyur ba nyid de ltar gces su bya ba'i sbyor ba'i shes rab rno bar
[\[232b.7\]]'gyur ba'i phyir ro/_/dkon mchog rnams la shes nas dad pa thob pa ni/_/bstan pa la legs par gnas par khong du chud nas ston pa la sogs pa la dad pa skye ba'i phyir ro/_/mthong ba'i chos la bde bar gnas pa'i mchog la reg par ni/_dgongs pa'i don rtsol ba chen pos sam/_rtogs
[\[233a\]]
[\[233a.1\]]pas rab tu dga' ba'i khyad par thob pa'i phyir ro/_/yang dag pa'i gtam gyis gtan la 'bebs pas dam pa rnams sems mgu bar byed do/_/don zab mo rnam par 'byed pas de'i phyir mkhas pa mkhas pa zhes bya ba'i grangs su 'gro ste/_gang de 'di la kun nges par rtogs pa
[\[233a.2\]]zhes bya ba'i tha tshig go/_/tha ma ni gnyis ka bsdus te phan yon gcig tu blta bar bya'o/_/dbyangs kyis bsnyad pa gang /_mdo de nyid du dbus dang mtha' mar tshigs su bcad de dbyangs kyis bsnyad pa'o/_/yang drang ba'i don gyi mdo rtog par byed na de dbyangs kyis bsnyad pa'o/_/lung du bstan pa gang /_gang
[\[233a.3\]]du nyan thos 'das pa'i dus dang /_skye ba lung ston pa'o/_/yang nges pa'i don gyi mdo ni lung du bstan pa'o/_/des rnam par phye nas dgongs pa lung du ston pa'i phyir ro/_/tshigs su bcad pa gang /_tshigs su sbyar nas gsungs pa ste/_de ni rkang pa gnyis pa dang /_rkang pa gsum pa dang /_rkang pa bzhi pa
[\[233a.4\]]dang /_rkang pa lnga pa dang /_rkang pa drug pa'o/_/ched du brjod pa gang /_gang yi rangs nas brjod pa'o/_/gang gi tshangs pa chos dang /_kun du skyob pa dang /_bsam gtan du bya ba 'di dag rab tu 'byung bar 'gyur ro zhes pa'o/_/gleng gzhi gang /_'di lta ste/_gang gi ched du gsungs pa dang /_ltung ba
[\[233a.5\]]dang bcas pa'i bslab pa gsungs pa'o/_/gling gzhi'i sde ni gang zag 'ga' zhig gi ched du gsungs pa dang /_ltung ba dang bcas pa'i bslab pa gsungs pa ste/_'di lta ste gzhi 'di dang /_skabs 'di dang /_rgya cher 'byung ba'o/_/rtog pa brjod pa gang /_dpe dang bcas pa gsungs pa'o/_/des don
[\[233a.6\]]gsal bar byed pa'i phyir ste/_mngon par gsal bar byed ces bya ba'i tha tshig go/_/de lta bu byung ba gang /_gang sngon gyi sbyor ba dang ldan pa'o/_/skyes pa'i rabs gang byang chub sems dpa'i spyod pa dang ldan pa'o/_/shin tu rgyas pa gang /_byang chub sems dpa'i sde snod dang ldan pa'o/_/shin tu rgyas
[\[233a.7\]]pa ji lta bar rnam par 'thag pa dang /_mtshungs pa dang bral ba yang ngo /_/ci'i phyir shin tu rgyas pa sems can thams cad la phan pa dang /_bde ba'i gnas dang /_rgyas pa dang /_rgya che ba dang /_dka' ba'i rnam par chos bstan pa'i phyir ro/_/ci'i phyir rnam par 'thag pa/_sgrib pa thams cad rnam
[\[233b\]]
[\[233b.1\]]par 'thag pa'i phyir ro/_/ci'i phyir mtshungs bral/_mtshungs pa med pa'i phyir ro/_/de rnams ni shin tu rgyas pa la sogs pa'i theg pa chen po'i rnam grangs te/_de ni chen po rnam pa bdun dang ldan pa'i phyir theg pa chen po zhes brjod do/_/rnam pa bdun ni/_dmigs pa chen po dang /_bsgrub pa dang /_ye
[\[233b.2\]]shes dang /_brtson 'grus dang /_thabs dang /_thob pa dang /_las kyi khyad par gyi phyir ro/_/de la dmigs pa chen po ni/_stong phrag brgya pa la sogs pa'i mdo sde dpag tu med par bstan pa'i chos la dmigs pa'i phyir ro/_/bsgrub pa chen po ni byang chub sems dpa'i lam ni/_bdag gzhan gyi don
[\[233b.3\]]thams cad bsgrub pa'i phyir ro/_/ye shes chen po ni gang zag dang chos la bdag med pa'i phyir ro/_/brtson 'grus chen po ni bskal pa grangs med pa chen po gsum du dka' ba spyod pa brgya stong la sbyar ba'i phyir ro/_/thabs la mkhas pa chen po ni/_'khor ba dang mya ngan las 'das pa la mi gnas pa'i
[\[233b.4\]]phyir ro/_/thob pa chen po ni stong pa dang mi 'jigs pa dang sangs rgyas kyi chos ma 'dres pa la sogs pa yon tan dang dpag tu med cing grangs med pa thob pa'i phyir ro/_/las chen po ni 'khor ba ji srid par bya dka' ba la sogs pa yang dag par ston pas sangs rgyas kyi mdzad pa sgrub pa'i phyir ro/_/rmad du byung
[\[233b.5\]]ba'i chos gang /_gang du nyan thos dang /_byang chub sems dpa' dang sangs rgyas kyi ngo mtshar rmad du byung ba'i chos bstan pa'o/_/gtan la phab pa bstan pa gang /_gang du chos kyi mtshan nyid phyin ci ma log par bstan pa'o/_/chos kyi mtshan nyid mdo sde la sogs pa'i chos bstan pa'o/_/ston
[\[233b.6\]]pa sangs rgyas kyis mdzad pa mdo la sogs pa 'di dag ni sde snod gsum du 'gyur te/_gang du mdo dang /_dbyangs kyis bsnyad pa dang /_lung du bstan pa dang /_tshigs su bcad pa dang /_ched du brjod pa 'di dag ni nyan thos kyi mdo'i sde snod do/_/gleng gzhi dang /_rtog pa brjod pa dang /_de lta bu byung
[\[233b.7\]]ba dang /_skyes pa'i rabs 'khor ba dang bcas pa 'di ni 'dul ba'i sde snod do/_/de la gling gzhi de ni ltung ba la bslab bya bcas pa gsungs pa bsdus pas 'dul pa'i sde snod do/_/rtog pa brjod pa la sogs pa ni de'i 'khor du rig par bya'o/_/shin tu rgyas pa dang rmad du byung ba'i chos gang /_
[\[234a\]]
[\[234a.1\]]'di ni byang chub sems dpa'i sde snod do/_/ci'i phyir byang chub sems dpa'i sde snod du de rnams bsdus she na/_de dag gi khyad par gyi mthus bsam gyis mi khyab cing rgya che ba'i khyad par dang ldan pa'i phyir ro/_/gtan la phab par bstan pa 'di ni gnyi ga'i chos mngon pa'i sde snod do/_/
[\[234a.2\]]nyan thos kyi theg pa dang theg pa chen po'o/_/ci'i phyir de bzhin gshegs pa rnams kyis sde snod gsum rnam par gzhag_/nye ba'i nyon mongs pa thams cad kyi gnyen po'i phyir mdo'i sde snod rnam par gzhag go/_/gdul bya rnams kyi the tshom skyes pa mi skyed pa gcad par bya ba'i phyir du mdo dang dbyangs kyis
[\[234a.3\]]bsnyad pa la sogs pa bstan pa'i phyir ro/_/nye ba'i nyon mongs pa mtha' gnyis dang ldan pa'i phyir 'dul ba'i sde snod rnam par gzhag go/_/nye ba'i nyon mongs pa mtha' gnyis la sbyor ba'i gnyen po ni sog 'jog byas pa la yongs su longs spyod pa spang pa'i phyir dang /_gos stong phrag brgya ri ba la sogs
[\[234a.4\]]pa rjes su gnang ba'i phyir ro/_/yang mtha' gnyis ni 'dod pa bsod nams kyi mtha' dang bdag dub pa'i mtha'o/_/rang gi lta ba mchog tu 'dzin pa nye ba'i nyon mongs pa'i gnyen po'i phyir chos mngon pa'i sde snod rnam par gzhag go/_/der nye ba'i nyon mongs pa gzhol ba'i phyir chos kyi mtshan nyid rgya
[\[234a.5\]]cher bstan pa'i phyir ro/_/yang bslab pa gsum goms par bya ba'i phyir mdo'i sde snod rnam par gzhag go/_/'di ltar de mdo sde'i sde snod la brten nas gdul bya rnams bslab pa gsum byang bar byed de/_de de dag rgyas par brjod pa'i phyir ro/_/lhag pa'i tshul khrims dang lhag pa'i sems kyi bslab
[\[234a.6\]]pa bsgrub pa'i phyir 'dul ba'i sde snod rnam par gzhag go/_/'di ltar de 'dul ba la brten nas lhag pa'i tshul khrims dang /_lhag pa'i sems kyi bslab pa bsgrub ste/_de so sor thar pa'i sdom pas bslab pa'i lam nye bar bstan pa la brten nas tshul khrims yongs su sbyong ba dang de yongs su dag par
[\[234a.7\]]byed de/_'gyod pa med pa la sogs pa'i rim gyis sems mnyam par 'jog pa'i phyir ro/_/lhag pa'i shes rab kyi bslab pa mngon par bsgrub pa'i phyir chos mngon pa'i sde snod rnam par gzhag go/_/chos mngon pa la brten nas lhag par shes rab kyi bslab pa mngon par bsgrub ste/_der chos rab tu rnam
[\[234b\]]
[\[234b.1\]]par 'byed pa la rgya cher nye bar bstan pa'i phyir te/_de'i phyir sde snod gsum du rnam par gzhag go/_/yang chos dang don brjod pa'i phyir mdo'i sde snod rnam par gzhag go/_/mdo sde'i sde snod la brten nas tshig dang don la byang bar byed do/_/chos dang don mngon du bya ba'i gzhi'i gnas yin pa'i phyir 'dul ba'i
[\[234b.2\]]sde snod rnam par gzhag go/_/'di dag 'dul ba la brten nas gnyi ga mngon sum du byed de/_'dul ba'i sde snod ni bslab pa bsgrub pas rab tu phye ba'i phyir ro/_/de'i phyir chos dang don mngon sum du bya ba'i gnas yin pas gzhi'i gnas zhes brjod do/_/yang dag pa'i gtam gyis gtan la phab
[\[234b.3\]]pas chos la rdzogs par longs spyod pas bde ba la reg par gnas par bya ba'i phyir chos mngon pa'i sde snod rnam par gzhag go/_/chos mngon pa la brten nas phan tshun yang dag pa'i gtam gyis gtan la 'bebs par byed pa na chos la rdzogs par longs spyod par bde ba la reg par gnas par 'gyur
[\[234b.4\]]te/_der chos rnam pa mang po rnams kyi rang gi mtshan nyid la sogs pa'i chos nyid la byang bar byed pa'i phyir ro/_/nyan thos kyi theg pa'i skabs su gnas brtan kun dga' bos chos kyi phung po brgyad khri bzhi stong gang dag gzung ba rnams ni sde snod gsum po 'di dag nyid yin no/_/chos kyi phung po gcig gi tshad ji
[\[234b.5\]]tsam zhe na/_grangs brgya phrag bcu ni chos kyi phung po ste/_grangs stong zhes bya ba'i tha tshig go/_/gal te de ltar yin na grangs stong zhes de skad du ci'i phyir mi brjod ce na/_phung po re re la'ang stong stong rnam par gzhag pa'i dgos pa bstan pa'i phyir te/_'di ltar gcig la sogs par bskyed na grangs bcu ba
[\[234b.6\]]'gyur ro/_/bcur bskyed na grangs brgyar 'gyur ro/_/grangs stong la sogs pa'i gzhi ni grangs brgya phrag bcu yin par blta bar bya'o/_/'di lta ste brgya phrag bcu na stong ngo /_/stong phrag brgya na 'bum mo/_/'bum phrag brgya na bye ba'o/_/de bzhin du grangs gong ma thams cad la yang /_brgya dang bcu po 'di
[\[234b.7\]]nyid las gang yang rung ba zhig na gdon mi za bar bzhir 'gyur te/_de'i phyir de dag bsdu na grangs brgya phrag bcu po dag la chos kyi phung po gcig gi rnam par gzhag go/_/bgrang ba'i tshul 'dis ni chos kyi phung po brgyad khri bzhi stong ni tshig le'ur byas pa bye ba phrag brgya dang /_'bum phrag bzhi bcur 'gyur ro/_/
[\[235a\]]
[\[235a.1\]]chos 'di dag rnams kyi rnam par nges pa gang dang spyod yul gang /_sde snod gsum gyis rnam par bsdus pa'i chos 'di dag gang gi spyod yul yin zhe na/_smras pa de rnams ni thos pa las byung ba dang /_bsams pa las byung ba dang /_bsgoms pa las byung ba dang /_sems dang sems
[\[235a.2\]]las byung ba'i chos rnams kyi spyod yul lo/_/dmigs pa zhes bya ba'i tha tshig go/_/de'i zhar la dmigs pa dang bcas pa la sogs pa'i mtshan nyid sems dang sems las byung ba rnams kyi chos las brtsams te/_dmigs pa la sogs pa rnam par gzhag go/_/sems dang sems las byung ba'i chos rnams
[\[235a.3\]]ni dmigs pa dang bcas pa dang /_rnam pa dang bcas pa dang /_gnas dang bcas pa dang /_mtshungs par ldan par yang brjod do/_/chos de rnams kyi dmigs pa gang zhe na mdo sde la sogs pa ste/_ming dang tshig dang yi ge'i tshogs kyis bsdus pa'i mdo sde la sogs pa bshad pa'o zhes bya ba'i tha tshig go/_/rnam pa
[\[235a.4\]]gang phung po byung ba'i chos la sogs pa dang ldan pa'i chos rnams so/_/rnam pa ni gang phung po la sogs pa'i don gyi rnam pa rnams las brtsams te/_bstan pa gang yin pa de'i rnam pa rnams te de dag ni sems dang sems las byung ba rnams su rig par bya'o/_/gnas gang /_gzhan las rnam par rig pa dang /_
[\[235a.5\]]dran pa dang /_bag chags so/_/de la bshad pa'i dus la gzhan gyi rnam par rig pa ni gnas te/_de ni gzhan gyi sgra las shes pa 'byung ba'i phyir ro/_/de'i 'og gi dus na dran pa'i gnas te/_ji ltar thos pa bzhin du rjes su dran pas goms par byed pa'i phyir ro/_/de'i 'og tu bag chags ni gnas te rjes
[\[235a.6\]]su dran pa med kyang /_goms pa'i bag chags kyi dbang gis phyis rnam par 'gyur ba'i phyir ro/_/mtshungs par ldan pa gang gcig gi grogs gcig yin pa'i tshul gyis rnam par dmigs pa la yang dag par rtogs pa'o/_/sems dang sems las byung ba'i phan tshun grogs yin pa'i tshul gyis mdo
[\[235a.7\]]la sogs pa dang /_mtshungs par ldan pa'i rnam pa yang dag par rtogs pa'o/_/chos dmigs pa'i rab tu dbye ba gang /_khyab pa'i dmigs pa dang spyod pa rnam par spyod pa'i dmigs pa dang nyon mongs pa rnam par sbyong ba'i dmigs pa'o/_/'dir chos kyi dmigs pa'i rab tu dbye ba khyab pa la sogs
[\[235b\]]
[\[235b.1\]]pa rnam pa bzhi'o/_/de la khyab pa'i dmigs pa gang /_rnam par rtog pa dang bcas pa'i gzugs brnyan dang /_rnam par mi rtog pa'i gzugs brnyan dang /_dngos po'i mtha' dang /_dgos pa yongs su grub pa'o/_/'dir rnam par rtog pa dang bcas pa'i gzugs brnyan la sogs pa rnam pa
[\[235b.2\]]bzhi ni khyab pa'i dmigs pa'o/_/de la rnam par rtog pa dang bcas pa'i gzugs brnyan gang /_mos pa yid la byed pas gang zhi gnas dang lhag mthong la dmigs pa'o/_/de la mos pa yid la byed pa ni/_gang gcig tu 'jig rten pa'i yid la byed pa'o/_/rnam par mi rtog pa'i gzugs brnyan gang /_
[\[235b.3\]]de kho na yid la byed pa gang zhi gnas dang lhag mthong la dmigs pa'o/_/de kho na yid la byed pa ni 'jig rten las 'das pa dang de'i rjes las thob pa'o/_/dngos po'i mtha' gang /_gang chos rnams kyi ji snyed yod pa dang ji lta ba bzhin du yod pa'o/_/ji snyed yod pa ni/_de la chos rnams kyi ji snyed
[\[235b.4\]]yod pa ni chos thams cad kyi dngos po 'di dag kun du zad do/_/nyes gang shes bya rnam par bzhag pa ste 'di ltar phung po dang khams dang skye mched rnams so/_/ji lta ba bzhin du yod pa ni 'phags pa'i bden pa bzhi dang /_rnam pa bcu drug dang /_de bzhin nyid dang /_de ltar 'du byed thams cad mi rtag pa dang /_
[\[235b.5\]]'du byed thams cad sdug bsngal ba dang /_chos thams cad bdag med pa dang /_mya ngan las 'das pa zhi ba dang /_stong pa nyid dang /_smon pa med pa dang /_mtshan ma med pa'o/_/ji lta ba bzhin du yod pa ni/_rnam pa 'di dag tu de shes par bya ba ste/_'di la bden pa'i sgo nas phung po dang khams dang skye
[\[235b.6\]]mched de dag nyid ji ltar mthun mthun du sdug bsngal ba nyid du shes par bya ba nas lam gyi bar du'o/_/rnam pa'i sgo nas bden pa re re la'ang rnam pa bzhi bzhir rig par bya'o/_/bye brag med par ni thams cad kyang de bzhin nyid rnam par shes par bya'o/_/chos kyi sdom gyi skabs kyis ni 'du byed thams
[\[235b.7\]]cad mi rtag pa nyid du shes par bya ba nas mya ngan las 'das pa zhi ba nyid kyi bar du'o/_/rnam par thar pa'i rnam pa'i skabs kyis ni stong pa nyid nas mtshan ma med pa'i bar du'o/_/dgos pa yongs su sgrub pa gang /_gnas gyur pa'o/_/gnas gyur pa'i dmigs pa ni phyin ci ma log par snang ba'i phyir ro/_/ji lta ba
[\[236a\]]
[\[236a.1\]]bzhin du yod pa rnam pa bcu drug bstan pa las/_ji lta ba bzhin du yod pa rnam pa bcu drug bstan pa dang /_rnam par thar pa rnam pa gsum bstan pa de dag ni gcig gis gcig sdud do/_/de'i phyir gsungs pa/_rnam pa bcu drug la stong pa nyid kyi rnam pa du/_gnyis so/_/stong pa'i rnam
[\[236a.2\]]pa gnyis ni/_stong pa'i rnam pa dang /_bdag po'i rnam pa'o/_/smon pa med pa'i rnam pa du/_drug go/_/mi rtag pa'i rnam pa dang /_sdug bsngal ba'i rnam pa dang /_rgyu dang /_kun du 'byung ba dang /_rab tu skye ba dang /_rkyen gyi rnam pa ste/_de dag gis khams gsum pa la smon pa med pa'i phyir ro/_/mtshan
[\[236a.3\]]ma med pa'i rnam pa du/_brgyad do/_/lhag ma brgyad ni mtshan ma med pa'i rnam pa ste/_'gog pa dang lam la mtshan mar byed mi nus pa'i phyir ro/_/spyod pa rnam par spyod pa'i dmigs pa gang /_'dod chags la spyod pa rnams kyis ni mi sdug pa'o/_/zhe sdang la spyod pa rnams kyis ni byams pa'o/_/gti mug
[\[236a.4\]]la spyod pa rnams kyis ni rkyen 'di las byung ba'i rten cing 'brel bar 'byung ba'o/_/nga rgyal la spyod pa rnams kyis ni khams kyi rab tu dbye ba'o/_/rnam par rtog pa la spyod pa rnams kyis ni dbugs 'byung ba dang rngub pa rjes su dran pa'o/_/ci'i phyir 'dod chags la spyod pa la sogs pa mi sdug pa la sogs pa'i
[\[236a.5\]]spyod pa rnam par sbyong ba la dmigs she na/_des 'dod chags la sogs pa shas che ba nye bar zhi bar byed pa'i phyir ro/_/mkhas pa'i dmigs pa gang /_phung po la mkhas pa dang /_khams la mkhas pa dang /_skye mched la mkhas pa dang /_rten cing 'brel bar 'byung ba la mkhas pa dang /_gnas dang
[\[236a.6\]]gnas ma yin pa la mkhas pa'o/_/gnas dang gnas ma yin pa la mkhas pa ji ltar blta bar bya/_rten cing 'brel bar 'byung ba la mkhas pa blta bar bya'o/_/rten cing 'brel bar 'byung ba la mkhas pa dang /_gnas dang gnas ma yin pa la mkhas pa'i bye brag ci/_chos rnams la chos rnams
[\[236a.7\]]mngon par 'byung ba'i phyir/_rgyu med pa dang /_mi mthun pa'i rgyu yongs su spangs pas rten cing 'brel par 'byung ba la mkhas pa'o/_/ma rig pa la sogs pa'i chos rnams ni 'du byed la sogs pa'i chos rnams mngon du 'byin te/_'di ltar rgyu med pa las byung ba ma yin zhing dbang phyug la
[\[236b\]]
[\[236b.1\]]sogs pa'i mi mthun pa'i rgyu la sogs pa yang ma yin par shes pa gang yin pa de ni rten cing 'brel par 'byung ba la mkhas pa'o/_/rgyu dang mthun par 'bras bu 'byung ba yongs su bzung ba'i phyir gnas dang gnas ma yin pa la mkhas pa'o/_/chos tsam gyi rgyu las byung ba yin du zin kyang mthun pa'i rgyu
[\[236b.2\]]las mthun pa'i 'bras bu nyid 'byung ste 'di lta ste/_legs par spyad pa'i rnam par smin pa dge ba dang /_nyes par spyad pa'i rnam par smin pa mi dge ba zhes bya ba la sogs par shes pa gang yin pa 'di ni gnas dang gnas ma yin pa la mkhas par rig par bya'o/_/nyon mongs pa rnam par sbyong ba'i
[\[236b.3\]]dmigs pa gang /_sa 'og ma rnams kyis ni rags pa nyid do/_/sa gong ma rnams kyis ni zhi ba nyid do/_/de bzhin nyid dang 'phags pa'i bden pa bzhi'o/_/'jig rten pa'i lam gyi skabs su sa 'og ma dang gong ma rnams kyang rags pa dang zhi ba nyid de/_des kun nas dkris pa rnam par gnon pa'i phyir ro/_/
[\[236b.4\]]'jig rten las 'das pa'i lam gyi gnas su ni bsdu na de bzhin nyid do/_/spros nas 'phags pa'i bden pa bzhi ste des bag la nyal legs par bcom pa'i phyir ro/_/mdo sde la sogs pa'i chos dpyad pa dang 'brel pas rigs pa bzhi brjod par bya ste/_de dag gis dpyod pa'i phyir ro/_/de'i phyir
[\[236b.5\]]brjod pa chos la brtson pa chos la rnam par dpyod pa na rigs pa du zhig gis rnam par dpyod/_bzhis dpyod de/_ltos pa'i rigs pa dang /_bya ba byed pa'i rigs pa dang /_'thad par sgrub pa'i rigs pa dang /_chos nyid kyi rigs pa'o/_/ltos pa'i rigs pa gang /_gang 'du byed rnams 'byung ba
[\[236b.6\]]na rkyen la ltos pa'o/_/'di lta ste myu gu 'byung ba na sa bon dang /_dus dang /_chu dang /_zhing rnam par ltos pa dang /_rnam par shes pa ni dbang po dang /_don dang yid la byed pa zhes bya ba la sogs pa'o/_/bya ba byed pa'i rigs pa gang /_rang gi mtshan nyid tha dad pa'i chos rnams so so rang gi bya ba byed
[\[236b.7\]]pa'o/_/'di lta ste/_mig la sogs pa ni mig gi rnam par shes pa la sogs pa'i gnas kyi dngos po'o/_/gzugs la sogs pa ni dmigs pa'i dngos po'o/_/mig gi rnam par shes pa la sogs pa ni gzugs la sogs pa so sor rnam par rig par bya'o/_/gser mgar la sogs pa lag
[\[237a\]]
[\[237a.1\]]bzo rnams ni gser bum la sogs pa byed ces bya ba la sogs pa'o/_/'thad pa bsgrub pa'i rigs pa gang /_gang sgrub pa'i don tshad ma dang mi 'gal bar bstan pa'o/_/'thad pa bsgrub pa'i rigs pa ni bsgrub pa'i don ngo bo nyid dang /_khyad par gyis bsdus pa mngon sum la sogs pa'i
[\[237a.2\]]tshad ma dang mi 'gal bar dam bca' ba la sogs pa bstan pa'o/_/chos nyid kyi rigs pa gang /_gang thog ma med pa'i dus nas rang dang spyi'i mtshan nyid du gnas pa'i chos rnams la chos nyid du grags pa'o/_/'di lta ste/_mes 'tshig chus ni 'drul zhes bya ba la sogs par grags pa'i chos rnams kyi
[\[237a.3\]]chos nyid do/_/ji skad du/_'byor ldan mig ni rtag pa nas bdag gi ba'i bar gyis stong ngo /_/de ci'i phyir zhe na 'di'i rang bzhin ni 'di'o zhes gsungs pa lta bu'o/_/chos la rigs pas dpyod pa la brtson pa'i kun du tshol ba gang /_kun du tshol ba bzhi ste/_ming kun du tshol ba dang /_dngos po kun du
[\[237a.4\]]tshol ba dang /_ngo bo nyid du 'dogs pa kun du tshol ba dang /_bye brag tu 'dogs pa kun du tshol ba'o/_/ming kun du tshol ba gang /_gang gis ming gi tshogs dang /_tshig gi tshogs dang /_gsal byed kyi tshogs rnams kyi rang gi mtshan nyid yongs su grub pa med par rtogs pa'o/_/ming gi tshogs la sogs
[\[237a.5\]]pa'i yod pa yin pa'i phyir 'di dag gi rang gi mtshan nyid yongs su grub pa med par dpyod pa'o/_/dngos po kun du tshol ba gang /_gang de bzhin du phung po dang /_khams dang /_skye mched kyi mtshan nyid yongs su grub pa med par rtogs pa'o/_/ji ltar ming gi tshogs la sogs pa brjod pa de bzhin du phung po la
[\[237a.6\]]sogs pa'i mtshan nyid yongs su grub pa med par rtogs pa ste yongs su rtogs zhes bya ba'i tha tshig go/_/ngo bo nyid du 'dogs pa kun du tshol ba gang /_gang brjod pa dang /_brjod par bya ba'i 'brel ba la ngo bo nyid du 'dogs pa tsam gyi tha snyad kyi rgyu nyid du rtog pa'o/_/brjod pa dang /_brjod par bya ba'i
[\[237a.7\]]'brel pa ni phan tshun rtogs pa'i rgyu nyid do/_/'di ltar tha snyad la byang ba ni brjod pa tsam thob pas de'i brjod par bya ba la dran pa'i sgo nas rtog pa 'byung ngo /_/brjod par bya ba dmigs na yang de'i brjod pa la rtog pa 'byung ba ste/_rnam pa de lta bur 'brel par grags pa la mig la sogs pa'i rang gi mtshan
[\[237b\]]
[\[237b.1\]]nyid du btags pa tsam du de brjod la/_sha'i dum bu la sogs pa tha snyad kyi rgyur gyur pa gang kun du rtog pa de ni ngo bo nyid du 'dogs pa kun du tshol ba zhes brjod do/_/khyad par du 'dogs pa kun du tshol ba gang /_gang brjod pa dang brjod par bya ba'i 'brel ba la khyad par du 'dogs pa tsam gyi tha snyad
[\[237b.2\]]kyi rgyu nyid du rtog pa'o/_/gang de bzhi du brjod pa dang brjod par bya ba'i 'brel pa rtag pa dang /_mi rtag pa dang /_bla na yod pa dang bla na med pa dang /_gzugs can dang /_gzugs can ma yin pa dang /_bstan pa yod pa dang /_bstan du med par khyad par gyi mtshan nyid du 'dogs pa tsam gyi tha snyad
[\[237b.3\]]kyi rgyu nyid du rtog pa'o/_/chos kun du tshol ba la brtson pa'i yang dag pa ji lta ba bzhin du yongs su shes pa gang /_yang dag pa ji lta ba bzhin du yongs su shes pa bzhi ste/_ming tshol bar rtog pa yang dag pa ji lta ba bzhin du yongs su shes pa dang /_dngos po tshol bar rtog pa dang /_ngo bo nyid
[\[237b.4\]]du rtog pa tshol bar rtog pa dang /_khyad par du 'dogs pa tshol bar rtog pa yang dag pa ji lta ba bzhin du shes pa'o/_/ming tshol bar rtog pa yang dag pa ji lta ba bzhin du yongs su shes pa gang /_ming mi dmigs par shes pa'o/_/dngos po tshol bar rtog pa yang dag pa ji lta ba bzhin du yongs su
[\[237b.5\]]shes pa gang /_de bzhin du dngos po'i mtshan nyid mi dmigs par shes pa'o/_/ngo bo nyid du 'dogs pa tshol bar rtog pa yang dag pa ji lta ba bzhin du yongs su shes pa gang /_ngo bo nyid rdzas su mi dmigs par shes pa'o/_/khyad par du 'dogs pa tshol bar rtog pa yang dag pa'i lta ba bzhin du yongs
[\[237b.6\]]su shes pa gang /_bye brag rdzas su mi dmigs par shes pa'o/_/yongs su tshol ba bzhi po de rnams ni ming la sogs pa la mi dmigs par shes pa rnams so/_/chos la ting nge 'dzin du brtson pa'i rnal 'byor gyis gang de ni rnam pa lngar blta bar bya ste/_gzhi dang /_bskyed pa dang /_me long lta bu
[\[237b.7\]]dang /_snang ba dang /_gnas so/_/gzhi gang /_tshogs bsags pa'i bden pa las brtsams te/_mang du thos pa nyid do/_/de la gzhi ni mang du thos pa ji ltar dmigs pa'i tshul gyis zhi gnas dang /_lhag mthong gi gnas su gyur pa ste/_de ni gzhi zhes brjod do/_/bskyed pa gang /_de dmigs
[\[238a\]]
[\[238a.1\]]pa tshul bzhin yid la byed pa'o/_/des mang du thos pa de la phyin ci ma log par don sems kyi tshul gyis sems 'dzin pa'i phyir ro/_/me long lta bu gang /_de la dmigs pa'i ting nge 'dzin mtshan ma dang bcas pa'o/_/mang du thos pa de nyid la dmigs pa'i ting nge 'dzin mtshan ma dang
[\[238a.2\]]bcas pa ste/_shes bya'i dngos po dang mtshungs par gzugs brnyan lta bu'o zhes bya ba'i tha tshig go/_/'di'i me long lta bu nyid ni shes bya'i gzugs brnyan la yongs su rtogs par rig par bya'o/_/snang ba gang gzung ba dang 'dzin pa mi dmigs par shes pa'o/_/mngon sum du byung ba'i phyir ma thob pa'i lam
[\[238a.3\]]gyis bsdus so/_/'di la dgongs nas bcom ldan 'das kyis/_/byang chub sems dpa' mnyam gzhag pa/_/yid kyi gzugs brnyan mthong bas na/_/don gyi 'du shes ldog de nas/_/rang gi 'du shes nges par gzung /_/de ltar nang gi sems gnas nas/_/gzung ba med par rtogs par byas/_/de
[\[238a.4\]]yi 'og tu 'dzin med par/_/de nas mi dmigs rig par bya/_/zhes gsungs so/_/ji ltar na byang chub sems dpa' rnal 'byor gyis 'di la brtson pa mi dmigs pa la reg ce na/_bsod nams dang ye shes kyi tshogs bsags pa'i byang chub sems dpa' rnams ni bskal pa grangs med pa tshar phyin nas de bzhin
[\[238a.5\]]nyid rtogs pa dang mthun pa'i thob pa tshul bzhin yid la byed cing ting nge 'dzin sgrub ste/_de de ltar mnyam par gzhag pa'i sems kyis shes bya'i gzugs brnyan gang yin pa de la brten nas bsam gtan du byed do/_/mnyam par bzhag pa'i sems las de gzhan ma yin par mthong bas gzugs brnyan de la yul
[\[238a.6\]]gyi 'du shes bzlog ste/_de'i rnam pa rang gi 'du shes tsam du 'dzin to/_/de'i tshe rang gi sems tsam gnas pa'i phyir/_sems can du gnas par gyur nas bzung ba rnam pa thams cad du med par rab tu shes so/_/de'i 'og tu bzung ba med par 'dzin pa yang yongs su ma grub po zhes de yang med par rab tu rtogs so/_/
[\[238a.7\]]de'i 'og tu so so rang gi de gnyi ga'i rang bzhin du dmigs pa dang bral nas dmigs pa med par khong du chud do/_/de nyid kyi dbang du mdzad nas bcom ldan 'das kyis/_byang chub sems dpa' mnyam gzhag pa/_/yid kyi gzugs brnyan mthong bas na/_/don gyi 'du shes ldog de nas/_/rang gi 'du shes nges par
[\[238b\]]
[\[238b.1\]]gzung /_/de ltar nang gi sems gnas nas/_/bzung ba med par rtogs par bya/_/de yi 'og tu 'dzin med par/_/de nas mi dmigs rig par bya/_/zhes gsungs so/_/gnas gang gnas gyur pa'o/_/gnas ngan len dang bral ba'i gnas yongs su dag ces bya ba'i tha tshig go/_/rnal 'byor gyi sa 'di
[\[238b.2\]]ni rgyu dang /_'bras bu bstan par rig par bya'o/_/de la bzhi la sogs pa bzhis ni rgyu bstan to/_/tha ma gcig gis ni 'bras bu bstan to/_/ji ltar na chos la mkhas pa yin/_ji ltar na don la mkhas pa yin/_ji ltar na yi ge la mkhas pa yin/_ji ltar na nges pa'i tshig la mkhas pa yin/_ji ltar
[\[238b.3\]]na sngon gyi mtha' dang phyi ma'i mtha'i dgongs pa la mkhas pa yin zhes bya ba'i dri ba lnga po 'di rnams mdo sde'i tshig gi rjes su 'brangs pas rig par bya'o/_/ji skad du gnas brtan kun dga' bos tshe dang ldan pa shA ri'i bu/_chos lnga dang ldan pa'i dge slong myur du 'dzin to/_/mang du 'dzin to/_/legs par
[\[238b.4\]]'dzin to/_/gzung ba chud mi gzon to zhes mdo sder chos lnga po de rnams dang myur du 'dzin pa la sogs pa bzhi dang ci rigs su rig par bya'o/_/ji ltar na chos la mkhas pa yin/_mang du thos pa nyid kyi phyir ro/_/chos la mkhas pa ni myur du 'dzin pa ste/_mang du thos pa na tshig dang yi ge rnams tha mi dad pa'i
[\[238b.5\]]phyir ro/_/ji ltar na don la mkhas pa yin/_chos mngon pa dang /_'dul ba mngon pa'i mtshan nyid shes pa'i phyir ro/_/don la mkhas pa ni mang du 'dzin te/_chos mngon pa la sogs pa'i mtshan nyid shes pa'i phyir te/_phung po dang khams la sogs pa'i bshad pa'i gnas skabs kyis gzhung la
[\[238b.6\]]sogs pa shin tu 'dus che ba'i phyir ro/_/ji ltar na yi ge la mkhas pa yin/_nges pa'i tshig bzang po'i yi ge shes pa nyid kyi phyir ro/_/ji ltar na nges pa'i tshig la mkhas pa yin/_bdag go/_/bdag ces yul mi'i nges pa'i tshig la mngon par ma zhen par rjes su tha snyad 'dogs pa shes pa nyid kyi phyir ro/_/
[\[238b.7\]]yi ge la mkhas pa dang /_nges pa'i tshig la mkhas pa ni legs par 'dzin par 'gyur te/_gzhung don dag phyin ci ma log par 'dzin pa'i phyir ro/_/ji ltar na sngon gyi mtha' dang phyi ma'i mtha'i dgongs pa la mkhas pa yin/_sngon gyi mthar bzung ba dang /_phyi ma'i mthar nges par 'byung bar bya ba shes pa
[\[239a\]]
[\[239a.1\]]nyid kyi phyir ro/_/sngon gyi mtha' dang phyi ma'i mthar dgongs pa la mkhas pas ni/_gzung ba chud mi gzon par 'gyur te/_bzung ba'i chos snga ma rnams la brten nas/_phyi ma 'byung bar bya ba'i dgongs pa shes pa'i phyir dang /_khong du chud pas de'i snying po len pa'i phyir ro/_/ji ltar na chos
[\[239a.2\]]la gnas pa nyid yin/_bsgom pa la ma brten par thos pa dang /_sems pa'i sbyor ba 'ba' zhig gis kyang chos la gnas pa ma yin la/_thos pa dang sems pa la ma brten par bsgom pa la sbyor ba 'ba' zhig gis kyang chos la gnas pa ma yin gyi/_gnyi ga la brten te gnyi ga la gnas na chos la mkhas pa
[\[239a.3\]]yin no/_/btsun pa chos la gnas pa'i dge slong zhes bya ba'i mdo der ni/_bcom ldan 'das kyis thos pa dang bsam pa dang /_bsgom pa thams cad kyis chos la gnas pa yin gyi sbyor ba gang yang rung ba tsam gyis ni ma yin par bstan to/_/'dzin pa dang /_kha don byed pa dang /_bshad pa la sogs pa rnams kyis
[\[239a.4\]]thos pa las byung bar blta bar bya'o/_/de la kun chub par byed pa dang /_kha ton byed pa dang /_bshad pa mang ba dang /_rtog pa mang ba dang /_de 'ba' zhig ni thos pa dang sems pa la zhugs pa yin gyi/_bsgom pa la zhugs pa ma yin te rnal 'byor la sogs pa bor ba'i phyir ro/_/de'i phyir chos la gnas pa
[\[239a.5\]]ma yin par gzhag go/_/ting nge 'dzin la sbyor ba dang chog par mi 'dzin pa dag gis bsgoms pa las byung bar blta bar bya'o/_/gang la la zhig thos pa dang sems pa la ma brten par bsgom pa 'ba' zhig la zhugs pa de yang chos la gnas pa ma yin pa rnam par gzhag go/_/de'i phyir bcom ldan 'das kyis chos
[\[239a.6\]]la gnas pa'i dge slong la brtsams te/_ci nas thos pa dang /_bsam pa dang /_bsgom pa'i shes pa la brten nas de gnyi ga la gnas pas chos la gnas pa yin pa'i phyir ro/_/'di ltar dge slong mdo dang /_dbyangs kyis bsnyad pa dang /_lung du bstan pa'i chos kun chub par byed pa zhes rgya cher gsungs
[\[239a.7\]]nas/_de'i 'og tu rnal 'byor mi 'dor ro zhes bya ba la sogs pa'o/_/rnal 'byor mi 'dor ro zhes bya ba la sogs pas ni ting nge 'dzin la sbyor ba dang /_chog par mi 'dzin pa dag gis bsgoms pa las byung bar bstan to/_/sbyor ba ni rgyun du chud pa dang /_gus par sbyor ba dang /_ma log par sbyor bar blta bar
[\[239b\]]
[\[239b.1\]]bya'o/_/chog par mi 'dzin pa ni ro mi myang ba dang /_gong du zhi gnas la sbyor bar blta bar bya'o/_/de ni rnam pa gnyis te/_rgyun du chud pa dang /_gus par sbyor bas bsdus pa ni rnal 'byor mi 'dor ba zhes bya ba 'dis bstan to/_/ma log par sbyor bar bsdus pas ni/_yid la byed pa mi 'dor ba zhes bstan
[\[239b.2\]]to/_/chog par mi 'dzin pa ni nang du sems zhi gnas su byed pa mi 'dor ba zhes bya ba 'dis bstan te/_de'i ro mi myang ba dang /_gong du zhi gnas la sbyor ba mi 'dor bar rig par bya'o/_/ci'i phyir shin tu rgyas pa la byang chub sems dpa'i pha rol tu phyin pa'i theg pa'i sde snod ces brjod do/_/der pha rol tu phyin pa
[\[239b.3\]]rnams kyi grangs bstan pa dang /_mtshan nyid bstan pa dang /_go rims bstan pa dang /_nges pa'i tshig bstan pa dang /_bsgom pa bstan pa dang /_rab tu dbye ba bstan pa dang /_bsdus pa bstan pa dang /_mi mthun pa'i phyogs bstan pa dang /_yon tan gyi bsngags pa bstan pa dang /_gcig la gcig
[\[239b.4\]]nges pa'i phyir ro/_/ci'i phyir mdo sde gzhan las shin tu rgyas pa byang chub sems dpa'i theg pa pha rol tu phyin pa'i sde snod ces bya zhe na der pha rol tu phyin pa rnams kyi grangs bstan pa nas/_gcig la gcig rnam par nges par bstan pa'i phyir ro/_/de la grangs ni rnam pa gnyis te/_bgrang ba'i grangs dang /_
[\[239b.5\]]de tsam gyi grangs so/_/pha rol tu phyin pa drug ces pa ni bgrang ba'i grangs so/_/byang chub sems dpa'i lam mngon par mtho ba dang /_nges par legs pa rnam pa thams cad dang ldan pa gnyis gsum gsum gyis bsdus pa'i phyir ro/_/pha rol tu phyin pa drug nyid de/_mi mang mi nyung ba ni de tsam gyi grangs so/_/mngon
[\[239b.6\]]par mtho ba ni rnam pa gsum ste/_longs spyod chen po nyid dang /_lus chen po nyid dang /_phyogs chen po nyid do/_/de la sbyin pa las longs spyod chen po 'thob pa'i phyir sbyin pa'i pha rol tu phyin pa'i 'bras bu ni longs spyod chen po nyid do/_/de la tshul khrims kyis ni bde 'gro'i lus phun sum tshogs
[\[239b.7\]]pa thob pa'i phyir ro/_/tshul khrims kyi pha rol tu phyin pa'i 'bras bu ni lus nyid do/_/bzod pas skye ba thams cad sngon du 'gro bar 'gyur ba thob pa'i phyir bzod pa'i pha rol tu phyin pa'i 'bras bu ni phyogs chen po nyid do/_/nges par legs pa'i lam yang rnam pa gsum te/_nyon mongs pa zil gyis mnan
[\[240a\]]
[\[240a.1\]]nas dge ba'i phyogs la sbyor ba'i thabs dang /_sems can yongs su smin par bya ba'i thabs dang /_sangs rgyas dang chos yang dag par bsgrub pa'i thabs te 'di dag las gang yang rung ba cig med na byang chub sems dpa'i nges par legs pa mi 'byung ba'i phyir ro/_/de la sems can yongs su
[\[240a.2\]]smin par bya ba'i thabs ni/_bsam gtan gyi pha rol tu phyin pa ste/_de la brten nas mngon par shes pa rnams kyis sems can yongs su smin par byed pa'i phyir ro/_/yang mi gnas pa'i mya ngan las 'das pa'i thabs su pha rol tu phyin pa drug nyid de/_byang chub sems dpa' mya ngan las 'das pa la gnas pa
[\[240a.3\]]las bzlog ste/_'khor ba na mngon par mthong ba yongs su gzung bar bya'o/_/'khor ba na gnas pa las bzlog ste der nyon mongs pa med par bya'o/_/de'i phyir gsum na mngon par mtho ba thob pa'i gnas so/_/gsum ni de ni nyon mongs pa med pa'i thabs te/_snga ma'i tshul du go rims bzhin du rig par bya'o/_
[\[240a.4\]]kun nas nyon mongs pa med pa'i thabs la brtson 'grus kyis ni gnyen po bsgom mo/_/bsam gtan gyis ni nyon mongs pa rnam par gnon to/_/shes rab kyis ni bag la nyal legs par 'joms so/_/sems can rjes su 'dzin pa dang /_nyon mongs pa'i gnyen po'i phyir yang rnam grangs gzhan te/_de la sbyin
[\[240a.5\]]pas ni byang chub sems dpa' sems can rnams la yo byad nye bar bsgrub pa'i phan 'dogs pa rjes su 'dzin to/_/tshul khrims kyis ni phongs pa dang /_gnod pa dang /_rnam par 'tsho ba med pa'i tshul gyis rjes su 'dzin to/_/go rims bzhin du longs spyod dang /_lus dang sems la gnod pa mi bsgrub pa'i
[\[240a.6\]]phyir ro/_/bzod pas ni/_phongs pa dang gnod pa la ji mi snyam pas rjes su 'dzin to/_/gzhan dag gi longs spyod la sogs pa la 'dod pa la gnod pa la ji mi snyam pa'i phyir te de gsum gyis rjes su 'dzin to/_/brtson 'grus kyis ni nyon mongs pa rnam par mnan kyang dge ba'i phyogs la sbyor ro/_/bsam
[\[240a.7\]]gtan gyis ni nyon mongs pa rnam par gnon to/_/shes rab kyis ni bag la nyal legs par 'joms par byed do/_/'di gsum ni nyon mongs pa'i gnyen por rig par bya'o/_/de la byang chub sems dpa'i pha rol tu phyin pa'i theg pa'i mtshan nyid gang zhe na/_sbyin pa'i pha rol tu phyin pa gang byang chub
[\[240b\]]
[\[240b.1\]]sems dpa'i chos nyid la gnas pa'i byang chub sems dpa' la brten nas/_snying rje sngon du btang ba'i sems kyis bdog pa thams cad yongs su gtong ba'i lus dang /_ngag dang yid kyi las te/_de ltar byas na sbyin pa'i pha rol tu phyin pa'i mtshan nyid rigs dang /_smon lam dang /_bsam pa dang /_dngos
[\[240b.2\]]po dang /_ngo bo nyid kyis bstan par rig par bya'o/_/'di lta ste/_byang chub sems dpa'i chos nyid ni rigs so/_/byang chub kyi sems ni smon lam mo/_/snying rje sngon du btang ba'i sems ni bsam pa'o/_/bdog pa thams cad yongs su gtong ba ni dngos po'o/_/lus dang ngag dang yid kyi las ni ngo bo
[\[240b.3\]]nyid do/_/de bzhin du shes rab kyi pha rol tu phyin pa'i bar la yang rgya cher rig par bya'o/_/tshul khrims kyi pha rol tu phyin pa gang /_gang byang chub sems dpa'i chos nyid la gnas pa'i byang chub sems dpa' byang chub kyi sems la brtan nas snying rje sngon du btang ba'i sems kyis sdom pa dang bsdams pa thams cad
[\[240b.4\]]yang dag par len pa dang /_yongs su bsrung ba'i lus dang ngag dang yid kyi las so/_/bzod pa'i pha rol tu phyin pa gang /_gang byang chub sems dpa'i chos nyid la gnas pa'i byang chub sems dpa' byang chub kyi sems la brten nas snying rje sngon du btang ba'i sems kyis gnod pa byed pa thams cad dang /_sdug
[\[240b.5\]]bsngal la ji mi snyam pa la lhag par gnas pa'i lus dang ngag dang yid kyi las so/_/brtson 'grus kyi pha rol tu phyin pa gang /_gang byang chub sems dpa'i chos nyid la gnas pa'i byang chub sems dpa' byang chub kyi sems la brten nas snying rje sngon du btang ba'i sems kyis dge ba'i chos thams cad yang
[\[240b.6\]]dag par bsgrub pa'i lus dang ngag dang yid kyi las so/_/bsam gtan gyi pha rol tu phyin pa gang /_gang byang chub sems dpa'i chos nyid la gnas pa'i byang chub sems dpa'i byang chub kyi sems la brten nas snying rje sngon du btang ba'i sems kyis lus dang ngag dang yid kyi las kyi rnam pa thams cad dbang
[\[240b.7\]]'byor pa la sems kyi gnas pa thams cad dang ldan pa'o/_/shes rab kyi pha rol tu phyin pa gang /_gang byang chub sems dpa'i chos nyid la gnas pa'i byang chub sems dpa' byang chub kyi sems la brten nas snying rje sngon du btang ba'i sems kyis lus dang ngag dang yid kyi las kyi rnam pa thams cad dbang 'byor ba
[\[241a\]]
[\[241a.1\]]la rnam pa thams cad du chos rnam par 'byed pa'o/_/yang sbyin pa ni mkhyen pa nyid las brtsams pa dang /_thams cad mkhyen pa nyid du 'gyur ba dang /_thams cad mkhyen pa nyid yongs su 'dzin pa dang /_thams cad mkhyen pa nyid kyi bya ba byed pa ste/_de ni sbyin pa'i pha rol tu phyin
[\[241a.2\]]pa zhes brjod do/_/sbyin pa'i tshig bzhi po 'di dag ni go rims bzhin du rtsom pa dang /_bag chags dang /_sku dang /_rgyu mthun par yang rig par bya'o/_/de la rtsom pa ni thams cad mkhyen pa nyid las brtsams te/_byung ba ma byung ba dar yongs su bsngo ba'i phyir ro/_/sbyin pa de nyid rgyud la bag chags yongs
[\[241a.3\]]su bsgos te de las phyi ma thams cad mkhyen pa nyid du 'gyur ro/_/gang gi tshe de nyid yongs su rdzogs par 'gyur ba de'i tshe chos kyi sku yongs su bsgrub pa'i tshul gyis thams cad mkhyen pa nyid yongs su 'dzin to/_/de'i 'og tu longs spyod rdzogs pa dang /_sprul pa'i skus rgyu mthun pa'i sgo nas thams cad
[\[241a.4\]]mkhyen pa nyid kyi bya ba byed de shes rab kyi pha rol tu phyin pa'i bar du yang de bzhin du rig par bya'o/_/go rims bzhin 'og ma 'og ma la brten pa'i phyir te/_sbyin pa'i pha rol tu phyin pas ni nang dang phyi'i dngos po thams cad yongs su gtong bar goms pas/_lus dang srog la mi lta ba'i byang chub sems dpa'i longs
[\[241a.5\]]spyod kyi phung po chen po yang spangs nas tshul khrims yang dag par 'dzin par byed do/_/tshul khrims rjes su bsrungs pas ni/_gshe ba la yang bdag gis slar gshe bar mi bya'o zhes bya ba la sogs pa'i rnam pa rnams kyis bzod par 'gyur ro/_/grang ba la sogs pa bzod pa ni de'i gzhi las sbyor ba mi
[\[241a.6\]]nyams par brtson 'grus brtsams pa yin no/_/brtson 'grus brtsams pa ni sbyor ba'i 'bras bu 'thob pas bsam gtan bsgrub pa'o/_/bsam gtan phun sum tshogs pa ste/_sems mnyam par gzhag pa ni yang dag pa ji lta ba bzhin du shes pas 'jig rten las 'das pa'i shes pa thob bo/_/yang gong
[\[241a.7\]]ma gong ma gzhi yin pa'i phyir te/_tshul khrims ni sbyin pa'i gzhi yin no/_/de bzhin du shes rab kyang bsam gtan gyi gzhi yin pa'i bar du'o/_/'di ltar tshul khrims dang ldan pa ni sbyin pas phan gdags pa la tshul khrims kyis gnod par mi byed pa'i phyir sbyin pa rnam par dag par 'gyur ro/_/de ltar
[\[241b\]]
[\[241b.1\]]byang chub sems dpa' len pa po de la rnam par 'tshe ba dang bral bar yo byad kyis bde bar 'byor bas tshul khrims kyi stobs kyis sbyin pa rnam par dag par rig par bya'o/_/de ltar bzod pa dang ldan pa ni gzhan gnod pa byed pa dag gis bslab pa'i gzhi mi 'dra bar tshul khrims rnam par dag go/_/brtson 'grus
[\[241b.2\]]brtsams pa'i spro ba'i stobs kyis sems can gyi ched du 'khor ba khas blangs pa ni sems can log par bsgrub pa'i sdug bsngal bde blag tu bzod pas bzod pa rnam par dag go/_/bsam gtan pa ni bde ba dang bcas pa dang /_yid bde ba dang bcas par dge ba'i chos thams cad la yang sbyor bas brtson 'grus
[\[241b.3\]]rnam par dag go/_/shes rab dang ldan pa'i chos rnam pa mang po'ang rnam par bltas nas/_nang rab tu zhi bar byed pa ni ting nge 'dzin rnam par 'phel bas bsam gtan rnam par dag pa ste/_shes rab med la bsam gtan med ces tshigs su bcad pa las gsungs pa'i phyir ro/_/yang ji ltar rigs pa'i rim
[\[241b.4\]]gyis go rims bzhin du rig par bya'o/_/sbyin pa ni thams cad kyi nang na rags te de'i phyir thog mar rnam par gzhag go/_/de'i 'og tu bzod pa la sogs pas tshul khrims rags so/_/de bzhin du shes rab pas bsam gtan rags pa'i bar du'o/_/shes rab ni thabs kyi nang na phra ste/_de'i phyir
[\[241b.5\]]thams cad kyi tha mar bzhag go/_/nges pa'i tshig ni ci'i phyir sbyin pa la sbyin pa'i pha rol tu phyin pa zhes bya zhe na/_sbyin pa chen po dang /_skyon med pa dang /_dri ma med pa ni sbyin pa'i pha rol tu phyin pa zhes bya'o/_/de la sbyin pa chen po ni nang dang phyi'i dngos po rnam pa thams cad sbyin pa dang /_dus yun ring du sbyin
[\[241b.6\]]pa'i phyir ro/_/skyon med pa ni gnod pas kun du tshol ba la sogs pa rnam par spangs pa'i phyir te/_ji skad du 'phags pa blo gros mi zad pas bstan pa'i mdo las sbyin pa mi zad pa las brtsams te bstan pa/_btsun pa sha ra dwa ti'i bu byang chub sems dpa' rnams kyi sbyin pa yang mi zad pa ste/_de ci'i phyir zhe na
[\[241b.7\]]tshad med pa'i phyir ro/_/btsun pa sha ra dwa ti'i bu/_byang chub sems dpa' rnams kyi sbyin pa yongs su sbyong ba yang tshad med pa ste tshe dang spobs pa dang /_bde ba dang /_stobs dang /_kha dog nye bar bsgrub pa'i phyir/_zas 'dod pa rnams la zas sbyin pa'o/_/nyon mongs pa'i sred pa bsal ba'i
[\[242a\]]
[\[242a.1\]]phyir/_btung ba 'dod pa rnams la btung ba sbyin pa'o/_/bde ba dang 'byor ba'i dngos po thams cad bsdu ba'i phyir bzhon pa 'dod pa rnams la bzhon pa sbyin pa'o/_/ngo tsha shes pa dang khrel yod pa dang /_mdog gser gyi kha dog yongs su sbyang pa'i phyir gos 'dod pa rnams la
[\[242a.2\]]gos sbyin pa'o/_/de bzhin gshegs pa'i lha'i spyan yongs su dag par bya ba'i phyir mar me 'dod pa rnams la mar me sbyin pa'o/_/de bzhin gshegs pa'i lha'i snyan yongs su dag par bya ba'i phyir/_sil snyan 'dod pa rnams la sil snyan sbyin no/_/tshul khrims dang thos pa dang ting nge 'dzin gyi dris
[\[242a.3\]]byug pa'i phyir/_spos dang byug pa 'dod pa rnams la spos dang byug pa sbyin pa'o/_/gzungs dang spobs pa dang byang chub kyi yan lag gi me tog thob par bya ba'i phyir phreng ba 'dod pa rnams la phreng ba sbyin pa'o/_/lus kyi dri yid du 'ong ba thob par bya ba'i phyir/_phye ma 'dod pa rnams la phye ma sbyin no/_/skyes
[\[242a.4\]]bu chen po'i mtshan ro bro ba'i mchog yongs su rdzogs par bya ba'i phyir ro bro ba thams cad 'dod pa la ro bro ba thams cad sbyin no/_/sems can thams cad kyi gnas dang /_skyabs dang mgon dang /_dpung gnyen bya ba'i phyir/_gnas 'dod pa rnams la gnas sbyin pa'o/_/sgrib pa thams cad rab tu
[\[242a.5\]]spangs pa dang /_lha dang tshangs pa'i gnas pa de bzhin gshegs pa'i gzims cha thob par bya ba'i phyir mal cha 'dod pa rnams la mal cha sbyin pa'o/_/stong gsum gyi stong chen po'i sa thams cad byang chub kyi snying po'i rdo rje'i gdan thob par bya ba'i phyir/_stan 'dod pa rnams la stan sbyin pa'o/_/byang chub
[\[242a.6\]]kyi yo byad thams cad yongs su sbyor ba'i phyir yo byad 'dod pa rnams la yo byad sbyin pa'o/_/mi rga mi 'chi ba'i bdud rtsi'i bde ba yongs su bskang ba'i phyir/_na ba sman 'dod pa thams cad la sman sbyin pa'o/_/rang dbang dang /_rang nyams dang /_rang byung gi ye shes yongs su bskang ba'i phyir/_byang
[\[242a.7\]]chub sems dpa' rnams kyi bran po dang /_bran mo yongs su gtong ba'i sbyin pa'o zhes rgya cher 'byung ba lta bu'o/_/dri ma med pa ni mi mthun pa'i phyogs ser sna bag chags dang bcas te spangs pa'i phyir ro/_/dam pa rnam pa 'di gsum gyis sbyin pa'i pha rol tu phyin pa zhes brjod pa yin te/_dam
[\[242b\]]
[\[242b.1\]]pa rnam pa gsum ni 'dris pa dang bcas pa'i ngo bo nyid dam pa dang /_thabs dam pa dang /_'bras bu dam pa'o/_/'dris pa ni yun ring po nas sbyin par rig par bya'o/_/shes rab kyi pha rol tu phyin pa'i bar du yang de bzhin du rig par bya'o/_/tshul khrims la sogs pa skyon med pa ni bdag tu sgro 'dogs pa la sogs
[\[242b.2\]]pa rnam par spang ba'i phyir te/_ci rigs su blo gros mi zad pa las blta bar bya'o/_/yang dam pa rnam pa bcu gnyis dang ldan pa'i phyir pha rol tu phyin pa zhes bya'o/_/dam pa rnam pa bcu gnyis pa rgya che ba dam pa ni 'jig rten gyi phun sum tshogs pa thams cad mi 'dod pa dang /_mchog tu gyur ba'i phyir ro/_/yun
[\[242b.3\]]ring ba dam pa ni bskal pa grangs med pa gsum du yongs su bsgom pa'i phyir ro/_/ched du bya ba dam pa ni sems can thams cad kyi don bya ba'i phyir ro/_/mi zad pa'i shes pa dam pa ni/_byang chub chen por yongs su bsngos pas gtan du yongs su gtugs par mi 'gyur ba'i phyir ro/_/rgyun mi 'chad pa dam pa
[\[242b.4\]]ni bdag dang gzhan pa nyid du mos pa'i phyir ro/_/sems can thams cad kyi sbyin pa la sogs pas pha rol tu phyin pa rnams yongs su rdzogs par byed pa'i phyir ro/_/tshegs med pa dam pa ni/_gzhan gyi sbyin pa la rjes su yi rang ba tsam gyis sbyin pa la sogs pa'i pha rol tu phyin pa yongs su rdzogs par byed pa'i
[\[242b.5\]]phyir ro/_/dbang 'byor pa dam pa ni nam mkha' mdzod kyi ting nge 'dzin la sogs pas sbyin pa la sogs pa yongs su rdzogs par byed pa'i phyir ro/_/yongs su bzung ba dam pa ni rnam par mi rtog pa'i ye shes kyis yongs su bzung ba'i phyir ro/_/rtsom pa dam pa ni mos pa spyod pa'i sa la bzod pa cher gyur pa'o/_/mthong
[\[242b.6\]]ba dam pa ni sa dang po la'o/_/rgyu mthun pa dam pa ni de ma yin pa gzhan brgyad po dag la'o/_/'grub pa dam pa ni sa bcu pa dang de bzhin gshegs pa'i sa la byang chub sems dpa' 'grub pa dang /_sangs rgyas 'grub pa'i phyir ro/_/yang dam pa rnams kyis spyad par bya ba dang /_bgrod pa'i phyir pha rol tu
[\[242b.7\]]phyin pa ste/_sangs rgyas dang byang chub sems dpa' rnams kyis spyad pa dang /_bgrod ces bya ba'i tha tshig go/_/yang shes bya'i pha rol tu phyin pa pha rol tu phyin pa ste/_sangs rgyas nyid la gnas zhes bya ba'i tha tshig go/_/yang na gzhan dag bdag mchog tu gnod pa las sgrol bar byed pa'i phyir pha rol tu
[\[243a\]]
[\[243a.1\]]phyin pa rnams te/_gzhan dang bdag sdug bsngal gyi rgya mtsho las bzla bar byed ces bya ba'i tha tshig go/_/'di ni re zhig thun mong nges pa'i tshig go/_/so so'i nges pa'i tshig ni sbyin bdag gi dbul ba sel ba dang /_len pa po rnams kyi gdung ba sel ba'i phyir sbyin pa'o/_/dbang po zhi
[\[243a.2\]]ba thob pa dang /_'gro ba bzang po thob pa dang /_bsil ba'i gnas yin pas tshul khrims te go rims bzhin du dbang po rnams sdom par byed pa dang /_bde 'gror 'gro ba'i rgyur gyur pa dang /_'gyod pa med pa la sogs pa'i rim gyis mya ngan las 'da' ba'i bar gyi gnas yin pa'i phyir ro/_/khro
[\[243a.3\]]ba'i tsha ba sel ba dang rma 'byin pa'i sems 'ongs pa sel ba dang /_zhi ba brjod pa'i phyir bzod pa'o/_/rma 'byin pa'i sems zhes bya ba ni gang gis gnod par byed pa rnams la lan du gnod par byed pa ste/_de 'ongs pa 'dis bral bar byed pa ni sel bar rig par bya'o/_/rma 'byin pa 'di dag la shar
[\[243a.4\]]gnyer ba yongs su rma 'byin pa can te de dag la mi 'jigs pa sgrogs pa ni bde ba brjod par rig par bya'o/_/sel ba dang 'phel bar spyod pa dang ldan pas brtson 'grus te/_de la sems pa'i phyir spyod pa ni yang dag par spong ba gnyis mi dge ba'i chos dang bral bar byed pa'o/_/'phel ba'i phyir spyod
[\[243a.5\]]pa ni yang dag par spang ba gnyis kyis dge ba'i chos yang dag par bsgrub pa'o/_/'dzin pa dang /_sdom pa dang /_'dul ba dang /_thob par byed pas bsam gtan ste/_de la 'dzin pa ni dmigs pa la sems 'dzin pa'o/_/sdom pa ni rnam par g.yeng ba las sems yang dag par sdom pa'o/_/'dul
[\[243a.6\]]ba ni kun nas dkris pa rnams rnam par gnon pa'o/_/thob par byed pa ni dbang 'byor ba thob par byed par rig par bya'o/_/gzhan gyis smra ba shes pa dang /_so so rang gis shes pa dang /_rnam par shes pa dang /_rab tu zhi ba thob pa'i shes pa dang /_yon tan mchog tu 'byin pa shes pas shes
[\[243a.7\]]rab tu rig par bya ste/_de la gzhan gyis smras pa shes pa ni/_gzhan gyi sgra'i rgyu las byung ba'i tshul bzhin yid la byed pa dang mtshungs par ldan pa'i shes rab bo/_/so so rang gis shes pa ni 'jig rten las 'das pa'o/_/rnam par shes pa ni 'jig rten las 'das pa'i rjes la thob pa'o/_/zhi ba
[\[243b\]]
[\[243b.1\]]thob par byed pa'i phyir shes pa ni bsgom pa'i lam la nyon mongs pa'i gnyen por gyur pa'o/_/yon tan mchog tu phyin par bya ba'i phyir shes pa na yon tan khyad par can mngon par bsgrub pa'i shes rab tu rig par bya'o/_/bsgom pa rnam pa lnga ste/_phung po la gnas pa dang /_yid la byed pa la gnas pa
[\[243b.2\]]dang /_bsam pa la gnas pa dang /_thabs la gnas pa dang /_dbang 'byor ba la gnas pa'o/_/de la phung po la gnas pa rnam pa bzhi ste/_de la rgyu la gnas pa ni gang rigs kyi stobs kyis pha rol tu phyin pa rnams la nan tan gyis goms par byed pa'o/_/rnam par smin pa la gnas pa ni gang lus
[\[243b.3\]]phun sum tshogs pa'i stobs kyis so/_/smon lam la gnas pa ni gang sngon gyi smon lam gyi stobs kyis so/_/so sor brtags pa'i stobs la gnas pa ni shes rab kyi stobs kyis pha rol tu phyin pa rnams la nan tan gyis goms par byed pa'o/_/yid la byed pa la gnas pa ni pha rol tu phyin pa bsgom pa
[\[243b.4\]]rnam pa bzhi ste/_mos pa yid la byed pa bsgom pa ni pha rol tu phyin pa bsgom pa na pha rol tu phyin pa thams cad dang ldan pa'i mdo sde la mos pa bsgom pa'o/_/ro myong ba'i yid la byed pa la bsgom pa ni pha rol tu phyin pa thob pa rnams la phan yon ma mthong ba'i tshul gyis ro myong bar byed pa'o/_/rjes su yi
[\[243b.5\]]rang ba'i yid la byed pa bsgom pa ni 'jig rten gyi khams thams cad kyi sbyin pa la sogs pa la rjes su yi rang ba'o/_/mngon par dga' ba'i yid la byed pa bsgom pa ni bdag dang sems can rnams kyi bsgom pa'i pha rol tu phyin pa'i khyad par la mngon par dga' ba'o/_/bsam pa gnas pa ni pha rol tu phyin
[\[243b.6\]]pa bsgom pa rnam pa drug ste/_mi ngoms pa'i bsam pa dang /_yangs pa'i bsam pa dang /_dga' ba'i bsam pa dang /_phan 'dogs pa'i bsam pa dang /_ma gos pa'i bsam pa dang /_dge ba'i bsam pa'o/_/de la byang chub sems dpa'i sbyin pa la mi ngoms pa'i bsam pa ni/_gang
[\[243b.7\]]byang chub sems dpa' skad cig la gang gA'i klung gi bye ma snyed kyi 'jig rten gyi khams rin po che sna bdun gyis yongs su bkang ba dang /_lus gang gA'i klung gi bye ma snyed sems can gcig la gcig sbyin par byed ce'o/_/de bzhin du skad cig re re la gang gA'i klung gi bye ma snyed kyi bskal par sbyin par byed
[\[244a\]]
[\[244a.1\]]cing sems can gcig la ji lta ba de bzhin du sems can gyi khams ji snyed pa bla na med pa yang dag par rdzogs pa'i byang chub la yongs su smin par byed la/_rnam grangs 'dis de la byin yang mi ngoms pa nyid ni byang chub sems dpa'i sbyin pa mi ngoms pa'i bsam pa ste/_rnam pa 'di
[\[244a.2\]]lta bu'i bsam pa gang yin pa de ni sbyin pa la byang chub sems dpa'i bsam pa mi ngoms pa yin no/_/byang chub kyi snying po la 'dug pa'i bar du byang chub sems dpa' rnams de lta bur sbyin pa gcig nas gcig tu brgyud pa skad cig tsam yang nyams par mi byed cing rgyun mi gcod do/_/rnam pa 'di lta bu'i
[\[244a.3\]]bsam pa gang yin pa 'di ni sbyin pa la byang chub sems dpa'i bsam pa'o/_/de ltar sbyin pas sems can de dag rjes su 'dzin pa'i byang chub sems dpa' ni shin tu dga' ba yin gyi/_sbyin pa des rjes su bzung ba'i sems can de dag ni de lta ma yin te/_rnam pa 'di lta bu'i bsam pa gang yin pas de ni
[\[244a.4\]]sbyin pa la byang chub sems dpa'i dga' ba'i bsam pa'o/_/gang dag la de ltar sbyin pas phan 'dogs pa'i sems can de dag ni bdag la shin tu phan 'dogs par byang chub sems dpa' mthong gi bdag gis ni ma yin te/_de dag ni bla na med pa yang dag par rdzogs pa'i byang chub ston pa'i phyir ro/_/rnam
[\[244a.5\]]pa 'di lta bu'i bsam pa gang yin pa de ni sbyin pa la byang chub sems dpa'i phan 'dogs pa'i bsam pa'o/_/byang chub sems dpa' ni sems can rnams de ltar sbyin pa las byung ba'i bsod nams spangs pa mngon par 'du byas kyang /_lan du phan 'dogs pa'am rnam par smin pa'i phan 'dogs pa med de/_
[\[244a.6\]]rnam pa 'di lta bu'i bsam pa 'ba' zhig yin pa de ni sbyin pa'i pha rol tu phyin pa bsgom pa la byang chub sems dpa'i gos pa med pa'i bsam pa'o/_/byang chub sems dpa'i sbyin pa'i phung po spangs pa'i rnam par smin pa de lta bu yang sems can rnams kyi yin par dga' bar byed cing bdag la ni ma yin te/_sems
[\[244a.7\]]can thams cad dang thun mong du byas te bla na med pa yang dag par rdzogs pa'i byang chub tu bsngo ba'o/_/rnam pa 'di lta bu'i bsam pa gang yin pa de ni sbyin pa'i pha rol tu phyin pa'i bsgom pa la/_byang chub sems dpa'i dge ba'i bsam pa'o/_/de la tshul khrims kyi pha rol tu phyin pa bsgom pa nas shes rab
[\[244b\]]
[\[244b.1\]]kyi pha rol tu phyin pa'i bsgom pa'i bar la byang chub sems dpa'i mi ngoms pa'i bsam pa ni/_gang byang chub sems dpa'i lus gang gA'i klung gi bye ma snyed du gyur cing /_tshe'i tshad bskal pa gang gA'i klung gi bye ma snyed du gyur la/_rgyun du yo byad thams cad kyis phongs par gyur cing stong gsum gyi stong
[\[244b.2\]]chen po'i 'jig rten gyi khams mes rab tu gang ba na/_spyod lam bzhi byed kyang skad cig gcig la tshul khrims kyi pha rol tu phyin pa nas/_skad cig gcig la shes rab kyi pha rol tu phyin pa'i bar du bsgom zhing /_rnam grangs 'dis tshul khrims kyi phung po ji snyed pa dang /_shes rab kyi phung po ji
[\[244b.3\]]snyed pa gang gis bla na med pa yang dag par rdzogs pa'i byang chub tu mngon par rdzogs par sangs rgyas pa'i tshul khrims kyi phung pos bsdus pa dang /_shes rab kyi phung po de bsgom yang byang chub sems dpa'i mi ngoms pa nyid ni tshul khrims kyi pha rol tu phyin pa mi ngoms pa'i bsam pa yin pa nas/_shes rab
[\[244b.4\]]kyi pha rol tu phyin pa'i bar du bsgom pa la mi ngoms pa'i bsam pa ste/_byang chub sems dpa'i bsam pa rnam pa 'di lta bu'i bar yin pa 'di ni tshul khrims kyi pha rol tu phyin pa bsgom pa la mi ngoms pa'i bsam pa nas shes rab kyi pha rol tu phyin pa'i bar du bsgom pa la mi ngoms pa'i bsam pa'o/_/
[\[244b.5\]]byang chub sems dpa' byang chub kyi snying po la 'dug gi bar du tshul khrims kyi pha rol tu phyin pa la bsgom pa gcig nas gcig tu brgyud pa nas shes rab kyi pha rol tu phyin pa'i bar du bsgom pa gcig nas gcig tu brgyud pa nyams par mi byed cing rgyun mi gcod pa'i bsam pa rnam pa 'di lta bu gang
[\[244b.6\]]yin pa de ni tshul khrims kyi pha rol tu phyin pa bsgom pa nas shes rab kyi pha rol tu phyin pa'i bar du bsgom pa byang chub sems dpa'i yangs pa'i bsam pa'o/_/tshul khrims kyi pha rol tu phyin pa bsgom pa nas/_shes rab kyi pha rol tu phyin pa'i bar du bsgom pa des sems can rjes su 'dzin pa'i byang
[\[244b.7\]]chub sems dpa' de la rab tu dga' ba yin gyi/_rjes su bzung ba'i sems can de dag ni de lta ma yin te/_rnam pa de lta bu'i bsam pa gang yin pa de ni tshul khrims kyi pha rol tu phyin pa bsgom pa nas shes rab kyi pha rol tu phyin pa'i bar du bsgom pa la byang chub sems dpa'i dga' ba'i bsam pa'o/_/
[\[245a\]]
[\[245a.1\]]tshul khrims kyi pha rol tu phyin pa bsgom pa nas/_shes rab kyi pha rol tu phyin pa'i bar du bsgom pas gang bdag la phan 'dogs pa'i sems can de ni bdag la shin tu phan 'dogs par byang chub sems dpas mthong gi bdag gis ni ma yin no/_/de dag ni bla na med pa yang dag
[\[245a.2\]]par rdzogs pa'i byang chub ston pa'i phyir ro/_/rnam pa 'di lta bu'i bsam pa 'di ni tshul khrims kyi pha rol tu phyin pa bsgom pa nas/_shes rab kyi pha rol tu phyin pa'i bar du bsgom pa la byang chub sems dpa'i phan 'dogs pa'i bsam pa'o/_/byang chub sems dpa'i ni de ltar tshul khrims kyi pha rol tu
[\[245a.3\]]phyin pa las byung ba nas shes rab kyi pha rol tu phyin pa'i bar du byung ba'i bsod nams yangs pa mngon par 'du byas kyang /_de la lan du phan 'dogs pa'am rnam par smin pa 'dod pa med de/_rnam pa 'di lta bu'i bsam pa gang yin pa 'di ni tshul khrims kyi pha rol tu phyin pa bsgom pa nas/_shes
[\[245a.4\]]rab kyi pha rol tu phyin pa'i bar du bsgom pa la byang chub sems dpa'i gos pa med pa'i bsam pa'o/_/de la byang chub sems dpa'i tshul khrims kyi pha rol tu phyin pa bsgoms pa las byung ba nas/_shes rab kyi pha rol tu phyin pa'i bar du bsgoms pa las byung ba'i bsod nams kyi phung po rnam par smin pa de lta bu yang
[\[245a.5\]]sems can rnams kyi yin par mngon par dga' bar byed kyi bdag la ni ma yin no/_/sems can thams cad dang /_thun mong du byas nas/_bla na med pa yang dag par rdzogs pa'i byang chub tu yongs su bsngo'o/_/rnam pa 'di lta bu'i bsam pa gang yin pa 'di ni tshul khrims kyi pha rol tu phyin pa bsgom pa nas/_
[\[245a.6\]]shes rab kyi pha rol tu phyin pa'i bar du bsgom pas/_byang chub sems dpa'i dge ba'i bsam pa'o/_/thabs la gnas pa'i pha rol phyin pa gang zhe na/_rnam pa gsum ste/_so sor rtog pa'i phyir rnam par mi rtog pa'i ye shes kyis 'khor gsum yongs su dag pa ste/_thabs de ni yid la byed pa thams
[\[245a.7\]]cad mngon par 'grub pa'i phyir ro/_/dbang 'byor ba la gnas te/_pha rol tu phyin pa bsgom pa ni rnam pa gsum ste/_lus la dbang 'byor pa dang /_spyod pa la dbang 'byor ba dang /_bshad pa la dbang 'byor ba'o/_lus la dbang 'byor ba ni/_de bzhin gshegs pa'i sku gnyis su blta bar bya ste/_
[\[245b\]]
[\[245b.1\]]rang bzhin dang /_longs spyod rdzogs pa'o/_/de la spyod pa la dbang 'byor pa ni/_sprul pa'i skur blta bar bya'o/_/des sems can thams cad la 'byor ba dang /_mthun par rnam pa thams cad kun du chos ston to/_/bshad pa la dbang 'byor ba ni/_pha rol tu phyin pa drug rnam pa thams cad du
[\[245b.2\]]bshad pa la thogs pa med pa'o/_/rab tu dbye ba ni rton pa bco brgyad kyi pha rol tu phyin pa drug rab tu dbye bar blta'o/_/rton pa bco brgyad ni/_lus rton pa dang /_sems rton pa dang /_dge ba rton pa dang /_bde 'gro la rton pa dang /_byang chub rton pa dang /_snying rje rton pa dang /_sems can yongs su
[\[245b.3\]]mi gtong ba rton pa dang /_dman pa'i sems yongs su 'dor ba rton pa dang /_mi skye ba'i chos la bzod pa rton pa dang /_dge ba'i phyogs la sbyor ba rton pa dang /_dge ba'i rtsa ba yang dag par bsgrub pa rton pa dang /_dge ba'i rtsa ba mi zad pa rton pa dang /_dge ba'i rtsa ba yongs su mi skyo ba rton pa dang /_
[\[245b.4\]]bsam pa'i don thams cad 'byor ba rton pa dang /_tshogs sdud pa rton pa dang /_sa la 'jug pa rton pa dang /_sangs rgyas kyi chos yang dag par bsgrub pa rton pa dang /_sangs rgyas kyi mdzad pa bsgrub pa rton pa dang /_sbyin pa la sogs pa rnam pa gsum gsum tha dad pas gsum gsum gyis go rims
[\[245b.5\]]bzhin du bsdus par rig par bya'o/_/de la sbyin pa gsum ni zang zing gi sbyin pa dang /_mi 'jigs pa'i sbyin pa dang chos kyi sbyin pa'o/_/tshul khrims rnam pa gsum ni/_sdom pa'i tshul khrims dang dge ba'i chos sdud pa'i tshul khrims dang /_sems can gyi don byed pa'i tshul khrims so/_/bzod pa
[\[245b.6\]]rnam pa gsum ni gnod pa byed pa la ji mi snyam pa'i bzod pa dang /_sdug bsngal dang du len pa'i bzod pa dang /_chos la nges par sems pa'i bzod pa'o/_/brtson 'grus rnam pa gsum ni go cha'i brtson 'grus dang /_sbyor ba'i brtson 'grus dang /_sems can gyi don bya ba'i brtson 'grus so/_/
[\[245b.7\]]bsam gtan rnam pa gsum ni/_mthong ba'i chos la bde bar gnas par bya ba'i bsam gtan dang /_mngon par shes pa mngon par bsgrub pa'i bsam gtan dang /_sems can gyi don bya ba'i bsam gtan no/_/shes rab rnam pa gsum ni/_kun rdzob la dmigs pa dang /_don dam pa la dmigs
[\[246a\]]
[\[246a.1\]]pa dang /_sems can gyi don la dmigs pa'o/_/de la zang zing gi sbyin pa ni/_lus rton pa ste/_bza' ba dang btung ba la sogs pa'i yo byad kyis ni lan pa'i lus la phan 'dogs pa'i phyir ro/_/mi 'jigs pa'i sbyin pa ni sems rton pa ste/_yid mi bde ba'i bye brag dang
[\[246a.2\]]bral bar bya bar sems kyi dbugs 'byin pa nye bar bsgrub pa'i phyir ro/_/gzhan la yang de bzhin du sbyar bar bya'o/_/dman pa'i sems ni byang chub sems dpa' 'khor ba'i sdug bsngal gyis yongs su skyo bas nyan thos dang rang sangs rgyas kyi sems te de yongs su 'dor ba rton pa ste/_sdug bsngal
[\[246a.3\]]dang du len pa'i bzod par rig par bya'o/_/dge ba'i rtsa ba mi zad pa ni sems can thams cad kyi don bya bar lhag par byed pas 'khor ba ji srid pa dang /_phung po lhag ma med pa'i mya ngan las 'das pa'i dbyings su yongs su mi gtong ba ste/_de rton pa sems can gyi don bya ba'i brtson 'grus su rig par bya'o/_/
[\[246a.4\]]tshogs sdud pa ni thob pa la brten nas gdul bya rnams sems mnyam par ma bzhag pa sems mnyam par gzhag par bya ba dang sems mnyam par bzhag pa rnam par thar par bya ba'i phyir gdams pa dang rjes su bstan pa rab tu sbyin pa ste/_de rton pa ni sems can gyi don byed pa'i bsam gtan no/_/sa la
[\[246a.5\]]'jug pa ni chos la mos pa sngon du btang ba'i bshad pa gang gis tshogs yongs su rdzogs par byas nas/_sa dang po rab tu dga' ba la 'jug pa ste/_de rton pa ni kun rdzob kyi bden pa'i dmigs pa'o/_/lhag ma ni legs par sbyar ba'i phyir sbyar ba ma byas so/_/yang rab tu dbye ba ni sbyin pa rnam pa
[\[246a.6\]]bdun te/_rtsa ba'i sbyin pa ni/_rigs kyi gnas skabs pa'i byang chub sems dpa'i sbyin pa'i pha rol tu phyin pa ste/_rigs tsam la brten nas sbyin pa'i phyir ro/_/blangs pa'i sbyin pa ni sems bskyed pa'i gnas skabs pa ste/_smon lam yang dag par brten nas sbyin pa'i phyir ro/_/rjes su 'dzin pa'i sbyin pa
[\[246a.7\]]ni bdag dang gzhan gyi don sgrub pa'i gnas skabs so/_/'dzin pa ngan pa med pa'i sbyin pa ni/_de kho na'i don la yongs su rtog pa'i gnas skabs te/_sbyin bdag la sogs par rnam par rtog pa la mngon par zhen pa'i 'dzin pa ngan pa med pa'i phyir ro/_/yongs su 'dzin pa med pa'i sbyin pa ni mthu'i gnas
[\[246b\]]
[\[246b.1\]]skabs pa'i ste/_phyi rol gyi yo byad yongs su 'dzin pa med par yang nam mkha' mdzod la sogs pa'i ting nge 'dzin rnams kyis nam mkha' la lag pa brkyang nas ji ltar 'dod pa bzhin du rin po che la sogs pa'i char 'bebs pa'i phyir ro/_/so sor rig pa'i sbyin pa ni yongs su smin pa'i gnas skabs pa'i ste/_
[\[246b.2\]]'dul ba ji lta ba bzhin du mthun pa'i sbyin pa'i phyir ro/_/sbyin pa chen po ni byang chub mchog gi gnas skabs pa'i ste bla na med pa'i phyir ro/_/de bzhin du shes rab kyi pha rol tu phyin pa'i bar du ci rigs su sbyar bar rig par bya'o/_/bsdus pa ni sbyin pa la sogs pa'i byang chub sems dpa'i bsdus pa'i phyir te/_de
[\[246b.3\]]la pha rol tu phyin pa rnams kyis rigs bsdus pa 'di ni dpe tsam mo/_/sbyin pa'i pha rol tu phyin pa la sogs pa ni rigs kyi rtags kyis bsdus par shes par bya'o/_/sems bskyed pas bsdus pa ni khyad par du 'phags pa'i sems bskyed pas bsdus par rig par bya'o/_/sems bskyed pa ni rnam pa gnyis te/_
[\[246b.4\]]khyad par can ma yin pa dang /_khyad par du 'phags pa'o/_/de la khyad par can ma yin pa ni/_kye ma'o/_/bdag bla na med pa yang dag par rdzogs pa'i byang chub mngon par rdzogs par sangs rgyas par shog shig snyam pa nas shes rab kyi pha rol tu phyin pa'i bar du'o/_/khyad par du 'phags pa'i sems
[\[246b.5\]]bskyed pa 'dis ni pha rol tu phyin pa rnams bsdus par rig par bya ste/_de dag gi rgyu yin pa'i phyir ro/_/bdag dang gzhan gyi don bsdus pa la/_gang sbyin pas phyug po yongs su 'dzin pa 'di ni bdag gi don te/_gang gzhan la yo byad nye bar bsgrub pas rjes su 'dzin pa 'di ni gzhan gyi don to/_/lhag ma
[\[246b.6\]]rnams kyis bsdus pa yang de bzhin du rig par bya'o/_/don dam pa bsdus pa chos kyi dbyings las brtsams pa ni/_de bzhin nyid sbyin pa la sogs pa'i spyi'i mtshan nyid yin pa'i phyir ro/_/ye shes kyi tshogs las brtsams pa ni thams cad mkhyen pa nyid kyi snod du gyur ba'i phyir ro/_/ye shes yongs su
[\[246b.7\]]'dzin pa las brtsams pa ni thams cad mkhyen pa nyid yongs su bsgrub pa'i phyir ro/_/ye shes kyi rjes su 'jug pa las brtsams pa ni lnga po dag shes rab kyi pha rol tu phyin pa'i rjes su mthun pa'i phyir ro/_/ye shes kyi mtshan nyid las brtsams pa ni shes rab kyi pha rol tu phyin pa yang dag pa'i ye shes kyi ngo bo nyid
[\[247a\]]
[\[247a.1\]]yin pa'i phyir te/_de ltar na de bzhin nyid dang /_yang dag pa'i shes rab kyi ngo bo nyid don dam pa ni sbyin pa la sogs par rig par bya'o/_/dpe brjod pa 'dis bsdus pa lhag ma rnams kyang brtag par bya'o/_/mi mthun pa'i phyogs ni ser sna dang /_'chal ba'i tshul khrims dang /_
[\[247a.2\]]khro ba dang /_le lo dang /_rnam par g.yeng ba dang /_'chal ba'i shes rab ste sbyin pa la sogs pa dang go rims bzhin no/_/yang pha rol tu phyin pa rnams kyis bsdus pa'i dge ba'i chos ji snyed pa de dag ni mi mthun pa'i phyogs gang yin pa dang /_shes bya'i sgrib pa gang yin pa de yang de dag gi mi mthun pa'i
[\[247a.3\]]phyogs su rig par bya'o/_/phan yon ni 'bras bu rnam pa lnga'i rjes su 'brangs pas dpag tu med par rig par bya'o/_/'di lta ste/_ji ltar 'di dag gi rang gi mi mthun pa'i phyogs spong ba bral ba'i 'bras bu dang mthong ba'i chos la bdag dang gzhan rjes su 'dzin pa/_skyes bu byed pa'i 'bras bu dang /_phyi ma la
[\[247a.4\]]gong nas gong du khyad par du 'phags pa mchog dam pa 'byung ba'i rgyu mthun pa'i 'bras bu dang /_byang chub chen po dbang gi 'bras bu dang /_longs spyod chen po dang /_bde 'gror 'gro ba dang /_'khon med pa dang /_dbye ba med pa dang /_bde ba dang yid bde ba mang ba dang /_sems la dbang ba dang /_lus
[\[247a.5\]]la gnod pa med pa dang /_dbang che bar grags pa ni go rims bzhin du sbyin pa la sogs pa'i rnam par smin pa'i 'bras bur rig par bya'o/_/gcig la gcig rnam par nges pa ni rnam pa gsum ste/_sbyor ba las gyur ba dang /_rab tu dbye ba las gyur pa dang /_rab tu phye nas bstan pa las gyur pa'o/_/
[\[247a.6\]]de la sbyor ba las gyur pa ni sbyin pa la sbyor bas thams cad 'dus par dmigs te/_'di lta ste/_nang dang phyi'i dngos po yongs su gtong ba'i sbyin pa la sbyor ba'o/_/de la gang yongs su btang ba de ni sbyin pa'i pha rol tu phyin pa'o/_/de la byams pa'i sems dang ldan pa'i gang gzhan la kun nas mnar sems
[\[247a.7\]]dang /_gnod pa dang /_rnam par 'tshe ba sdom pa de ni tshul khrims kyi pha rol tu phyin pa'o/_/de nyid la gang nye bar bskor ba dang /_'phongs pa dang /_skyo ba la ji mi snyam pa ste/_de ni bzod pa'i pha rol tu phyin pa'o/_/de nyid la gang phyir zhing phyir sems spro ba de ni brtson 'grus kyi pha rol tu phyin pa'o/_/de
[\[247b\]]
[\[247b.1\]]nyid la gang sems rtse gcig pa nyid de/_dge ba las phyi rol tu mi 'phro ba de ni bsam gtan gyi pha rol tu phyin pa'o/_/de nyid la rgyu dang 'bras bu ji lta ba bzhin du legs par gzung ba dang /_lta ba mchog tu 'dzin pa med pa de ni zhes shes rab kyi pha rol tu phyin pa'i bar la yang ci rigs su sbyar bar ba ste/_mi 'jigs
[\[247b.2\]]pa'i sbyin pa ni thams cad du yang sbyin pa yin pa'i phyir ro/_/de la rab tu dbye ba las gyur pa ni/_ngo bo nyid kyi rab tu dbye ba dang /_rjes su byed pas rab tu dbye ba dang /_rjes su sbyor bas rab tu dbye ba dang /_skyed pas rab tu dbye ba'o/_/de la sbyin pa la sogs pa'i ngo bo nyid ni/_rnam par gtong ba dang /_
[\[247b.3\]]sdom pa dang /_ji mi snyam pa dang /_bsod par spro ba dang /_sems gnas pa dang rab tu rnam par 'byed pa ste go rims bzhin no/_/de la sbyin pa la sogs pa'i rjes su byed pa ni sbyin pa la sogs pa'i sbyor ba ni de las gzhan pa'i pha rol tu phyin pa rnams la rjes su 'jug pa ste snga ma bzhin no/_/
[\[247b.4\]]de la sbyin pa la sogs pa'i rjes su sbyor ba ni 'dzin du bcug pa dang bsngags pa brjod pa dang rab tu dga' ba'o/_/de la sbyin pa la sogs pa skyes pa ni gzhan gyi sems kyi rgyud la 'jog pa'o/_/de la sbyin pa'i pha rol tu phyin pa ni zang zing gi sbyin pa'o/_/de ma yin pa gzhan lnga ni mi 'jigs pa'i sbyin pa'o/_/thams cad
[\[247b.5\]]ni dam pa'i chos kyi sbyin pa ste/_gzhan gyi sems kyi rgyud la bskyed pa'i phyir ro/_/de la rab tu phye nas bstan pa las gyur pa ni gcig nas rtogs pa la sogs pa ste/_'di lta ste/_sbyin pa'i pha rol tu phyin pa gang yin pa tshul khrims kyi pha rol tu phyin pa yang de yin nam/_tshul khrims kyi pha rol tu
[\[247b.6\]]phyin pa gang yin pa sbyin pa'i pha rol tu phyin pa'ang de yin nam zhe na/_tshig 'og ma dang sbyar ba ste/_tshul khrims kyi pha rol tu phyin pa gang yin pa sbyin pa'i pha rol tu phyin pa'ang de'o/_/sbyin pa'i pha rol tu phyin pa yin la tshul khrims kyi pha rol tu phyin pa ma yin pa'ang yod de/_tshul khrims kyi pha rol tu phyin pas ma
[\[247b.7\]]zin pa'i sbyin pa'i pha rol tu phyin pa'o/_/de bzhin du shes rab kyi pha rol tu phyin pas ma zin bar du sbyin pa'i pha rol tu phyin pa gang zhes pa ltar tshig 'og ma rnam dang sbyar bar bya'o/_/sbyin pa gang yin pa de thams cad sbyin pa'i pha rol tu phyin pa yin nam/_pha rol tu phyin pa gang yin pa de thams cad
[\[248a\]]
[\[248a.1\]]sbyin pa yin nam zhe na/_mu gsum du 'gyur te/_sbyin pa yin pa pha rol tu phyin pa ma yin pa ni gang byang chub chen por yongs su ma bsngos pa'i sbyin pa'o/_/sbyin pa yang yin la pha rol tu phyin pa yang yin pa'ang yod de/_byang chub chen por yongs su bsngos pa'i sbyin pa'o/_/sbyin
[\[248a.2\]]pa yang ma yin la pha rol tu phyin pa yang ma yin pa yang yod de bshad pa ma gtogs pa'i chos rnams so/_/de bzhin du shes rab kyi pha rol tu phyin pa'i bar las brtsams te/_re re la yang mu gsum du sbyar bar bya'o/_/sbyin pa la kun du spyod pa gang yin pa de thams cad sbyin pa'i pha rol tu phyin pa'i rgyu las
[\[248a.3\]]byung ba'i bsod nams bskyed dam zhe na/_mu bzhir 'gyur te/_mu dang po ni byang chub chen por yongs su ma bsngos pa'i sbyin pa sbyor ba'o/_/mu gnyis pa ni sbyin pa'i pha rol tu phyin pa yang dag par 'dzin du bcug nas bsngags pa brjod pa dang yid rab tu dga' bas so/_/mu gsum pa ni byang chub chen por yongs
[\[248a.4\]]su bsngos pa'i sbyin pas so/_/mu bzhi pa ni 'di dag ma gtogs pa'o/_/de bzhin du shes rab kyi pha rol tu phyin pa'i bar du'o/_/ci'i phyir shin tu rgyas pa la rgya che ba dang zab par yang bstan ce na/_rnam pa thams cad mkhyen pa nyid rgya che ba dang zab pa'i phyir ro/_/khyad par du shin tu rgyas pa la rgya che ba dang
[\[248a.5\]]zab par yang bstan pa ni de'i 'bras bu thams cad mkhyen pa nyid mchog tu rgya che ba dang zab pa'i phyir 'bras bu dang mthun pa'i rgyur blta bar bya'o/_/ci'i phyir shin tu rgyas pa la/_sems can kha cig rgya che ba dang /_zab pa la mi mos shing skrag par 'gyur/_chos nyid dang bral ba dang /_dge ba'i rtsa ba ma
[\[248a.6\]]bskyed pa dang /_sdig pa'i grogs pos yongs su zin pa'i phyir ro/_/de la chos nyid ni rigs su brjod de/_rang gi ngo bo nyid yin pa'i phyir ro/_/des na byang chub sems dpa'i rigs med pa'i phyir dang /_rang bzhin gyis sems dman pa'i phyir/_zab mo la sogs pa bstan pa la mi mos shing mi dge
[\[248a.7\]]bar gyur to/_/de'i rigs yin du zin kyang byang chub chen po la brtsams nas smon lam la sogs pa'i dge ba'i rtsa ba dang po ma bskyed pa'i phyir ro/_/de'i dge ba'i rtsa ba bskyed du zin kyang theg pa chen po spong ba'i sems kyis yongs su zin pa'i phyir ro/_/kha cig mi mos shing nges par mi 'gyur bar bshad
[\[248b\]]
[\[248b.1\]]pa yin no/_/ci'i phyir shin tu rgyas pa la sems can kha cig mos kyang nges par 'byung bar mi 'gyur zhe na/_bdag nyid lta ba la mchog tu 'dzin pa la gnas pa dang /_don la sgra ji bzhin du mngon par zhen pa'i phyir ro/_/nges pa'i don gyi mdo sde ma brtsal te/_bdag nyid lta ba mchog tu 'dzin pa la
[\[248b.2\]]gnas pa'i phyir/_don la sgra ji bzhin du mngon par zhen par 'gyur te/_'di lta ste/_chos thams cad ngo bo nyid med do zhes pa'i tshig las mtshan nyid thams cad kyi dngos po thams cad la skur pa 'debs pa'o/_/de bzhin du gzhan la yang don la sgra ji bzhin du mngon par zhen pa ni theg pa
[\[248b.3\]]chen po yang nges par mi 'byung bar rig par bya ste/_theg pa chen po ni dgongs pa sna tshogs kyis gsungs pa'i phyir ro/_/'di la dgongs nas bcom ldan 'das kyis chos kyi me long chen po'i chos kyi rnam grangs las gsung ba/_byang chub sems dpa' sgra ji bzhin du/_tshul bzhin ma yin par chos
[\[248b.4\]]rnams 'byed pa la lta ba ngan pa nyi shu rtsa brgyad 'byung ste/_lta ba ngan pa nyi shu rtsa brgyad po dag gang /_mtshan mar lta ba dang /_brtags pa la skur pa 'debs pa'i lta ba dang /_kun du rtog pa la skur pa 'debs pa'i lta ba dang /_de kho na la skur pa 'debs pa'i lta ba dang /_yongs su 'dzin pa'i lta ba
[\[248b.5\]]dang /_bsgyur ba'i lta ba dang /_kha na ma tho ba med par lta ba dang /_nges par 'byung bar lta ba dang /_brnyas pa'i lta ba dang /_rab tu 'khrug pa'i lta ba dang /_phyin ci log tu lta ba dang /_'phel ba'i lta ba dang /_khas mi len pa'i lta ba dang /_ngan g.yo'i lta ba dang /_bkur sti'i lta ba dang
[\[248b.6\]]rmongs pa'i lta ba dang /_rtsa ba'i lta ba dang /_lta ba la lta ba ma yin par lta ba dang /_sbyor ba sel ba'i lta ba dang /_nges par 'byin pa ma yin par lta ba dang /_sgrib pa sogs pa'i lta ba dang /_bsod nams ma yin pa 'phel ba'i lta ba dang /_'bras bu med pa'i lta ba dang /_chad pas bcad pa'i lta ba
[\[248b.7\]]dang /_skur pa 'debs pa'i lta ba dang /_bsnyad pa ma yin pa'i lta ba dang /_lta ba chen po dang /_mngon pa'i nga rgyal gyi lta ba'o/_/de la theg pa chen po la chos thams cad ngo bo nyid med pa dang /_ma skyes pa dang ma 'gags pa la sogs pa'i sgra dmigs nas dgongs pa de la mi mkhas pa dag 'di'i don
[\[249a\]]
[\[249a.1\]]la sgra ji bzhin du mos nas 'di ni bcom ldan 'das kyis bstan to zhes chos thams cad ma skyes pa nyid du med pa la sogs pa'i mtshan mar mngon par zhen pa ni de dag gi mtshan mar lta ba yin no/_/de dag nyid med pa la sogs pa'i mtshan ma la mngon par zhen nas kun brtags pa'i ngo bo
[\[249a.2\]]nyid dang /_gzhan gyi dbang dang /_yongs su grub pa'i ngo bo nyid gsum la skur ba 'debs pa'o/_/de la 'di ni kun brtags pa'i ngo bo nyid de/_gang gzugs zhes bya ba nas mya ngan las 'das pa zhes bya ba'i bar du brjod pas brtags pa tsam du zad na/_yang dag pa ma yin pa lus med pa'i don gang
[\[249a.3\]]la byin pa rnams kyis gzugs la sogs pa mtshan nyid du sgro btags nas yongs su rtog pa'o/_/de la 'di ni gzhan gyi dbang gi ngo bo yin te/_gang yang dag pa ma yin pa'i kun du rtog pa tsam de nyid do/_/de la 'di ni yongs su grub pa'i ngo bo nyid de/_gang chos thams cad kyi de kho na de bzhin nyid do/_/de la
[\[249a.4\]]skur pa 'debs pa'i lta ba dang ni rnam pa gsum du 'gyur te/_btags pa la skur pa 'debs pa'i lta ba dang /_kun du rtog pa la skur pa 'debs pa'i lta ba dang /_de kho na la skur pa 'debs pa'i lta ba'o/_/de ltar de dag la rnam pa thams cad du chos thams cad la skur pa 'debs pa na/_skur pa 'debs
[\[249a.5\]]pa'i lta ba ste gzhan pa'i phyir rigs pa 'ga' zhig yongs su 'dzin pa dang /_nges pa'i don gyi mdo sde gang dag brjod du med pa'i chos nyid ston pa de dag kyang rang gi lta ba dang mthun par yongs su bsgyur ba de dag gi lta ba gnyis su 'gyur te/_yongs su 'dzin pa'i lta ba dang /_bsgyur ba'i lta ba'o/_/de
[\[249a.6\]]dag kyang lta ba 'di 'dra bar 'gyur te lta ba 'di lta bu la brten nas/_dge ba'am mi dge ba yang spyad na/_kha na ma tho ba med pa dang /_skyon med par 'gyur zhing de thams cad dge bar 'gyur ba dang /_sngon bsags pa'i sgrub pa las de 'byung bar 'dzin pa de lta bu de dag gi lta ba gnyis te/_kha na ma
[\[249a.7\]]tho ba med par lta ba dang /_nges par 'byung bar lta ba'o/_/de dag lta ba de lta bu la mngon par zhen pas lta ba de las zlog pa/_phung po la sogs pa'i chos rnam par 'jog pa/_nyan thos kyi sde snod khyad du gsod pa dang /_gang dag skur pa 'debs par lta ba de dag la mi mos pa/_nyan thos kyi
[\[249b\]]
[\[249b.1\]]theg pa bde dag la rab tu sdang ba'i lta ba 'di gnyis te/_brnyas pa'i lta ba dang /_rab tu 'khrug pa'i lta ba'o/_/rang gi lta ba'i rjes su 'brangs nas stong pa nyid dang /_mtshan ma med pa dang /_smon pa med pa ji lta ba bzhin du rnam par dag pa yin no snyam nas/_de'i mtshan nyid ma yin pa la de'i
[\[249b.2\]]mtshan nyid du 'du shes pa ni de dag gi mtshan nyid phyin ci log tu rnam par 'jog cing 'di snyam du sems te/_gang dag chos nyid 'di lta bu la 'jug pa dang /_'jud pa de dag thams cad bsod nams kyi phung po dpag tu med pa bskyed do snyam pa de lta bu'i lta ba gnyis te/_phyin ci log tu lta ba dang /_'phel ba'i lta
[\[249b.3\]]ba'o/_/gang gi tshe de dag lta ba de las brtsams te/_gzhan dag gis dris pa de'i tshe bdag ni ci yang khas len par mi 'dod kyi/_tshig dor dang ltag chod kyis gzhan la 'dri ba'i lta ba gnyis te/_khas mi len pa'i lta ba dang /_ngan g.yo'i lta ba'o/_/de dag la yang lta ba 'di lta bu'i nga rgyal can du
[\[249b.4\]]'gyur te/_gang dag de ltar sgrub pa dag de ni yang dag par rdzogs pa'i sangs rgyas bcom ldan 'das rnams la mchod pa byed pa dang /_rim gror byed par 'dzin pa de dag gi lta ba ni bkur sti'i lta ba'o/_/lta ba ma log pa'i chos nyid la mkhas pa de dag gis lta ba de 'byed pa na/_shin tu
[\[249b.5\]]'thad pa dang /_rab tu grags pa'i rigs pas yid legs par byed pa na yang lta ba ji ltar yang yongs su mi 'dor te/_de nyid bden gyi gzhan ni log pa'o snyam pa de dag ni rmongs pa bstan pa'i lta ba'o/_/ji lta ba ji skad du bstan pa'i de dag gi bag chags gnas ngan len gang yin pa de ni rtsa ba'i lta ba'o/_/
[\[249b.6\]]lta ba bcu bdun po de dag nyid skyon brjod pa'i sgo nas yang bshad par bya ba ste/_'di lta ste/_mtshan mar lta ba ni lta ba la lta ba ma yin par lta ba zhes brjod de/_med pa la sogs pa'i mtshan ma la mngon par zhen pa nyid du gyur kyang mtshan ma thams cad la mngon par zhen pa med do snyam pa'i 'du shes can du
[\[249b.7\]]gyur pa'i phyir ro/_/brtags pa la skur pa 'debs pa'i lta ba dang /_kun du rtog pa la skur pa 'debs pa'i lta ba dang /_de kho na la skur pa 'debs pa'i lta ba ni sbyor ba sel ba'i lta ba ste/_thams cad la skur pa 'debs pa ni 'bad pa mthu med pa'i 'du shes can du 'gyur ba'i phyir ro/_yongs
[\[250a\]]
[\[250a.1\]]su 'dzin pa'i lta ba dang /_bsgyur ba'i lta ba ni nges par 'byin pa ma yin pa'i lta ba ste/_thabs ma yin pa la sbyor ba de ni 'bras bu mi 'thob pa'i phyir ro/_/kha na ma tho ba med par lta ba dang nges par 'byung bar lta ba ni sgrib pa la sogs pa'i lta ba ste/_log par sgrub pa'i phyir sgrib pa
[\[250a.2\]]zad mi srid pa'i phyir ro/_/brnyas pa'i lta ba dang /_rab tu 'khrug pa'i lta ba ni bsod nams ma yin pa 'phel ba'i lta ba ste/_dam pa'i chos dang /_tshangs pa mtshungs par spyod pa la log par bsgrub pa'i sgo nas smras pa chen po thob pa'i phyir ro/_/phyin ci log tu lta ba dang /_'phel ba'i lta ba ni 'bras bu med
[\[250a.3\]]pa'i lta ba ste/_yang dag pa ma yin pa'i chos nyid rnam par 'jog pa 'dzin pa dang /_'dzin du bcug pas khyad par mi 'thob pa'i phyir ro/_/khas mi len pa'i lta ba dang /_ngan g.yo'i lta ba ni chad pas bcad pa'i lta ba ste/_rigs pa ma yin pas rgol na rgyal mi srid pa'i phyir ro/_/bkur sti'i lta ba ni skur pa 'debs
[\[250a.4\]]pa'i lta ba ste/_de mi gsung pa la de'i sgro 'dogs pa'i phyir ro/_/rmongs pa brtan pa'i lta ba ni bsnyad pa ma yin pa'i lta ba ste log pa la mngon par zhen pa dang /_yang dag pa'i gtam bya ba bkag pa'i phyir te/_don med pa'i phyir ro/_/rtsa ba'i lta ba ni lta ba chen po ste/_des phyi ma la lta bar gyur pa thams cad
[\[250a.5\]]shin tu brtas pa rgyas par 'gyur ba'i phyir ro/_/lta ba nyi shu rtsa bdun po thams cad ni mngon pa'i nga rgyal gyi lta ba ste/_yang dag pa ma yin pa'i mngon pa'i nga rgyal gyis bslad pa'i phyir ro/_/de'i phyir mdo sde de nyid las de'i 'og tu de dag ni bcu bdun yin yang bcur 'gyur ro/_/bcu yin yang bcu bdun du 'gyur ro/_/nyi
[\[250a.6\]]shu rtsa bdun yin yang gcig tu 'gyur ro/_/gcig yin yang nyi shu rtsa bdun du 'gyur ro zhes gsungs so/_/shin tu rgyas pa la chos thams cad ngo bo nyid med do zhes gang gsungs pa de la dgongs pa gang /_bdag nyid kyis mi 'byung ba dang /_rang gi bdag nyid du med pa dang /_rang gi ngo bo nyid la mi gnas
[\[250a.7\]]pa dang /_byis pas bzung ba bzhin du mtshan nyid med pa'i phyir ro/_/de la rang gi ngo bo nyid med do zhes pa ni/_ngo bo nyid med pa ni rang gi ngo bo nyid med pa ste/_rkyen rnams la ltos nas 'byung ba bkag pa ni ma yin no/_/rang gi bdag nyid du med pa zhes pa ni/_ngo bo nyid gang du de dag sngar byung ba de'i ngo bo nyid
[\[250b\]]
[\[250b.1\]]der yang de dag bskyed mi nus pas ngo bo nyid dang bral ba'i phyir ngo bo nyid med pa'o/_/bden pa ma mthong ba rnams kyis chos kyi ngo bo nyid de mtshan nyid mngon par brjod pa spros pa'i bag chags kyi sgo nas ji ltar bzung ba bzhin du byis pas bzung ba dang mthun pa'i ngo bo nyid de dang bral ba'i phyir ngo bo nyid med pa'o/_/yang kun
[\[250b.2\]]du brtags pa'i ngo bo nyid la mtshan nyid ngo bo nyid med pa dang /_gzhan gyi dbang la skye ba'i ngo bo nyid med pa dang /_yongs su grub pa la don dam pa'i ngo bo nyid med pa'i phyir ro/_/kun brtags pa'i ngo bo nyid ni rang gi mtshan nyid kyis med pa ste ngo bo nyid med pa'o/_/gzhan gyi dbang ni rkyen la ltos pa'i phyir
[\[250b.3\]]bdag nyid kyis 'byung ba med pa ste/_'dis ni rang gi byung ba med pas na skye ba'i ngo bo nyid med pas de'i ngo bo nyid med pa'o/_/yongs su grub pa ni rnam par dag pa'i dmigs pa yin pa'i phyir gzhan gyi dbang dang /_kun brtags pa'i mtshan nyid med pa'i ngo bo nyid yin pa'i phyir/_don dam par rang gi ngo bo
[\[250b.4\]]nyid rang bzhin med pa nyid kyis rab tu phye ste don dam par ngo bo nyid med pas rang bzhin med pa'o/_/de ltar byas na chos thams cad rang bzhin med par blta bar bya'i/_rnam pa thams cad du mtshan nyid med pa'i dbang du byas pa ni ma yin no/_/ma skyes pa/_ma 'gags pa/_gzod ma nas zhi ba rang
[\[250b.5\]]bzhin gyis mya ngan las 'das pa zhes pa'i dgongs pa gang /_ji ltar ngo bo nyid med par de ltar ma skyes so/_/ji ltar ma skyes pa de ltar ma 'gags so/_/ji ltar ma skyes pa dang ma 'gags pa de ltar gzod ma nas zhi ba'o/_/de ltar rang bzhin gyis yongs su mya ngan las 'das pa'o/_/yang gang
[\[250b.6\]]dag gis shin tu rgyas pa la/_de bzhin gshegs pa rnams kyi dgongs pa khong du chud par bya ba'i dgongs pa bzhi ste/_mnyam pa nyid la dgongs pa dang /_dus gzhan la dgongs pa dang /_don gzhan la dgongs pa dang /_gang zag gi bsam pa la dgongs pa'o/_/yang theg pa chen po
[\[250b.7\]]la de bzhin gshegs pa'i dgongs pa thams cad ni mdor bsdus na bzhir 'gyur te/_'di lta ste/_mnyam pa nyid la dgongs pa ni/_gang gi tshe nga nyid ni de'i tshe yang dag par rdzogs pa'i sangs rgyas rnam par gzigs su gyur to zhes gang gsungs pa ste/_chos kyi sku la bye brag med
[\[251a\]]
[\[251a.1\]]pa'i phyir ro/_/dus gzhan la dgongs pa ni/_gang dag bde ba can gyi 'jig rten gyi khams su smon lam 'debs pa de dag der skye bar 'gyur zhes bya ba dang /_de bzhin gshegs pa dri med zla 'od kyi mtshan bzung ba tsam gyis nges par bla na med pa yang dag par rdzogs pa'i byang chub
[\[251a.2\]]thob bo zhes gang gsungs pa'o/_/don gzhan la dgongs pa ni/_chos thams cad ngo bo nyid med pa'o/_/ma skyes pa'o zhes bya ba la sogs pa gang gsungs pa ste/_sgra ji bzhin ma yin pa'i phyir ro/_/gang zag gi bsam pa la dgongs pa ni gang la la bsngags pa'i dge ba'i rtsa ba de nyid du cung zad tsam
[\[251a.3\]]gyis chog par 'dzin pa la la la smad do/_/de bzhin du 'dod chags la spyod pa la ni sangs rgyas kyi zhing rnam par dag pa bsngags so/_/nga rgyal la spyod pa la ni sangs rgyas kha cig gi phun sum tshogs pa lhag par bsngags pa'o/_/'gyod pas sgrib pa ni/_gang dag sangs rgyas dang byang chub sems dpa'
[\[251a.4\]]rnams la gnod pa byed pa de dag thams cad kyang mtho ris su nye bar 'gro bar 'gyur ro zhes gsungs so/_/ma nges pa'i rigs la ni nyan thos nyid kyi bsam pa 'dor ba'i phyir ro/_/nyan thos chen po rnams sangs rgyas nyid du lung ston cing theg pa gcig ste/_gnyis su med do zhes ston to/_/gang dag gis
[\[251a.5\]]shin tu rgyas pa la de bzhin gshegs pa rnams kyi ldem por dgongs pa khong du chud par bya ba'i phyir lde ma por dgongs pa bzhi ste/_gzhug pa la ldem por dgongs pa dang /_mtshan nyid la ldem por dgongs pa dang /_gnyen po la ldem por dgongs pa dang /_bsgyur ba la ldem par dgongs pa'i/_/theg pa
[\[251a.6\]]chen po la ldem por dgongs pa thams cad bzhi po de rnams su 'gyur ste/_mdor bsdus na gzhug pa la ldem por dgongs pa la sogs pa'o/_/de la gzhug pa la ldem por dgongs pa ni/_nyan thos kyi theg pa la blta bar bya ste/_bstan pa la zhugs pa'i don du mi skrag par bya ba'i phyir gzugs
[\[251a.7\]]la sogs pa yod pa skad du bstan pa'i phyir ro/_/mtshan nyid la ldem por dgongs pa ni/_kun du brtags pa la sogs pa ngo bo nyid gsum la blta bar bya ste/_chos thams cad ngo bo nyid med pa dang /_ma skyes pa la sogs par bstan pa'i phyir ro/_/gnyen po la ldem por dgongs pa ni nyes pa rnams
[\[251b\]]
[\[251b.1\]]'dul bar blta bar bya ste/_dper na sgrib pa brgyad kyi gnyen por theg pa chen po mchog yang dag par bshad pa lta bu'o/_/sgrib pa brgyad ni/_sangs rgyas chos la brnyas pa dang /_/zhes rgya cher 'byung ba ste/_de'i dper brjod pa ni ci rigs su dgongs pa bzhin bstan par blta'o/_/bsgyur ba la ldem
[\[251b.2\]]por dgongs pa ni/_brjod pa zab pa la blta ste/_ji skad du/_snying po med la snying por shes/_/phyin ci log la shin tu gnas/_/nyon mongs kun la rab nyon mongs/_/byang chub dam pa thob par 'gyur/_/zhes bya ba 'di la ldem por dgongs pa ni 'di yin te/_rnam par mi g.yeng ba la gang
[\[251b.3\]]dag snying por blo 'byung ba dang /_mchog tu blo 'byung ba'o/_/rnam par g.yeng ba ni sems rnam par 'phyo ba'o/_/phyin ci log la shin tu gnas/_/zhes bya ba ni rtag pa dang /_bde ba dang /_gtsang ba dang /_bdag las bzlog ste mi rtag pa la sogs pa'i phyir phyin ci log la shin tu gnas pa yongs su mi nyams
[\[251b.4\]]pa'i phyir ro/_/nyon mongs kun nas rab nyon mongs/_/zhes bya ba ni yun ring por dka' ba byed pa'i rtsol bas shin tu yongs su nyon mongs par gyur pa'o/_/shin tu rgyas pa la byang chub sems dpa' chos la ting nge 'dzin du mkhas par ji ltar khong du chud par bya/_rnam pa lnga ste/_skad cig re re la gnas
[\[251b.5\]]ngan len gyi gnas thams cad 'jig par byed pa dang /_sna tshogs kyi 'du shes dang bral te chos kyi dga' ba la dga' ba thob pa dang /_chos kyi snang ba rnam pa yongs su ma chad pa thams cad du tshad med pa yang dag par shes pa dang /_de la rnam par dag pa'i chi dang mthun pa rnam par mi rtog pa'i mtshan ma rnams kun du
[\[251b.6\]]'byung ba dang /_chos kyi sku yongs su rdzogs par byed pa dang /_yongs su sgrub pa'i phyir gong ma bas kyang ches gong ma'i rgyu yongs su 'dzin par byed pa'o/_/phan yon rnam pa lnga po de rnams kyi phan yon ni zhi gnas kyi phan yon dang /_lhag mthong gi phan yon dang /_de gnyi ga'i phan yon gyi dbang
[\[251b.7\]]du byas par rig par bya'o/_/de la zhi gnas kyi phan yon ni rnam pa gnyis te/_skad cig skad cig la khyad par du 'gro ba'i shin tu sbyangs pa rgyun mi 'chad par lus la khyab pa'i phyir/_skad cig re re la gnas ngan len gyi gnas thams cad 'jig par byed pa dang /_bstan pa'i chos thams cad
[\[252a\]]
[\[252a.1\]]khyad par med par ro gcig par mos pa de mnyam par 'jog pas phung po la sogs pa don gyi rnam pa tha dad pa'i 'du shes dang bral bas mdo la sogs pa'i chos kyi dga' ba la chos la dga' ba thob pa'o/_/lhag mthong gi phan yon yang gnyis te/_'di ltar rab tu rnam par phye ba'i chos rgyun mi 'chad
[\[252a.2\]]par mi brjod pas/_so sor dran pa tsam gyi sgo nas mdo la sogs pa'i chos rnams la shes rab kyi snang ba rnam par yongs su ma chad pa tshad med pa dang /_gnas gyur pa'i snga rtags su gyur pa rnam par mi rtog pa mngon par 'du ma byas pa'i mtshan ma rnams kun du 'byung ba'o/_/de gnyi ga'i phan yon ni chos kyi
[\[252a.3\]]sku shes bya'i sgrib pa spangs pa gnas gyur pas bsdus pa/_sa bcu pa la yongs su rdzogs par bya ba dang /_de bzhin gshegs pa'i sa la yongs su sgrub pa'i phyir gong ma bas kyang gong ma'i rgyu mthun pa'i bag chags bskyed pa'i tshul gyis rgyu yongs su 'dzin par byed pa'o/_/de dang de dag gang gis
[\[252a.4\]]rnam par bsgoms pa na 'bras bu rnam pa lnga 'grub par 'gyur zhes yang dag par bstan to/_/bsgom pa rnam pa lnga gang zhe na/_shin tu sbyangs pa'i mtshan ma bsgom pa dang /_tha mi dad pa bsgom pa dang /_mtshan ma med pa bsgom pa dang /_spyod pa med pa bsgom pa dang /_yongs su mya ngan las 'das pa
[\[252a.5\]]bsgom pa'o/_/ci'i phyir chos kyi sku'i rgyu mthun pa nyid du 'dra ba la/_shin tu rgyas pa'i chos la bdug pa dang phye ma la sogs pas mchod par 'os kyi/_nyan thos kyi chos la de lta ma yin zhe na/_shin tu rgyas pa'i chos ni sems can thams cad la phan pa dang bde ba'i gzhir gyur pa'i phyir ro/_/don che bas
[\[252a.6\]]bsod nams bla na med pa'i gnas su gyur pa'i phyir ro/_/chos rnam par nges pa zhes bya ba ste kun nas btus pa gsum pa'o//_//thob pa rnam nges gang /_de gang zag rnams gzhag dang /_mngon rtogs rnam gzhag tu rig par bya'o/_/thob pa rnam par nges pa ni/_thob par byed pa'i gang zag rnam
[\[252a.7\]]par gzhag pa dang /_mngon par rtogs pa rnam par gzhag par blta bar bya'o/_/re zhig gang zag gi 'gro ba'i dbye ba ni/_gang zag rdzas su med kyang rnam pa bzhis gang zag rnam par gzhag ste/_sla bar tha snyad gdags pa'i phyir dang /_'jig rten pa'i rjes su 'jug pa'i phyir dang /_'jig rten pa mi
[\[252b\]]
[\[252b.1\]]skrag pa'i phyir dang /_bdag go sla bar tha snyad gdags pa ji lta bu zhe na/_gzugs la sogs pa rnam pa mang po'i mtshan nyid dang ming bdag nyid gcig tu bsdus te/_sems can zhes brtags nas song zhes bya ba la sogs pa tshegs med pa nyid du tha snyad 'dogs pa'i phyir ro/_/'jig rten gyi rjes su 'jug pa ji lta
[\[252b.2\]]bu zhe na/_'jig rten na chos tsam gyi ming rnams kyis tha snyad thams cad la ma grags kyi 'on kyang phal cher sems can gyi ming gis so/_/'di ltar 'jig rten pas tha snyad phal cher gdon mi za bar 'jig rten dang mthun par bya'o/_/'jig rten pa mi skrag pa ji lta bu zhe na/_rten cing 'brel bar 'byung ba'i chos nyid la
[\[252b.3\]]mi mkhas pa glo bur du thog mar rnam pa thams cad du sems can med par thos na skrag par 'gyur ba'i phyir ro/_/bdag ji lta bu zhe na/_gzhan dag nyes pa dang ldan pa dang /_yon tan dang ldan pa brjod pa'i phyir ni gal te gang zag rnam par gzhag par bya'i/_/gzhan du na sems can gdags pa med par kun
[\[252b.4\]]nas nyon mongs pa dang rnam par byang ba'i mtshan nyid tsam bstan na/_che ge mo zhig gis sems can gyi rgyud la nyes pa 'di rnams spangs so/_/yon tan 'di rnams skyes so zhes shes par mi nus pa'i phyir ro/_/gang zag rnam gzhag gang /_spyod pas rab dbye dang /_nges 'byung gi rab dbye dang /_nyer
[\[252b.5\]]brten gyi rab dbye dang /_sbyor bas rab dbye dang /_'bras bus rab dbye dang /_rtogs pas rab dbyes kyang gang zag rnam gzhag tu rig par bya'o/_/spyod pa'i rab dbye la sogs pa 'di rnams rnam pa bdun du rnam par gzhag go/_/spyod pas rab dbye gang /_'dod chags spyod pa dang /_zhe sdang spyod
[\[252b.6\]]pa dang /_gti mug spyod pa dang /_nga rgyal spyod pa dang /_cha mnyam la spyod pa dang /_nyon mongs zhen pa'i gang zag go/_/nges 'byung gi rab dbye gang /_nyan thos kyi theg pa pa dang /_rkyen gcig gis rtogs pa'i theg pa dang /_theg pa chen po'i gang zag go/_/nyer brtan gyi rab dbye
[\[252b.7\]]gang /_tshogs ma bsags pa dang /_tshogs bsags pa'ang yin la ma bsags pa dang /_tshogs bsags pa'i gang zag go/_/sbyor bas rab dbye gang /_dad pas rjes 'brang dang /_chos kyi rjes 'brang gi gang zag go/_/'bras bus rab dbye gang /_dad pas mos pa dang /_mthong
[\[253a\]]
[\[253a.1\]]bas thob pa dang /_lus kyis mngon sum du byed pa dang /_shes rab kyi cha la rnam grol dang /_gnyi ga'i cha la rnam par grol ba dang /_rgyun zhugs kyi 'bras bu mngon sum du bya ba'i phyir zhugs pa dang /_rgyun zhugs dang /_lan cig phyir 'ong gi 'bras bu mngon sum du bya ba'i
[\[253a.2\]]phyir zhugs pa dang /_phyir 'ong ba dang phyir mi 'ong ba'i 'bras bu mngon sum du bya ba'i phyir zhugs pa dang /_phyir mi 'ong ba dang /_dgra bcom pa nyid kyi 'bras bu mngon sum du bya ba'i phyir zhugs pa dang /_dgra bcom pa dang /_mchog tu thogs na srid pa bdun pa dang /_rigs nas rigs su dang /_bar
[\[253a.3\]]chad gcig pa dang /_bar dor yongs su mya ngan las 'da' ba dang /_skyes nas yongs su mya ngan las 'da' ba dang /_mngon par 'du byed pa med pas yongs su mya ngan las 'da' ba dang /_mngon par 'du byed pa dang bcas pas yongs su mya ngan las 'da' ba dang /_gong du zhugs pa dang /_dgra
[\[253a.4\]]bcom pa yongs su nyams pa'i chos can dang /_bdag gsod pa'i chos can dang /_rjes su srung ba'i chos can dang /_gnas las mi g.yo ba dang /_rtag tu rtogs pa'i skal bar gyur pa dang /_mi 'khrugs pa'i chos kyi gang zag go/_/khams kyi rab tu dbye ba gang /_'dod pa na spyod pa'i so
[\[253a.5\]]so'i skye bo dang /_slob pa dang mi slob pa'o/_/'dod pa na spyod pa ji lta bar gzugs na spyod pa dang /_gzugs med pa na spyod pa'ang de bzhin no/_/'dod pa na spyod pa dang /_gzugs na spyod pa'i byang chub sems dpa' dang /_'dod pa na spyod pa'i rkyen gcig gis rtogs pa dang /_de bzhin gshegs
[\[253a.6\]]pa bsam gyis mi khyab pa'i gang zag go/_/rtogs pas rab dbye gang /_mos pas spyod pa can dang /_lhag pa'i bsam pas spyod pa can dang /_mtshan ma dang bcas pas spyod pa can dang /_mtshan ma med par spyod pa can dang /_mngon par 'du byed pa med par spyod pa can gyi byang chub
[\[253a.7\]]sems dpa'i gang zag go/_/'dod chags kyi spyod pa gang /_gang chags pa rgyas pa'o/_/rnam rtog la spyod pa'i bar du yang de bzhin te/_rnam rtog rgyas pa'o/_/chags par gyur pas dngos po ngan pa la yang 'dod chags cher 'byung ba dang /_byung nas kyang ring du rjes su 'brel ba'i
[\[253b\]]
[\[253b.1\]]phyir ro/_/rnam par rtog pa la spyod pa'i bar du yang de bzhin te/_rang gi dngos po ji lta ba bzhin du sbyar bar bya'o/_/cha mnyam spyod pa gang /_nyon mongs pa'i rang bzhin gnas pa'o/_/nyon mongs pa shas chung ba rnam par spangs nas mnyam pa'i gnas skabs zhes bya ba'i tha tshig go/_/dngos po ji lta ba
[\[253b.2\]]dang mthun par nyon mongs pa kun du 'byung ba'i phyir ro/_/nyon mongs zhen pa gang /_gang nyon mongs pa shin tu srab pa'i rang bzhin du gnas pa'o/_/nyon mongs pa'i rang bzhin du gnas pa'i mtshan nyid bstan pa dag las nyon mongs pa ches srab pa yod pa de ni/_nyon mongs pa'i rang bzhin du gnas pa
[\[253b.3\]]bas kyang srab pa ste/_sngon gnyen po goms par byas pa'i dbang gis dngos po shas che ba la yang rang bzhin gyis nyon mongs pa chung ngu kun du 'byung ba'i phyir ro/_/nyan thos kyi theg pa pa'i gang zag gang /_nyan thos kyi chos nyid nges pa'am ma nges pa la gnas pa dang /_rang bzhin gyis dbang po rtul ba
[\[253b.4\]]dang /_bdag rnam par thar bar bya ba'i phyir smon pa dang /_yid 'byung ba dang /_chags pa dang bral ba dang /_rnam par grol bar bya ba'i bsam pa can dang /_nyan thos kyi sde snod la dmigs nas chos kyi rjes su mthun pa'i chos sgrub cing sdug bsngal gyi mthar phyin pa thob pa'o/_/de ltar nyan thos kyi theg pa
[\[253b.5\]]ni rigs dang /_dbang po dang /_smon lam dang /_bsam pa dang /_dmigs pa dang /_sgrub pa dang /_'bras bu'i rab tu dbye ba rnams kyis bstan par rig par bya'o/_/'di'i dbang po rtul po nyid ni rang sangs rgyas dang /_byang chub sems dpa'i dbang po la ltos pa'o/_/gzhan du na chos kyi rjes su
[\[253b.6\]]'brang ba la sogs pa dbang po rnon po yin no zhes bya ba dang 'gal bar 'gyur ro/_/rkyen gcig gis rtogs pa'i gang zag gang /_rkyen gcig gis rtogs pa'i chos nyid nges pa'am/_ma nges pa la gnas pa dang /_rang bzhin gyis dbang po 'bring dang /_bdag rnam par dag par bya ba'i phyir smon
[\[253b.7\]]pa dang /_yid 'byung ba dang /_chags pa dang bral ba dang /_rnam par grol bar bya ba'i phyir bsam pa can dang /_bdag nyid mngon par rdzogs par rtogs par bya ba'i bsam pa can dang /_nyan thos kyi sde snod la dmigs nas chos kyi rjes su mthun pa'i chos bsgrub pa dang /_nges 'byed cha mthun
[\[254a\]]
[\[254a.1\]]sngon ma bskyed pa'am/_sngon 'bras bu ma thob pa'am/_sngon 'bras bu thob pa'am/_sangs rgyas 'byung ba med par bdag nyid kyis lam mngon sum du byas na bse ru'i rtog pa ltar 'gyur te/_gcig pur gnas pa'am/_rkyen gcig gis rgyal bar 'gyur te/_mthong bar
[\[254a.2\]]spyod pa gang sdug bsngal gyi mthar phyin pa thob pa'o/_/de la nges par 'byed pa'i cha dang mthun pa sngon ma bskyed pa dang /_sngon 'bras bu ma thob pa ni bse ru lta bur gyur te/_gcig pu gnas pa'o/_/de las gzhan pa'i rang rgyal ba ni tshogs dang spyod par blta'o/_/theg pa chen po pa'i gang zag gang /_
[\[254a.3\]]byang chub sems dpa'i chos nyid nges pa'am ma nges pa la gnas pa dang /_rang bzhin gyis dbang po rno ba dang /_sems can thams cad rnam par thar bar bya ba'i phyir smon pa dang /_mi gnas pa'i mya ngan las 'das pa'i bsam pa can dang /_byang chub sems dpa'i sde snod la dmigs nas chos kyi
[\[254a.4\]]rjes su mthun pa'i chos sgrub cing sems can thams cad kyang yongs su smin par byed/_sangs rgyas kyi zhing yongs su sbyong la lung bstan pa yang thob cing /_bla na med pa yang dag par rdzogs pa'i byang chub kyang mngon par rdzogs par 'tshang rgya'o/_/lung bstan yang 'thob ces bya ba ni/_sa brgyad pa la
[\[254a.5\]]mi skye ba'i chos la bzod pa thob ces bya ba'i tha tshig go/_/tshogs ma bsags pa gang /_gang bden pa'i dbang du byas pa'i chos la dmigs nas mos pa dang /_dad pa chung ba'i gang zag ste/_der yang thar pa'i cha dang mthun pa chung zhing tshe rabs kyi dus nges pa med pa dang ldan pa'o/_/tshogs
[\[254a.6\]]bsags pa dang /_ma bsags pa yin pa gang /_gang bden pa'i dbang du byas pa'i chos la dmigs nas mos pa dang /_dad pa bar ma'i gang zag ste/_de yang thar pa'i cha dang mthun pa 'bring gi tshe rabs nges pa'i dus dang ldan pa'o/_/tshogs bsags pa'i gang zag gang /_gang bden
[\[254a.7\]]pa'i dbang du byas pa'i chos la dmigs nas mos pa dang /_dad pa chen po'i gang zag ste/_de yang thar pa'i cha dang mthun pa chen po tshe rabs de nyid dus can dang ldan pa'o/_/yang tshogs ma bsags pa ni bden pa'i dbang du byas pa'i chos la dmigs nas/_bden pa rnams la chos nges par sems
[\[254b\]]
[\[254b.1\]]pa'i bzod pa chung ngu dang ldan pa ste/_de yang nges 'byed cha mthun chung ngu tshe rabs kyi dus nges pa med pa dang ldan pa'o/_/tshogs bsags pa yang yin la ma bsags pa'i yin pa gang /_gang bden pa'i dbang du byas pa'i chos la dmigs nas/_bden pa rnams la chos la nges par sems pa'i
[\[254b.2\]]bzod pa 'bring dang ldan pa ste/_de yang nges 'byed cha mthun 'bring po tshe rabs kyi dus nges pa dang ldan pa'o/_/tshogs bsags pa ni gang bden pa'i dbang du byas pa'i chos la dmigs nas/_bden pa rnams la chos la nges par sems pa'i bzod pa chen po dang ldan pa ste/_tshogs ma bsags pa la
[\[254b.3\]]sogs pa de rnams dang ldan pa ni thar pa'i cha dang mthun pa rnams dang /_nges par 'byed pa'i cha dang mthun pa chung ngu dang 'bring dang chen pos nges par 'byed pa'i phyogs gang bskyed pa'o/_/bden pa mngon par rtogs pa yang ma nges pa dang /_nges pa dang /_tshe rabs de nyid kyi dang ldan pa'i phyir go rims
[\[254b.4\]]bzhin du rig par bya'o/_/de la bden pa'i dbang du byas pa'i chos ni mos pa dang dad pa'i mtshan nyid kyi thar pa'i cha dang mthun pa rnams te/_de nyid la chos nges par sems pa'i bzod pa'i mtshan nyid kyi nges par 'byed pa dang /_mthun pa rnams ni dad pa mchog yin pa dang /_shes rab mchog yin pa'i phyir
[\[254b.5\]]te go rims bzhin no/_/de yang 'jig rten chos mchog ma gtogs par nges 'byed cha mthun chen po tshe rabs de nyid kyi dus can dang ldan pa'o/_/'jig rten chos mchog ni rang bzhin gyis skad cig ma ste tshe rabs de nyid kyi dus can kho na'o/_/rang bzhin gyis skad cig ma zhes pa ni rgyun ma yin zhes pa'i
[\[254b.6\]]don te/_tshe rabs de nyid kyi dus can kho na yin no/_/thar pa cha mthun dang /_nges 'byed cha mthun chung ngu dang /_'bring rnams las yongs su nyams pa de ni kun du 'byung ba yongs su nyams par zad kyi/_bag chags su nyams pas yongs su nyams pa ni ma yin no zhes bya ba ni mya ngan las
[\[254b.7\]]'das par byed pa'i dge ba'i rtsa ba sngar ma bskyed pa yang bskyed mi dgos pa'i phyir ro/_/thar pa'i cha dang mthun pa chung ngu'i dbang du mdzad nas/_bcom ldan 'das kyis bka' stsal pa/_'jig rten pa yi yang dag lta/_/chen po su la yod gyur pa/_/de ni tshe rabs stong du yang /_ngan 'gror
[\[255a\]]
[\[255a.1\]]'gro bar mi 'gyur ro/_/zhe'o/_/yang thar pa'i cha dang mthun pa bzhi ste/_skabs su gtogs pa dang /_mos pa las gyur pa dang /_lhag par 'dod pa las gyur pa dang /_thob pa las gyur pa'o/_/dge ba'i chos la 'dun pa nas nye bar bzung ste/_thar pa'i don du bya
[\[255a.2\]]ba ji snyed pa de ni skabs su gtogs pa'o/_/de dang rab tu ldan pa'i bstan pa la mos pa dang ldan pa gang yin pa de ni mos pa las gyur pa'o/_/dga' ba dang /_dad pa dang ldan par thar pa la dmigs pa'i yid la byed pa mang ba gang yin pa de ni lhag par 'dod pa las gyur pa'o/_/de nyid las nges par
[\[255a.3\]]'byed pa'i cha dang mthun pa bskyed par nges pa gang yin pa de ni thob pa las gyur pa'o/_/nges par 'byed pa'i cha dang mthun pa ni rnam pa drug ste/_rjes su mthun pa dang /_khyad par ba dang /_rab tu rtogs pa dang /_gzhan du yongs su bsgyur ba pa dang /_skye ba gcig pa dang /_stan gcig pa'o/_/de
[\[255a.4\]]la gang bden pa la dmigs pa'i rnam par dge ba'i rtsa ba dang po nyid chung ngu 'byung ba ni rjes su mthun pa'o/_/gang 'bring du gyur pa de ni khyad par ba ste/_de bas ches mchog tu gyur pa'o/_/gang tshe de nyid la bden pa rtogs pa shas chen por gyur pa de rab tu rtogs pa'o/_/de yang gang ma nges pa'i rigs
[\[255a.5\]]can rnams byang chub sems dpar 'gyur bar yongs su bsgyur ba dang /_gang yang rang sangs rgyas rnams tshe gzhan la slob dpon med par mngon par rdzogs par byang chub par yongs su bsgyur ba de ni gzhan du yongs su bsgyur ba'o/_/gang tshe de nyid la rab tu rtogs par gyur pa de ni tshe gcig pa'o/_/gang stan
[\[255a.6\]]de nyid la rab tu rtogs par gyur pa de ni stan gcig pa'o/_/dad pas rjes 'brang gi gang zag gang /_gang tshogs bsags pa dbang po rtul po pha rol gyis bstan pa'i rjes su 'brang nas bden pa mngon par rtogs par bya ba'i phyir sbyor ba'o/_/chos kyi rjes 'brang gang /_gang tshogs bsags
[\[255a.7\]]pa dbang po rnon po/_bdag nyid kyis bden pa'i dbang du byas pa'i chos kyi rjes su 'brangs nas bden pa mngon par rtogs par bya ba'i phyir sbyor ba'o/_/dad pas mos pa gang /_dad pa'i rjes 'brang gi gang zag gang 'bras bu'i dus na'o/_/mthong bas thob pa gang /_chos kyi rjes 'brang
[\[255b\]]
[\[255b.1\]]gi gang zag gang 'bras bu'i dus na'o/_/lus kyis mngon sum du byed pa gang /_gang slob pa rnam par thar pa brgyad la bsam gtan pa'i gang zag go/_/lus kyis mngon sum du byed pa ni phyir mi 'ong bar brjod de/_rnam par thar pa thob pa rnams lus kyis mngon sum du rdzogs par byas nas gnas pa'i
[\[255b.2\]]phyir ro/_rnam thar brgyad ni gzugs can gzugs la lta ba la sogs pa ste/_phyis 'chad par 'gyur ro/_/shes rab kyi cha las rnam grol gang /_gang zag pa zad pa de rnam par thar pa brgyad la bsam gtan pa ma yin pa'i gang zag go/_/shes rab kyis mi mthun pa'i phyogs nyon mongs pa'i sgrib
[\[255b.3\]]pa can ma lus par spangs pa'i phyir ro/_/gnyi ga'i cha las rnam grol gang /_gang zag pa zad pa rnam par thar pa brgyad la'ang bsam gtan pa'i gang zag go/_/gnyi ga'i cha la rnam par grol ba ni/_nyon mongs pa dang snyoms par 'jug pa'i sgrib pa thams cad las gang rnam par grol ba'o/_/rgyun
[\[255b.4\]]du zhugs kyi 'bras bu gang /_/gang nges 'byed cha mthun rnams dang /_mthong ba'i lam gyi sems kyi skad cig bco lnga rnams la gnas pa'i gang zag go/_/nges par 'byed pa'i cha dang mthun pa stan gcig pa nas brtsams te dang po'i 'bras bu ma thob kyi bar du'o/_/rgyun zhugs gang /_gang mthong ba'i lam gyi skad
[\[255b.5\]]cig bcu drug rnams la gnas pa'i gang zag go_/mthong ba'i lam ni yang dag pa nyid du nges par gyur pa la zhugs pa ste/_chos mngon par rtogs pa yang de yin no/_/mthong ba'i lam gyi tha ma la dang po'i 'bras bu ma thob pa su zhe na/_'dod pa rnams la 'dod chags dang ma bral ba'i gang zag ni
[\[255b.6\]]yang dag pa nyid du nges par gyur pa la zhugs nas rgyun zhugs su 'gyur ro/_/gang rim pa bzhin du phyogs las 'dod chags dang bral ba yang 'dod pa las 'dod chags dang ma bral zhing yang dag pa nyid du nges par gyur pa la 'jug par brjod pa yin no/_/phal cher la 'dod chags dang bral ba ni yang
[\[255b.7\]]dag pa nyid du nges par gyur pa la lan cig phyir 'ong du 'gyur ro/_/gang sngar 'jig rten pa'i lam gyis 'dod pa na spyod pa'i bsgom pa'i spang bar bya ba'i nyon mongs pa rnam pa drug po spangs nas/_phal cher las 'dod chags dang bral bar gyur te/_phyis yang dag pa nyid la nges par 'jug pa
[\[256a\]]
[\[256a.1\]]de ni sems kyi skad cig bcu drug la lan cig phyir 'ong ba nyid du 'gyur ba'o/_/'dod pa rnams las 'dod chags dang bral ba ni/_yang dag pa nyid du nges par gyur pa la zhugs nas phyir mi 'ong du 'gyur ro/_/gang rnam pa dgu char spangs nas 'dod pa las 'dod chags dang
[\[256a.2\]]bral bar 'gyur te nges par gyur pa la 'jug pa de ni phyir mi 'ong ba nyid du 'gyur ro/_/gang mthong bas spang bar bya ba'i nyon mongs pa thams cad spangs nas rgyun du zhugs par 'gyur na/_ci'i phyir kun sbyor gsum spangs nas rgyun du zhugs pa zhes bshad ce na/_gtso bor bsdu ba'i phyir ro/_/thar pa
[\[256a.3\]]thob pa'i gags su gyur ba gtso bo yin pa'i phyir te/_ci'i phyir gtso bo zhe na/_mi 'gro ba'i rgyu yin pa dang /_phyin kyang log par nges 'byung gi rgyu yin pa dang /_yang dag pas nges 'byung ma yin pa'i rgyu yin pa'i phyir ro/_/de la 'jig tshogs su lta bas nye bar len pa'i phung po lnga po dag la bdag dang
[\[256a.4\]]bdag gir mngon par zhen nas/_gnas la dga' bas sdug bsngal las mi 'phag go/_/ji ste 'phags kyang thar par bya ba'i phyir tshul khrims dang brtul zhugs mchog tu 'dzin pa dang the tshom gyi lam ngan pa la mngon par zhen pa dang /_lam bzang po la the tshom za ba'i phyir log par mi 'byung gi/_
[\[256a.5\]]yang dag par nges par mi 'gyur ro/_/yang shes bya la log par rtogs pa'i rgyu yin pa dang /_'jig tshogs su lta bas shes bya la log par rtogs te/_sdug bsngal tsam la bdag dang bdag gi ba'i mtshan nyid du sgro 'dogs pa'i phyir ro/_/lta ba la log par rtogs pa'i rgyu yin pa dang /_
[\[256a.6\]]tshul khrims dang brtul zhugs mchog tu 'dzin pas lta ba la log par rtogs te de dag par yid ches pa'i phyir ro/_/gnyen po la log par rtogs pa'i rgyu yin pa'i phyir ro/_/the tshom gyis ni gnyen po la log par rtogs te dkon mchog gsum la nges par mi byed pa'i phyir ro/_/len
[\[256a.7\]]cig phyir 'ong ba'i 'bras bu la 'jug pa gang /_gang bsgom pa'i lam la 'dod pa na spyod pa'i nyon mongs pa rnams kyi rnam pa lnga spangs pa'i lam gyi gang zag go/_/mthong ba'i lam gyi sa gang du 'dod pa na spyod pa'i nyon mongs pa'i rnam pa 'bring po'i bar du spangs pa'i lam la rnam par
[\[256b\]]
[\[256b.1\]]gnas pa'o/_/lan cig phyir 'ong gi gang zag gang /_bsgom pa'i lam la 'dod pa na spyod pa'i nyon mongs pa rnam pa drug spong ba'i lam gyi gang zag go/_/nyon mongs pa'i rnam pa 'bring po'i chung ngu spong ba'i lam yongs su rdzogs pa la rnam par gnas pa'o/_/phyir mi 'ong ba'i 'bras bu la 'jug pa
[\[256b.2\]]gang /_gang bsgom pa'i lam la 'dod pa na spyod pa'i nyon mongs pa rnam pa bdun pa dang /_brgyad pa spong ba'i lam gyi gang zag go/_/lan cig phyir 'ong ba'i 'bras bu'i gong du 'dod pa na spyod pa'i nyon mongs pa'i rnam pa chung ngu'i chen po dang /_'bring po spong ba'i lam la rnam par gnas pa'o/_/
[\[256b.3\]]phyir mi 'ong ba'i gang zag gang /_gang bsgom pa'i lam la 'dod pa na spyod pa'i nyon mongs pa'i rnam pa dgu pa spong ba'i lam gyi gang zag go/_/dgu pa ni nyon mongs pa'i rnam pa chung ngu'i chung ngu spong ba'i lam la yongs su rdzogs pa la rnam par gnas pa'o/_/gang 'dod pa na spyod pa'i bsgom pas slang
[\[256b.4\]]bar bya ba thams cad spangs pa'i phyir mi 'ong bar 'gyur na/_ci'i phyir tha ma'i cha mthun gyi kun sbyor lnga spangs bas phyir mi 'ong zhes bshad ce na/_gtso bos bsdu ba'i phyir ro/_/ci'i phyir gtso bo zhe na/_'gro ba dang /_khams tha ma'i rgyu yin pa'i phyir ro/_/'gro ba dang khams tha ma'i rgyu nyid kyis gtso
[\[256b.5\]]bo yin pa'i phyir te/_'gro ba tha ma ni sems can dmyal ba dang /_dud 'gro dang /_yi dgas kyi 'gro ba rnams so/_/khams tha ma ni 'dod pa'i khams so/_/de la 'jig tshogs la lta ba dang /_tshul khrims dang brtul zhugs mchog tu 'dzin pa dang /_the tshom rnams kyis ni 'gro ba tha ma las mi 'da'
[\[256b.6\]]bas de'i rgyu nyid do/_/'dod pa la 'dun pa dang gnod sems gnyis kyis ni tha mas tha ma las mi 'da' bas de'i rgyu nyid do/_/dgra bcom pa nyid kyi 'bras bu la 'jug pa'i gang zag gang /_gang srid pa'i rtse'i nyon mongs pa rnams kyi rnam pa brgyad kyi bar spong ba'i lam gyi gang zag go/_/dgra bcom pa
[\[256b.7\]]nyid kyi gang zag gang /_gang srid rtse'i nyon mongs pa rnam pa dgu pa spong ba'i lam gyi gang zag go/_/gang khams gsum na spyod pa'i nyon mongs pa thams cad spangs pas dgra bcom par 'gyur na/_ci'i phyir gong ma'i cha mthun gyi kun sbyor lnga spangs pas dgra bcom pa zhes bshad ce na/_gtso
[\[257a\]]
[\[257a.1\]]bos bsdu ba'i phyir ro/_/ci'i phyir gtso bo zhe na/_gong ma nye bar len pa'i rgyu dang /_gong ma yongs su mi gtong ba'i rgyu yin pa'i phyir ro/_/gong ma nye bar len pa dang yongs su mi gtong ba'i rgyu nyid kyis gtso bo zhes pa'i don to/_/de la gzugs dang gzugs med pa'i 'dod
[\[257a.2\]]chags gnyis kyis ni 'dod pa'i khams nas gong ma nye bar len te/_gzugs dang gzugs med pa'i khams su skye zhes bya ba'i tha tshig go/_/rgod pa dang nga rgyal dang ma rig pa rnams kyis ni gong ma yongs su mi gtong ste/_sred pa dang /_nga rgyal dang /_the tshom gyi shas che ba'i bsam gtan de nyid du der kun
[\[257a.3\]]nas nyon mongs pa'i phyir ro/_/mchog tu thogs na srid pa bdun pa gang /_rgyun zhugs kyi gang zag nyid lha dang mi'i rnams su lan bdun 'dres par srid pa 'khor bar byas nas gang sdug bsngal gyi mtha' ma thob pa'o/_/rigs nas rigs su gang /_lha'am mi rnams su rigs nas rigs su
[\[257a.4\]]song nas sdug bsngal gyi mtha' ma thob pa'o/_/de rgyun du zhugs pa nyid do/_/lan cig phyir 'ong ba'i 'bras bu la 'jug pa lha'am mi rnams kyi nang du nges par srid pa gnyis 'khor bar byas nas yongs su mya ngan las 'das pa'o/_/bar chad gcig pa gang /_lan cig phyir 'ong ba lha rnams su sdug bsngal
[\[257a.5\]]gyi mtha' ma thob pa'o/_/de ni lan cig phyir 'ong ba nyid do/_/phyir mi 'ong ba'i 'bras bu la 'jug pa lha nyid kyi nang du srid pa gcig 'khor bar byas nas yongs su mya ngan las 'da' ba'o/_/bar chad gcig pa ni bar skabs te/_skye ba'i skabs yod pa de'i de ni bar chad gcig pa'o/_/bar ma dor
[\[257a.6\]]yongs su mya ngan las 'da' ba gang /_de rnam pa gsum ste/_skye ba'i kun sbyor ni spangs la mngon par 'grub pa'i kun sbyor ma spangs pa ste/_bar do'i srid pa mngon par 'grub pa na gang la mngon du byas nas sdug bsngal gyi mtha' ma thob pa dang /_nyon mongs pa'i rnam pa gang gis skye ba'i yul du
[\[257a.7\]]song nas nying mtshams sbyar te/_de zad nas bag la nyal tsam gyis shi ba'i 'og tu phung po mngon par 'grub pa de'i lhag ma lus pas bar ma do'i srid pa mngon par 'grub ste/_mngon par goms par byas pa'i lam mngon du gyur nas/_bag la nyal lhag ma spangs te/_de nyid du yongs su mya
[\[257b\]]
[\[257b.1\]]ngan las 'da' ba dang /_de'i 'og tu yongs su mya ngan las 'da' bar gang gsungs par rig par bya'o/_/bar ma do'i srid pa mngon par grub pa na skye ba'i srid par 'gro bar mi sems pa nyid ni lam gang mngon du byas nas sdug bsngal gyi mtha' ma thob pa'o/_/mngon par bsams nas skye ba'i srid pa la
[\[257b.2\]]mngon par gnas pa ste/_skye ba'i srid pa ni ma thob pa na/_gang lam mngon du byas nas sdug bsngal gyi mtha' ma thob pa'o/_/de yang skye ba'i yul la mi 'phags pa dang /_'phags pa tsam dang /_ring du song ba'i gnas skabs kyis rnam pa gsum du rig par bya ste/_skyes bu dam pa 'gro ba'i mdo'i
[\[257b.3\]]tshul gyis so/_/skyes nas yongs su mya ngan las 'da' ba ste/_gnyis kyi kun sbyor ma spangs pa gzugs khams su skyes pa tsam nyid kyi gang lam mngon du byas nas sdug bsngal gyi mtha' ma thob pa'o/_/mngon par 'du byed med par yongs su mya ngan las 'da' ba gang /_gang skyes nas mngon par 'du byed med
[\[257b.4\]]par lam mngon du byas nas sdug bsngal gyi mtha' ma thob pa'o/_/mngon par 'du byed pa med pa ni/_sngon shin tu goms par byas nas 'dzug pa'i phyir te/_bsgrim mi dgos zhes bya ba'i tha tshig go/_/de las bzlog pa ni mngon par 'du byed dang bcas pa'i yongs su mya ngan las 'da' ba'o/_/mngon par
[\[257b.5\]]'du byed dang bcas pa'i yongs su mya ngan las 'da' ba gang /_gang skyes nas mngon par 'du byed pas lam mngon du byas te sdug bsngal gyi mtha' ma thob pa'o/_/gong du zhugs pa gang /_gang gzugs kyi khams kyi sa dang sar skye zhing 'og min gyi bar zhugs nas/_der lam mngon du byas te sdug bsngal gyi mtha'
[\[257b.6\]]ma thob pa'o/_/de la yang 'og min gyi nang du 'gro ba ni ro myong ba mang bas bsam gtan gyi rnam pa chung ngu la sogs pa skyes shing ro myang bar byed pa'i phyir tshangs ris nas bzung ste/_rgyun mi 'chad par gnas gzhan thams cad du len re re skyes nas 'og min gyi bar du zhugs te yongs su mya ngan las 'da' ba'o/_/gzhan
[\[257b.7\]]ni yang srid rtse'i bar du song nas lam mngon du byas te/_sdug bsngal gyi mtha' ma thob pa'o/_/'dir srid pa'i rtse mor 'gro ba ni bsam gtan bzhi pa la spel mar ma bsgoms pas gnas gtsang ma 'ba' zhig bkol te de bzhin du srid pa'i rtse mo'i bar du song nas yongs su mya ngan las 'da' ba'o/_/spel mar
[\[258a\]]
[\[258a.1\]]bsgom pa ni/_bsam gtan bzhi pa chung ngur yongs su bsgoms pa dang /_'bring du yongs su bsgoms pa dang /_cher yongs su bsgoms pa dang /_shin tu ches cher bsgoms pas gnas gtsang ma rnams su skye'o/_/chung ngu la sogs pa rnam pa lnga bsgoms pas go rims bzhin du
[\[258a.2\]]gnas gtsang ma rnams su skye bar rig par bya'o/_/dgra bcom pa yongs su nyams pa'i chos can gang /_dbang po rtul po myos kyang rung /_ma myos kyang rung /_gsod kyang rung /_mi gsod kyang rung ste/_gang mthong ba'i chos la bde bar gnas pa las yongs su nyams par 'gyur ba'i skal ba can no/_/de la
[\[258a.3\]]gsod kyang rung /_mi gsod kyang rung zhes bya ba ni bdag gis bdag gi srog gcod pa'am/_srog mi gcod ces bya ba'i tha tshig go/_/mthong ba'i chos la bde bar gnas pa las yongs su nyams pa zhes pa ni/_'jig rten pa'i bsam gtan rnams las zhes bya ba'i tha tshig go/_/bdag gsod pa'i chos can
[\[258a.4\]]gang /_dbang po rtul po nyid myos kyang rung /_ma myos kyang rung mi gsod na gang mthong ba'i chos la bde bar gnas pa las yongs su nyams par 'gyur ba'i skal ba can yin la bsad na skal ba can ma yin pa'o/_/rjes su bsrung ba'i chos can gang /_gang dbang po rtul po nyid myos na mthong ba'i chos la dbang
[\[258a.5\]]bar gnas pa las yongs su nyams pa'i skal ba can yin la/_ma myos na skal ba can ma yin pa'o/_/gnas las mi g.yo ba gang /_dbang po rtul po myos kyang rung /_ma myos kyang rung /_mthong ba'i chos la bde bar gnas pa las yongs su nyams par 'gyur ba'i skal ba can yin la/_dbang po
[\[258a.6\]]rnams skyed pa'i skal ba can ma yin pa'i gang zag go/_/dbang po rnams sbyong ba zhes bya ba ni theg pa chen po thob par byed pa ste rno bar byed ces bya ba'i tha tshig go/_/de'i phyir mi 'khrugs pa'i chos can la dbang po rnams yongs su myong ba'i skal ba can zhes ma bshad de rang bzhin gyis dbang po rno ba'i phyir ro/_/rab
[\[258a.7\]]tu rtogs pa'i skal bar gyur pa gang /_gang dbang po rtul po myos kyang rung /_ma myos kyang rung /_mthong ba'i chos la bde bar gnas pa las yongs su nyams pa'i skal ba can ma yin la/_dbang po rnam par bskyed pa'i skal ba can gyi gang zag go/_/mi 'khrugs pa'i chos can gang /_rang bzhin
[\[258b\]]
[\[258b.1\]]gyi dbang po rno ba ste/_myos kyang rung /_ma myos kyang rung /_mthong ba'i chos la bde bar gnas pa las yongs su nyams par gyur pa'i skal ba can ma yin pa'o/_/'dod pa na spyod pa'i so so'i skye bo gang /_gang 'dod pa'i khams su skyes par gyur la/_'phags pa'i chos rnams ma thob pa'i gang
[\[258b.2\]]zag go/_/'dod pa na spyod pa'i slob pa gang /_'dod pa'i khams su skyes par gyur te 'phags pa'i chos rnams thob pa/_gang kun du sbyor ba lhag ma dang bcas pa'i gang zag go/_/'dod pa na spyod pa'i mi slob pa gang /_gang 'dod pa'i khams su skyes par 'gyur te 'phags pa'i chos rnams thob la/_gang
[\[258b.3\]]kun du sbyor ba lhag ma med pa'i gang zag go/_/'dod pa na spyod pa'i gang zag gsum ji lta ba bzhin/_gzugs dang gzugs med pa na spyod pa gsum la'ang de bzhin du blta bar bya'o/_/'dod pa na spyod pa dang /_gzugs na spyod pa'i byang chub sems dpa' gang /_gang gzugs med pa'i khams rnam par
[\[258b.4\]]spangs pa'i bsam gtan dang ldan pa/_bsam gtan gyi bde bas gnas shing /_'dod pa'i khams sam/_gzugs kyi khams su skye ba'i gang zag go/_/ci'i phyir gzugs med pa spyod pa na byang chub sems dpa' med ce na/_sems can yongs su smin par bya ba'i mthu'i khyad par thob pa rnams der mi
[\[258b.5\]]skye'o/_/gzugs med pa'i khams rnam par spangs pa'i bsam gtan zhes bya ba ni de gzugs med par mi skye ba'i ting nge 'dzin zhes bya ba'i tha tshig go/_/bsam gtan gyi bde ba'i gnas pa ni yongs su ma nyams pa nyid de/_bsam gtan rnams las de nyid bsam gtan rnam par bsgyur ba la mkhas pas sems
[\[258b.6\]]can yongs su smin par bya ba'i phyir/_'dod pa'i khams su skye ba'i byang chub sems dpa' zhes par rig par bya'o/_/'dod pa na spyod pa'i rkyen gcig gis rtogs pa gang /_gang sangs rgyas 'byung ba med par 'dod pa'i khams su skyes par gyur te/_rkyen gcig gis rtogs pa mngon du byed pa'i gang zag
[\[258b.7\]]go/_/de bzhin gshegs pa bsam gyi mi khyab pa gang dga' ldan gyi gnas na gnas pa nas bzung ste mya ngan las 'das pa'i bar du'o/_/byang chub sems pa'i spyod pa thams cad dang /_sangs rgyas kyi spyod pa yang 'dod pa'i khams su ston pa'i gang zag go/_/byang chub sems dpa'i spyod pa thams
[\[259a\]]
[\[259a.1\]]cad ces bya ba ni dga' ldan gyi gnas na gnas pa nas bzung ste bdud las rgyal ba'i bar du'o/_/sangs rgyas kyi spyod pa zhes bya ba ni/_mngon par rdzogs par byang chub pa nas gzung ste/_yongs su mya ngan las 'das pa chen po'i bar du'o/_/mos pas rtogs pa can gang /_mos
[\[259a.2\]]pa rtogs pa'i sa rnams su bzod pa chung ngu dang /_'bring dang /_chen po dang ldan pa'i gang zag gang yin pa'i byang chub sems dpa'o/_/de nyid rigs la gnas pa thog mar byang chub chen por smon lam btab pa nas bzung nas rab tu dga' ba'i sa la ma zhugs kyi bar du ste/_so so rang gi 'jig rten las 'das
[\[259a.3\]]pa'i rtogs pa med pa'i phyir mos pa'i rtogs pa can zhes brjod do/_/lhag pa'i bsam pas rtogs pa can gang /_byang chub sems dpa'i sa bcu la gnas pa'i gang zag go/_/sa bcu rnams su 'jig rten las 'das pa thob pa bsam pa dag pa'i phyir ro/_/mtshan ma dang bcas pas rtogs pa can gang /_byang chub
[\[259a.4\]]sems dpa'i sa rab tu dga' ba dang /_dri ma med pa dang /_'od byed pa dang /_'od 'phro ba can dang /_shin tu sbyangs dka' ba dang /_mngon du gyur pa'i sa'i gang zag go/_/sa drug po dag la mi 'dod bzhin du mtshan ma dang 'dre ba'i phyir ro/_/mtshan ma med par rtogs pa can gyi gang zag gang /_byang chub
[\[259a.5\]]sems dpa'i sa ring du song ba'i sa'i gang zag go/_/sa bdun pa la bsgribs na ji srid 'dod par mtshan ma kun du mi 'byung ba'i phyir ro/_/mngon par 'du byed pa med par rtogs pa can gang /_gang byang chub sems dpa'i sa mi g.yo ba dang /_legs pa'i blo gros dang /_chos kyi sprin gyi sa'i gang zag go/_/sa
[\[259a.6\]]lhag ma rnams su rnam par smin pa las byung ba'i rnam par mi rtog pa'i ye shes thob pa'i phyir ro/_/rgyun zhugs kyi gang zag ces gang gsungs pa la rgyun zhugs ni/_sngar bzhin pa dang /_lan cig la nges par 'byin pa'o/_/sngar bzhin pa ni ji skad bstan pa'o/_/lan cig la nges par 'byin
[\[259a.7\]]pa ni/_gang bden pa rnams mngon par rtogs par byas nas mi lcogs pa med pa'i bsam gtan la brten te/_'jig rten las 'das pa'i lam gyi khams gsum na spyod pa'i nyon mongs pa rnams lan cig la spong ba ste/_de ni 'bras bu gnyis la gnas te rgyun zhugs kyi 'bras bu dang /_dgra bcom pa'i
[\[259b\]]
[\[259b.1\]]'bras bu'o/_/rnam pas zhes bya ba ni bsgom pas spang bar bya ba la 'dod pa dang gzugs dang gzugs med pa na spyod pa chen po'i chen po cig car spong ba dang /_de bzhin du rab chung ngu'i bar du ste mthong bas spang bar bya ba bzhin no/_/'jig rten pa'i lam bzhin du sa'i rnam pa'i bye brag gis so so ba'i ma yin no/_/
[\[259b.2\]]zhes bya ba'i tha tshig go/_/'dir khungs ni sor mo'i rtse mo'i mdo las gzugs gang yin pa ci yang rung ste zhes bya ba nas rnam par shes pa'i bar du 'das pa dang ma 'ongs pa dang /_da ltar byung ba zhes bya ba rgya cher 'byung ba nas rgyang ring po dang /_thag nye ba zhes bya ba'i bar du de thams cad gcig tu bsdus
[\[259b.3\]]te cha gcig tu byed do/_/gcig tu bzlum mo/_/gcig tu bsdam mo/_/phung po gcig tu byed do/_/cha gcig tu byed cing phung po gcig gi bar du byas nas/_'di ltar yang dag par slob te/_'di thams cad ni mi rtag pa/_'di thams cad ni sdug bsngal ba'o zhes rgya cher gsungs pa lta bu'o/_/de ni 'bras bu
[\[259b.4\]]dang po dang /_tha ma gnyis kho na la btags te/_de gnyis ni khams gsum pa'i mthong ba dang /_bsgom pas spang bar bya ba thams cad ma lus par spangs pas rab tu phye ba'i phyir rim bzhin no/_/bar ma dag la ni mi gdags te/_de dag ni bden pa mthong ba'i bsgom pas spang bar bya ba 'dod pa na
[\[259b.5\]]spyod pa nyid lhag ma dang bcas pa dang lhag ma med pa spangs pas rab tu phye ba'i phyir ro/_/cig car nges par 'byin pa'i dbang du byas nas/_rnam par 'byed pa'i mdo las rgyun du zhugs pa'i 'og tu dgra bcom pa rnam par gzhag par rig par bya'o/_/gang phal cher ni mthong ba'i chos sam 'chi ba na kun
[\[259b.6\]]shes pa rtogs so/_/thams cad ma lus par 'dod chags dang bral ba ma yin pas/_de gal te mthong ba'i chos la kun du thob par mi byed na/_gal te mi rtogs na yang de smon pa'i stobs can yin te/_smon pa'i dbang gis 'dod pa'i khams nyid du skye ste myur du mya ngan las 'da' bar bya ba'i phyir ro/_/
[\[259b.7\]]sangs rgyas 'byung ba med pa na rkyen gcig gis rtogs pa'i rgyal bar 'gyur ro/_/mngon rtogs rnam gzhag gang /_mngon rtogs rnams ni bcu ste/_chos mngon rtogs dang /_don mngon rtogs dang /_de kho na mngon rtogs dang /_rjes la mngon rtogs dang /_dkon mchog mngon rtogs dang /_kun mi 'byung ba spyod pa'i mngon rtogs
[\[260a\]]
[\[260a.1\]]dang /_mthar thug mngon rtogs dang /_nyan thos kyi mngon rtogs dang /_rkyen gcig gis rtogs pa'i mngon rtogs dang /_byang chub sems dpa'i mngon rtogs so/_/chos mngon rtogs gang /_bden pa'i dbang du byas pa'i chos rnams la mos pa dang /_dad pa chen po thob pa'o/_/dad
[\[260a.2\]]pa'i rjes su 'brang ba yang de nyid do/_/chos mngon par rtogs pa ji lta bu zhe na/_gzhan gyi sgra'i dbang du byas te/_gang bden pa'i dbang du byas pa'i mdo sde la sogs pa'i chos rnams la spyod pa na/_dad pa dang thar pa'i cha dang mthun pa tha mas bsdus pas mos pa dang /_dad pa chen po thob par 'gyur ro zhes gsungs
[\[260a.3\]]pa yin no/_/'di ltar de mos pa dang dad pa chen po thob pas bden pa de dag la chos mngon par rtogs par 'gyur zhes brjod do/_/don mngon rtogs gang /_nges 'byed cha mthun pa'i gnas skabs na bden pa'i dbang du byas pa'i chos rnams kho na la/_bden pa rnams la chos la nges par sems pa'i bzod pa
[\[260a.4\]]chen po thob pa ste/_bzod pa de yang tshul bzhin yid la byed pa'i chen po'i chung ngu dang /_chen po'i 'bring dang /_chen po'i chen por bsgom pa rnam pa gsum mo/_/nges 'byed cha mthun gyi gnas skabs der chos rnams la zhes pa ni ji skad du gsungs pa la tshul bzhin yid la byed pa'i dbang du byas nas/_sdug
[\[260a.5\]]bsngal la sogs pa rnams la nges par 'byed pa'i cha dang mthun pa tha mas bsdus pa'i chos la nges par sems pa'i bzod pa chen po thob pa rnyed ces pa'i tha tshig go/_/bzod pa de yang chos la nges par sems pa tshul bzhin yid la byed pa rnam pa gsum gyis phye ba ste/_chen po'i chung ngu dang /_chen po'i
[\[260a.6\]]'bring dang /_chen po'i chen pos so/_/de la chen po'i chung ngus ni tshe de'i dro bar gyur pa rnams so/_/chen po'i 'bring pos ni rtse mo dang bzod pa rnams so/_/chen po'i chen pos ni 'jig rten pa'i chos kyi mchog rnams su'o/_/de kho na mngon rtogs gang /_gang mthong ba'i lam gyi sems kyi skad cig
[\[260a.7\]]bcu drug po dag thob pa'o/_/mthong ba'i lam ni yang bden pa rnam par 'jog pa mngon par rtogs pa'i mtha' las byung ba kun rdzob shes pa rnams thob pa ste des mngon du byed pa ni ma yin no/_/de dag ni bsgom pa'i lam la mngon du byed do/_/de kho na mngon par rtogs pa ni mthong ba'i lam ste/_de ni bden pa rnam
[\[260b\]]
[\[260b.1\]]par 'jog pa mthong bar rtogs pa'i mtha' las byung ba kun rdzob shes pa rnams thob ste/_'jig rten las 'das pa'i ye shes kyi dbang gis de'i sa bon gsos pa'i phyir yin gyi/_mngon du byed pa ni ma yin te/_mthong ba'i lam gyi sems kyi skad cig bcu drug po dag rgyun mi 'chad pas 'jig rten pa'i sems
[\[260b.2\]]kyi skabs med pa'i phyir ro/_/kun rdzob shes pa de rnams ni bsgom pa'i lam la mngon du 'gyur ro/_/rjes la mngon rtogs gang /_bsgom pa'i lam thams cad do/_/mthong ba'i lam gyi gong du 'jig rten pa dang /_'jig rten las 'das pa thams cad do/_/dkon mchog mngon rtogs dang /_sangs
[\[260b.3\]]rgyas la shes nas dad pa dang ldan pa dang /_chos dang dge 'dun la shes nas dad pa'o/_/kye ma'o bcom ldan 'das ni yang dag par rdzogs pa'i sangs rgyas so/_/de'i chos 'dul ba ni legs par gsungs pa'o/_/nyan thos kyi dge 'dun ni legs par zhugs pa'o zhes de ltar shes te nges nas sangs rgyas la
[\[260b.4\]]sogs pa la 'phags pa nyan thos dad pa'o/_/kun mi 'byung ba spyod pa'i mngon rtogs dang /_gang gis bya ba'i sdom pa thob pa'i 'phags pa slob pa'i bsdus pa'i slob pa bdag gi sems can dmyal ba zad do/_/dud 'gro zad do/_/yi dgas zad do/_/ngan song ngan 'gro log par ltung ba zad do/_/bdag
[\[260b.5\]]kyang ngan song ba'i las byas nas ngan song rnams su rnam smin mngon par 'grub pa'i skal ba can ma yin no snyam mo/_/mi bya ba'i sdom pa 'phags pa dgyes pa'i tshul khrims kyis bsdus pa de thob pas/_de'i mi mthun pa'i phyogs dmyal ba la sogs pa kun du mi 'byung ste/_bdag gi sems can dmyal ba zad do zhes
[\[260b.6\]]pa la sogs pa re re ltar nges par 'byung ba de ni kun mi 'byung ba spyod pa'i mngon rtogs so/_/mthar thug mngon rtogs gang /_ji ltar lam bden las mthar phyin pa'i lam bstan pa lta bu'o/_/ji ltar gnas ngan len thams cad rgyun bcad pa dang bral ba'i thob pa rnams thob pa zhes pa la sogs pa'i mdo'o/_/
[\[260b.7\]]nyan thos kyi mngon rtogs gang /_mngon rtogs bdun po dag nyid mdor bsdus te nyan thos kyi mngon rtogs su brjod do/_/pha rol gyi sgra la brten nas nyan thos kyis thob pa'i phyir ro/_/rkyen gcig gis rtogs pa'i mngon rtogs gang /_mngon rtogs bdun po de dag nyid gzhan gyi sgra la ma brten
[\[261a\]]
[\[261a.1\]]par thob pas rkyen gcig gis rtogs pa'i mngon rtogs su brjod do/_/byang chub sems dpa'i mngon rtogs gang /_mngon rtogs bdun po de dag nyid la/_byang chub sems dpa'i yang dag par 'byung ba'i rtogs pa'i bzod pa ste/_mngon du byed pa ni ma yin no/_/nyan thos dang rang
[\[261a.2\]]sangs rgyas 'dul ba'i thabs la mkhas par bya ba'i phyir sems can la ltos pas theg pa chung ngus nges par mi 'byung ba'i phyir ro/_/yang sa rab tu dga' ba la byang chub sems dpa'i skyon med par zhugs pa ni byang chub sems dpa'i mngon rtogs su bshad do/_/nyan thos kyi mngon rtogs las byang chub
[\[261a.3\]]sems dpa'i mngon rtogs khyad ci/_dmigs pa'i khyad par dang /_nyer rton gyi khyad par dang /_rab tu rtogs pa'i khyad par dang /_khas len gyi khyad par dang /_nges 'byung gi khyad par dang /_yongs 'dzin gyi khyad par dang /_gnas dang g.yog 'khor gyi khyad par dang /_mngon
[\[261a.4\]]par skye ba'i khyad par dang /_skye ba'i khyad par dang /_'bras bu'i khyad par ro/_/de la dmigs pa'i khyad par ni/_shin tu rgyas pa la dmigs pa'i phyir ro/_/nye bar rton pa'i khyad par ji lta bu zhe na/_bskal pa chen po grangs med par bsod nams dang ye shes kyi tshogs yongs su rdzogs par byed pa'i
[\[261a.5\]]phyir ro/_/rab tu rtogs pa'i khyad par ji lta bu zhe na/_gang zag dang chos la bdag med pa'i dbang du bya ba'i chos la sbyor ba'i 'phen pas 'jig rten las 'das pa'i ye shes kyis de gnyi gar rab tu rtogs pa'i phyir ro/_/khas len pa'i khyad par ci lta bu zhe na/_bdag dang sems can thams cad mnyam
[\[261a.6\]]pa nyid du khas len pa'i phyir ro/_/nges par 'byung ba'i khyad par ji lta bu zhe na/_sa bcu dag gi nges par 'byung ba'i phyir ro/_/yongs su 'dzin pa'i khyad par ji lta bu zhe na/_mi gnas pa'i mya ngan las 'das pa'i dbyings yongs su 'dzin pa'i phyir ro/_/gnas dang 'khor g.yog gi khyad par
[\[261a.7\]]ji lta bu zhe na/_sangs rgyas kyi zhing yongs su sbyong ba dang /_'dul ba'i skye bo nye bar sdud pa'i phyir ro/_/mngon par skye ba'i khyad par ji lta bu zhe na/_pha bzhin du rang gi rigs yang dag par 'dzin pa'i gtso bo'i mtshan nyid yin pa'i phyir ro/_/skye ba'i khyad par ji lta bu zhe na/_'khor gyi dkyil
[\[261b\]]
[\[261b.1\]]'khor rnams su skye ba'i phyir ro/_/'bras bu'i khyad par ni gnas 'gyur ba'i khyad par dang /_yon tan mang po'i khyad par dang /_rnam pa lnga'i khyad par dang /_sku gsum gyi khyad par dang /_mya ngan las 'das pa'i khyad par dang /_'dres shing nyer 'dres kyi ye shes kyi nus pa thob pa'i khyad par dang /_sgrib pa
[\[261b.2\]]rnam par dag pa'i khyad par dang /_'dres pa dang nyer 'dres kyi las byed pa'i khyad par dang /_mngon par rdzogs par byang chub pa dang /_mya ngan las 'das pa'i ston pa'i thabs kyi khyad par dang /_yongs su skyob pa rnam pa lnga'i khyad par gyis kyang rig par bya'o/_/de la gnas gyur pa'i khyad par ji lta bu zhe na/_nyon mongs pa
[\[261b.3\]]can gyi gnas ngan len gyi rnam pa thams cad spangs pa'i phyir/_yon tan bla na med pa thams cad kyi gnas nyid du gyur pas gnas gyur pa'i phyir ro/_/yon tan phun sum tshogs pa'i khyad par ci lta bu zhe na/_stobs dang /_mi 'jigs pa dang /_sangs rgyas kyi chos ma 'dres pa la sogs pa yon tan dpag tu med
[\[261b.4\]]pa bsgrub pa'i phyir ro/_/rnam pa lnga'i khyad par ji lta bu zhe na/_rnam par dag pa la sogs pa'i khyad par te/_de la rnam par dag pa'i khyad par ni/_bag chags dang bcas pa'i nyon mongs pa spong pa'i phyir ro/_/yongs su dag pa'i khyad par ni/_sangs rgyas kyi zhing yongs su sbyong ba'i phyir ro/_/lus kyi khyad
[\[261b.5\]]par ni/_chos kyi sku yongs su bsgrub pa'i phyir ro/_/longs spyod kyi khyad par ni/_rtag tu byang chub sems dpa' rnams dang lhan cig 'khor gyi dkyil 'khor rnams su chos sna tshogs la rdzogs par longs spyod pa'i phyir ro/_/las kyi khyad par ni/_ci rigs par sprul pa rnams kyis kun du 'jig rten gyi
[\[261b.6\]]khams mtha' yas mu med pa rnams su sangs rgyas kyi mdzad pa bsgrub pa'i phyir ro/_/sku gsum gyi khyad par ji lta bu zhe na/_rang bzhin dang /_longs spyod rdzogs pa dang /_sprul pa'i sku yongs su 'grub pa 'thob pa'i phyir ro/_/mya ngan las 'das pa'i khyad par ji lta bu zhe na/_phung po lhag ma med
[\[261b.7\]]pa'i mya ngan las 'das pa'i dbyings su sems can thams cad la phan pa kun rgyun mi gcod pa'i phyir ro/_/'dres shing nyer 'dres kyi ye shes kyi nus pa thob pa'i khyad par ji lta bu zhe na/_shin tu rnam par dag pa'i chos kyi dbyings ro gcig pa nyid dang /_de la brten pa rnam pa thams cad kyi mchog shes pa
[\[262a\]]
[\[262a.1\]]nyid rnams la sangs rgyas thams cad sems so sor mthu dang ldan pa'i phyir ro/_/sgrib pa rnam par dag pa'i khyad par ji lta bu zhe na/_nyon mongs pa dang shes bya'i sgrib pa thams cad spong ba'i phyir ro/_/'dres shing nyer 'dres kyi las byed pa'i khyad par ji lta bu zhe na/_sems can re re 'dul ba'i
[\[262a.2\]]phyir yang sangs rgyas thams cad kyi dbang gis byed pa'i phyir ro/_/mngon par rdzogs par byang chub pa dang /_mya ngan las 'das par ston pa'i thabs kyi khyad par ji lta bu zhe na/_phyogs bcu'i 'jig rten gyi khams thams cad du ci rigs par phyi ma'i mtha'i bar du yang dang yang sangs rgyas 'byung ba la sogs pa ston
[\[262a.3\]]pas/_'dul ba thams cad yongs su smin par byed pa dang /_rnam par thar par byed pa'i phyir ro/_/yongs su skyob pa rnam pa lnga'i khyad par ji lta bu zhe na/_nye bar 'tshe ba la sogs pa la yongs su skyob pa'i phyir ro/_/de la nye bar 'tshe ba la yongs su skyob pa ni/_grong khyer du 'jug pa la sogs pa rnams
[\[262a.4\]]kyis 'ong ba la sogs pa'i mig la sogs pa thob pa'i phyir ro/_/thabs ma yin pa las yongs su skyob pa ni/_'jig rten pa'i yang dag pa'i lta ba thob pas lta ba ngan pa thams cad dang bral bar byed pa'i phyir ro/_/ngan song las yongs su skyob pa ni/_mthong ba'i lam bskyed pas ngan 'gro las shin
[\[262a.5\]]tu bzlog pa'i phyir ro/_/'jig tshogs las yongs su skyob pa ni dgra bcom pa nyid mngon du byed pas khams gsum pa la rnam par thar par byed pa'i phyir ro/_/theg pa las yongs su skyob pa ni/_byang chub sems dpa' rnams theg pa dman pa las 'dun pa bzlog pa'i phyir ro/_/tshad med pa la sogs
[\[262a.6\]]pa yon tan khyad par can 'di rnams mngon rtogs gang gis bsdus she na/_rjes la mngon rtogs gang /_mthar thug mngon rtogs kyis bsdus par rig par bya'o/_/yon tan khyad par can rnams ni/_'phags pa nyan thos rnams kyis bsgom pa'i lam dang mi slob pa'i lam mngon par bsgrub ste/_de'i
[\[262a.7\]]phyir 'di dag rjes la mngon par rtogs pa dang /_mthar thug mngon par rtogs par rig par bya'o/_/de rnams kyang gang /_tshad med rnams dang /_rnam thar rnams dang /_zil gyis non gyi skye mched rnams dang /_ma lus pa'i skye mched rnams dang /_nyon mongs med pa dang /_smon nas
[\[262b\]]
[\[262b.1\]]shes pa dang /_so so yang dag par rig pa rnams dang /_mngon shes rnams dang /_mtshan dang dpe byad bzang po rnams dang /_yongs su dag pa rnams dang /_stobs rnams dang /_mi 'jigs pa rnams dang dran pa nye bar gnas dang /_bsrung med rnams dang /_bsnyel ba med pa'i chos nyid dang /_bag
[\[262b.2\]]chags legs par bcom pa dang /_thugs rje chen po dang /_sangs rgyas kyi chos thun mong ma yin pa bco brgyad dang /_rnam pa thams cad mkhyen pa nyid de/_mdo sde las ji ltar 'byung ba rnams so/_/byams pa la sogs pa mdo sde gzhan dag las ji skad bstan pa de dag ni nyan thos kyi theg pa dang /_theg pa
[\[262b.3\]]chen por yang de bzhin du rig par bya'o/_/de dag kyang mdor bsdu na/_rnam pa lngas ci rigs su mtshan nyid bshad par blta bar bya ste/_gnas dang /_dmigs pa dang /_rnam pa dang /_rang bzhin dang /_grogs kyis so/_/de la de rnams ni byams pa la sogs pa'i mtshan nyid do/_/byams pa
[\[262b.4\]]gang /_bsam gtan la brten te sems can rnams la phan pa dang /_phrad pa'i bsam pa'i gnas yang dag par 'byor ba'i ting nge 'dzin dang /_shes rab de dag dang mtshungs ldan gyi sems sems byung gi chos rnams so/_/de la byams pa'i gnas ni bsam gtan no/_/dmigs pa ni sems can no/_/rnam pa
[\[262b.5\]]ni bde ba dang ldan par gyur cig snyam pa'o/_/rang bzhin ni ting nge 'dzin dang shes rab ste/_zhi gnas dang lhag mthong gis bsdus pa'i phyir ro/_/yon tan thams cad kyi grogs ni/_sems dang sems las byung ba rnams so/_/snying rje la sogs pa rnams la yang ji ltar mthun mthun du sbyar bar
[\[262b.6\]]bya'o/_/snying rje gang /_sems can rnams sdug bsngal dang bral ba'i bsam pa'i gnas yang dag par 'byor ba'i zhes pa snga ma bzhin no/_/byams pa ji lta bar ting nge 'dzin dang /_shes rab dang /_de dag dang mtshungs par ldan pa'i sems dang sems las byung ba'i chos zhes pa'i yon tan kun rig
[\[262b.7\]]par bya'o/_/dga' ba gang /_sems can rnams la bde ba dang mi 'bral ba'i gnas yang dag par 'byor ba'i ting nge 'dzin zhes bya ba snga ma bzhin no/_/btang snyoms gang /_bsam gtan la brten te/_sems can rnams la phan pa'i bsam pa'i gnas yang dag par 'byor ba'i zhes pa snga ma bzhin
[\[263a\]]
[\[263a.1\]]no/_/phan pa'i gnas yang dag par 'byor ba zhes pa ni/_sems can bde bar gyur pa la sogs pa la rjes su chags pa la sogs pa btang snyoms su byed cing /_kye ma nyon mongs pa rnam par grol bar gyur cig snyom pa ni btang snyoms kyi rnam par rig par bya ste/_de yang phan pa'i
[\[263a.2\]]bsam pa'i gnas zhes brjod do/_/gzugs can gzugs rnams la lta ba ji lta bu/_'di lta ste/_sprul pa'i sgrib pa las rnam par thar par bya ba'i phyir bsam gtan la brten te/_lta ba po bdag la gzugs su 'du shes pa dang ma bral ba'am/_bzhag pas kyang rung ste/_snang ba'i gzugs rnams la lta
[\[263a.3\]]ba'i gnas yang dag par 'byor ba'i ting nge 'dzin dang /_shes rab dang /_de dag dang mtshungs ldan gyi sems sems byung gi chos rnams so/_/ji srid du mya ngan las 'das pa'i sgrib pa las rnam par thar pa brgyad ni/_gzugs can gzugs la lta ba 'di ni rnam par thar pa dang po'o zhes rgya cher 'byung ba'o/_/de
[\[263a.4\]]la ji ltar na gzugs can zhes brjod pa ni gzugs med pa'i snyoms par 'jug pa la brten nas/_bdag la gzugs kyi 'du shes rnam par mi 'jig pa'i phyir ram/_gzugs kyi 'du shes 'jog pa'i phyir ro/_/lta ba po la gzugs kyi 'du shes mngon par byed ces bya ba'i tha tshig go/_/ji ltar na gzugs
[\[263a.5\]]rnams la lta ba zhes brjod ce na/_kha dog mdzes pa dang /_kha dog mi sdug pa la sogs pa'i gzugs rnams su mos nas lta ba'i phyir ro/_/ji ltar na rnam par thar pa zhes brjod ce na/_'dis sprul pa'i sgrib pa las rnam par grol ba'i phyir ro/_/nang gzugs med par 'du shes pas phyi'i gzugs la ji lta bu/_
[\[263a.6\]]lta ba po bdag la gzugs su 'du shes pa dang bral ba dang /_gzugs med kyi 'du shes bzhag pas kyang rung ste/_snang ba'i gzugs rnams la blta ba'i gnas yang dag par 'byor ba'i zhes pa snga ma bzhin no/_/nang gzugs med pa'i 'du shes pa zhes brjod pa ni/_gzugs med pa'i snyoms par 'jug pa la brten
[\[263a.7\]]nas gzugs kyi 'du shes rnam par 'jig pa'i phyir ram/_gzugs med pa'i 'du shes 'jog pa'i phyir te/_lta ba po la ming du 'du shes pa mngon du byed ces bya ba'i tha tshig go/_/lhag ma ni snga ma bzhin no/_/sdug pa'i rnam thar lus kyi mngon sum du byas te rdzogs par byas nas gnas pa ji lta bu/_'di lta ste/_
[\[263b\]]
[\[263b.1\]]ji srid sdug pa dang /_mi sdug pa la kun nas nyon mongs pa 'byung ba'i sgrib pa las rnam par thar par bya ba'i phyir rang gi sdug pa dang mi sdug pa'i gzugs rnams la phan tshun ltos pa'i 'du shes dang /_phan tshun rjes su 'brel ba'i 'du shes dang /_phan tshun ro gcig pa'i 'du shes thob nas/_de'i gnas
[\[263b.2\]]yang dag par 'byor pa'i zhes pa snga ma bzhin no/_/ji srid sdug pa dang mi sdug par sprul pa'i nyon mongs pa'i sgrib pa las rnam par thar par bya ba'i phyir ro/_/de la phan tshun ltos pa'i 'du shes zhes pa rgya cher gang gsungs pa ni/_sdug pa dang mi sdug pa'i gzugs rnams la phan tshun ltos pa'i 'du shes dang /_phan
[\[263b.3\]]tshun rjes su 'brel ba'i 'du shes la brten nas/_phan tshun ro gcig pa'i 'du shes thob par 'gyur ro/_/'di ltar sdug pa'i gzugs kyi 'du shes la ltos nas/_de las gzhan pa rnams la mi sdug go zhes bya bar 'gyur ro/_/mi sdug pa la ltos nas sdug ces bya bar 'gyur gyi/_ma ltos par ni ma
[\[263b.4\]]yin te/_rigs gcig pa rnams nyid mthong na sdug pa dang mi sdug pa nyid kyi blo mi 'byung ba'i phyir ro/_/de bzhin du sdug pa rnams la yang mi sdug pa nyid rjes su 'brel te mi sdug pa rnams la yang sdug pa nyid rjes su 'brel to/_/sdug par grags pa la yang dpags pa tsam du zad de/_skra la sogs pa mi
[\[263b.5\]]gtsang ba'i rdzas sum cu rtsa drug gi nang du 'dus pa'i phyir ro/_/de ltar gzugs thams cad phan tshun bsres te/_sdug pa nyid du ro gcig pa'i rnam pa'i 'du shes kyis mos par byed do/_/de ltar ji ltar 'dod pa bzhin du gzugs la mos pa la dbang 'byor ba thob pa de sdug pa dang mi sdug par sprul pa la sgrib pa spong ba
[\[263b.6\]]ste/_der ni kun nas nyon mongs pa 'byung ba'i sgrib pa spong ngo /_/sprul pa la kun nas nyon mongs pa gang zhe na/_sdug pa'i gzugs sprul pa la ni chags pa'o/_/mi sdug pa'i gzugs sprul pa la ni mi mthun pa'o/_/nam mkha' mtha' yas skye mched kyi rnam thar gang /_thar pa'i rjes mthun
[\[263b.7\]]nam mkha' mtha' yas skye mched la gnas pa yang dag par 'byor ba'i zhes pa snga ma bzhin no/_/nam mkha' mtha' yas skye mched kyi rnam thar gyi lta bar rnam shes mtha' yas skye mched dang /_ci yang med pa'i skye mched dang /_'du shes med 'du shes med min skye mched kyi rnam thar kyang de bzhin
[\[264a\]]
[\[264a.1\]]du blta bar bya ste/_'di ltar ji srid zhi ba'i rnam thar la gnas pa'i sgrib pa las rnam par thar par bya ba'i phyir ro/_/nam mkha' mtha' yas skye mched la sogs pa bzhi po de rnams ni 'phags pa nyan thos kyi zag pa med pa'i rjes su mthun pa'i dag pa gang yin pa de dag rnam par thar pa
[\[264a.2\]]zhes bya ba thob ste/_de'i ro myong ba las rnam par thar par byed pa'i phyir ro/_/zhi ba'i rnam par thar pa ni/_gzugs rnams las shin tu 'das nas gzugs med pa gang yin pa dag ste de dag la mi chags pa las yongs su dag pa'o/_/de'i sgrib pa ni gzugs med pa'i ro myong ba'o/_/'du shes dang tshor ba
[\[264a.3\]]'gog pa'i rnam thar gang /_'di lta ste/_'du shes dang tshor ba 'gog pa'i sgrib pa las rnam par thar par bya ba'i phyir/_'du shes med 'du shes med min skye mched kyi rnam par thar pa la brten te zhi ba'i rnam thar la gnas pa las yang dag par 'das nas thar pa dang mthun par gnas pa yang dag par 'byor ba'i
[\[264a.4\]]gang sems dang sems byung gi chos rnams 'gog pa'o/_/'du shes dang tshor ba 'gog pa'i gnas ni 'du shes med 'du shes med min skye mched do/_/sems dang sems las byung ba rnams kyang med pa'i phyir dmigs pa dang rnam pa dang grogs ni med do/_/de'i rang bzhin ni sems dang sems las byung ba'i chos rnams
[\[264a.5\]]'gog pa'o/_/de yang thar pa dang mthun pa'i gnas te/_'jig rten las 'das pa'i lam gyi gnas gyur pa'i gnas thob kyi sems dang sems las byung ba rnams kyang mi 'byung ba'i gnas skabs na mchog tu zhi ba dang /_nyon mongs pa can gyi yid kyang kun du mi 'byung ba'i phyir ro/_/'phags pa rnams la
[\[264a.6\]]ni 'di dag gis gnas pa'i phyir/_'di dag ni 'phags pa gnas pa'i rnam par thar pa brgyad ces bya'o/_/de la 'phags pa dag ni gnas pa gnyis kyis lan mang du gnas te/_gsum pa dang brgyad pas de mchog tu gnas pa'i phyir ro/_/de'i phyir de gnyis lus kyi mngon sum du byed de rdzogs par
[\[264a.7\]]byas nas gnas so zhes gsungs te gzhan rnams la ni ma yin no/_/gzugs can dang gzugs med pa'i rnam par thar pa la sgrib pa ma lus par spangs pa'i phyir go rims bzhin no/_/rnam grangs gzhan du na de gnyis kyi gnas gyur pa rdzogs par mngon du byed pa'i phyir ro/_/zil gnon gyi skye mched bzhi
[\[264b\]]
[\[264b.1\]]ni/_rnam thar gnyis kyis rig par bya'o/_/bzhi ni gcig gis rig par bya'o/_/zil gyis gnon pa'i skye mched brgyad de dag la nang gzugs su 'du shes pas/_phyi rol gyi gzugs chung ngu kha dog mdzes pa dang /_kha dog mi sdug pa dang /_ngan pa dang /_bzang po rnams la blta zhing gzugs de
[\[264b.2\]]dag zil gyis mnan nas shes zil gyis mnan nas mthong ste/_de lta bur 'du shes par gyur pa 'di ni zil gyis gnon pa'i skye mched dang po'o/_/nang gzugs su 'du shes pas phyi rol gyi gzugs chen po kha dog mdzes pa dang /_kha dog mi sdug pa dang /_ngan pa dang /_bzang po rnams la blta zhing /_
[\[264b.3\]]gzugs de dag zil gyis mnan nas shes/_zil gyis mnan nas mthong ste/_de lta bur 'du shes par gyur pa 'di ni zil gyis gnon pa'i skye mched gnyis pa'o zhes bya ba zil gyis gnon pa'i skye mched 'di gnyis ni gzugs la blta ba zhes bya ba ni rnam par thar pa de las 'byung ngo /_/nang gi gzugs med
[\[264b.4\]]par 'du shes pas/_phyi rol gyi gzugs chung ngu kha dog mdzes pa dang /_kha dog mi sdug pa dang /_ngan pa dang /_bzang po rnams la blta zhing gzugs de dag zil gyis mnan nas shes/_zil gyis mnan nas mthong ste/_de lta bur 'du shes par gyur pa 'di ni zil gyis gnon pa'i skye mched
[\[264b.5\]]gsum pa'o/_/nang gzugs med par 'du shes pas phyi rol gyi gzugs chen po kha dog mdzes pa dang /_kha dog mi sdug pa dang /_ngan pa dang /_bzang po rnams la blta zhing gzugs de dag zil gyis mnan nas shes/_zil gyis mnan nas mthong ste/_de lta bur 'du shes par gyur pa 'di ni zil gyis gnon
[\[264b.6\]]pa'i skye mched bzhi pa'o zhes bya ba zil gyis gnon pa'i skye mched 'di gnyis ni/_nang gzugs med par 'du shes pas phyi rol gyi gzugs rnams la blta ba zhes bya ba'i rnam par thar pa de las 'byung ngo /_/de ltar na zil gyis gnon pa'i skye mched bzhi ni rnam par thar pa gnyis kyis rig par bya'o/_/nang
[\[264b.7\]]gzugs med par 'du shes pas phyi rol gyi gzugs sngon po/_kha dog sngon po/_sngon po lta bur ston pa/_'od sngon po 'byung ba rnams la blta ste/_dper na zar ma'i me tog gam/_yul bA rA Na sI'i ras phun sum tshogs pa sngon po/_kha dog sngon po/_sngon po lta bur ston pa/_'od
[\[265a\]]
[\[265a.1\]]sngon po 'byung ba de bzhin du/_nang gzugs med par 'du shes pas/_phyi rol gyi gzugs sngon po/_kha dog sngon po/_sngon po lta bur ston pa/_'od sngon po 'byung ba rnams la blta zhing gzugs de dag zil gyis mnan nas shes/_zil gyis mnan nas mthong ste/_de lta
[\[265a.2\]]bur 'du shes par gyur pa 'di ni zil gyis gnon pa'i skye mched lnga pa'o/_/nang gzugs med par 'du shes pas phyi rol gyi gzugs ser po/_kha dog ser po/_ser po lta bur ston pa/_'od ser po 'byung ba rnams la blta ste/_dper na dong ka'i me tog gam/_yul bA rA Na sI'i ras phun sum tshogs pa
[\[265a.3\]]sar po/_kha dog ser po/_/ser po lta bur ston pa/_'od ser po 'byung ba de bzhin du/_nang gzugs med par 'du shes pas/_phyi rol gyi gzugs ser po/_kha dog ser po/_ser po lta bur ston pa/_'od ser po 'byung ba rnams la blta zhing /_gzugs de dag zil gyis mnan
[\[265a.4\]]nas shes/_zil gyis mnan nas mthong ste/_de lta bur 'du shes par gyur pa 'di ni zil gyis mnan pa'i skye mched drug pa'o/_/nang gzugs med par 'du shes pas phyi rol gyi gzugs dmar po/_kha dog dmar po/_dmar po lta bur ston pa/_'od dmar po 'byung ba rnams la blta ste/_dper na ban+du
[\[265a.5\]]dzi ba ka'i me tog gam/_yul bA rA Na sI'i ras phun sum tshogs pa dmar po/_kha dog dmar po/_dmar po lta bur ston pa/_'od dmar po 'byung ba de bzhin du/_nang gzugs med par 'du shes pas phyi rol gyi gzugs dmar po/_kha dog dmar po/_dmar po lta bur ston pa/_'od dmar po 'byung ba
[\[265a.6\]]rnams la blta zhing /_gzugs de dag zil gyis mnan nas shes/_zil gyis mnan nas mthong ste/_de lta bur 'du shes par gyur pa 'di ni zil gyis mnan pa'i skye mched bdun pa'o/_/nang gzugs med par 'du shes pas phyi rol gyi gzugs dkar po/_kha dog dkar po/_dkar po
[\[265a.7\]]lta bur ston pa/_'od dkar po 'byung ba rnams la blta ste/_dper na skar ma pa ba sangs kyi mdog gam/_yul bA rA Na sI'i ras phun sum tshogs pa dkar po/_kha dog dkar po/_dkar po lta bur ston pa/_'od dkar po 'byung ba de bzhin du/_nang gzugs med par 'du shes pas/_phyi
[\[265b\]]
[\[265b.1\]]rol gyi gzugs dkar po/_kha dog dkar po/_dkar po lta bur ston pa/_'od dkar po 'byung ba rnams la blta zhing /_gzugs de dag zil gyis mnan nas shes/_zil gyis mnan nas mthong ste/_de lta bur 'du shes par gyur pa 'di ni zil gyis mnan pa'i skye mched brgyad pa'o zhes bya ba
[\[265b.2\]]'di ni/_bzhi ni sdug pa'i rnam par thar pa lus kyi mngon sum du byas te rdzogs par byas nas gnas so zhes bya ba'i rnam par thar pa de las byung ngo /_/de la rnam par thar pa rnams kyis ni dmigs pa chung ngu la sogs pa la mos par byed do/_/zil gyis gnon pa rnams kyis ni dbang byed pa'i phyir zil gyis gnon
[\[265b.3\]]te/_de'i nang du 'dus par byed pa dang /_di ltar 'dod bzhin du byed pa'i phyir ro/_/sems can dang sems can ma yin par gtogs pa'i gzugs ni chung ngu dang /_chen po zhes bya'o/_/de la gzugs chung ngu rnams ni sems can du gtogs pa ste chung ba'i phyir ro/_/chen po rnams ni sems can ma
[\[265b.4\]]yin par gtogs te khang pa dang gzhal med khang dang /_ri la sogs pa che ba'i phyir ro/_/mi dang lha'i rnams ni ngan pa dang bzang po rnams so/_/kha dog mdzes pa dang /_kha dog mi sdug pa ni/_kha dog sdug pa dang /_kha dog mi sdug pas bsdus pa rnams so/_/mi dang lha rnams ni ngan pa dang
[\[265b.5\]]bzang po rnams te go rims bzhin no/_/gzugs de dag zil gyis mnan nas shes zhes bya ba ni dbang bsgyur nas so/_/shes zhes bya ba ni zhi gnas kyi lam gyis so/_/mthong zhes bya ba ni lhag mthong gi lam gyis so/_/de lta bur 'du shes par gyur pa zhes bya ba ni zil gyis mnan tam/_zil gyis
[\[265b.6\]]ma mnan kyang rung ste/_de las mngon pa'i nga rgyal med pa'i 'du shes can gyi phyir ro/_/sngon po zhes bya ba ni bstan pa'i tshig go/_/kha dog sngon po zhes bya ba ni lhan cig skyes pa'i sngo ba nyid kyi phyir ro/_/sngon por ston pa zhes bya ba ni sbyar ba las gyur pa'i sngo ba nyid kyi phyir ro/_/'od sngon po 'byung
[\[265b.7\]]ba rnams zhes bya ba ni de gnyis las 'od 'byung bas 'od gsal ba nyid kyi phyir ro/_/sngon po la ji lta ba bzhin du ser po dang /_dmar po dang /_dkar po rnams la yang rgya cher rig par bya'o/_/dpe gnyis po de re re la yang lhan cig skyes pa dang /_sbyar ba las byung ba'i kha dog brjod pa'i phyir
[\[266a\]]
[\[266a.1\]]te/_'di lta ste/_sngon po zhes bya ba ni me tog dang ras gnyi ga la mtshungs par bstan pa'i tha tshig go/_/kha dog sngon po zhes bya ba ni me tog nyid kyi dbang du byas pa ste/_de lhan cig skyes pa'i sngon po yin pa'i phyir ro/_/sngon po lta bur ston pa zhes bya ba ni ras kyi dbang
[\[266a.2\]]du bya pa ste/_de la sbyar ba las gyur pa'i sngo ba nyid yod pa'i phyir ro/_/'od sngon po 'byung ba zhes bya ba ni/_me tog dang ras gnyi ga'i dbang du byas pa de gnyi ga yang 'od gsal ba nyid yod pa'i phyir ro/_de ltar byas pa dper na zar ma'i me tog dang /_yul bA rA Na sI'i ras phun sum tshogs pa
[\[266a.3\]]sngon po kha dog sngon po zhes bya ba la sogs pa bstan pa'i dpe yang 'thad par 'gyur ro/_/de bzhin du ser po la sogs pa la yang sbyar bar bya'o/_/lhag ma ni rnam thar las 'byung ba ji bzhin no/_/lhag ma gang zhe na/_nang gzugs su 'du shes pas phyi rol gyi gzugs rnams mthong ba zhes bya ba la sogs pa
[\[266a.4\]]ste de ni gzugs can gzugs rnams la blta ba zhes bya ba ji skad du bstan pa'i rjes su 'brangs nas blta bar bya'o/_/de ltar zil gnon gyi skye mched rnams kyi dmigs pa zil gyis mnan nas ma lus pa'i skye mched rnams kyis mtha' yas par byed pa'i gnas yang dag par 'byor pa'i ting nge 'dzin dang /_shes rab
[\[266a.5\]]gang dang /_de dag dang mtshungs par ldan gyi sems sems byung gi chos rnams ni ma lus pa'i skye mched ces bshad do/_/ma lus pa ni khyab pa'i phyir te kun tu mtha' yas shing rgya che zhes bya ba'i don to/_/ma lus pa'i skye mched de dag ni bcu yin te/_zad par sa dang /_zad par chu dang /_zad par me
[\[266a.6\]]dang /_zad par rlung dang /_zad par sngon po dang /_zad par ser po dang /_zad par dmar po dang /_zad par dkar po dang /_zad par nam mkha' mtha' yas skye mched dang /_zad par rnam shes mtha' yas skye mched do/_/ci'i phyir ma lus pa'i skye mched rnams la sa la sogs pa ma lus par
[\[266a.7\]]gdags she na/_gnas dang bcas pa'i gzugs la khyab par bya ba 'byor pa nyid kyi phyir ro/_/gal te ma lus pa'i skye mched rnams la sogs pa ma bzhag na ni/_des na gnas 'byung ba chen po rnams med par rgyur byas pa'i gzugs sngon po la sogs pa des khyab par byed mi nus te/_des na
[\[266b\]]
[\[266b.1\]]gnas dang bcas pa'i gzugs la khyab par 'byor ba nyid kyi phyir/_de dag ni ma lus par rnam par gzhag par rig par bya'o/_/lhag ma ni rnam thar bzhin ji ltar mthun mthun du sbyar ro/_/nam mkha' mtha' yas skye mched kyi ma lus pa la sogs pa'o/_/ma lus pa'i skye mched rnams kyi ni rnam thar rnams 'grub
[\[266b.2\]]par byed do/_/de la rnam par thar pa rnams kyis ni rnam par thar pa rnams rtsom mo/_/zil gyis gnon pa'i skye mched rnams kyis ni sbyor ro/_/ma lus pa'i skye mched rnams kyis ni rnam par thar pa rnams yongs su bsgrub par rig par bya'o/_/nyon mongs med pa gang /_bsam gtan la brten te gzhan gyi
[\[266b.3\]]nyon mongs pa 'byung ba rjes su bsrung ba'i gnas pa yang dag par 'byor pa'i ting nge 'dzin dang shes rab gang dang /_de dang mtshungs ldan gyi sems sems byung gi chos rnams so/_/nyon mongs pa med par gnas pa ni sems can gang dag gi mig lam du snang bar 'dod pa de dag bdag la nyon mongs pa kun du mi
[\[266b.4\]]'byung bar bya'o zhes bya ba'i bar du byas nas 'dug bzhin du bsams nas shes pa'i dbang gis ma 'ongs pa ni 'byung bar blta ste/_de ltar de'i drung du 'gro yang rung ci nas der de dag la rjes su chags pa dang /_khong khro ba dang /_sor sna la sogs pa'i nyon mongs pa dang /_nye ba'i nyon mongs pa 'thab
[\[266b.5\]]rtsod mi skyed do/_/de'i phyir nyon mongs pa med pa ni bsam gtan la brten nas/_gzhan gyi nyon mongs pa 'byung ba rjes su bsrung bas gnas pa yang dag par 'byor pa zhes bya ba rgya cher 'byung ba la de skad ces bya'o/_/smon nas shes pa gang bsam gtan la brten te 'di shes par bya'o zhes bsams nas yang
[\[266b.6\]]dag par 'byor pa zhes pa snga ma bzhin no/_/bsams nas shes pa ni de thob pa gal te dus gsum pa la sogs pa shes bya'i rnam pa de nyid shes par gyur pa 'dod par gyur na/_de dang der shes par bya'o zhes bsams nas bsam gtan la snyoms par 'jug cing /_de las langs nas de'i smon pa
[\[266b.7\]]'grub par 'gyur te/_shes bya de shes so zhes bya ba'i tha tshig go/_/so so yang dag par rig pa bzhi ste/_chos so so yang dag par rig pa dang /_don so so yang dag par rig pa dang /_nges tshig so so yang dag par rig pa dang /_spobs pa so so yang dag par rig pa rnams so/_/chos so so yang
[\[267a\]]
[\[267a.1\]]dag par rig pa gang /_bsam gtan la brten nas rnam grangs su gtogs pa rnams la thogs pa med par yang dag par 'byor pa'i zhes pa snga ma bzhin no/_/'di lta ste/_ma rig pa la sogs pa brtsams nas mi shes pa dang mi mthong ba dang /_mngon par mi rtogs par zhes
[\[267a.2\]]bya ba la sogs pa'i rnam grangs la thogs pa med pa yang dag par 'byor ba'i ting nge 'dzin zhes bya ba la sogs pa rgya cher 'byung ba'o/_/don so so yang dag par rig pa gang /_mtshan nyid dang dgongs pa la thogs pa med pa yang dag par 'byor ba'i zhes pa snga ma bzhin no/_/chos rnams kyi rang dang spyi'i mtshan
[\[267a.3\]]nyid dang /_de na gzhan la dgongs pa la sogs pa la thogs pa med pa yang dag par 'byor ba'i zhes bya ba la sogs pa rgya cher 'byung ba'o/_/des tshig so so yang dag par rig pa gang /_mi'i skad dang chos kyi nges tshig la thogs pa med pa yang dag par 'byor ba'i zhes pa snga ma bzhin no/_/yul mi'i skad
[\[267a.4\]]ces pa ni/_yul so so bas ji ltar phan tshun rang dang spyi la ming gzhan gyi tha snyad 'dogs pa'o/_/chos kyi nges pa'i tshig la zhes bya ba ni/_'di lta ste/_'jig pa dang rab tu 'jig pas de'i phyir 'jig rten zhes bya ba dang /_gzugs su rung bas gzugs shes pa la sogs pa'o/_/spobs pa so so yang
[\[267a.5\]]dag par rig pa gang /_chos rab tu dbye ba la thogs pa med pas yang dag par 'byor ba'i zhes pa snga ma bzhin no/_/'di ni rdzas su yod pa'o/_/'di ni brtags pa'i yod pa'o/_/kun rdzob tu yod do/_/don dam par yod do zhes bya ba la sogs pa chos rab tu 'byed pa'o/_/mngon shes rnams ni drug
[\[267a.6\]]ste/_rdzu 'phrul gyi mngon shes dang /_lha'i rna ba'i mngon shes dang /_sems kyi rnam grangs kyi mngon shes dang /_sngon gyi gnas rjes su dran pa'i mngon shes dang /_'chi ba dang skye ba'i mngon shes dang /_zag pa zad pa'i mngon shes so/_/rdzu 'phrul gyi mngon shes gang /_bsam gtan la brten nas
[\[267a.7\]]rdzu 'phrul gyi rnam 'phrul sna tshogs yang dag par 'byor ba'i ting nge 'dzin dang /_shes rab gang dang /_de dag dang mtshungs ldan gyi sems sems byung gi chas rnams so/_/rdzu 'phrul gyi rnam 'phrul sna tshogs yang dag par 'byor pa'i ting nge 'dzin zhes pa ni/_'di lta ste/_gcig tu gyur nas mang por
[\[267b\]]
[\[267b.1\]]'gyur zhes pa la sogs pa'o/_/lha'i rna ba'i mngon shes gang /_bsam gtan la brten nas sgra sna tshogs nyan pa yang dag par 'byor pa'i zhes pa snga ma bzhin no/_/sgra sna tshogs nyan pa yang dag par 'byor ba'i zhes bya ba ni lha dang mi la sogs pa'o/_/sems kyi rnam grangs kyi mngon shes gang /_bsam gtan
[\[267b.2\]]la brten nas sems can gzhan dag gi sems kyi spyod pa la 'jug pa yang dag par 'byor pa'i zhes pa snga ma bzhin no/_/'dod chags dang bcas pa la sogs pa sems kyi rgyu ba yang dag pa ci lta ba bzhin du 'du shes pa yang dag par 'byor ba'i sems zhes bya ba'i tha tshig go/_/sngon gyi gnas rjes su dran pa'i mngon
[\[267b.3\]]shes gang /_bsam gtan la brten nas sngon gyi mtha'i spyod pa rjes su dran pa yang dag par 'byor ba'i zhes pa snga ma bzhin no/_/'das pa'i tshe rabs gcig nas gcig tu brgyud pa las brtsams te/_ming dang rigs dang /_rus la sogs pa'i rnam pa'i lo rgyus zhes bya ba'i tha tshig go/_/'chi ba dang
[\[267b.4\]]skye ba'i mngon shes gang /_bsam gtan la brten nas sems can rnams kyi 'chi ba dang /_skye ba mthong ba yang dag par 'byor ba'i zhes snga ma bzhin no/_/lha'i mig gis sems can 'chi 'pho dang skye ba/_kha dog bzang po dang ngan pa dang /_bde 'gro dang ngan 'gro dang /_phyi ma'i mtha' la brtsams te/_'chi 'pho
[\[267b.5\]]dang skye ba mthong ba dag yang dag par 'byor ba'i ting nge 'dzin la sogs pa'o/_/zag pa zad pa'i mngon shes gang /_bsam gtan la brten nas zag pa zad pa shes pa yang dag par 'byor ba'i ting nge 'dzin dang /_shes rab gang dang /_de dag dang mtshungs ldan gyi sems sems byung gi chos rnams so/_/thabs
[\[267b.6\]]gang gis gang zag pa rnams yongs su zad pa gang yin pa de shes pa 'grub pa'i tha tshig go/_/mtshan dang dpe byad bzang po rnams gang /_bsam gtan la brten nas mtshan dang dpe byad bzang pos brgyan pa'i sku kun du ston par yang dag par 'byor ba'i ting nge 'dzin dang /_shes rab gang dang /_de dag dang mtshungs
[\[267b.7\]]ldan gyi sems sems byung gi chos rnams dang /_de las byung ba'i chos rnam smin rnams so/_/gang ting nge 'dzin dang /_shes rab kyi dbang gis sangs rgyas bcom ldan 'das rnams skyes bu chen po'i mtshan sum cu rtsa gnyis dang /[ (]dpa byed [,]dpe byad [)]bzang po brgyad cus rnam par mdzes pa'i gzugs kyi sku gdul bya
[\[268a\]]
[\[268a.1\]]rnams la kun du ston cing /_de dag gis de dag ni de'i rang bzhin du rig par bya'o/_/sangs rgyas bcom ldan 'das rnams ni chos kyi skus rab tu phye ba'i phyir ro/_/byang chub sems dpa' de ltar ston nus pa rnams kyang ting nge 'dzin dang shes rab kyi rang bzhin no/_/de las gzhan pa
[\[268a.2\]]'khor gyi dkyil 'khor dag tu skyes pa rnams de las byung ba'i rnam par smin pa'i rang bzhin du rig par bya'o/_/yongs su dag pa bzhi po gang /_gnas yongs dag dang /_dmigs pa yongs dag dang /_thugs yongs dag dang /_mkhyen pa yongs dag go/_/sangs rgyas bcom ldan 'das rnams dang /_
[\[268a.3\]]byang chub sems dpa' mngon par shes pa chen po thob pa'i rnam pa thams cad yongs su dag pa ni bzhi ste/_de la gnas yongs dag gang /_bsam gtan la brten nas ji ltar bzhed bzhin du gnas len pa dang /_bzhugs pa dang /_yongs su gtong ba dang /_kun du ston pa yang dag par 'byor ba'i ting nge 'dzin
[\[268a.4\]]dang /_shes rab gang de dag dang mtshungs ldan gyi sems sems byung gi chos rnams so/_/gang du bzhed pa der skye ba 'dzin pa dang /_der skyes nas kyang tshe'i 'du byed byin gyis brlabs te ji srid bzhed par bzhugs pa dang /_gang gi tshe bzhed pa de'i dus na tshe'i 'du byed 'dor te go rims bzhin no/_/dmigs
[\[268a.5\]]pa yongs dag gang /_ji ltar bzhed bzhin du dmigs pa sprul pa dang /_bsgyur ba mkhyen pa yang dag par 'byor pa'i zhes pa snga ma bzhin no/_/sngon ma byung ba'i gzugs la sogs pa sprul pa dang /_sngon byung ba'i gzugs la sogs pa la gser la sogs par bsgyur ba dang /_rnam pa thams cad du
[\[268a.6\]]thugs su chud pa'i phyir te go rims bzhin no/_/thugs yongs dag gang /_ji ltar bzhed bzhin du ting nge 'dzin gyi sgo la dbang bsgyur ba yang dag par 'byor pa'i zhes pa snga ma bzhin no/_/skad cig re re la ji ltar bzhed bzhin du ting nge 'dzin gzhan dpag tu med pa la snyoms par 'jug pa'i phyir ro/_/mkhyen pa yongs
[\[268a.7\]]dag gang /_bsam gtan la brten nas ji ltar bzhed bzhin du gzungs kyi sgo kun du 'dzin pa yang dag par 'byor ba'i zhes pa snga ma bzhin no/_/yi ge bzhi bcu rtsa gnyis las yi ge gang yang rung ba yid la byed pa des/_thog ma kho nar chos kyi rnam grangs thams cad brjod nus pa thob pa zhes bya ba'i tha
[\[268b\]]
[\[268b.1\]]tshig go/_/stobs bcu ni/_gnas dang gnas min pa mkhyen pa'i stobs dang /_las dag gi can mkhyen pa'i stobs dang /_bsam gtan dang /_rnam thar dang /_ting nge 'dzin dang snyoms 'jug mkhyen pa'i stobs dang /_dbang po mchog dang mchog min mkhyen pa'i stobs dang /_mos pa sna
[\[268b.2\]]tshogs mkhyen pa'i stobs dang /_khams sna tshogs mkhyen pa'i stobs dang /_thams cad du 'gro ba'i lam mkhyen pa'i stobs dang /_sngon gyi gnas rjes su dran pa mkhyen pa'i stobs dang /_'chi ba dang skye ba mkhyen pa'i stobs dang /_zag pa zad pa mkhyen pa'i stobs so/_/de la gnas dang gnas
[\[268b.3\]]ma yin pa mkhyen pa'i stobs gang /_bsam gtan la brten nas gnas dang gnas min rnam pa thams cad mkhyen pa yang dag par 'byor pa'i ting nge 'dzin dang /_shes rab gang dang de dag mtshungs ldan gyi sems dang sems byung gi chos rnams so/_/rgyu dang rgyu ma yin pa rnam pa thams cad mkhyen pa'i chags pa med pa thogs
[\[268b.4\]]pa med pa mngon sum du gyur ba'i ting nge 'dzin la sogs pa'o/_/las bdag gi can mkhyen pa'i stobs gang /_las bdag gi can rnam pa thams cad mkhyen pa yang dag par 'byor ba'i zhes pa snga ma bzhin no/_/rnam pa thams cad du las bdag gi can mkhyen pa la chags pa med cing thogs pa med pa mngon du
[\[268b.5\]]gyur ba'i ting nge 'dzin la sogs pa'o/_/de bzhin du gzhan du yang sbyar bar bya'o/_/bsam gtan dang rnam par thar pa dang /_ting nge 'dzin dang /_snyoms 'jug mkhyen pa'i stobs gang /_bsam gtan dang rnam thar dang /_ting nge 'dzin dang /_snyoms 'jug gi rnam pa thams cad mkhyen pa yang dag
[\[268b.6\]]par 'byor pa'i zhes pa snga ma bzhin no/_/dbang po mchog dang mchog min mkhyen pa'i stobs gang /_dbang po mchog dang mchog min gyi rnam pa thams cad mkhyen pa yang dag par 'byor pa'i zhes pa snga ma bzhin no/_/mos pa sna tshogs mkhyen pa'i stobs gang /_mos pa sna tshogs kyi rnam pa thams cad
[\[268b.7\]]mkhyen pa yang dag par 'byor pa'i zhes pa snga ma bzhin no/_/khams sna tshogs mkhyen pa'i stobs gang /_khams sna tshogs kyi rnam pa thams cad mkhyen pa yang dag par 'byor ba'i zhes pa snga ma bzhin no/_/thams cad du 'gro ba'i lam mkhyen pa'i stobs gang /_thams cad du 'gro ba'i lam gyi rnam pa
[\[269a\]]
[\[269a.1\]]thams cad mkhyen pa yang dag par 'byor ba'i zhes pa snga ma bzhin no/_/sngon gyi gnas rjes su dran pa mkhyen pa'i stobs gang /_sngon gyi gnas rjes su dran pa'i rnam pa thams cad mkhyen pa yang dag par 'byor pa'i zhes pa snga ma bzhin no/_/'chi ba dang skye ba mkhyen pa'i stobs gang /_'chi ba
[\[269a.2\]]dang skye ba'i rnam pa thams cad mkhyen pa yang dag par 'byor ba'i zhes pa snga ma bzhin no/_/zag pa zad pa'i mkhyen pa'i stobs gang /_zag pa zad pa'i rnam pa thams cad mkhyen pa yang dag par 'byor ba'i zhes pa snga ma bzhin no/_/mi 'jigs pa bzhi ni/_mngon par rdzogs par byang chub pa la mi 'jigs pa dang /_
[\[269a.3\]]zag pa zad pa mkhyen pa la mi 'jigs pa dang /_bar du gcod pa'i chos ston pa la mi 'jigs pa dang /_nges par 'byung ba'i lam ston pa la mi 'jigs pa'o/_/de la mngon par rdzogs par byang chub pa la mi 'jigs pa gang /_bsam gtan la brten nas rang gi don la brtsams te shes bya rnam pa thams cad
[\[269a.4\]]mngon par byang chub par zhal gyis bzhes shing gnas pa yang dag par 'byor pa'i ting nge 'dzin dang /_shes rab gang dang de dag dang mtshungs ldan gyi sems dang sems byung gi chos rnams so/_/nga mngon par rdzogs par 'tshang rgyas so zhes bya ba'i tha tshig 'di la chos 'di dag gis mngon par rdzogs par sangs
[\[269a.5\]]ma rgyas so zhes dge sbyong dang /_bram ze'am/_lha'am/_bdud dam/_tshangs pa'am/_sus kyang chos dang mthun par nga la rgol ba'am dran par byed pa'i mtshan ma mi mthong ste/_mtshan ma de dag mi mthong bas bde ba thob/_mi 'jigs pa thob/_bag tsha ba med pa thob nas gnas so/_/khyu mchog
[\[269a.6\]]gi gnas rgya chen por zhal gyis 'che'o/_/tshangs pa'i 'khor lo bskor ro/_/'khor gyi nang du seng ge'i sgra yang dag par sgrog go/_/zag pa zad pa mkhyen pa la mi 'jigs pa gang /_rang gi don la brtsams te/_zag pa'i rnam pa thams cad zad par zhal gyis 'ches shing gnas pa yang dag par
[\[269a.7\]]'byor pa'i zhes pa snga ma bzhin no/_/nga zag pa zad do zhes bya ba la/_zag pa 'di dag yongs su ma zad do zhes bya ba kun sngar bzhin no/_/bar du gcod pa la mi 'jigs pa gang /_gzhan gyi don la brtsams te/_bar du gcod pa'i chos rnam pa thams cad ston par zhal gyis 'ches shing gnas pa yang dag
[\[269b\]]
[\[269b.1\]]par 'byor pa'i zhes pa snga ma bzhin no/_/ngas nyan thos rnams la bar du gcod pa'i chos gang dag bsnyad pa de dag bstan kyang bar du gcod par mi 'gyur ro zhes bya ba rgya cher ro/_/ngas par 'byin pa'i lam la mkhas pa gang /_bsam gtan la brten nas gzhan gyi don las brtsams te/_nges par 'byin pa'i lam
[\[269b.2\]]gyi rnam pa thams cad ston par zhal gyis 'che zhing gnas pa yang dag par 'byor ba'i zhes pa snga ma bzhin no/_/ngas nyan thos rnams la nges par 'byung bar bya ba'i phyir 'phags pa nges par 'byin pa nges par 'byung ba'i lam gang bshad pa de yang dag par nges par 'byung ba ma yin no zhe'am/_de byed pa'i sdug bsngal yang
[\[269b.3\]]dag par zad par 'gyur ba dang /_sdug bsngal gyi mtha' ma med par mi 'gyur ro zhes 'di la dge sbyong ngam/_bram ze sus kyang nga la zhes bya ba nas/_seng ge'i sgra yang dag par sgrogs zhes bya ba'i bar du rgya cher re re la yang brjod par bya'o/_/mi 'jigs pa bzhi po 'di dag ni rang gi don dang gzhan gyi
[\[269b.4\]]don las brtsams par rig par bya ste/_de la rang gi don ni rnam pa gnyis te/_ye shes kyi khyad par dang /_spangs pa'i khyad par gyi phyir ro/_/gzhan gyi don yang rnam pa gnyis te/_mi mthun pa'i chos yongs su spong ba dang /_gnyen po'i chos la brten pa'o/_/de la mngon par rdzogs par byang chub pa la mi
[\[269b.5\]]'jigs pa ni/_ye shes kyi bdag nyid rang gi don la brtsams nas rnam pa thams cad du ngas rab tu dbye ba'i mtha' dang bcas par shes bya mngon par rdzogs par sangs rgyas so zhes zhal gyis 'ches pa de la yang dag par rgol ba med par 'jig rten thams cad du 'jog pa yang dag pa'i ting nge 'dzin dang /_shes
[\[269b.6\]]rab dang de dag dang mtshungs par ldan pa'i zhes pa snga ma bzhin no/_/mi 'jigs pa lhag ma rnams kyang de bzhin du sbyar bar bya'o/_/zag pa'i rnam pa thams cad ces pa ni bag chags dang bcas pa'i nyon mongs pa rnams su blta bar bya'o/_/bar du gcod pa'i chos rnam pa thams cad ces bya ba ni mi
[\[269b.7\]]mthun pa'i phyogs kyi chos kun nas nyon mongs pa thams cad du blta bar bya'o/_/nges par 'byin pa'i lam gyi rnam pa thams cad ces bya ba ni sbyor ba'i lam nas bzung ste mthar phyin pa'i lam gyi bar du blta bar bya'o/_/dran pa nye bar gnas gsum gang tshogs yongs su sdud de/_kun nas nyon mongs
[\[270a\]]
[\[270a.1\]]pa'i rnam pa thams cad kun du mi 'byung ba rtogs pa yang dag par 'byor pa'i zhes pa snga ma bzhin no/_/thun mong ma yin pa'i dran pa nye bar gzhag pa gsum ni/_'di la ston pa thugs brtse ba can thugs chen po dang ldan pa don bzhed pa/_phan pa bzhed pa/_thugs brtse ba can nyan thos rnams la
[\[270a.2\]]dge sbyong dag 'di ni phan par 'gyur ba'o/_/'di ni bde bar 'gyur ba'o/_/'di ni phan pa dang bde bar 'gyur ba'o zhes chos ston pa de la nyan thos de dag gus par nyan pa dang /_rna ba gtod pa dang /_kun shes pa'i sems nye bar 'jog pa dang /_chos kyi rjes su mthun pa'i chos sgrub pa de la de bzhin gshegs pa dgyes
[\[270a.3\]]par mi 'gyur/_yid bde bar mi 'gyur/_thugs dga' bar ya ya bor mi 'gyur gyi btang snyoms can du de bzhin gshegs pa de la gnas te dran pa dang /_shes bzhin dang ldan pa 'di ni ma 'dres pa'i dran pa nye bar gzhag pa dang po ste/_gang 'phags pa sten pa bsten nas kyang 'khor la rjes su bstan par 'os
[\[270a.4\]]pa'o/_/gzhan yang ston pa 'di ni phan pa dang bde bar 'gyur ro zhes bya ba'i bar du chos ston pa de la nyan thos de dag gus par mi nyan pa nas chos kyi rjes su mthun pa'i chos mi sgrub pa'i bar de la/_de bzhin gshegs pa kun nas mnar sems su mi 'gyur/_mi bzod par mi 'gyur/_thugs mi ches par mi 'gyur/_
[\[270a.5\]]thugs mi mnyes par mi 'gyur gyi btang snyoms can du de la zhes bya bar rgya cher sbyar te 'di ni gnyis pa'o/_/gsum pa'i bye brag ni 'di yin te/_de la nyan thos kha cig gus par nyan pa dang /_chos kyi rjes su mthun pa'i chos sgrub pa'i bar du byed pa dang /_kha cig gus par mi nyan pa nas/_chos kyi rjes
[\[270a.6\]]su mthun pa'i chos mi sgrub pa'i bar de la de bzhin gshegs pa dgyes par mi 'gyur ba nas/_thugs mi mnyes par mi 'gyur ba'i bar du'o/_/dran pa nye bar gzhag pa gsum po 'di dag ni/_ston pa tshogs yongs su sdud pa la go rims bzhin du rjes su chags pa dang /_khong khro ba dang /_de gnyi ga'i
[\[270a.7\]]kun nas nyon mongs pa dang /_bag chags kyi rnam pa thams cad kun du mi 'byung ba dang yang dag par 'byor pa'i ting nge 'dzin la sogs pa'o/_/bsrung med gsum gang /_tshogs yongs su srung ba nyid la ji ltar bzhed pa bzhin gdams pa dang /_rjes su bstan par sbyor ba yang dag par 'byor ba'i zhes
[\[270b\]]
[\[270b.1\]]pa snga ma bzhin no/_/bsrung ba med pa gsum ni/_mdo gzhan las ji ltar de bzhin gshegs pa sku'i phrin las kyis spyod pa yongs su dag pa ste/_de bzhin gshegs pa la sku'i phrin las yongs su ma dag pa med pa ste/_bdag la gzhan gyi shes su 'ong ngo zhes dpyas par dgongs pa med pa dang /_de bzhin
[\[270b.2\]]du gsungs dang thugs kyi phrin las la yang rig par bya'o/_/de dag gi tha snyad gdags su med pas/_dogs pa mi mnga' ba'i phyir/_ston pa nyid kyis 'dul ba'i skye bo bsdu ba las brtsams te/_ji ltar bzhed pa de bzhin du tshar bcad de spa bkong nas gdams pa dang rjes su bstan pa la sbyor ba yang dag
[\[270b.3\]]par 'byor pa gsum du 'gyur bar rig par bya'o/_/bsnyel ba med pa'i chos nyid gang /_ji lta ba bzhin du mdzad pa dang /_gsungs pa'i rnam pa thams cad mngon par rdzogs pa yang dag par 'byor ba'i zhes pa snga ma bzhin no/_/'dul ba'i bya ba thams cad la brtsams te ji lta ba bzhin du mdzad pa la
[\[270b.4\]]sogs pa dang /_de skad gsungs pa'i rnam pa thams cad mngon par brjod pa yang dag par 'byor pa'i ting nge 'dzin la sogs pa'o/_/bag chags legs par bcom pa gang /_thams cad mkhyen pa nyid du gyur nas thams cad mkhyen pa ma yin pa'i g.yo ba kun du mi 'byung ba yang dag par 'byor
[\[270b.5\]]pa'i zhes pa snga ma bzhin no/_/thams cad mkhyen par gyur nas nyon mongs pa dang /_shes bya'i sgrib pa'i lhag ma yod par ston pa'i sku dang /_gsung gi g.yo ba kun du mi 'byung ba yang dag par 'byor pa'i ting nge 'dzin la sogs pa'o/_/thugs rje chen po gang /_rgyun mi 'chad pa sdug bsngal la
[\[270b.6\]]dmigs pa'i thugs rje la gnas pa yang dag par 'byor pa'i zhes pa snga ma bzhin no/_/khams gsum na spyod pa'i sems can thams cad kyi sdug bsngal gyi rnam pa thams cad la dmigs nas thugs rje la gnas pa yang dag par 'byor pa'i ting nge 'dzin la sogs pa'o/_/sangs rgyas kyi chos thun mong ma
[\[270b.7\]]yin pa de rnams kyang gang /_sku dang /_gsung dang /_thugs kyi phrin las thun mong ma yin pa yongs su dag pa yang dag par 'byor pa dang /_de bzhin gshegs pa'i dbang po gnas dang 'bras bu dang bcas pa rnams ma thob pa'i yongs su nyams pa med pa yang dag par 'byor ba dang /_thun mong ma
[\[271a\]]
[\[271a.1\]]yin pa'i phrin las mdzad pa yang dag par 'byor ba dang /_ye shes la gnas pa thun mong ma yin pa yang dag par 'byor pa'i ting nge 'dzin dang /_shes rab gang zhe na snga ma bzhin no/_/mdo sde las ji skad gsungs pa'i rjes su 'brangs te de bzhin gshegs pa la 'khrul pa med pa
[\[271a.2\]]dang /_ca co med pa dang /_bsnyel ba med pa dang /_sems mnyam par ma bzhag pa med pa dang /_tha dad pa'i 'du shes med pa dang /_so sor ma brtags pa'i btang snyoms med pa dang /_'dun pa nyams pa med pa dang /_brtson 'grus nyams pa med pa dang /_dran pa nyams pa med pa dang /_ting nge
[\[271a.3\]]'dzin nyams pa med pa dang /_shes rab nyams pa med pa dang /_rnam par grol ba nyams pa med pa dang /_de bzhin gshegs pa'i lus kyi las thams cad ye shes sngon du 'gro zhing ye shes kyi rjes su 'brang ba dang /_ngag gi las thams cad ye shes sngon du 'gro zhing ye shes kyi rjes su 'brang ba dang /_
[\[271a.4\]]yid kyi las thams cad ye shes sngon du 'gro zhing ye shes kyi rjes su 'brang ba dang /_'das pa'i dus la ma chags ma thogs pa'i ye shes dang /_ma 'ongs pa'i dus la ma chags ma thogs pa'i ye shes dang /_da ltar byung ba'i dus la ma chags ma thogs pa'i ye shes so/_/de dag gi rnam par bzhag pa
[\[271a.5\]]ni 'di lta ste/_dge slong dgra bcom pa zag pa zad pa bsod snyoms kyi phyir grong du rgyu ba na/_res 'ga' glang po che gtum po dang lhan cig 'gro ba dang /_glang po che gtum po dang ji lta ba bzhin du/_rta gtum po dang /_brdungs zhus pa dang /_khyi za ba dang /_tshang tshing tsher mas 'dzings pa dang /_
[\[271a.6\]]sprul rkang pa gnyi gas brdzis pa dang /_gang du bud med mi rigs mas bskyed pas bos pa'i khyim de lta bur 'jug pa dang /_dgon par lam nor nas lam log par 'gro ba dang /_chom rkun rnams dang /_rkun po dang /_seng ge dang /_stag dang /_spyang ki dang lhan cig 'gro ba dang /_de lta bu
[\[271a.7\]]dang mthun pa la sogs pa dgra bcom pa'i 'khrul pa ste/_de bzhin gshegs pa la thams cad du mi mnga'o/_/gzhan yang dgra bcom pa res 'ga' dgon pa nags khrod chen por rgyu ba na lam nor te/_grong stong du phyin nas sgra 'byin pa dang /_sgra sgrogs pa dang /_ku co cher 'don pa dang /_bag chags
[\[271b\]]
[\[271b.1\]]kyi nyes pa la brten nas/_nyon mongs pa can gyi gad mo rta gad so snang bar rgod pa dang /_'phya ba nye bar ston pa dang /_de lta bu dang mthun pa'i dgra bcom pa'i ca co de dag de bzhin gshegs pa la thams cad kyi thams cad du mi mnga'o/_/de bzhin gshegs pa la bsnyel ba med pa nyid de/_nyon mongs pa med
[\[271b.2\]]par yun ring po nas mdzad pa dang /_gsungs pa rjes su dran pa'i phyir ro/_/gzhan yang dgra bcom pa ni snyoms par zhugs na mnyam par gzhag par 'gyur gyi/_langs nas mnyam par gzhag pa ma yin no/_/de bzhin gshegs pa la ni gnas skabs thams cad du sems mnyam par ma bzhag pa
[\[271b.3\]]med do/_/gzhan yang dgra bcom pa ni phung po la shin tu mi mthun pa'i 'du shes su 'gyur zhing /_phung po med pa mya ngan las 'das pa zhi ba'i 'du shes su 'gyur ro/_/de bzhin gshegs pa la ni phung po dang mya ngan las 'das pa ni tha dad pa'i 'du shes mi mnga'o/_/gzhan yang dgra bcom pa ni so sor
[\[271b.4\]]ma brtags par sems can gyi don yal bar 'dor ro/_/de bzhin gshegs pa la ni de lta bu dang mthun pa so sor ma brtags pa'i btang snyoms mi mnga'o/_/gzhan yang dgra bcom pa ni shes bya'i sgrib pa rnam par ma dag pa las brtsams te 'dun pa las kyang ma thob pa'i yongs su nyams pas yongs su nyams pa'o/_/
[\[271b.5\]]brtson 'grus dang /_dran pa dang ting nge 'dzin dang /_shes rab dang /_rnam par grol ba las kyang yongs su nyams so/_/de bzhin gshegs pa la ni yongs su nyams pa 'di drug med do/_/gzhan yang dgra bcom pa ni res 'ga' lus kyi las dge ba la 'jug_/res 'ga' lung du ma bstan pa la 'jug go/_/
[\[271b.6\]]lus kyi las la ji lta ba bzhin du ngag gi las dang yid kyi las kyang de bzhin no/_/de bzhin gshegs pa'i phrin las gsum pa ni/_ye shes sngon du 'gro ba dang /_ye shes kyi rjes su 'brang ba'i phyir lung du ma bstan pa'i las med do/_/de las ye shes kyis kun nas bslang pa'i phyir ye shes
[\[271b.7\]]sngon du 'gro ba'o/_/ye shes dang lhan cig rgyu ba'i phyir dang ye shes kyi rjes su 'brang ba'o/_/gzhan yang dgra bcom pa ni rtsol ba tsam gyis dus gsum gyi shes bya'i dngos po rtogs par mi 'gyur te/_des na de'i ye shes mthong ba'i chags par 'gyur ro/_/thams cad rtogs par yang mi 'gyur te/_des
[\[272a\]]
[\[272a.1\]]na de'i ya shes mthong ba thogs par 'gyur ro/_/de bzhin gshegs pa ni rtsol ba tsam gyis dus gsum gyi shes bya'i dngos po thams cad rtogs te/_de lta bas na de dag ni sangs rgyas kyi chos ma 'dres pa bco brgyad ces bya ba'o/_/de la 'di dag las dang po drug ni/_sku dang gsung dang
[\[272a.2\]]thugs kyi phrin las thun mong ma yin par yongs su dag pa yang dag par 'byor pa'i ting nge 'dzin la sogs pa'o/_/de la 'khrul pa med ces bya ba ni/_sku'i phrin las yongs su dag pa las brtsams pa'o/_/ca co med ces bya ba 'di ni gsung gi phrin las yongs su dag pa las brtsams pa'o/_/bsnyel
[\[272a.3\]]ba med pa dang tha dad pa'i 'du shes med pa dang /_sems mnyam par ma bzhag pa med pa dang /_so sor ma brtags pa'i btang snyoms med ces bya ba 'di bzhi ni thugs kyi phrin las yongs su dag pa'i dbang du byas par rig par bya'o/_/'dun pa nyams pa med ces bya ba ni/_rnam par grol ba nyams pa
[\[272a.4\]]med pa zhes bya ba'i bar du drug ni/_de bzhin gshegs pa'i dbang po gnas dang bcas pa dang /_'bras bu dang bcas pa rnams ma thob pa'i yongs su nyams pa med par yang dag par 'byor ba'i ting nge 'dzin la sogs pa'o/_/de la gnas ni 'dun pa'o/_/'bras bu ni rnam par grol ba'o/_/dbang po ni
[\[272a.5\]]brtson 'grus la sogs par rig par bya'o/_/lus kyi las dang /_ngag gi las dang /_yid kyi las thams cad ye shes sngon du 'gro zhing ye shes kyi rjes su 'brang ba 'di gsum ni thun mong ma yin pa'i phrin las mdzad pa yang dag par 'byor ba'i ting nge 'dzin la sogs pa'o/_/'das pa'i dus la ma
[\[272a.6\]]chags ma thogs pa'i ye shes zhes bya ba nas/_da ltar byung ba'i dus la zhes bya ba 'di gsum ni ye shes la gnas pa thun mong ma yin pa yang dag par 'byor ba'i ting nge 'dzin la sogs pa'o/_/rnam pa thams cad mkhyen pa nyid gang /_phung po dang khams dang skye mched rnams la rnam pa thams cad mkhyen pa
[\[272a.7\]]nyid yang dag par 'byor pa'i ting nge 'dzin dang shes rab gang /_de dag dang mtshungs ldan gyi sems sems byung gi chos rnams so/_/phung po la sogs pa'i ngo bo nyid dang /_khyad par gyi mtshan nyid rab tu dbye ba'i mthar thug pa mkhyen par grub ces bya ba'i tha tshig go/_/yon tan 'di rnams ji ltar mngon par
[\[272b\]]
[\[272b.1\]]sgrub/_phyi rol pa'am/_nyan thos sam/_byang chub sems dpa' 'ang rung ste/_dag pa'i bsam gtan bzhi la brten nas tshad med pa rnams mngon par grub bo/_/tshad med pa rnams ji ltar mngon par shes pa lnga'am de bzhin no/_/yon tan lhag ma rnams ni nyan thos sam/_byang chub sems dpa'a'am
[\[272b.2\]]de bzhin gshegs pa'ang rung ste/_rab kyi mthar phyin pa'i bsam gtan bzhi pa la brten nas/_mngon par grub pa'o/_/de yang ci'i phyir bsam gtan la brten nas/_ji ltar rnam par bzhag pa bzhin du lan mang du yid la byed pa'i phyir ro/_/de dag ni mngon par grub pa'i gnas dang /_mngon par grub pa po
[\[272b.3\]]gang zag dang /_mngon par sgrub pa'i thabs kyis yongs su bstan to/_/mngon par sgrub pa'i thabs ni ji ltar rnam par bzhag pa bzhin du lan mang du yid la byed pa ste/_ji ltar bstan pa bzhin du sems mnyam par bzhag pas yang dang yang du de la 'jog ces bya ba'i tha tshig go/_/'di lta ste/_tshad med pa mngon
[\[272b.4\]]par bsgrub par 'dod pa byams pa dang ldan pa'i sems kho na med pa dang /_'dren zla med ces bya ba la sogs pa bstan pa bsam gtan la brten nas bsam pa yid la byed pas mang du byed do/_/de bzhin du mngon par shes pa la sogs pa mngon par bsgrub par 'dod pa dang /_gcig tu gyur nas mang por gyur
[\[272b.5\]]ces bya ba la sogs pa rnam par gzhag pa yid la byed pas mang du byed do zhes bya ba sbyar bar bya'o/_/yon tan 'di dag ni rnam pa gnyis te/_rang gi bya ba la nye bar gnas pa dang /_gnas pa las gyur pa'o/_/rang gi bya ba la nye bar gnas pa gang /_de dag ni 'jig rten las 'das pa'i rjes la thob pa
[\[272b.6\]]kun rdzob shes pa'i rang bzhin du blta bar bya'o/_/yang gnas pa las gyur pa gang /_de dag ni 'jig rten las 'das pa'i ye shes kyi rang bzhin du blta bar bya'o/_/rang gi bya ba la nye bar gnas pa ni/_gang dag gi 'phags pa ci rigs su mi mthun pa'i phyogs spong ba la sogs pa'i las
[\[272b.7\]]byed do/_/gnas pa las gyur pa ni mchog tu zhi ba rnam par mi rtog pa'i ye shes kyis bsdus pa dmigs pa med pa'i tshad med pa la sogs pa gang dag gi mthong ba'i chos la bde bar gnas pa'o/_/tshad med pa rnams kyis las ci mdzad/_mi mthun pa'i phyogs spong ngo /_/thugs brtse bar gnas
[\[273a\]]
[\[273a.1\]]pas bsod nams kyi tshogs yongs su rdzogs par mdzad do/_/sems can yongs su smin par mdzad pa las mi skyo'o/_/de la tshad med pa rnams kyis ni mi mthun pa'i phyogs spong ngo zhes bya ba ni gnod sems dang /_rnam par 'tshe ba dang /_mi dga' ba dang /_rjes su chags pa dang /_khong
[\[273a.2\]]khro ba dang /_go rims bzhin no/_/tshad med pa bzhi po 'di dag ni snying brtse ba zhes bya ste/_'di dag gis sems can gyi don gyi rjes su mthun par 'jug pa'i phyir ro/_/de'i phyir de dag gis gnas na sems can thams cad la thugs brtse bar gnas pas bsod nams kyi tshogs yongs su rdzogs par mdzad do/_/de
[\[273a.3\]]nyid kyi phyir sems can thams cad yongs su smin par mdzad pa la mi skyo ste/_sems can thams cad la thugs brtse bas bdag la mi lta ba'i phyir ro/_/rnam thar rnams kyis las ci mdzad/_sprul pa'i las mngon par sgrub bo/_/sdug par sprul ba la kun nas nyon mongs par mi 'gyur ro/_/zhi ba'i rnam thar
[\[273a.4\]]rnams la mi chags so/_/mos pa'i phyir 'phags pa'i gnas pa mchog tu rab tu zhi ba'i gnas pas gnas so/_/rnam par thar pa rnams las gnyis ni sprul pa'i las mngon par sgrub bo/_/gsum pas ni/_dge ba sprul pa la kun nas nyon mongs par mi 'gyur ro/_/gzugs med pa'i rnam par thar pa
[\[273a.5\]]bzhis ni zhi ba'i rnam par thar pa rnams la mi chags so/_/thabs ni 'phags pa'i gnas pa mchog tu rab tu zhi ba'i gnas te de de ltar mos pa'i don ni rnam par thar pa'i don du rig par bya'o/_/zil gnon gyi skye mched rnams kyis las ci mdzad dmigs pa zil gyis gnon pa'i phyir/_rnam thar gsum po dag
[\[273a.6\]]dmigs pa las dbang bsgyur bar mdzad do/_/zil gyis gnon pa'i skye mched la sogs pa'i las kyang snga ma bzhin du de ltar bstan pa'i tshul du sbyar bar bya'o/_/ma lus pa'i skye mched rnams kyis las ci mdzad/_mtha' yas par mdzad pa'i phyir/_rnam thar gyi dmigs pas yongs su sgrub par mdzad do/_/
[\[273a.7\]]nyon mongs pa med pas las ci mdzad/_bzung ba'i tshig tu 'gyur ro/_/gzhan gyi sems rjes su srung ba gces su byed pa ji ltar mthun pa bzhin du smra ba'i phyir ro/_/smon nas shes pas las ci mdzad/_byung ba dang 'byung bar 'gyur ba dang /_da ltar gyi lung ston pa dang /_'jig rten mang pos bkur bar
[\[273b\]]
[\[273b.1\]]'gyur ro/_/thams cad shes so zhes gus par byas pa'i phyir/_'jig rten mang pos bkur bar 'gyur ro/_/so so yang dag par rig pa rnams kyis las ci mdzad/_bshad pas sems can rnams kyi sems tshim par mdzad do/_/rnam pa sna tshogs mang pos the tshom gcod pa'i phyir ro/_/mngon par
[\[273b.2\]]shes pa rnams kyis las ci mdzad/_lus kyi las kyis bstan pa la 'dun par mdzad do/_/ngag gi las kyis 'dun par mdzad do/_/sems kun rjod pas kyang 'dun par mdzad do/_/sems can gyi spyod pa dang /_'ong ba dang /_'gro ba mkhyen nas sems can rnams nges par 'byung ba la ji ltar tshig gsung
[\[273b.3\]]ngo /_/rdzu 'phrul dang lha'i rna ba dang /_gzhan gyi sems shes pa dang /_sngon gyi gnas dang /_'chi 'pho dang /_skye ba dang /_zag pa zad pa'i mngon par shes pa rnams kyis ni go rims bzhin du lus kyi las la sogs pa bstan pa la 'dun par mdzad/_lha'i rna ba'i mngon par shes pas ni sgra'i rnam pa
[\[273b.4\]]thams cad rtogs nas ngag gi las kyi 'dun par mdzad par rig par bya'o/_/mtshan dang dpe byad bzang po rnams kyis las ci mdzad/_mthong ma thag tu skyes bu chen po nyid du yid ches skye'o/_/gzhan gyi sems mngon par dang bar 'gyur ro/_/yongs su dag pas las ci mdzad/_bsams bzhin du srid par
[\[273b.5\]]skye ba yongs su 'dzin to/_/bzhed na bskal pa las lhag par bzhugs so/_/tshe'i 'du byed kyang 'dor ro/_/chos la dbang bsgyur ro/_/ting nge 'dzin la dbang bsgyur ro/_/dam pa'i chos kyang yang dag par 'dzin to/_/gnas yongs su dag pa ni ji ltar bzhed pa bzhin du gnas ngan len pa dang /_bzhugs
[\[273b.6\]]pa dang /_yongs su gtong ba'i dbang du mdzad nas srid par skye ba yongs su 'dzin pa la sogs pa gsum du rig par bya'o/_/dmigs pa yongs su dag pa ni chos la dbang bsgyur ro/_/sems yongs su dag pas ni ting nge 'dzin la dbang bsgyur ro/_/ye shes yongs su dag pas ni dam pa'i chos yang dag
[\[273b.7\]]par 'dzin to/_/stobs kyis las ci mdzad/_rgyu med pa dang /_mi mthun pa'i rgyur smra ba dang /_ma byas pa dang /_phrad par smra ba bsal nas yang dag par mngon par mthong ba'i lam ston to/_/sems can gyi sems kyi spyod pa dang /_bshad pa'i snod dang /_bsam pa dang /_bag la nyal ba dang /_dmigs pa
[\[274a\]]
[\[274a.1\]]dang /_tshogs dang /_'os su 'gyur ba dang /_nges par yang dag par rjes su rtogs nas ji lta bar 'os par legs pa'i lam ston to/_/bdud thams cad kyang tshar gcod do/_/thams cad du dri ba dris pa yang lung ston pa/_stobs rnams kyi nang nas stobs gnyis ni mngon
[\[274a.2\]]par mtho ba'i lam ston to/_/lhag ma rnams kyis ni nges par legs pa'i lam ston to/_/sangs rgyas bcom ldan 'das rnams kyis mdzad pa ni 'di dag go/_/de la bcom ldan 'das kyis gnas dang gnas ma yin pa mkhyen pa'i stobs kyis ni/_mngon par mtho ba'i rgyu med pa las byung ba dang rang bzhin dang
[\[274a.3\]]dbang phyug la sogs pa'i rgyu las byung ngo zhes rgyu med pa dang /_mi mthun pa'i rgyur smra ba de spong ngo /_/las bdag gir bya ba mkhyen pa'i stobs kyis ni bdag gis ma byas kyang las 'ong ngo zhes ma byas pa dang phrad par smra ba de spongs te/_'di ltar yang dag par ma nor ba bde 'gro'i lam ston to/_/bsam
[\[274a.4\]]gtan dang /_rnam par thar pa dang /_ting nge 'dzin dang /_snyoms par 'jug pa mkhyen pa'i stobs kyis ni/_sems kyi rgyu ba sems kyi spyod pa rnams te/_sems kyi rgyu ba rnams rtogs so/_/dbang po mchog dang mchog ma yin pa mkhyen pa'i stobs kyis ni bshad pa'i snod dad pa la sogs pa'i dbang po
[\[274a.5\]]yongs su smin pa rjes su rtogs so/_/mos pa sna tshogs mkhyen pa'i stobs kyis ni bsam pa ste/_ngan pa dang /_bzang po la mos pa rjes su rtogs so/_/khams sna tshogs mkhyen pa'i stobs kyis ni/_bag la nyal sel nus pa'i nyon mongs pa rjes su rtogs so/_/thams cad du 'gro ba'i
[\[274a.6\]]lam mkhyen pa'i stobs kyis ni/_dmigs pa nyan thos kyi theg pa'am/_theg pa chen po bstan pa'i chos kyis bsdus pa rjes su rtogs so/_/sngon gyi gnas rjes su dran pa mkhyen pa'i stobs kyis ni/_tshe rabs snga ma dag la tshogs yang dag par bsgrub pa 'phags pa'i lam gyi rgyu rjes su rtogs
[\[274a.7\]]so/_/'chi 'pho dang /_skye ba mkhyen pa'i stobs kyis ni/_phyi ma la 'os su 'gyur ba rjes su rtogs so/_/zag pa zad pa mkhyen pa'i stobs kyis ni/_'jig rten thams cad nges par 'byung ba rjes su rtogs te/_gang las ji lta ba bzhin du thar pa'i lam ston to/_/stobs nyid ni 'di dag gi phung
[\[274b\]]
[\[274b.1\]]po dang /_nyon mongs pa dang /_lha'i bu dang /_'chi bdag gi bdud tshar gcod pa'i khyad par gyi phyir ro/_/khyad par ni shes bya'i sgrib pa spangs nas bar chad mi byed pa dang /_gnas dang gnas ma yin pa nas zag pa zad pa'i bar thams cad du dri ba dris na/_'dri ba lung ston pa la thogs pa med pa'i phyir ro/_/mi 'jigs
[\[274b.2\]]pa rnams kyis las ci mdzad/_'khor gyi nang du bdag ston pa yang dag pa yin par rnam par 'jog go/_/rgol ba bzhin mu stegs can rnams kyang tshar gcod do/_/'khor gyi nang du bdag ston pa yang dag par bdag dang /_gzhan la phan par zhugs pa nyid du rnam par 'jog go/_/mngon par rdzogs par
[\[274b.3\]]byang chub pa nas lam gyi bar rgol ba'i mu stegs can rnams chos dang mthun par tshar gcod do/_/dran pa nyer gnas rnams kyis las ci mdzad/_kun nas nyon mongs pa can ma yin pa'i tshogs yongs su sdud do/_/gus par nyan pa la sogs pa la rjes su chags pa la sogs pa'i kun nas nyon mongs pa med pa'i phyir/_
[\[274b.4\]]kun nas nyon mongs pa can ma yin pas tshogs yongs su sdud do/_/bsrung med rnams kyis las ci mdzad/_rgyun mi 'chad par tshogs la tshogs gsung ngo /_/yang dag par rjes su ston to/_/rang gi nyes pa brjod du dogs nas bsrung ba med pa'i phyir rgyun mi 'chad par tshogs la yongs su 'doms so/_/bsnyel
[\[274b.5\]]ba med pa'i chos nyid kyis las ci mdzad/_sangs rgyas kyi mdzad pa mi 'dor ro/_/sems can gyi don bya ba nye bar gnas pa la skad cig tsam yang bag med pas 'dul bar mi mdzad pa'i phyir sangs rgyas kyi mdzad pa mi 'dor/_/bag chags legs par bcom pas las ci mdzad/_nyon mongs med pas nyon
[\[274b.6\]]mongs pa'i tshul gyi sbyor ba mi ston to/_/ji ltar dge slong dgra bcom pa 'khrul pa la sogs pa ston pa lta bu ma yin te nyon mongs pa med pas nyon mongs pa lta bu'i spyod pa mi ston to/_/thugs rje chen pos las ci mdzad/_nyin mtshan lan drug tu 'jig rten pa la rnam par gzigs so/_/su 'phel bar gyur zhes
[\[274b.7\]]bya ba la sogs pa'i rnam pa rnams kyis so sor rtog pa'i phyir/_nyin mtshan lan drug tu 'jig rten la rnam par gzigs so/_/sangs rgyas kyi chos ma 'dres pa rnams kyis las ci mdzad/_sku dang gsung dang thugs kyi phrin las yongs su dag pa dang /_'thob pa dang /_gshegs pa dang /_bzhugs
[\[275a\]]
[\[275a.1\]]pas kyang nyan thos dang /_rang sangs rgyas thams cad zil gyis gnon to/_/sku dang gsung dang thugs kyi phrin las thun mong ma yin pa yongs su dag par 'byor ba zhes bya ba la sogs pa'i mtshan nyid/_mtshan nyid bstan pa'i skabs bzhin du sbyar bar bya'o/_/rnam pa thams cad
[\[275a.2\]]mkhyen pa nyid kyis las ci mdzad/_sems can thams cad kyi the tshom gcod do/_/chos kyi tshul yang yun ring du 'jog go/_/des sems can ma smin pa rnams ni yongs su smin pa dang /_yongs su smin pa rnams ni rnam par grol bar 'gyur ro/_/thams cad ye shes thogs pa med pas sems can
[\[275a.3\]]thams cad kyi the tshom gcod do/_/the tshom bcad pa'i phyir de dang der bstan pa'i chos kyi rnam grangs yang dag par sdud pa'i rigs kyis yang dag par sdud pas/_chos kyi tshul yang yun ring du 'jog go/_/chos kyi tshul de la brten nas sems can rnams yongs su ma smin pa rnams ni yongs su smin par mdzad do/_/
[\[275a.4\]]yongs su smin pa rnams ni rnam par grol bar mdzad do/_/mngon par rtogs pa 'di dag las gong nas gong du khyad par du 'phags pa'i lam thob na/_lam snga ma dman pa ni 'dor ro/_/bsdoms te spong ba yang mngon sum du byed do/_/khyad par du 'phags pa'i lam thob na/_lam dman pa 'dor ba ni 'di
[\[275a.5\]]lta ste/_'bras bus bsdus pa'i lam thob par gyur na 'jug pa'i lam dman pa 'dor zhes brjod do/_/yang mchog tu gyur pa mngon du byed pa'i phyir ro/_/bsdoms te spong ba yang mngon sum du byed do zhes pa ni/_'bras bu thob pa'i dus te/_de'i mi mthun pa'i phyogs kyi gnas ngan len ma lus par
[\[275a.6\]]spangs pa'i phyir ro/_/gnas gyur pa'i khyad par thob pa'o/_/phung po lhag ma med kyi mya ngan las 'das pa'i dbyings su/_nyan thos kyi lam thams cad rgyun yang dag par gcod pa'i rnam par 'dor bas rnam par spong ste byang chub sems dpa' ni ma yin no/_/de'i phyir byang chub sems dpa' dge ba'i
[\[275a.7\]]rtsa ba mi zad pa dang /_yon tan mi zad pa zhes brjod do/_/rgyun yang dag par spyod pa'i rnam par 'dor ba rnam par spong ba zhes bya ba ni/_gtan du kun du mi spyod pas rnam par 'dor zhes bya ba'i tha tshig go/_/byang chub sems dpa' ni de ltar rnam par spong ba ma yin te/_de'i lam ni thob par byed pa ni/_
[\[275b\]]
[\[275b.1\]]sems can thams cad yongs su mya ngan las bzla ba'i bsam pa sngon du gtong ba'i phyir ro/_/de'i phyir byang chub sems dpa' rnams ni dge ba'i rtsa ba mi zad pa dang yon tan mi zad pa zhes bya ste/_'di ltar blo gros mi zad pas bstan pa'i mdo las mi zad pa bstan pa rnams yin no/_/lung du ma bstan pa'i
[\[275b.2\]]dngos po gang dag rnam par gzhag pa ci'i phyir/_tshul bzhin ma yin pa yongs su 'dri ba'i phyir ro/_/ci'i phyir tshul bzhin ma yin pa yongs su 'dri/_rgyu dang 'bras bu dang /_kun nas nyon mongs pa dang /_rnam par byang ba la sems pa yongs su spong ba'i phyir ro/_/'dri ba de dag gi 'dri ba don dang ldan pa ji
[\[275b.3\]]lta bu yin zhe na/_'di lta ste/_'phags pa'i bden pa bzhi las brtsams nas gang 'dri ba ste/_'di ltar de rgyu dang 'bras bu dang /_kun nas nyon mongs pa dang /_rnam par byang ba la sems pa'i nang du rtogs pa'i phyir ro/_/ci'i phyir byang chub sems dpa'/_byang chub sems dpa'i nges pa la zhugs ni
[\[275b.4\]]rgyun du zhugs par mi 'gyur/_rgyun la 'jug pa yongs su ma grub pa'i phyir ro/_/mi gnas pa'i lam thob pas rgyun la 'jug pa yongs su ma grub pa'i phyir ro/_/ci'i phyir lan cig phyir 'ong bar mi 'gyur/_bsams bzhin du srid par skye ba tshad med pa yongs su 'dzin pa'i phyir ro/_/ci'i phyir phyir mi 'ong bar
[\[275b.5\]]mi 'gyur/_bsam gtan rnams kyi gnas shing 'dod pa'i khams su skye ba'i phyir ro/_/byang chub sems dpa' rnams ni bden pa rnams mngon par rtogs par byas nas/_sa bcu rnams su bsgom pa'i lam la shes bya'i sgrib pa'i gnyen por lam bsgom gyi nyon mongs pa'i sgrib pa'i gnyen por ni ma yin te/_de'i
[\[275b.6\]]byang chub thob pa na nyon mongs pa'i sgrib pa dang shes bya'i sgrib pa lan cig la spong ngo /_/lan cig la dgra bcom pa dang /_de bzhin gshegs par 'gyur ro/_/de nyon mongs pa ma spangs su zin kyang sngags dang sman gyis gzung ba'i dug lta bu dang /_dper na spangs pa'i dgra bcom pa ltar/_sa thams cad
[\[275b.7\]]du nyon mongs pa'i nyes pa mi skyed do/_/yang byang chub sems dpa' shes bya la mkhas pa dang /_thabs la mkhas pa dang /_yang dag pa ma yin pa rnam par rtogs pa la mkhas pa dang /_rnam par mi rtogs pa la mkhas par bya'o/_/dus dus su dbang po rnams sbyar bar bya'o/_/shes bya gang de
[\[276a\]]
[\[276a.1\]]yang rnam pa drug tu blta ste/_'khrul pa dang /_'khrul pa'i gnas dang /_'khrul pa dang ma khrul pa yang ma yin pa dang /_ma 'khrul pa dang /_'khrul pa'i rgyu mthun pa'o/_/de la 'khrul pa ni bzung ba dang 'dzin par mngon par zhen pa'o/_/'khrul pa'i gnas ni 'phags
[\[276a.2\]]pa'i ye shes kyi spyod yul du byed kyi/_rgyu tsam yang dag pa ma yin pa kun du rtog pa'i bdag nyid du gyur pa gang la byis pa rnams gang mngon par zhen pa 'jug pa'o/_/ma 'khrul pa'i gnas ni de bzhin nyid de/_de rnam par mi rtog pa'i ye shes kyi rten yin pa'i phyir ro/_/'khrul pa yang yin la ma 'khrul pa yin
[\[276a.3\]]pa ni/_'jig rten las 'das pa'i ye shes dang mthun pa thob pa las byung ba la sogs pa'i dge ba'i chos rnams te zhes bya ba la rnam par rtog pa dang /_rnam par mi rtog pa'i ye shes dang mthun pa'i phyir ro/_/ma 'khrul pa ni rnam par mi rtog pa'i ye shes so/_/ma 'khrul pa'i rgyu mthun pa ni/_'phags pa'i
[\[276a.4\]]lam gyi rjes la thob pa'i dge ba'i chos rnams so/_/thabs la mkhas pa gang sems can yongs su smin par bya ba la mkhas pa dang /_sangs rgyas kyi chos yongs su rdzogs par bya ba la mkhas pa dang /_mngon par shes pa myur ba la mkhas pa dang /_lam rgyun mi 'chad pa la mkhas pa'o/_/thabs la
[\[276a.5\]]mkhas pa ni rnam pa bzhi ste/_de la sems can yongs su smin par bya ba la mkhas pa ni/_bsdu ba'i dngos po bzhi ste/_de dag gis bsdus nas dge ba rnams la 'dzud pa'i phyir ro/_/sangs rgyas kyi chos rnams yongs su rdzogs par bya ba la mkhas pa ni shes rab kyi pha rol tu phyin pa ste/_sbyin pa'i pha
[\[276a.6\]]rol tu phyin pa nas/_rnam pa thams cad mkhyen pa nyid kyi bar du yongs su rdzogs par byed 'dod pa'i byang chub sems dpa' sems dpa' chen pos shes rab kyi pha rol tu phyin pa 'di nyid la bslab par bya'o zhes gsungs pa'i phyir ro/_/mngon par shes pa myur ba la mkhas pa ni/_nyin mtshan len drug tu sdig
[\[276a.7\]]pa bshags pa dang /_bsod nams kyi rjes su yi rang ba dang /_sangs rgyas la gsol ba gdab pa dang /_dge ba'i rtsa ba yongs su bsngo ba ste/_'phags pa byams pas zhus pa las ji skad gsungs pa lta bu'o/_/lam rgyun mi 'chad pa la mkhas pa ni/_mi gnas pa'i mya ngan las 'das par
[\[276b\]]
[\[276b.1\]]byin zhing /_rgyun mi 'chad par gtan du 'jig rten gyi khams kun du 'dul ba ji lta ba bzhin du sangs rgyas dang byang chub sems dpa'i spyod pa kun du ston pa'i phyir ro/_/yang dag pa ma yin par rnam par rtog pa gang /_rtsa ba'i rnam rtog dang /_mtshan ma'i rnam rtog dang /_mtshan mar snang ba'i rnam rtog dang /_mtshan
[\[276b.2\]]mar 'gyur ba'i rnam rtog dang /_mtshan mar snang bar 'gyur ba'i rnam rtog dang /_gzhan gyis bstan pa'i rnam rtog dang /_tshul bzhin ma yin pa'i rnam rtog dang /_tshul bzhin gyi rnam rtog dang /_mngon par zhen pa'i rnam rtog dang /_rnam par g.yeng ba'i rnam rtog go/_/yang dag pa ma yin pa'i kun du
[\[276b.3\]]rtog pa ni rnam pa bcu ste/_de la rtsa ba'i rnam par rtog pa ni/_kun du len pa'i rnam par shes pa ste/_rnam par rtog pa thams cad kyi sa bon du gyur pa'i phyir ro/_/mtshan ma'i rnam par rtog pa ni lus dang gnas dang /_longs spyod kyi rnam par rig par bya ste gzung ba mtshan mar gyur pa'i phyir ro/_/de dag ni dbang
[\[276b.4\]]po gzugs can dang /_snod kyi 'jig rten dang /_gzugs la sogs pa yul gyi mtshan nyid dang go rims bzhin du blta bar bya'o/_/mtshan mar snang ba'i rnam par rtog pa ni/_rnam par shes pa'i tshogs drug dang /_yid de/_gzung ba'i mtshan ma ji skad bstan pa'i rnam par 'gyur ba'i phyir ro/_/mtshan mar
[\[276b.5\]]gyur pa'i rnam par rtog pa ni/_ji skad bstan pa'i lus la sogs pa'i mtshan ma rnams gzhan du skyed pa'o/_/mtshan mar snang bar 'gyur ba'i rnam par rtog pa ni/_mig gi rnam par shes pa la sogs pa'i mtshan mar snang ba ji skad bstan pa dag bde ba la sogs pa'i gnas skabs gzhan du skye ba'o/_/gzhan
[\[276b.6\]]gyis bstan pa'i rnam par rtog pa ni/_bstan pas bsdus pa'i ming dang /_tshig dang /_yi ge'i tshogs kyi mtshan nyid do/_/de yang rnam pa gnyis te/_nyes par bshad pa'i chos kyi tshul gyi bdag nyid dang /_legs par bshad pa'i chos kyi tshul gyi bdag nyid do/_/de'i phyir de'i dbang du byed pa'i
[\[276b.7\]]yid la byed pas bsdus pa tshul bzhin ma yin pa'i rnam par rtog pa dang /_tshul bzhin gyi rnam par rtog pa dang /_go rims bzhin du rig par bya'o/_/mngon par zhen pa'i rnam par rtog pa ni/_tshul bzhin ma yin pa'i rnam par rtog pa las lta bar song ba drug cu rtsa gnyis su bsdus pa'i rnam par
[\[277a\]]
[\[277a.1\]]rtog pa gang yin pa'o/_/rnam par g.yeng ba'i rnam par rtog pa ni/_tshul bzhin gyi rnam par rtog pa las dngos po med pa la sogs par 'dzin pa'i mtshan nyid kyi rnam par rtog pa gang yin pa'o/_/rnam par g.yeng ba'i rnam par rtog pa yang /_dngos po med pa'i rnam rtog dang /_
[\[277a.2\]]dngos po'i rnam rtog dang /_sgro 'dogs pa'i rnam rtog dang /_skur pa 'debs pa'i rnam rtog dang /_gcig pa nyid du rnam rtog dang /_tha dad pa nyid du rnam rtog dang /_ngo bo nyid du rnam rtog dang /_khyad par du rnam rtog dang /_ming ji lta ba bzhin du don du rnam rtog dang /_don ji lta ba bzhin du ming du rnam par
[\[277a.3\]]rtog pa'o/_/rnam par rtog pa 'di bcu ni/_shes rab kyi pha rol tu phyin pa las thog mar bstan pa'i dbang du byas par rig par bya ste/_ji skad du shA ri'i bu 'di la byang chub sems dpa' ni byang chub sems dpa' nyid du yod bzhin du/_byang chub sems dpa' yang dag par rjes su mi mthong ngo /_/byang chub
[\[277a.4\]]sems dpa'i ming yang dag par rjes su mi mthong /_shes rab kyi pha rol tu phyin pa yang dag par rjes su mi mthong /_byang chub sems dpa' yang dag par rjes su mi mthong /_spyod ces bya ba yang dag par rjes su mi mthong /_mi spyod ces bya ba yang dag par rjes su mi mthong ste/_'di ltar ming ni ngo bo nyid
[\[277a.5\]]kyis stong ste/_stong pa nyid kyis ni ma yin no/_/gzugs ni ngo bo nyid kyis stong ste/_stong pa nyid kyis ni ma yin no/_/rnam par shes pa'i bar du ngo bo nyid kyis stong ste/_stong pa nyid kyis ni ma yin no/_/de ci'i phyir zhe na/_gzugs kyi stong pa nyid gang yin pa de gzugs ma yin no/_/stong pa nyid
[\[277a.6\]]las gzugs gzhan pa'ang ma yin no/_/gzugs nyid stong pa nyid do/_/stong pa nyid gzugs so/_/de bzhin du rnam par shes pa'i bar du'o/_/de ci'i phyir zhe na 'di lta ste/_byang chub sems dpa'i ming zhes bya ba dang /_byang chub sems dpa' zhes bya ba dang /_shes rab kyi pha rol tu phyin pa zhes bya
[\[277a.7\]]ba dang /_byang chub ces bya ba dang /_gzugs zhes bya ba nas/_rnam par shes pa zhes bya ba'i bar 'di ni ming tsam ste/_ngo bo nyid kyis mi skye mi 'gag kun nas nyon mongs pa ma yin no/_/rnam par byang ba ma yin no/_/shes rab kyi pha rol tu phyin pa la spyod pa'i byang chub sems dpa' ni skye ba yang dag
[\[277b\]]
[\[277b.1\]]par rjes su mi mthong ba nas/_rnam par byang ba'i bar du yang dag par rjes su mi mthong ngo /_/de ci'i phyir zhe na/_mi bcos ma la chos de dag so sor brtags nas glo bur gyi ming gis rjes su tha snyad 'dogs pa'i phyir ro/_/ji lta ji ltar rjes su tha snyad 'dogs pa de lta de ltar mngon par zhen to/_/byang chub
[\[277b.2\]]sems dpa' ni ming thams cad yang dag par rjes su mi mthong ngo /_/yang dag par rjes su ma mthong bar mngon par zhen pa med do/_/de la dngos po med pa'i rnam par rtog pa'i gnyen por byang chub sems dpa' yod do zhes bya ba la sogs pa gsungs pa yin te/_yod pa'i sgra ni dngos po'i don yod pa'i
[\[277b.3\]]phyir/_dngos por rnam par rtog pa'i gnyen por byang chub sems dpa' yang dag par rjes su mi mthong ba nas/_mi spyod do zhes bya ba'i bar yang dag par rjes su mi mthong ngo zhes bya ba gsungs te/_gang zag dang chos kyi dngos po bkag pa'i phyir ro/_/sgro 'dogs pa'i rnam par rtog pa'i gnyen por 'di
[\[277b.4\]]ltar ming ni ngo bo nyid kyis stong ngo zhes gsungs te/_yang dag pa ma yin pa kun du brtags pa'i ngo bo nyid bkag pa'i phyir ro/_/skur pa 'debs pa'i rnam par rtog pa'i gnyen por stong pa nyid kyis ma yin zhes bya ba gsungs te/_ming de kun brtags pa'i ngo bo nyid de dang bral ba nyid du thams cad du yod
[\[277b.5\]]pa'i phyir ro/_/gcig pa nyid du rnam par rtog pa'i gnyen por gzugs stong pa nyid gang yin pa de gzugs ma yin zhes bya ba nas/_rnam par shes pa stong pa nyid gang yin par rnam par shes pa ma yin no zhes bya ba'i bar du gsungs te/_ngo bo nyid gzhan yin pa'i phyir gzugs la sogs pa ni kun
[\[277b.6\]]brtags pa'i ngo bo nyid do/_/stong pa nyid ni yongs su grub pa'o/_/tha dad pa nyid du rnam par rtog pa'i gnyen por stong pa nyid las gzugs gzhan pa yang ma yin no/_/gzugs nyid stong pa nyid do/_/stong pa nyid gzugs so zhes bya ba nas rnam par shes pa'i bar du gsungs te/_kun brtags pa'i
[\[277b.7\]]ngo bo nyid med pa'i mtshan nyid yin pas/_de las ma gtogs par de med pas med pa'i phyir ro/_/ngo bo nyid du rnam par rtog pa'i gnyen por 'di lta ste/_gzugs zhes bya ba nas rnam par shes pa zhes bya ba'i bar 'di ni ming tsam mo zhes bya ba gsungs te/_brjod pa ma gtogs par brjod pa'i
[\[278a\]]
[\[278a.1\]]ngo bo nyid med pa'i phyir ro/_/khyad par du rnam par rtog pa'i gnyen por ngo bo nyid kyis mi skye ba'i zhes bya ba nas rnam par byang ba yang dag par rjes su mi mthong zhes bya ba'i bar du gsungs te/_skye ba la sogs pa'i khyad par gyi mtshan nyid bkag pa'i phyir ro/_/ming ji lta ba bzhin du don
[\[278a.2\]]rnam par rtog pa'i gnyen por mi bcos ma la chos so sor brtags pas glo bur du ming gi rjes su tha snyad 'dogs pa zhes bya ba la sogs pa gsungs pa'o/_/don ji lta ba bzhin du ming du rnam par rtog pa'i gnyen por byang chub sems dpa' ming de dag thams cad yang dag par rjes su mi mthong ngo /_/yang dag
[\[278a.3\]]par rjes su mi mthong bas mngon par zhen pa med do zhes gsungs te/_don ji lta ba bzhin du ming du mi mthong na mngon par zhen pa med pa'i phyir ro/_/rnam par mi rtog pa nyid gang /_chog par mi 'dzin pa'i rnam par mi rtog pa nyid dang /_phyin ci ma log pa'i rnam par mi rtog pa nyid dang /_spros pa med pa'i
[\[278a.4\]]rnam par mi rtog pa nyid de so so'i skye bo rnams dang /_nyan thos rnams dang /_byang chub sems dpa' rnams dang /_go rims bzhin no/_/de la so so'i skye bo rnams ni/_gang mi rtag pa nyid la sogs pa chos nyid 'ga' zhig la brtsams nas sems pa mthar khrid de/_'di ni de bzhin no zhes nges par
[\[278a.5\]]byed cing yongs su tshim pa thob par 'gyur te/_de dag gis ni chog par 'dzin pa'i rnam par rtog pa nyid ces bya ste/_de la mi rtog pa zhes bya ba'i rnam par rtog pa thams cad rgyun 'chad pa'i phyir/_nyan thos rnams ni phung po rnams la rtag pa la sogs pa'i phyin ci log gi gnyen por ji lta ba
[\[278a.6\]]bzhin du gzugs la sogs pa la chos tsam du yongs su brtags nas 'jig rten las 'das pa'i shes pa bdag med par rtogs te/_de'i phyir de dag gi de ni phyin ci ma log pa'i rnam par mi rtog pa nyid ces brjod do/_/byang chub sems dpa' rnams ni gzugs la sogs pa la chos tsam de
[\[278a.7\]]yang spong bar rig nas/_chos thams cad kyi mtshan ma rnam par bshig ste/_'jig rten las 'das pa'i ye shes mchog tu zhi bas de bzhin nyid thams cad du 'gro bar rtogs te/_de'i phyir de dag ni spros pa med pa'i rnam par mi rtog pa nyid ces brjod do/_/spros pa med pa'i rnam par mi rtog pa nyid ni yid la
[\[278b\]]
[\[278b.1\]]byed pa med pas ma yin/_yang dag par 'das pas ma yin/_rnam par zhi bas ma yin/_ngo bo nyid kyis ma yin/_dmigs pa la mngon par 'du byed pas ma yin par blta bar bya ste/_gal te yid la byed pa med pas de skad byas na/_des na gnyid kyis log pa dang /_ra ro ba la sogs pa la yang rnam par
[\[278b.2\]]mi rtog pa nyid du 'gyur te/_de dag la chos kyi mtshan ma yid la byed pa med pa'i phyir ro/_/ji ste yang dag par 'das pas de skad ces bya na ni/_de bas na bsam gtan gnyis pa la sogs pa thams cad kyang rnam par rtog pa med pa nyid du 'gyur te/_rtog pa dang dpyod pa'i rnam par rtog pa rnams las yang dag par
[\[278b.3\]]'das pa'i phyir ro/_/de'i phyir na rnam par rtog pa'i lus ni/_khams gsum pa'i sems dang sems las byung ba'i zhes bya ba 'di dang 'gal lo/_/ji ste rnam par zhi bas de skad du bya ba ni/_des na 'du shes dang tshor ba 'gog pa'i snyoms par 'jug pa yang rnam par mi rtog pa nyid du 'gyur te/_des sems dang sems
[\[278b.4\]]las byung ba'i rnam par rtog pa rnam par zhi ba'i phyir ro/_/de'i phyir shes pa med par 'gyur ro/_/ji ste ngo bo nyid kyis de skad ces bya na ni/_des na gzugs rnam par mi rtog par 'gyur te/_de rnam par mi rtog pa'i ngo bo nyid yin pa'i phyir ro/_/ji ste dmigs pa la mngon par 'du byed pas de skad bya na ni/_des
[\[278b.5\]]na rnam par rtog pa dang bcas pa rnam par mi rtog par 'gyur te/_'di ni rnam par mi rtog pa'o zhes mngon par 'du byed pa 'di ni/_mtshan ma la rnam par rtog pa'i mtshan nyid yin pa'i phyir ro/_/de lta bas na rnam pa de dag gis rnam par mi rtog pa nyid du mi blta bar bya ste/_/'on kyang dmigs pa la mngon par 'du
[\[278b.6\]]byed pa med par blta bar bya'o/_/ji ltar zhe na/_gang gi tshe byang chub sems dpa' de rjes su mthun pa de nyid kyi gdams pa la brten nas chos thams cad kyi mtshan ma ni rang bzhin gyis yongs su ma grub par rnam par rtog ste/_rnam par rtog pa de la goms pa'i stobs bskyed pas so so rang gi mngon par 'du byed pa
[\[278b.7\]]nyid kyis ji lta ba bzhin du spros pa med pa'i dbyings chos thams cad kyi de bzhin nyid la sems mnyam par 'jog ste/_de ni de'i spros pa med pa'i rnam par mi rtog pa nyid ces brjod do/_/byang chub sems dpa' ni rang bzhin gyis dbang po rnon po yin na ji ltar dbang po rnams sbyor ce na/_dbang po rnon
[\[279a\]]
[\[279a.1\]]po chung ngu la brten te rnon po'i 'bring mngon par bsgrub bo/_/dbang po rnon po'i 'bring la brten te rnon po'i chen po mngon par bsgrub bo/_/byang chub sems dpa' ni rang bzhin gyis dbang po rnon po'o zhes sngar bshad na/_de ji ltar dus dus su dbang po rnams sbyar bar bya zhes brjod ce na/_rang
[\[279a.2\]]gi rigs kyi rtul po la sogs pa'i rnam pa gong nas gong du mngon par bsgrub pas de sbyang bar rig par bya'o/_/gzhan du na dbang po rnon po'i rigs rnams kyis dbang po rnams dbang po gcig tu gyur na ni/_byang chub sems dpa' rnams kyi dbang por gyur pa'i khyad par mi dmigs par 'gyur na/_de yang
[\[279a.3\]]dmigs pas de'i phyir ji skad bshad pa de grub bo/_/thob pa rnams des zhes bya ba ste kun nas btus pa bzhi pa'o//_//yang dag pa'i gtam gyi rnam nges gang /_rnam pa bdun te/_don rnam nges dang /_rnam bshad rnam nges dang /_rab tu phye nas kun du bstan pa rnam nges dang /_yang dag par dri ba rnam
[\[279a.4\]]nges dang /_bsdu ba rnam nges dang /_smra ba rnam nges dang /_ldem por dgongs pa rnam nges dang /_don rnam nges gang /_don drug la brtsams nas gang rnams nges so/_/don drug gang /_ngo bo nyid kyi don dang /_rgyu'i don dang /_'bras bu'i don dang /_las kyi don dang /_sbyor ba'i don dang /_'jug pa'i
[\[279a.5\]]don no/_/ngo bo nyid kyi don ni/_ngo bo nyid gsum ste/_kun brtags pa dang /_gzhan gyi dbang dang /_yongs su grub pa'o/_/rgyu'i don ni skye ba dang /_'byung ba dang /_'grub pa'i rgyu'o/_/de la skye ba'i rgyu ni rkyen rnam pa bzhi ste/_rgyu dang de ma thag pa dang /_dmigs pa dang /_bdag po'i rkyen rnams so/_/
[\[279a.6\]]de las 'dus byas thams cad 'grub pa'i phyir ro/_/'byung ba'i rgyu ni 'di lta ste/_ma rig pa'i rkyen gyis 'du byed rnams zhes bya ba nas/_kun 'byung bar 'gyur ba dang /_'gog par 'gyur ro zhes bya ba'i bar 'dis mthar gyis kun nas nyon mongs pa rnam par byang ba 'byung ba'i phyir ro/_/'grub pa'i
[\[279a.7\]]rgyu ni mngon sum du dmigs pa dang /_mi dmigs par bsnyad pas bsdus pa ste/_des bsgrub pa ma grags pa'i don sgrub pa'i phyir ro/_/'bras bu'i don ni/_rnam par smin pa'i 'bras bu dang /_rgyu mthun pa'i 'bras bu dang /_bdag po'i 'bras bu dang /_skyes bu byed pa'i 'bras bu dang /_bral ba'i
[\[279b\]]
[\[279b.1\]]'bras bu'o/_/de la rnam par smin pa'i 'bras bu ni 'di lta ste/_kun du len pa'i rnam par shes pa'o/_/rgyu mthun pa'i 'bras bu ni 'di lta ste/_sngar skyes pa'i dge ba la sogs pa'i chos rnams kyi de'i rgyu las byung ba dge ba la sogs pa'i chos phyi ma rnams so/_/bdag po'i 'bras bu ni 'di lta ste/_sems can
[\[279b.2\]]thams cad kyi thun mong gi las kyi dbang gis snod kyi 'jig rten gyi chos so/_/skyes bu byed pa'i 'bras bu ni 'di lta ste/_lo thog la sogs pa'o/_/bral ba'i 'bras bu ni 'phags pa'i lam gyis bag la nyal legs par bcom pa'o/_/las kyi don gang /_dmigs pa'i las gang /_byed pa'i las dang /_
[\[279b.3\]]'bad pa'i las dang /_bsgyur ba'i las dang /_thob pa'i las so/_/de la las de rnams kyi don ni/_'di ltar las kyi kun nas nyon mongs par sngar bstan pa bzhin blta bar bya'o/_/sbyor ba ni lnga ste mang po las gyur ba dang /_rjes su 'ching ba las gyur ba dang /_'brel ba las gyur pa dang /_gnas skabs
[\[279b.4\]]las gyur pa dang /_gyur pa las gyur pa'i sbyor ba'o/_/mang po las gyur ba'i sbyor ba ni 'di lta ste/_khang pa'i shing dang pha gu la sogs pa'o/_/rjes su 'ching ba las gyur ba'i sbyor ba ni 'di lta ste/_bag la nyal la sogs pa'i rgyu ste/_'di ltar de yod na kun du mi spyod kyang nyon mongs pa la sogs
[\[279b.5\]]pa dang ldan pa zhes brjod do/_/'brel ba las gyur ba'i sbyor ba ni 'di lta ste/_rang gi skye bo rnams kyi phan tshun du 'brel ba'o/_/gnas skabs las gyur pa'i sbyor ba ni 'di lta ste/_phan 'dogs pa la sogs pa'i sems kyi rgyud kyi gnas skabs te/_'di ltar de'i 'phral du bde ba dang ldan pa nas sdug bsngal
[\[279b.6\]]yang ma yin bde ba yang ma yin pa dang ldan pa zhes bya ba'i bar du brjod do/_/gyur pa las gyur ba'i sbyor ba ni 'di lta ste/_glo bur gyi nye ba'i nyon mongs pa la sogs pa mngon du gyur ba ste/_'di ltar de yod na 'dod chags la sogs pa dang /_dad pa la sogs pa dang ldan pa zhes brjod do/_/'jug pa'i
[\[279b.7\]]don ni 'jug pa la lnga ste/_mtshan nyid kyi 'jug pa dang /_phyin ci log gi 'jug pa dang /_phyin ci ma log pa'i 'jug pa dang /_rab tu dbye ba'i 'jug pa'o/_/'jug pa'i don rnam pa lnga ni/_de rnams kyi 'jug pa'i don du brjod do/_/de la mtshan nyid kyi 'jug pa ni/_skye ba la sogs pa 'dus
[\[280a\]]
[\[280a.1\]]byas kyi mtshan nyid gsum ste/_de dag gi rnam par 'byung ba'i phyir ro/_/rten la 'jug pa ni rten la gnas par bya ba la gnas pa ste/_'di ltar sa la sems can rnams so/_/phyin ci log gi 'jug pa ni/_kun nas nyon mongs pa'i chos rnams te/_yang dag pa ji lta ba bzhin ma
[\[280a.2\]]yin par 'jug pa'i phyir ro/_/phyin ci ma log par 'jug pa ni 'phags pa'i lam ste/_de phyin ci ma log par 'jug pa'i phyir ro/_/rab tu dbye ba'i 'jug pa ni/_chos rnams kyi rnam pa tha dad pa yin te/_'di ltar 'du byed thams cad 'das pa dang /_ma 'ongs pa dang /_da ltar byung ba dang /_nang dang phyi la
[\[280a.3\]]sogs pa'i rnam par 'jug pa'i phyir ro/_/rnam bshad rnam nges gang /_gang gis mdo'i sde rnams rnam bshad byed pa ste/_don rgya cher ston zhes bya ba'i tha tshig go/_/de yang gang /_yongs su shes par bya ba'i dngos po dang /_yongs su shes par bya ba'i don dang /_yongs su shes par bya ba'i rgyu dang /_yongs
[\[280a.4\]]su shes pa dang /_yongs su shes pa'i 'bras bu dang /_de rab tu shes pa'o/_/de rnams yongs su shes par bya ba'i dngos po la sogs pa don drug po dag mdo sde so sor rnam par bshad pa rnam par nges pa ji ltar mthun mthun du'o/_/de la yongs su shes par bya ba'i dngos po ni phung po la sogs
[\[280a.5\]]pa'o/_/yongs su shes par bya ba'i don ni mi rtag pa la sogs pa'o/_/yongs su shes par bya ba'i rgyu ni tshul khrims dang /_dbang po'i sgo sdom pa la sogs pa'o/_/yongs su shes pa ni byang chub kyi phyogs kyi chos rnams so/_/yongs su shes pa'i 'bras bu ni rnam par grol ba'o/_/de rab tu shes pa ni rnam par
[\[280a.6\]]grol ba'i ye shes mthong ba'o/_/yang rnam bshad kyi sgo bcu bzhi ste/_sgo bcu bzhi ni rnam bshad bsdu ba'i sgo dang /_dngos po bsdu ba'i sgo dang /_yan lag dang nye ba'i yan lag gi sgo dang /_gong nas gong du mngon par bsgrub pa'i sgo dang /_spong ba'i sgo dang /_yi ge yongs su bsgyur ba'i sgo dang /_chud za ba dang
[\[280a.7\]]chud mi za ba'i sgo dang /_gang zag rnam gzhag gi sgo dang /_rab tu dbye ba rnam bzhag gi sgo dang /_tshul gyi sgo dang /_yongs su shes pa la sogs pa'i sgo dang /_stobs dang stobs ma yin pa'i sgo dang /_bzlas te brjod pa'i sgo dang /_mngon par sgrub pa'i sgo'o/_/de la rnam par bshad pa bsdu ba'i sgo ni
[\[280b\]]
[\[280b.1\]]mdo sde gang du 'thad pa dang bcas pas dgos pa'i don dang /_tshig gi don dang /_mtshams sbyar ba dang dgongs pa dang /_brgal ba dang /_lan brjod pa'o/_/dngos po bsdu ba'i sgo ni mdo sde gang du bslab pa dang /_'phags pa'i bden pa dang /_dngos po la sogs pa ston pa ste/_'di lta ste/_sdig pa thams
[\[280b.2\]]cad mi bya ste/_/dge ba phun sum tshogs par spyad/_/rang gi sems ni yongs su gdul/_/'di ni sangs rgyas bstan pa'o/_/zhes bya ba'i tshigs su bcad pa bslab pa gsum gyi dbang du byas pa la sogs pa'o/_/yan lag dang nye ba'i yan lag gi sgo ni/_gang du tshig gcig gis bstan pa la lhags
[\[280b.3\]]rnams kyis bshad do zhes rab tu ston pa ste/_dper na dal ba phun sum tshogs pa bcu gnyis bstan pa las bdag phun sum tshogs pa dang /_gzhan phun sum tshogs pa zhes bya ba'i tshig 'di gnyis go rims bzhin du tshig 'og ma lnga lngas bshad pa lta bu ste/_'di lta ste/_mi nyid dang /_'phags pa'i yul
[\[280b.4\]]gyi dbus su skyes pa dang /_dbang po rnams ma tshang ba med pa dang /_las kyi mtha' smin par ma gyur ba dang /_gnas su gyur ba la dad pa dang /_sangs rgyas rnams 'byung ba dang /_dam pa'i chos ston pa dang /_bstan pa'i chos rnams gnas pa dang /_gnas pa'i chos kyi rjes su 'jug pa dang /_gzhan
[\[280b.5\]]gyi phyir snying brtse ba'o/_/gong nas gong du mngon par bsgrub pa'i sgo ni/_gang du 'og ma gong mar mngon par bsgrub pa'i gnas yin pa'i phyir ro/_/chos de dag ni de ltar bstan to zhes bstan pa'o/_/dper na dbang po lnga po rnams te/_'di ltar dad na brtson 'grus rtsom mo/_/brtson 'grus brtsams na dran pa nye
[\[280b.6\]]bar gnas so/_/dran pa nye bar gnas na sems mnyam par 'jog go/_/sems mnyam par bzhag na yang dag pa ji lta ba bzhin du rab tu shes so zhes bya'o/_/spong ba'i sgo ni 'di la brtsams nas 'di spong bar ston pa ste/_'di lta ste/_ste'u lta bu'i mdo las zag pa zad pa las brtsams nas 'di las phyi
[\[280b.7\]]rol pa dang /_chos 'di la thos pa dang /_sems pa tsam gyis tshogs par 'dzin pa dang /_bsgom pas yongs su yi chad pa dang /_tshogs yongs su ma rdzogs pa'i dge slong dag nga ni shes bzhin mthong bzhin du zag pa rnams zad par smra'o zhes bya ba la sogs pa'i mdo'i tshig gi dum bu dang pos ni gang zag
[\[281a\]]
[\[281a.1\]]spangs pa'o/_/bsgom par sbyor ba la brtson par bya'o zhes bya ba la sogs pas ni gnyis pa spangs so/_/ste'u'i dpes ni gsum pa spangs so/_/gru'i dpes ni bzhi pa spangs so/_/yi ge yongs su bsgyur ba'i sgo ni gang du don gzhan yang rab tu grub pa'i yi ge rnams gzhan du yongs su bsgyur ba
[\[281a.2\]]ste/_dper na mi gang mi dad byas mi gzo/_/zhes bya ba la sogs pa tshigs su bcad pa lta bu'o/_/chud za ba dang chud mi za ba'i sgo ni/_gang du rab tu chud za ba dang /_rab tu chud mi za ba dang /_de gnyi ga'i thabs dang /_de gnyi ga'i rab tu dbye ba ston pa ste/_dper na legs par skyes pa'i mdo las rab tu chud za ba ni phyi
[\[281a.3\]]nang gi rdzas la lhag par chags pa'o/_/de la phyi'i rdzas ni khyim dang chung ma la sogs pa'i mtshan nyid do/_/nang gi rdzas ni nye bar len pa'i phung po lnga'i mtshan nyid do/_/rab tu chud mi za ba ni de gnyi ga la lhag par chags pa dang bral ba'o/_/rab tu chud mi za ba'i thabs ni de rab tu mi 'byung ba dang /_rab tu byung nas
[\[281a.4\]]kyang zag pa zad par bya ba la bag byed pa'o/_/de las bzlog pa ni chud mi za bar bya ba'i thabs su blta bar bya'o/_/de la kye ma rigs kyi bu legs par skyed pas 'di ni gnyis kyis mdzes te/_skra dang kha spu bregs pa nas rab tu byung ba'i bar dang /_gang zag pa zad pa nas rab tu shes so zhes bya ba'i bar
[\[281a.5\]]'dis chud mi za ba dang /_de'i thabs nye bar bstan nas de las bzlog pa'i mtshan nyid du chud za ba dang /_de'i thabs bstan par 'gyur ro/_/chud mi za ba rab tu dbye ba'i tshigs su bcad pa'i dbyangs kyis rab tu bstan pa/_dge slong 'di ni mdzes pa ste/_/nye bar zhi zhing zag pa zad/_/ces bya ba'o/_/de ltar rab tu
[\[281a.6\]]byung ba dang /_zag pa zad pa yongs su bstan to/_/zag pa zad pa de yang /_'dod chags bral zhing bral ba ste/_/nyer len med pas mya ngan 'das/_/bdud kyi sde ni pham byas nas/_/lus kyi tha ma 'dzin pa yin/_/zhes bya ba ste/_'di ni 'jig rten pa'i lam la 'dod chags dang bral nas/_'jig rten las 'das pa'i lam gyi tha
[\[281a.7\]]ma'i cha dang mthun pa'i kun du sbyor ba spangs pa dang /_gong ma'i cha dang mthun pa'i kun du sbyor ba yang spangs pa dang /_nang gi rdzas spangs par yongs su bstan to/_/rgyu dang 'bras bu zad pa'i skabs yin pas kyang 'dir bstan par blta bar bya'o/_/'di las bzlog pa ni rab tu chud za ba'i dbye ba bstan par blta bar
[\[281b\]]
[\[281b.1\]]bya'o/_/gang zag rnam par gzhag pa'i sgo ni/_gang du gang zag 'di snyed kyi dbang du byas nas 'di gsungs so zhes bya bar ston pa ste/_dper na chu las gyur pa lta bu'i mdo las 'byung ba 'di lta ste/_de ni gang zag gnyis dang /_gsum dang /_bzhir rab tu dbye ba'i dbang du mdzad nas gsungs pa ste/_so so'i skye bo dang /_
[\[281b.2\]]bden pa mthong ba'o/_/so so'i skye bo gsum du rab tu phye nas blta bar bya ste/_dkar po ma yin pa dang /_cung zad dkar ba dang /_cher dkar ba'o/_/bden pa mthong ba ni bzhir rab tu dbye ste/_'bras bu la gnas pa bzhi'o/_/gsum ni slob pa'o/_/gcig ni mi slob pa'o/_/rab tu dbye ba rnam par gzhag pa'i sgo ni/_gang
[\[281b.3\]]du mu bzhi la sogs pa'i dri ba rnams kyi don de brjod pa ste/_dper na mi rtag pa'i mdo las/_gang gis 'di legs par mthong ba des gzugs thams cad mthong ngam/_gang gis gzugs thams cad mthong ba des 'di thams cad legs par mthong ngam zhes bya bar mu bzhi'o/_/mu dang po ni tshor ba la sogs pa phung po bzhi
[\[281b.4\]]la rtag pa dang /_gtsang ba dang /_bde ba dang /_bdag tu phyin ci log tu sgro ma btags par yongs su shes par bya ba dang spang bar bya ba ste yang dag par rjes su blta ba'o/_/mu gnyis pa ni gzugs la rtag pa dang /_gtsang ba dang /_bde ba dang /_bdag tu phyin ci log tu sgro btags nas yongs su shes par bya ba dang /_spang bar bya ba ma yin pa
[\[281b.5\]]yang dag par rjes su blta ba'o/_/mu gsum pa ni gzugs la rtag pa dang /_gtsang ba dang bde ba dang /_bdag tu phyin ci log tu sgro ma btags par yongs su shes par bya ba dang spang bar bya ba yang dag par rjes su blta ba'o/_/mu bzhi pa ni tshor ba la sogs pa phung po bzhi la rtag pa dang /_gtsang ba dang /_bde ba dang /_bdag
[\[281b.6\]]tu phyin ci log tu sgro btags nas yongs su shes par bya ba ma yin pa dang /_spang bar bya ba ma yin par yang dag par rjes su blta ba'o/_/gzugs la mu bzhi ji lta ba de bzhin du tshor ba la sogs pa thams cad la yang rgya cher blta bar bya'o/_/gang bya ba byas pa thams cad 'di las srid pa gzhan mi shes so zhes bya
[\[281b.7\]]ba yin nam/_gang 'di las srid pa gzhan mi shes pa de thams cad bya ba byas pa yin nam zhes bya ba'i bar du'o/_/smras pa/_mu bzhi ste/_mu dang po ni ji srid 'tsho'i bar du legs par spyad pa spyod pa'i so so'i skye bo'o/_/gnyis pa ni chad par lta ba la sogs pa'o/_/gsum pa ni mi slob pa'o/_/bzhi pa ni rnam pa de dag ma
[\[282a\]]
[\[282a.1\]]gtogs so zhes 'byung ba lta bu'o/_/tshul gyi sgo ni gang du tshul drug gis don brjod pa ste/_de kho na'i don gyi tshul dang /_'thob pa'i tshul dang bshad pa'i tshul dang /_mtha' gnyis spangs pa'i tshul dang /_bsam gyis mi khyab pa'i tshul dang /_dgongs pa'i tshul gyis so/_/tshul drug po 'di dag las tshul
[\[282a.2\]]gong ma gsum ni tshul 'og ma gsum gyis go rims bzhin du rig par bya ste/_dper na ro myang ba'i mdo las dge slong dag gzugs la ro myang ba yod do zhes bya ba la sogs pas ni sgur pa 'debs pa'i mtha' dang /_sgro 'dogs pa'i mtha' spangs nas de kha na'i don gyi tshul ston to/_/ro myang ba dang /_nyes
[\[282a.3\]]dmigs dang /_nges par 'byung ba yod do zhes bya ba 'dis ni skur ba 'debs pa'i mtha' spangs so/_/gzugs nas rnam par shes pa zhes bya ba'i bar 'dis ni sgro 'dogs pa'i mtha' spangs te/_phung po tsam la kun nas nyon mongs pa'am/_rnam par byang bar zad kyi bdag ni med do zhes rab tu bstan to/_/dge slong dag
[\[282a.4\]]ji tsam du ngas bla na med pa yang dag par rdzogs pa'i byang chub tu mngon par rdzogs par sangs rgyas so zhes bya bar nang du shes so zhes bya ba 'dis ni/_mthong ba'i tshul bsam gyis mi khyab pa'i tshul gyis yongs su bstan te/_so so rang gis rig par bya ba mthong bar ston pa'o/_/mdo 'di thams cad ni bshad pa'i tshul lo/_/
[\[282a.5\]]de yang dgongs pa'i tshul gyis khong du chud par bya ste/_yongs su shes par bya ba'i dngos po dang /_yongs su shes par bya ba'i don dang /_yongs su shes pa dang /_yongs su shes pa'i 'bras bu dang /_de rab tu shes pa la dgongs nas mdo 'di bshad do/_/de la yongs su shes par bya ba'i dngos po ni
[\[282a.6\]]gzugs la sogs pa'o/_/yongs su shes par bya ba'i don ni ro myang ba la sogs pa ste/_rnam pa des gzugs la sogs pa'i dngos po yongs su shes pa'i phyir ro/_/yongs su shes pa de ni nye bar len pa'i phung po lnga po de dag de ltar gsum du bsgyur bas yang dag pa ji lta ba bzhin du rtogs pa'i
[\[282a.7\]]shes pa'o/_/yongs su shes pa'i 'bras bu ni lha dang bcas pa'i 'jig rten 'di las zhes bya ba nas/_lha dang mir bcas pa zhes bya ba'i bar las 'gro bas na rnam par rab tu grol zhes pa'i bar du'o/_/de rab tu shes pa ni bla na med pa yang dag par rdzogs pa'i byang chub tu mngon par rdzogs
[\[282b\]]
[\[282b.1\]]par sangs rgyas pa nang du shes so zhes bya ba'o/_/yongs su shes pa la sogs pa'i sgo ni/_gang du de kho na'i mtshan nyid las brtsams nas yongs su shes pa'i mtshan nyid dang /_spong ba'i mtshan nyid dang /_mngon sum du byed pa'i mtshan nyid dang /_bsgom pa'i mtshan nyid dang /_de kho na'i mtshan nyid la
[\[282b.2\]]sogs pa 'di dag gi rnam pa rab tu dbye ba'i mtshan nyid dang /_gnas dang gnas pa 'brel ba'i mtshan nyid dang /_yongs su shes pa la sogs pa'i bar du gcod pa'i chos kyi mtshan nyid dang /_rjes su mthun pa'i mtshan nyid dang /_yongs su ma shes pa la sogs pa dang /_yongs su shes pa la sogs
[\[282b.3\]]pa la nyes dmigs dang phan yon gyi mtshan nyid kyis don ston pa ste/_/dper na ro myang ba'i mdo de nyid las 'byung ba de la de kho na'i mtshan nyid nye bar len pa'i phung po lngas bsdus pa sdug bsngal gyi bden pa'o/_/yongs su shes pa'i mtshan nyid ni ro myang ba la sogs pas de nyid yang dag pa ji lta ba bzhin du shes
[\[282b.4\]]pa'o/_/spong ba'i mtshan nyid dang /_mngon sum du byed pa'i mtshan nyid ni/_/'jig rten thams cad las rnam par grol ba ste/_sgrib pa spong ba dang /_gnas su gyur ba mngon sum du byed pa'i phyir ro/_/bsgom pa'i mtshan nyid ni phyin ci log dang bral ba'i sems kyis lan mang du gnas pa'o/_/rnam pa rab tu dbye
[\[282b.5\]]ba'i mtshan nyid ni/_de kho na'i mtshan nyid rnam pa lngar dbye ba ste/_gzugs nas rnam par shes pa'i bar du ste yongs su shes pa'i mtshan nyid ni rnam pa gsum du dbye ba ste/_ro myang ba la ro myang ba dang /_nyes dmigs la nyes dmigs dang /_nges par 'byung ba'i bar la nges par 'byung ba'i bar yang dag pa ji lta ba
[\[282b.6\]]bzhin du rab tu shes so/_/spong ba'i mtshan nyid dang /_mngon sum du byed pa'i mtshan nyid ni rnam pa gnyis su dbye ste/_nyon mongs pa las rnam par grol ba dang /_sdug bsngal las rnam par grol ba'o/_/de la lha dang bcas pa'i 'jig rten zhes bya ba nas/_lha dang mir bcas pa'i skye dgu'i bar las grol ba ni nyon
[\[282b.7\]]mongs pa rnams las rnam par thar pa'i phyir ro/_/de bas na de bye brag tu byed pa'i phyir nges par 'byung ba zhes bya ba gsungs te/_'di ltar mdo gzhan las nges par 'byung ba gang zhe na gang 'dir 'dun pa dang /_'dod chags 'dul ba dang /_'dun pa dang /_'dod chags spong ba dang /_'dun pa dang 'dod chags las yang
[\[283a\]]
[\[283a.1\]]dag par 'das pa'o zhes gsungs so/_/de ltar ma 'ongs pa'i sdug bsngal mngon par 'grub par byed pa'i nyon mongs pa dang bral na/_/sdug bsngal las kyang rnam par grol bar 'gyur ro zhes bye brag tu bya ba'i phyir/_bral ba dang rnam par rab tu grol zhes bya ba gsungs so/_/bsgom pa'i mtshan nyid rnam pa
[\[283a.2\]]gnyis su dbye ste/_mthong ba'i lam dang /_bsgom pa'i lam mo/_/de la phyin ci log dang bral ba'i sems kyis zhes bya bas ni mthong ba'i lam ston to/_/lan mang du gnas par 'gyur ro zhes bya ba 'dis ni bsgom pa'i lam ston to/_/gnas dang gnas pa 'brel ba'i mtshan nyid ni/_de kho na'i mtshan nyid la sogs pa 'og
[\[283a.3\]]ma gong ma'i gnas yin par ston pa'i phyir ro/_/yongs su shes pa la sogs pa'i bar du gcod pa'i mtshan nyid ni/_de ltar gsum du sbyar ba yang dag pa ji lta ba bzhin du rnam par mi shes pa'o/_/rjes su mthun pa'i mtshan nyid la gzugs la sogs pa 'di dag ji ltar gnas pa bzhin du nyes dmigs la sogs par rnam
[\[283a.4\]]par dpyod pa'o/_/yongs su mi shes pa las nyes dmigs kyi mtshan nyid ni mi grol ba na bla na med pa yang dag par rdzogs pa'i byang chub mngon par rdzogs par 'tshang mi rgya ba'i bar du'o/_/de las bzlog pa ni phan yon gyi mtshan nyid du rig par bya'o/_/stobs dang stobs ma yin pa'i sgo ni/_gang du tshig gcig ma brjod
[\[283a.5\]]na don 'di go bar mi 'gyur bas tshig so so thams cad kyi nus pa ston pa ste/_dper na rten cing 'brel bar 'byung ba'i mdo las 'di yong bas 'di 'byung /_/'di skyes pa'i phyir 'di skyes te/_'di ltar ma rig pa'i rkyen gyis 'du byed rnam par shes zhes bya ba la sogs pa lta bu'o/_/tshig 'di dag gis so so'i nus
[\[283a.6\]]pa ni/_ji ltar gong du rten cing 'brel bar 'byung ba'i mtshan nyid bshad pa bzhin du rig par bya'o/_/bzlas te brjod pa'i sgo ni gang du mdo'i tshig gcig bzung nas rgya cher don yang dag par ston pa ste/_dper na chos drug dang ldan pa'i dge slong ni kha'i dbugs kyis ri'i rgyal po gangs ri yang 'thor na/_ma rig
[\[283a.7\]]pa bag chags dang bcas pa'i rtsod pa lta smos kyang ci dgos/_drug gang zhe na dge slong dag 'di la dge slong sems bskyed pa la mkhas pa yin pa nas thabs la mkhas pa yin no zhes bya ba'i bar du gsungs pa lta bu'o/_/mdo 'di las bskyed pa dang /_gnas pa dang /_ldang bar byed pa dang /_'phel ba dang /_'bri
[\[283b\]]
[\[283b.1\]]ba dang /_thabs zhes gsungs so/_/ji ltar na dge slong sems bskyed la mkhas pa yin zhe na/_'di la dge slong ni 'dod pa las dben pa nas/_bsam gtan bzhi pa'i bar du rdzogs par byas nas gnas te/_de ltar na dge slong sems bskyed pa la mkhas pa yin no/_/ji ltar na dge slong sems gnas pa la/_
[\[283b.2\]]mkhas pa yin zhe na/_'di la dge slong ni kun du brten pa'i rgyu'i bar gyis gang nyams pa'i cha dang mthun pa'i bsam gtan de gnas pa'i cha dang mthun par byed de/_de ltar na dge slong gnas pa la mkhas pa yin no/_/ji ltar na dge slong ldang bar byed pa la mkhas pa yin zhe na/_'di la dge slong ni kun du
[\[283b.3\]]rten rgyus gnas pa'i cha dang mthun pa'i bsam gtan te/_khyad par du gyur pa'i cha dang mthun par byed de/_de ltar na dge slong ldang bar byed pa la mkhas pa yin no/_/ji ltar na dge slong 'phel ba la mkhas pa yin zhe na/_'di la dge slong ni/_dge ba'i chos ma skyes pa rnams zhes bya ba yang
[\[283b.4\]]dag par spong ba gnyis rgya cher byas te/_de ltar na dge slong 'phel ba la mkhas pa yin no/_/ji ltar na dge slong 'bri ba la mkhas pa yin zhe na/_'di la dge slong ni sdig pa mi dge ba'i chos ma skyes pa rnams zhes bya ba yang dag par spong ba gnyis rgyas par byas te/_de ltar na dge slong
[\[283b.5\]]'bri ba la mkhas pa yin no/_/ji ltar na dge slong thabs la mkhas pa yin zhe na/_'di la dge slong ni 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa bsgom mo zhes bya ba la sogs pa rdzu 'phrul gyi rkang pa bzhi rgya cher sbyar te/_de ltar na dge slong thabs la mkhas
[\[283b.6\]]pa yin no zhes 'byung ngo /_/mngon par sgrub pa'i sgo ni/_gang du tshig ra re la yang mu bzhi sogs par ston pa ste/_bzhi pa la sogs pa de dag gi tshig re re la yang /_gzhan bzhi pa la sogs pas thug pa med par mngon par sgrub par rig par bya ste/_/dper na sangs rgyas rtsom pa'i
[\[283b.7\]]mdo las/_bzhi po 'di dag ni byang chub sems dpa' sems dpa' chen po rnams kyis byang chub yongs su sbyong bar byed pa'i chos rnams te/_stong pa nyid bsgom pa dang /_sems can thams cad la zhe 'gras pa med pa'i sems dang /_byang chub sems dpa' rnams la rtag tu
[\[284a\]]
[\[284a.1\]]phan pa nye bar bsgrub pa dang /_zang zing med pa'i sems kyis sbyin pa yang dag par rab tu ston pa'o zhes bya ba 'di ni bdag gi don dang gzhan gyi don las brtsams te byang chub yongs su sbyong ba'i phyir/_mi mthun pa'i phyogs bzhi'i gnyen por rig par bya'o/_/
[\[284a.2\]]mi mthun pa'i phyogs bzhi ni snyoms par 'jug pa'i ro myang ba dang /_gnod sems dang /_nga rgyal dang /_rnyed pa dang /_bkur sti la sred pa'o/_/rnam grangs gzhan du na chos dang pos ni nyon mongs pa spong ba'i gnyen po bstan to/_/lhag ma rnams kyis ni rgyu gsum gyi theg pa
[\[284a.3\]]dman pa yongs su spong ba bstan te/_byang chub kyi sems kyis sems can thams cad nye bar 'dzin pa dang /_zhugs pa yongs su smin par byed pa dang /_ma zhugs pa 'jug par byed pas so/_/rnam grangs gzhan du gcig gis ni ye shes kyi tshogs yongs su bstan to/_/gsum
[\[284a.4\]]gyis ni bsod nams kyi tshogs yongs su bstan te/_nye bar len pa dang /_yongs su smin par byed pa dang /_'jug pa rnams re res bsod nams kyi khyad par skyed pa'i phyir ro/_/yang rgyu gnyis kyis rig par bya ste/_bsam pas ni byams pa'i sems su'o/_/sgrub pas ni thob pa dang lung du nye
[\[284a.5\]]bar ston par rig par bya'o/_/chos bzhi dang ldan na byang chub sems dpa' stong pa nyid bsgom ste/_nang du sems rnam par mi rtog pa dang /_mos pa la rab tu rnam par 'byed pa'i stobs skyed pa dang chos thams cad ji lta ba bzhin du rtog par byed pa dang /_sgrib pa thams cad las rnam par thar pa ste/_
[\[284a.6\]]'di dag gis ni gang la brten nas 'jig rten bsgom pa ste yongs su brten to/_/gang la brten nas she na/_bsam gtan gyi pha rol tu phyin pa'o/_/ji ltar bsgom zhe na/_so so'i skye bo'i lam gyis thos pa dang /_bsam pa'i stobs bskyed pa dang /_slob pa'i lam dang /_mi slob pa'i
[\[284a.7\]]lam gyis so/_/byang chub sems dpa' chos bzhi dang ldan na/_sems can thams cad la zhe 'gras pa med pa'i sems dang ldan pa yin/_byams pa bsgom pa dang /_sgrub pa la rnam par mi 'khrug pa dang /_mtshan ma la rnam par mi rtog pa dang /_skyo ba bzod pa'o/_/'dir yang gang la
[\[284b\]]
[\[284b.1\]]brten nas ji ltar zhe 'gras pa med pa'i sems dang ldan pa yin pa de yongs su bstan to/_/gang la brten nas shes she na/_tshe rabs snga ma'i byams pa bsgoms pa bsgom pa las so/_/ji ltar zhe 'gras pa med pa'i sems dang ldan pa yin zhe na/_/log par bsgrub pa la gnas pa rnams la sems
[\[284b.2\]]rnam par mi 'khrugs pa dang /_gnod par byed pa rnams la gnod par byed pa'i mtshan mar mi rtog pa dang /_gzhan la phan pa'i don du rtsol ba la yongs su mi skyo ba'o/_/byang chub sems dpa' chos bzhi dang ldan na/_byang chub sems dpa' rnams la rtag tu phan pa nye bar bsgrub pa yin te/_bdag
[\[284b.3\]]yongs su 'jal ba dang /_yang dag pa'i gdams pa la 'jug pa dang /_/des shing 'grogs na bde ba dang /_mchod pa dang /_rnyed pa dang /_bkur sti dang /_bsnyen bkur byas pa nye bar bsgrub pa'o/_/'dir yang gang la brten nas ji ltar bsgrub pa de yongs su bstan to/_/gang la brten nas she na/_nga
[\[284b.4\]]rgyal bcag pa la'o/_/ji ltar nye bar bsgrub ce na/_ji skad bstan pa rnams la gsum gyis dman pa dang /_'bring po dang /_khyad par du 'phags pa'i byang chub sems dpa' rnams la go rims bzhin no/_/byang chub sems dpa' chos bzhi dang ldan na/_zang zing med pa'i sems kyis chos kyi sbyin pa
[\[284b.5\]]yang dag par rab tu ston to/_/bar du gcod pas legs par rab tu rtog pa dang /_rmongs pa dang /_bying ba sel ba la mkhas pa dang /_yid bde ba nye bar sgrub pa dang /_mgon med pa'i chos la dga' ba'o/_/'dir yang gang la brten nas/_ji ltar yang dag par rab tu ston pa de yongs su bstan to/_/
[\[284b.6\]]gang la brten nas she na/_rnyed pa dang /_bkur stis bar du gcod par byed pa nyid du legs par rtogs pa la'o/_/ji ltar yang dag par rab tu ston ce na/_rmongs pa med pa rnams la yang dag par rab tu ston pa dang /_bag med pa la chags pa dang /_bdag dman par 'dzin pas zhum pa rnams las
[\[284b.7\]]yang dag par 'dzin du 'jug pa dang /_yang dag par gzengs bstod pa dang yang dag par zhugs pa rnams la yang dag par rab tu dga' bar byed pa dang /_rang bzhin gyis chos la dga' bas so/_/de ltar bzhi pa gzhan ni bzhi pa dang po'i tshig rab tu dbye ba la mngon par bsgrub par rig par bya'o/_/rab tu
[\[285a\]]
[\[285a.1\]]phye nas kun du bstan pa rnam nges gang /_/ji skad du bstan pa'i chos rnams la ci rigs su sbyar te/_gcig nas rtog pa dang /_tshig gong ma dang sbyor ba dang /_/tshig 'og ma dang sbyor ba dang /_mu gnyis pa dang /_mu gsum pa dang /_mu bzhi pa dang /_de de bzhin no zhes bya ba
[\[285a.2\]]dang spong ba'o/_/rab tu phye nas kun du bstan pa rnam par nges pa ni/_ji skad du bstan pa'i phung po la sogs pa'i chos rnams la gcig nas rtog pa la sogs pa ci rigs su sbyar ro/_/de la gcig nas rtog pa zhes bya ba'i dri ba ni gang gis chos gcig chos lhag ma gzhan rnams dang lhan cig tu re re
[\[285a.3\]]nas dris nas de bor te/_des gnyis pa yang gzhan rnams dang lhan cig tu 'dri ba'o/_/de bzhin du re re nas thams cad dri ba ste/_dper na gang mig gi skye mched dang ldan pa ste/_gzugs kyi skye mched dang yang ldan nam/_gang gzugs kyi skye mched dang ldan pa de mig gi skye mched dang yang ldan
[\[285a.4\]]nam zhes bya ba ni tshig gong ma dang sbyor ba'o/_/gang mig gi skye mched dang ldan pa de rna ba'i skye mched dang yang ldan nam zhes bya ba 'di la mu bzhi'o/_/de bzhin du yid kyi skye mched dang yang ldan zhes bya ba'i bar du 'di ci rigs su sbyar bar bya'o/_/de chos kyi skye mched dang yang ldan nam zhes bya ba
[\[285a.5\]]'di tshig gong ma dang sbyor ba'o/_/gzugs kyi skye mched dang yang ldan pa gang yin pa ste/_mig gi skye mched dang yang ldan nam/_gang mig gi skye mched dang ldan pa de gzugs kyi skye mched dang yang ldan nam zhes bya ba 'di ni tshig 'og ma dang sbyar ro/_/gang gzugs kyi skye mched dang ldan
[\[285a.6\]]pa de ni rna ba'i skye mched dang yang ldan nam zhes bya ba 'di yang tshig 'og ma dang sbyar ba'o/_/de bzhin du chos kyi skye mched dang yang ldan nam zhes ci rigs su sbyar bar bya'o/_/gang rna ba'i skye mched dang ldan pa de mig gi skye mched dang yang ldan nam zhes bya ba 'di la mu bzhi'o/_/de bzhin du chos kyi skye mched
[\[285a.7\]]kyi bar du yang sbyar bar bya'o/_/de ltar re re nas brtsams pa'i tshul gyis skye mched thams cad phan tshun du sbyar bar bya'o/_/tshig 'og ma dang sbyar ba gnyis pa ni/_chos 'ga' zhig la brtsams nas phan tshun 'dri na/_chos gong ma la brten nas gang lung ston pa ste/_dper na shes pa gang
[\[285b\]]
[\[285b.1\]]yin pa shes bya de'am zhes bya ba gang yin pa shes pa'ang zhes bya ba de tshig gong ma dang sbyor ba ste/_shes pa gang yin pa shes bya'ang de yin no/_/shes bya yid la shes pa ma yin pa'ang yod de/_de las gzhan pa'i chos rnams so/_/tshig 'og ma dang sbyor ba ni de bzhin du gnyis gnyis
[\[285b.2\]]dris pa la gang phyi ma la brten nas gang du lung ston pa ste/_dper na gzung ba gang yin pa 'dzin pa'ang de'am/_'dzin pa gang yin pa gzung ba'ang de'am zhes bya ba ni tshig 'og ma dang sbyor ba ste/_'dzin pa gang yin pa gzung ba'ang de'o/_/gzung ba yin pa la 'dzin pa ma yin pa'ang yod
[\[285b.3\]]de/_gzugs la sogs pa yul lnga po de dang mtshungs par ldan pa ma gtogs pa'i chos kyi skye mched do/_/mu gnyis pa ni gang du mu gnyis ston pa ste/_de bas gzhan pa med pa'i phyir ro/_/dper na phung po rnam par gzhag pa dang /_khams rnam par gzhag pa la brten nas brjod pa ste/_
[\[285b.4\]]phung po'i grangs gang yin pa de khams kyang de'am/_khams kyi grangs gang yin pa phung po'i grangs kyang de'am zhes bya ba ni mu gnyis te/_phung po'i grangs yin la khams kyi grangs ma yin pa'ang yod de/_gzugs kyi phung po dang /_rnam par shes pa'i phung po'o/_/'di ltar gzugs kyi phung po'i mtshan nyid mtha'
[\[285b.5\]]dag gam/_rnam par shes pa'i phung po'i mtshan nyid mtha' dag khams gcig tu gyur pa med do/_/khams kyi grangs yin la/_phung po'i grangs ma yin pa'ang yod de/_chos kyi khams so/_/mu gsum pa ni gang du mu gsum kho na ston pa ste/_dper na phung po'i grangs gang yin
[\[285b.6\]]pa skye mched kyi grangs kyang de'am zhes bya ba ni mu gsum pa ste/_phung po'i grangs yin la skye mched kyi grangs ma yin pa yang yod de/_gzugs kyi phung po'i/_/skye mched kyi grangs yin la phung po'i grangs ma yin pa'ang yod de/_chos kyi skye mched do/_/phung po'i grangs kyang yin la
[\[285b.7\]]skye mched kyi grangs kyang yin pa'ang yod de/_rnam par shes pa'i phung po dang yid kyi skye mched do/_/de gnyi ga ma yin pa'i grangs ni phung po dang skye mched la med do/_/mu bzhi pa ni gang du mu bzhi ston pa ste/_mig gi dbang po dang ldan pa de'am/_rna ba'i dbang po dang ldan pa mig gi dbang po dang ldan pa
[\[286a\]]
[\[286a.1\]]de'am zhes bya ba mu bzhi pa ste/_mu dang po ni mig skyes shing ma nyams pa la 'on pa'o/_/mu gnyis pa ni rna ba skyes shing ma nyams pa la long ba'o/_/mu gsum pa ni mig dang rna ba skyes pa la ma nyams pa'o/_/mu bzhi ba'i ni rnam pa de dag ma gtogs pa'o/_/de de bzhin no zhes
[\[286a.2\]]bya ba ni gang du dris pa lung bstan pa la de de bzhin no zhes brjod pa ste/_de de bzhin no zhes khas len zhes bya ba'i tha tshig go/_/dper na gang dag mi rtag pa de thams cad 'du byed yin nam/_'du byed gang yin pa de thams cad mi rtag pa'am zhes dris pa la de bzhin no zhes bstan par bya'o/_/spang ba ni gang
[\[286a.3\]]du ma yin zhes spangs pa ste/_dper na phung po la ma gtogs pa'i 'du byed rnams bden pa gang dag gis bsdus zhes zer ba la/_phung po las ma gtogs pa'i 'du byed dag med do zhes spong ba'o/_/yang dag par dri ba rnam nges gang /_rnam pa brgyad de/_ci zhes brjod pa yang dag par dri ba rnam
[\[286a.4\]]nges dang /_'di lta ste/_su zhig mi dmigs she na/_shes rab kyi pha rol tu phyin pa thob pa'i byang chub sems dpa'o/_/ci mi dmigs she na gzung ba'i mtshan nyid dang /_'dzin pa'i mtshan nyid do/_/gang gis ni mi dmigs she na/_shes rab kyi pha rol tu phyin pas so/_/ci'i phyir mi
[\[286a.5\]]dmigs she na/_sems can thams cad yongs su bskyab pa dang /_bla na med pa yang dag par rdzogs par byang chub par bya ba'i phyir ro/_/gang las mi dmigs she na/_sangs rgyas 'byung ba mnyes par byed pa dang /_dam pa'i chos nyan pa dang /_tshul bzhin yid la byed pa dang /_chos kyi rjes
[\[286a.6\]]su mthun pa'i chos bsgrub pa las so/_/gang gis mi dmigs she na/_chos thams cad kyi'o/_gang du mi dmigs she na/_mos pa spyad pa'i sa nas sa bcu'i bar du'o/_/rnam pa du zhig gis mi dmigs she na/_rnam pa bcu gcig ste/_skyes nas 'gag pa dang /_ma skyes pa dang /_mngon
[\[286a.7\]]du gyur pa dang /_rgyu'i stobs las byung ba dang /_mdza' bo'i stobs las byung ba dang /_chos thams cad mi dmigs pa dang /_stong pa nyid mi dmigs pa dang /_nga'o snyam pa'i nga rgyal dang bcas pa dang /_nga'o snyam pa'i nga rgyal med pa dang /_tshogs ma bsags pa dang /_tshogs
[\[286b\]]
[\[286b.1\]]bsags pa'o/_/mi dmigs pa 'di dag ni gang ci yang rung ste/_'das pa dang ma 'ongs pa dang /_da ltar byung ba dang /_nang dang /_phyi'i dang /_rags pa dang /_phra ba dang /_ngan pa dang /_bzang po dang /_rgyang ring ba dang /_thag nye ba zhes bya ba 'di dag gi go rims kyi tshul gyis blta bar bya'o/_/ci
[\[286b.2\]]brjod pa la ji lta bar gang brjod pa la'ang de bzhin no zhes bya ba ni/_gang zhig mi dmigs pa dang /_gang dang gang gis dang /_gang gi phyir dang /_gang las dang /_gang gi dang /_gang du mi dmigs pa dang /_ji snyed cig mi dmigs pa'o/_/yang rnam nges kyi lam bzhi ste/_sun 'byin par byed pa
[\[286b.3\]]la sogs pa'o/_/sun 'byin par byed pa dang /_sgrub par byed pa dang /_gcod par byed pa dang /_khong du chud par byed pa'o/_/de la sun 'byin par byed pa ni/_gzhan gyi phyogs nyes par smras pa'ang 'di legs pa ma yin no zhes rnam par 'byed pa'o/_/sgrub par byed pa ni rang gi phyogs
[\[286b.4\]]legs par smras pa la 'di ni legs pa'o zhes rjod par byed pa'o/_/gcod par byed pa ni gzhan dag gis the tshom skyes pa'am ma skyes pa la rnam par nges par 'byin par byed pa'o/_/khong du chud par byed pa ni/_don de dang de dag la rmongs pa rnams la don de ston par byed pa'o/_/bsdu
[\[286b.5\]]ba rnam nges gang /_gnas bcu'i rnam nges bsdus par 'gyur te/_gnas bcu gang bya ba bsgrub pa rnam nges dang /_'jug pa'i rnam nges dang /_mos pa rnam nges dang /_rig pa rnam nges dang /_yang dag pa'i gtam rnam nges dang /_rab tu rtogs pas rnam nges dang /_rnam par dag pas
[\[286b.6\]]rnam nges dang /_mngon par bsgrub pas rnam nges dang /_tshig rab tu dbye bas rnam nges dang /_lhun gyis grub pa dang rtsol ba tsam gyis don thams cad 'grub pa rnam nges so/_/de la bya ba bsgrub pa rnam nges gang zhe na/_'jig rten phan tshun du 'tsho ba'i thabs la sogs pa'i dgos pa bsgrub
[\[286b.7\]]pa'o/_/'jug pa rnam nges gang zhe na/_theg pa gsum po dag las shes pa gang la 'jug par bya zhing gzhug par bya zhes rnam par dpyad pa'o/_/mos pa rnam par nges pa gang zhe na/_thos pa las byung ba'i shes rab kyis ji ltar thob pa bzhin du yid ches pa'o/_/rig pa rnam par
[\[287a\]]
[\[287a.1\]]nges pa gang zhe na/_bsams pa las byung ba'i shes rab kyis snga phyi'i dgongs pa yongs su 'jal ba'o/_/yang dag pa'i gtam gyi rnam nges gang zhe na/_ji ltar thos pa dang bsam pa rnams dri ba dang /_phyir 'dri bar bya ba'i tshul gyis phan tshun chos la rdzogs par
[\[287a.2\]]longs spyod pa'o/_/rab tu rtogs pas rnam nges gang zhe na/_mthong ba'i lam ste des bden par rab tu rtogs pa'i phyir ro/_/rnam par dag pas rnam par nges pa gang zhe na/_bsgom pa'i lam ste/_de nyon mongs pa ma lus par spong ba'i phyir ro/_/mngon par bsgrub pas rnam par nges pa ni khyad par
[\[287a.3\]]can gyi lam ste des yon tan khyad par can mngon par bsgrub pa'i phyir ro/_/tshig rab tu dbye bas rnam nges gang zhe na/_gnyis pa dang /_gsum pa dang /_bzhi pa la sogs pa'i rnam pa mngon par bsgrub pa'i sgo nas chos ston pa mtha' yas so/_/lhun gyis grub pa dang rtsol ba tsam gyis don
[\[287a.4\]]thams cad 'grub pa rnam nges gang zhe na/_de bzhin gshegs pa'i ye shes te/_sngon gyi rtsol ba med par yang don thams cad la rtsol ba med la chags pa med pa dang thogs pa med pa'i ye shes mthong ba la 'jug pa'i phyir ro/_/smra ba rnam nges dang /_smra ba dang /_smra ba'i zhal ce ba dang /_smra
[\[287a.5\]]ba'i gzhi dang /_smra ba'i rgyan dang /_smra ba la chad pas bcad pa dang /_smra ba las byung ba dang /_smra ba las gces spras byed pa'i chos rnams so/_/smra ba'i zhal ce ba la sogs pa la mkhas pa ni/_smra ba rnam par nges par brjod do/_/de la smra ba gang /_smra ba dang /_rmad khyer ba smra ba
[\[287a.6\]]dang /_rtsod pa smra ba dang /_tshig ngan pa smra ba dang /_mthun par smra ba dang /_gdams par smra'o/_/de la smra ba ni tshig brjod pa thams cad do/_/rmad khyer ba smra ba ni 'jig rten na grags pa'o/_/'jig rten na rnam par smra ba ni rmad khyer bar smra ba'o/_/rtsod pas smra ba ni phan tshun mi mthun par
[\[287a.7\]]gnas pa'o/_/gang zhig 'gal ba dag la rtsod pa ni rtsod pa smra ba'o/_/tshig ngan smra ba ni phan tshun tshig brlang pos nye bar gnas pa'o/_/gang dag ngan pa smra ba'o/_/mthun par smra ba ni ye shes mthong ba rnam par dag pa dang rjes su mthun pa'i yang dag pa'i gtam rnam nges so/_/rjes su mthun
[\[287b\]]
[\[287b.1\]]par smra ba ni/_rjes su mthun pa'i yang dag pa'i gtam gyis gtan la 'bebs pa'o/_/gdams pa smra ba ni/_sems mnyam par ma gzhag par mnyam par gzhag par bya ba dang /_sems mnyam par gzhag pa rnam par thar par bya ba'i phyir bstan pa'o/_/dbang du bya ba'i phyir gdams ngag brjod pa ni
[\[287b.2\]]gdams par smra ba'o/_/smra ba'i zhal ce ba ni rgyal po bzhugs pa dang /_bskos pa 'du ba'i sa dang /_'dus pa dang /_tshad mar rung ba'i zla grogs rnams dang /_dge sbyong dang /_bram ze chos dang don la mkhas pa rnams so/_/'di lta ste/_rgyal po'i pho brang gang na rgyal po nyid bzhugs pa'o/_/
[\[287b.3\]]bskos pa 'du ba'i sa ni/_gang du rgyal pos bskos pa rnams 'dus pa'o/_/'dus pa ni tshong pa 'dus pa la sogs pa'o/_/tshad mar rung ba'i zla grogs ni gang dag gi tshig rgol ba dang /_phyir rgol ba gnyi gas mi gcag pa'o/_/dge sbyong dang bram ze chos dang don la mkhas pa ni/_gang dag
[\[287b.4\]]bstan bcos de dang de dag gi tshig dang don la blo byang ba'o/_/smra ba'i bzhi bsgrub pa dang sgrub pa'o/_/smra ba'i gzhi ni gang smra ba'i gnas su byed pa ste/_'di lta ste/_bsgrub pa dang /_sgrub pa'o/_/bsgrub pa ni ngo bo nyid dang khyad par ro/_/sgrub pa ni dam bca' dang /_gtan tshigs dang /_dpe dang /_nye
[\[287b.5\]]bar sbyor ba dang /_mjug sdud dang /_mngon sum dang /_rjes su dpag pa dang /_yid ches pa'i lung ngo /_/de la ngo bo nyid sgrub pa ni/_bdag gi ngo bo nyid dang /_chos kyi ngo bo nyid dang /_yod do zhe'am/_med do zhes pa'o/_/khyad par ni bdag gi khyad par dang /_chos kyi khyad par ro/_/thams cad du song
[\[287b.6\]]ba'am/_thams cad du song ba ma yin pa'am/_rtag pa'am/_mi rtag pa'am/_gzugs can nam/_gzugs can ma yin pa zhes bya ba la sogs pa'i rnam pa rnams kyis so/_/dam bca' ba ni bdag 'dod pa sgrub pa'i don gzhan la go bar ston pa'o/_/gal te sgrub pa ma smos na bdag gi phyogs grub zin pa
[\[287b.7\]]yang gzhan dag la bstan pas dam bca' bar 'gyur ro/_/gal te bdag 'dod pa'i don ma smos na ni/_gzhan gyi phyogs sgrub pa'i tshig kyang dam bca' bar 'gyur ro/_/gal te gzhan ma smos na ni gcig pu yang tshig de dag dam bca' bar 'gyur ro/_/gal te go ba ma smos na ni lus kyi don de
[\[288a\]]
[\[288a.1\]]brda sprod pa yang dam bca' bar 'gyur ro/_/gal te ston pa ma smos na ni nyan pa rnams kyis don de ma shes pa yang dam bca' bar 'gyur ro/_/ji ltar bstan pa bzhin du rnam par gzhag pa la nyes pa 'di dag thams cad med par 'gyur te/_de lta bas na 'di rnam par gzhag par rig par
[\[288a.2\]]bya'o/_/gtan tshigs ni sgrub pa po de nyid la ma grags pa'i don yid ches par byed pa'i rgyu mngon sum du dmigs pa dang /_mi dmigs pa bsnyad pa'o/_/yid ches par byed pa'i rgyu'i don ni 'dir gtan tshigs kyi don zhes bya bar ston te/_'di ltar mngon sum du dmigs pa dang /_ma dmigs pa
[\[288a.3\]]zhes bstan pa 'dis bsgrub pa de nyid la ma grags pa'i don la yid ches pa bskyed pa ste/_des na bsnyad pa'i rgyur gyur pa'i phyir gtan tshigs zhes brjod do/_/mngon sum du dmigs pa dang mi dmigs pa ni/_ngo bo nyid dang tshul gyis dbang du bya bar rig par bya'o/_/dpe ni mtha' mthong ba dang mtha'
[\[288a.4\]]ma mthong ba mtshungs par sbyar zhing bsnyad pa'o/_/grags pa'i chas ma grags pa'i cha rtogs par bya ba'i phyir bsnyad ces bya ba'i tha tshig go/_/nye bar sbyor ba ni lhag ma de dang 'dra ba yang de'i chos sbyar ba'i phyir tshul gyis mthun par bsnyad pa'o/_/ji ltar bsgrub pa'i don yan lag gsum gyis bsgrub pa
[\[288a.5\]]de bzhin du/_lhag ma de dang 'dra ba bsgrub pa rnams la yang grub pa'i don gyi chos sbyar ba'i phyir/_tshul gyis mthun par bsnyad par ci rigs pas 'dra bar ston pa ni nye bar sbyor ba'o/_/mjug sdud ni mthar phyin par bsnyad pa'o/_/gang gi phyir de ltar rigs legs par 'thad pa de'i phyir 'di ni de
[\[288a.6\]]bzhin no zhes bya ba 'di ni mjug sdud du rig par bya'o/_/dam bca' ba la sogs pa 'di dag ni dpe brjod pa tsam 'di rab tu bstan par bya ste/_dper na rtsod pa'i phyir rgol ba dang bcas pa de la bdag med par smra bas bdag med do zhes bya ba'i tshig gis ni dam bca' ba'o/_/phung po la 'dogs pa
[\[288a.7\]]la nyes pa rnam pa bzhi dmigs pa'o zhes bya ba ni gtan tshigs te/_bdag de la 'dogs na phung po la mtshan nyid du'am/_phung po rnams la'am/_phung po rnams las gzhan pa'am/_phung po med pa zhig tu gdags grang na/_de la gal te phung po'i mtshan nyid ces bya bar ni phung po de dag rang
[\[288b\]]
[\[288b.1\]]dbang med par rten cing 'brel bar 'byung ba dang /_'jig pa'i chos can te/_bdag gi mtshan nyid du mi 'thad pas nyes par 'gyur ro/_/ji ste phung po rnams la 'dogs na ni/_des na phung po mi rtag pa la brten nas bdag mi rtag par gyur pa'i phyir nyes par 'gyur ro/_/ji ste phung po dag las gzhan du/_
[\[288b.2\]]'dogs na ni/_des na bdag lus med cing mi 'dogs pa'i phyir nyes par 'gyur ro/_/gal te phung po med par 'dogs na ni/_rang bzhin gyis grol ba ma 'dres pa yin pas thar par bya ba'i 'bad pa don med pa'i nyes par 'gyur ro/_/da ltar na 'das pa 'dogs pa bzhin no zhes bya ba ni dpe'o/_/'das
[\[288b.3\]]pa de yod pa'i mtshan nyid kho nar 'dogs pa na da ltar gyi mtshan nyid du'am/_da ltar byung ba la'am/_da ltar byung ba las gzhan du'am/_da ltar byung ba la mi ltos pa zhig tu gdags grang na/_de gal te da ltar gyi mtshan nyid du 'dogs na ni/_des na da ltar gyi byung ba ma 'gags pa yin pas de'i mtshan nyid
[\[288b.4\]]'das pa yang byung ba ma 'gags pa'i bdag nyid kyi nyes par 'gyur ro/_/ji ltar da ltar la 'dogs na des na ma 'gags pa ni 'gag pa'i bdag nyid dang 'brel bar mi rung bas nyes par 'gyur ro/_/ji ste da ltar las gzhan du 'dogs na ni/_des na da ltar bor na dngos po de ci yang mi dmigs te/_de la de
[\[288b.5\]]'dogs pa nyes par 'gyur ro/_/ji ste de da ltar la mi ltos na ni des na 'dus ma byas kyang 'das par 'gyur bas nyes par 'gyur ro/_/'das pa de ni mtshan nyid nyams pa'i phyir mtshan nyid kyis nyes par 'gyur ro/_/de'i phyir da ltar la 'dogs pa la nyes pa bzhi 'grub pa 'dis bdag med pa ma grub
[\[288b.6\]]pa yang phung po la 'dogs pa la nyes pa rnam pa bzhi dmigs pa'i phyir med par rab tu grub bo/_/de ltar bdag tu phyin ci log pa bkag nas rigs pa 'dis rtag pa la sogs pa yang med do zhes 'dra bar ston pa ni nye bar sbyar ba'o/_/gang gi phyir de de ltar ma yin pa de'i phyir phung po lnga ni mi rtag pa nas bdag
[\[288b.7\]]med do zhes bya ba ni mjug sdud pa'o/_/mngon sum ni rang gi don yod cing snang la ma nor ba'o/_/de la rang gi don ni 'di lta ste/_mig gi gzugs so/_/yod pa smos pa ni/_bum pa la sogs pa'i rdzas 'jig rten na mngon sum du grags pa rnams mngon sum ma yin par bsal ba'i phyir te btags
[\[289a\]]
[\[289a.1\]]pa tsam gyi phyir ro/_/snang ba smos pa ni bsgribs pa la sogs pa mi dmigs pa'i rgyu rnams kyis mi snang bar 'gyur ba'i yul bsal ba'i phyir ro/_/ma nor ba smos pa ni mgal me bskor ba dang /_sgyu ma dang smig rgyu la sogs pa bsal ba'i phyir ro/_/rjes su dpag pa ni mngon sum gyi lhag ma la
[\[289a.2\]]yid ches pa'o/_/mngon sum las gzhan pa gang yin pa ni lhag ma mngon sum ma yin pa ste/_nges pa de dang lhan cig gnas par mngon par mthong ba po la sngar rab tu grub pa'o/_/mngon sum du de la de lta bas na de las gzhan pa lhag ma la 'dir ni 'di de dang lhan cig gnas pa yin no zhes yid ches pa las byung
[\[289a.3\]]ba de mngon sum mngon du song ba'i rjes su dpag pa ste/_dper na du ba mthong ba la me lta bu'o/_/yid ches pa'i lung ni de gnyi ga dang mi 'gal bar ston pa'o/_/nye bar bstan pa gang la mngon sum dang rjes su dpag pa ste/_rnam pa thams cad du 'gal ba med cing 'khrul pa med pa ste/_yid ches par byed pa'i
[\[289a.4\]]lung de ni yid ches par byed pa'i phyir ro/_/smra ba'i rgyan ni/_gang dang ldan na smra bar byed pa'i rtsod pa'i tshig shin tu mdzes pa'o/_/dpes bdag dang gzhan gyi gzhung lugs shes pa dang /_tshig zur phyin pa phun sum tshogs pa gang /_mi 'jigs pa dang /_bstan pa dang /_mthun par byed pa dang /_smra ba
[\[289a.5\]]chad pas bcad pa ni/_de la bdag dang gzhan gyi gzhung lugs shes pa ni/_rang gi grub pa'i mtha' dang /_gzhan gyi grub pa'i mtha' las brtsams te/_tshig dang don snga phyi rgyun chags par rnam par ston par lcogs pa'o/_/tshig zur phyin pa phun sum tshogs pa ni sgra smra ba 'og nas 'byung ba'i gtam gyis
[\[289a.6\]]nyes pa las bzlog ste cal col la sogs med pa'i phyir ro/_/mi 'jigs pa ni dper brjod du ma la mngon par zhen pa can mkhas pa 'dus par yang smra zhing bag tsha ba med la zhum pa med pa'o/_/brtan pa ni phyir rgol ba'i tshig mjug tu phyin par bsdad nas yid dal du smra ba'o/_/mthun par byed pa ni rang bzhin
[\[289a.7\]]gyis bzang bas gzu bo dang phyir rgol ba'i sems dang mthun pa'o/_/smra ba chad pas gcad pa ni/_gtam rjes gcad pa dang /_gtam la 'phro lus pa dang /_gtam gyi nyes pa'o/_/de rnams ni smra ba chad pas gcod pa rnam pa gsum mo/_/de rnams kyi smra ba chad pas gcad par bya'o/_/de la gtam rjes
[\[289b\]]
[\[289b.1\]]gcad pa ni/_rang gi smra ba'i skyon khas blangs pa dang /_gzhan gyi smra ba'i yon tan khas blangs pa'o/_/bdag gis ma legs so zhes khyod kyis legs so zhes bya ba la sogs pa'i rnam pa rnams kyis rang dang gzhan gyi smra ba'i skyon dang yon tan khas blangs pa'o/_/gtam 'phro lus pa ni 'di lta ste/_gzhan
[\[289b.2\]]nas gzhan du brgyud pa'am/_gtam gzhan smra ba ste mdo las ji skad 'byung ba bzhin no/_/gzhan nas gzhan du 'phros pa ni/_phyi rol gyi gtam gyi tshul te ji ltar mdo las gzhan nas gzhan du brgyud pa la sogs pas g.yeng bar byed pa'i tha tshig go/_/mdo las tshe dang ldan pa ts+tshan+di ka mu stegs rnams dang lhan cig rtsod par
[\[289b.3\]]mi bya'o/_/rtsod pa mi shes pa shes par bya ba'i phyir te mi shes pa dang mi rtsod do zhes gang gsungs so/_/gtam gyis nyes pa ni/_cal col dang /_'khrugs pa dang /_brda phrad du mi rung ba dang /_ran pa ma yin pa dang /_don dang ldan pa ma yin pa dang /_dus tshigs ma yin par smra ba gang /_mi brten pa dang /_mi gsal ba
[\[289b.4\]]dang /_tshig rgyun chags pa ma yin pa'o/_/de la cal col ni gang skabs bor te gtam sna tshogs rgyas par byed pa'o/_/'khrugs pa ni gang /_khros pas g.yengs pa dang /_dga' bas g.yengs pa'o/_/brda phrad du mi rung ba ni/_gang chos dang don 'khor dang phyir rgol ba rnams kyis ma zin pa'o/_/ran pa
[\[289b.5\]]ma yin pa ni/_gang lhag pa dang zlos pa dang nyung ba'o/_/don dang ldan pa ma yin pa ni/_de rnam pa bcur blta bar bya ste/_don med pa dang /_don dang bral ba dang /_rigs dang bral ba dang /_bsgrub par mtshungs pa dang /_ltag chod dang ldan pa ste don mi dmigs pa'i phyir ro/_/don dang mi 'brel ba'i phyir ro/_/
[\[289b.6\]]ma nges pa'i phyir ro/_/sgrub pa yang bsgrub dgos pa'i phyir ro/_/tshul bzhin ma yin pa dang /_tshogs par byung ba ma yin pa dang /_smra ba thams cad dang ldan pa'i phyir ro/_/dus tshigs ma yin par smra ba ni/_gang sngar smras pa ste phyis smra ba dang /_phyis smra ba de sngar smra ba'o/_/mi brtan pa ni/_gang dam
[\[289b.7\]]bcas nas smod pa dang /_smad nas dam bca' ba dang /_myur ches pas ha cang rtab rtab por gyur te mi gsal ba'o/_/tshig mi gsal ba ni gang sgra'i mtshan nyid 'gal ba dang /_phyi ma bzlas par lan smra ba dang /_legs par sbyar ba la brtsams te tha mal pas mthar byung ba dang /_tha mal pas brtsams te legs par
[\[290a\]]
[\[290a.1\]]sbyar bas mthar phyung ba'o/_/tshig rgyun chags pa ma yin pa ni/_gang bar skabs su tshig dang spobs pa thogs pa dang /_rgyun chad pa'o/_/smra ba las byung ba ni/_gang gis smra ba las byung ba ste/_smra ba'i yon tan dang nyes pa brtags nas mi phyed pas 'byung ba ni chad pa'i gnas su mi 'gyur ba'i phyir
[\[290a.2\]]ro/_/byed pas 'byung ba ni/_mi gzhol ba'i phyir ro/_/de la phyir rgol ba snod ma yin pa dang /_'khor yon tan med pa dang /_bdag kyang mi mkhas par rig nas smra bar mi bya ba dang /_phyir rgol ba snod du gyur pa zhig gam/_'khor yon tan dang ldan nam/_bdag kyang mkhas par rig nas smra bar byed do/_/de la phyir rgol ba
[\[290a.3\]]snod ma yin pa ni/_mi dge ba'i gnas nas blangs te dge ba'i gnas su gzhag par mi nus pa'o/_/'khor yon tan med pa ni tshogs pa rung ba ma yin pa dang /_mngon par zhen pa can dang phyogs su lhung ba la sogs pa'o/_/bdag kyang mi mkhas pa ni/_smra ba nas smra ba'i rgyan gyi bar la ma byang ba'o/_/de las bzlog
[\[290a.4\]]pa ni 'khor snod du gyur pa la sogs par rig par bya'o/_/smra ba la gces spras byed pa'i chos rnams ni/_gang dag smra ba rnams la ni gdon mi za bar dgos pa ste/_'di lta ste/_bdag dang gzhan gyi gzhung lugs la mkhas pa ste/_bdag dang gzhan gyi gzhung lugs la mkhas pa ni smra ba la gces spras byed pa'i
[\[290a.5\]]chos so/_/des thams cad du smra bar byed do/_/des gtam gyi gzhi thams cad smra bar byed do/_/mi 'jigs pa ni gang gis 'khor thams cad smra bar byed do/_/spobs pa ni gang gis thams cad du lan gdab pa shes pa'o/_/gang gi 'khor thams cad lan 'debs pa'o/_/yang bdag legs par 'dod par
[\[290a.6\]]smra ba'i tshul shes par bya'i bcad cing smra bar ni mi bya ste/_bcom ldan 'das kyis chos mngon pa'i mdo las ji skad gsungs pa lta bu ste/_gnas bcu gnyis mthong ba'i byang chub sems dpa' dge ba'i phyogs la brtson pa nan tan snying por byed pa/_sems can yongs su sdud pa dang /_myur du bla na
[\[290a.7\]]med pa yang dag par rdzogs pa'i byang chub mngon par rdzogs par 'tshang rgya bar 'dod pas gzhan dag dang rtsod par smra bar mi bya'o/_/bcu gnyis gang /_dam pa'i chos don gyi mchog dang ldan pa'i bshad pa kun shes pa dkon pa dang /_kun shes par bya ba'i bsam pas smra ba dkon pa dang /_
[\[290b\]]
[\[290b.1\]]tshogs pas mkhas pa dang /_rtog pa dang ldan pa rnams dkon pa dang /_spong ba'i smra ba dang /_phyogs ngan pa yongs su 'dzin cing mngon par zhen pa'i nyes pa dang /_ngan g.yo smra ba'i nyes pa dang /_dus ma yin par gtam la sbyor ba'i nyes pa dang /_gtam khyad du gsod pa'i nyes pa dang /_tshig brlang po'i
[\[290b.2\]]nyes pa dang /_yid 'khrugs pa'i nyes pa dang /_gang nyes pa drug rnam par spangs te smra ba dkon pa dang /_'khrug pa med par smra ba dkon pa dang /_gzhan gyi sems srung zhing smra ba dkon pa dang /_ting nge 'dzin rjes su bsrung zhing smra ba dkon pa dang /_rgyal ba'am pham pa'i sems med par smra ba dkon pa
[\[290b.3\]]dang /_rgyal ba'am pham pa kun nas nyon mongs pa med par smra ba dkon pa dang /_kun nas nyon mongs par gyur na reg par gnas pa dkon pa dang /_reg par mi gnas na dge ba'i chos rnams la rgyun du bsgom pa dkon pa dang /_dge ba'i chos rgyun du ma bsgoms na sems mnyam par ma bzhag pa
[\[290b.4\]]la mnyam par gzhag pa dang /_sems mnyam par bzhag pa la rnam par grol ba dkon no/_/dge ba'i phyogs la rtsom zhes gsungs nas nan tan snying por byed pa zhes bka' stsal pa ni bsam pa rnam par dag par bstan pa'i phyir te/_rnyed pa dang /_bkur sti la sogs pa'i rgyur thos pa la sogs
[\[290b.5\]]pa dge ba'i phyogs la brtson pa ma yin zhes bya ba'i tha tshig go/_/sems can sdud pa ni/_nyan thos la sogs pa las bye brag tu bya ba'i phyir te/_gzhan la phan pa bsgrub pa lhur len ces bya ba'i tha tshig go/_/de ltar bdag la phan pa dang /_gzhan la phan par zhugs pa ni/_myur du bla na med pa yang
[\[290b.6\]]dag par rdzogs pa'i byang chub tu mngon par rdzogs par 'tshang rgya zhes bya ba 'di ni tshig 'di dag gis mtshams sbyar bar rig par bya'o/_/mi rtsod par smra bar byed du zin kyang theg pa chen po'i chos ni rang bzhin gyis zab pa'i phyir/_kun shes pa dkon na rtsod pas lta smos kyang ci dgos/_gang dang lhan
[\[290b.7\]]cig tu rtsod par smra bar bya ba'i phyir/_smra ba de dag kun shes par bya ba'i bsam pas phyir smra ba ma yin gyi/_'on kyang skyon gdags pa'i bsam pas so/_/gzu bo gang dag gi mdun du de smra bar bya ba'i tshogs pa de dag kyang rung ba ma yin zhing byang ba ma yin pa'am mngon par zhen pa can dag go/_/
[\[291a\]]
[\[291a.1\]]smra bar bya ba thams cad kyang phal cher nyes pa drug dang ldan pa yin te/_'di ltar smra bar byed pa ni res 'ga' byung rgyal du phyogs ngan pa yongs su bzung nas mngon par zhen pa dang /_tshig dor dang ltag chod chad pa'i gnas rnams la yang sbyor ba dang /_tshig mdzug tu phyin phyin mi
[\[291a.2\]]sdong par dus ma yin par smra bar rtsom pa dang /_phyir rgol bas legs par smras kyang gtam khyad du gsod de smod ces bya ba'i tha tshig go/_/tshig brlang po yang smra ste/_des phyir rgol ba la sogs pa'i sems 'khrugs par byed pa dang /_bdag kyang de dag la sems 'khrugs pa zhes bya ba'i nyes
[\[291a.3\]]pa 'di dag drug dang ldan pa yin no/_/nye bar zhi bas ni smra ba dkon no/_/nye bar ma zhi ba la ni gang dag gis gzhan dad pa thob par 'gyur ba dang /_rnam par grol ba'i gnas dang ldan pas rang gi sems mnyam par 'jog par 'gyur ba gzhan gyi sems bsrung ba dang /_rang gi sems bsrung ba gnyi ga
[\[291a.4\]]dkon no/_/smra ba phal cher ni ji ltar na bdag rgyal bar 'gyur zhing pha rol pham par 'gyur snyam pa'i sems kun du 'byung ngo /_/de yod na yongs su gdung ba'i sdug bsngal gyis kun nas nyon mongs par 'gyur ro/_/de yod na bde ba la gnas par mi 'gyur ro/_/de'i phyir rgyun mi chad par dge ba'i phyogs la sbyor
[\[291a.5\]]mi nus so/_/de'i phyir khyad par thob par bya ba la ma thob pa'i yongs su nyams par 'gyur ro/_/ldem por dgongs pa'i rnam nges gang /_ming gi tshogs dang /_tshig gi tshogs dang /_gsal byed kyi tshogs rnams kyi don gzhan du brjod pa don gzhan du yongs su bsgyur te/_ji skad du/_ma dang pha ni gsad bya zhing /_/
[\[291a.6\]]rgyal po gtsang sbra can gnyis dang /_/yul 'khor 'khor dang bcas bcom nas/_/mi de dag par 'gyur zhes gsungs/_/gang 'jig rten na shin tu kha na ma tho bar sdig tor rtsi ba de brjod pa'i yi ge rnams rnam par dag par yongs su bsgyur ba'o/_/'jig rten na shin tu kha na ma tho bar grags pa de ni skye bo bla ma
[\[291a.7\]]bsad pa dang /_skye bo chen po bsad pa'o/_/skye bo bla ma de la yang rnam pa gnyis te/_so sor nges pa dang 'jig rten dang thun mong ba'o/_/'jig rten dang thun mong ba yang rnam pa gnyis te/_yongs su skyong bar byed pa dang sbyin gnas so/_/de la so sor nges pa'i bla ma ni pha dang ma'o/_/skyong bar byed pa ni rgyal po'o/_/sbyin
[\[291b\]]
[\[291b.1\]]gnas ni bram ze gtsang sbra can rnams te/_de dag ni shin tu dag par grags pa'i phyir ro/_/de dag thams cad bsad pa de ni skye bo bla ma bsad pa zhes bya'o/_/skye bo chen po bsad pa ni/_yul 'khor 'khor dang bcas bcom nas/_/zhes bya'o/_/'khor ni ba lang dang rta dang rnga mo dang ma he la sogs par rig par bya'o/_/ji ltar
[\[291b.2\]]yi ge 'di dag yang dag par yongs su bsgyur zhe na/_ma la sogs pa gsad pa'i tshig ni sred pa la sogs pa spong bar yongs su bsgyur ba'i phyir te go rims bzhin du sred pa dang las kyi sred pa dang /_nye bar len pa dang bcas pa'i rnam par shes pa dang /_lta ba dang tshul khrims dang /_brtul zhugs mchog tu
[\[291b.3\]]'dzin pa gnyis dang /_skye mched drug spyod yul dang bcas pa'i dbang du byas nas ma la sogs par blta bar bya ste de dang 'dra ba'i phyir ro/_/de la sred pa ni mngon par bsgrub pa'i rgyu'o/_/las kyi sred pa ni skye ba'i rgyu ste/_de ni sgom pa'i bag chags skyed pa'i tshul gyis pha lta bur blta bar bya'o/_/rgyu 'di
[\[291b.4\]]gnyis las las kyi nye bar len pa dang bcas pa'i rnam par shes pa 'byung ngo /_/de de ltar byung na thar pa 'dod du zin kyang mchog dang dag par yid ches par byed pa'i mchog tu 'dzin pa gnyis thar pa thob pa la gegs byed do/_/'di gnyis gtsang sbra can dang 'dra ba ni 'di lta bur rig par bya ste/_'di
[\[291b.5\]]ltar mchog dang dag par mngon par zhen pa'o/_/rnam par shes pa de'i gnas dang /_dmigs pa'i dngos po skye mched drug yul dang bcas par rig par bya'o/_/yang gsungs pa/_yid mi ches dang byas mi gzo/_/mi gang khyim 'bigs byed pa dang /_/go skabs bcom dang skyugs za ba/_de ni skyes bu
[\[291b.6\]]mchog yin no/_/tshigs su bcad pa 'di ni don ngan pa brjod pa'i yi ge rnams mchog gi don du yongs su bsgyur ro/_/'jig rten na ngan pa rnam pa bzhi ste/_yid kyi las ngan pa dang /_lus kyi las ngan pa dang /_ngag gi las ngan pa dang /_longs spyod ngan pa'o/_/yid kyi las ngan pa yang rnam pa gnyis te/_dge
[\[291b.7\]]ba la 'jug pa dang mi mthun pas yid mi ches pa ste/_'jig rten pha rol la sogs pa yod par yid mi ches pas sbyin pa la sogs pa la mi sbyor ba'i phyir ro/_/mi dge ba la 'jug pa dang /_mthun par byas pa mi gzo ba ste/_sngon phan btags pa la mi lta bar ma gsod pa la sogs pa nyes par spyod
[\[292a\]]
[\[292a.1\]]pa la yang mi 'jigs pa'i phyir ro/_/lus kyi las ngan pa ni/_khyim 'bigs pa'i rkun po ste 'tsho ba shin tu smad pa'i phyir ro/_/ngag gi las ngan pa ni/_brdzun du smra ba la sogs pa lhur len pa ste de lta bu dang ldan pa ni tshogs pa la sogs pa'i nang du 'jug tu mi rung ba'i phyir ro/_/longs
[\[292a.2\]]spyod ngan pa ni khyi dang bya rog dang yi dgas la sogs pa ste/_skyugs pa za ba'i phyir ro/_/ji ltar yi ge 'di dag mchog gi don du yongs su bsgyur zhe na/_yid mi ches pa la sogs pa'i tshig rnams ni dgra bcom par yongs su bsgyur ba'i phyir ro/_/de la yid mi ches pa ni rnam par grol ba'i ye shes
[\[292a.3\]]mthong ba dang ldan pas rang gis yid ches pa'i phyir ro/_/byas pa mi gzo ba ni 'dus ma byas pa'i mya ngan las 'das pa shes pa'i phyir ro/_/khyim 'bigs byed pa ni/_yang srid par mtshams sbyor ba'i rgyu nyon mongs pa spangs pa'i phyir ro/_/go skabs bcom zhes bya ba ni/_phyi ma la 'gro ba thams
[\[292a.4\]]cad du sdug bsngal mngon par mi 'grub pa'i phyir ro/_/skyugs pa za ba ni mthong ba'i chos la yo byad kyi stobs kyis lus 'dzin kyang /_longs spyod dang srog la re ba med pa'i phyir ro/_/gang gsungs pa/_snying po med la snying por shes/_/phyin ci log la shin tu gnas/_/nyon mongs kun nas rab
[\[292a.5\]]nyon mongs/_/byang chub dam pa thob par 'gyur/_/tshigs su bcad pa 'di'i don ni snga ma bzhin du bshad par blta bar bya'o/_/'di'i lus ni byang chub sems dpa'i ting nge 'dzin la brten nas/_mthong ba dang bsgom pa'i lam gnyis kyis byang chub chen po la reg pa'o/_/gzhan du yang
[\[292a.6\]]gsungs pa/_byang chub sems dpa' chos lnga dang ldan na sbyin pa'i pha rol tu phyin pa yongs su rdzogs par byed do/_/lnga gang /_ser sna'i chos nyid yongs su 'phel bar byed pa dang /_/sbyin pas yongs su skyo ba dang /_slong ba la tshig pa za ba dang /_res 'ga' ci yang sbyin par mi byed pa dang /_sbyin
[\[292a.7\]]pa las ring du gyur pa'o/_/ser sna'i chos nyid 'phel bar byed pa ni/_bag chags dang bcas pa'i ser sna'i bag la nyal spangs pas de'i de bzhin nyid gnas gyur pa mngon sum du byed pa'i phyir ro/_/sbyin pas yongs su skyo ba ni/_dus yun ring por sbyin pa'i rgyu mchog tu bya
[\[292b\]]
[\[292b.1\]]dka' bas ngal bar bya bar khas blangs pa'i phyir ro/_/slong ba la tshig pa za ba ni/_rang gi len par 'dod pas slong ba dang mi mthun pa'i phyir ro/_/res 'ga' ci yang mi byed pa ni/_dngos po thams cad rtag tu sbyin pa'i phyir ro/_/sbyin pa las ring du gyur pa ni/_nye ba la sbyin pa la sogs pa yongs su spang ba'i phyir ro/_/gzhan
[\[292b.2\]]du yang gsungs pa/_byang chub sems dpa' chos lnga dang ldan na/_tshangs par spyod pa yin zhing tshangs par spyod pa mchog dang ldan pa ste/_'khrigs pa las gzhan du 'khrigs pa las nges par 'byung ba mi tshol ba dang /_'khrig pa spang ba la g.yel ba dang /_'khrig pa'i 'dod chags skyes pa dang du len pa dang /_'khrig
[\[292b.3\]]pa'i gnyen po'i chos kyis skrag pa dang /_yang yang gnyis gnyis snyoms par 'jug pa'o/_/tshangs par spyod pa mchog dang ldan pa zhes bya ba ni/_'jig rten las 'das pa'i lam dang ldan pa'i tha tshig go/_/'khrig pa las gzhan du 'khrig pa las nges par 'byung ba mi tshol ba ni/_de nyid yang dag pa ji lta ba
[\[292b.4\]]bzhin du yongs su shes nas spong ba'i phyir ro/_/de yang dag pa ji lta ba bzhin du yongs su shes pa ni de bzhin nyid rab tu rtogs par rig par bya'o/_/'khrig pa spang ba la g.yel ba ni/_mi tshangs par spyod pa spong ba'i thabs la rtogs pa'i phyir ro/_/'khrig pa'i 'dod chags skyes pa dang du len pa ni/_
[\[292b.5\]]'dod pa la 'dod chags nang du skyes pa phyi rol du spong ba'i phyir ro/_/'khrig pa'i gnyen po'i chos kyis skrag pa ni/_de'i gnyen po'i chos kyis sems can thams cad bsgral ba'i don du rtsom pa'i phyir ro/_/yang yang gnyis kyis gnyis snyoms par 'jug pa ni/_zhi gnas dang lhag mthong gnyis 'jig
[\[292b.6\]]rten dang 'jig rten las 'das pa gnyis la snyoms par 'jug pa ste/_kun nas nyon mongs pa dang rnam par byang ba gnyis 'bras bu dang rgyu'i bye brag gis bden pa bzhi'i bdag nyid du gyur ba'i don du/_'jig rten dang 'jig rten las 'das pa'i lam gnyis la snyoms par 'jug pa'i phyir ro/_/bstan
[\[292b.7\]]bcos 'di ci'i phyir mngon pa chos kun nas btus pa zhes brjod do/_/rtogs nas bsdus pa'i phyir ro/_/kun nas btus pa'i phyir ro/_/yang dag par mthong ba'i gnas yin pa'i phyir ro/_/bstan bcos 'di ci'i phyir chos mngon pa kun nas btus pa zhes bya bar ming btags she na/_nges pa'i tshig gi tshul gyis
[\[293a\]]
[\[293a.1\]]rtogs nas bsdus pa'i phyir te/_byang chub sems dpa' rnams kyis de kho na nyid mngon par rtogs par khong du chud nas mdor bsdus zhes bya ba'i tha tshig go/_/kun nas btus pa'i phyir zhes bya ba ni chos mngon pa'i mdo las ta bsam pa'i gnas thams cad bsdus pa'i phyir zhes bya ba'i tha tshig
[\[293a.2\]]go/_/yang dag par mthong ba'i gnas yin pa'i phyir zhes bya ba ni phyin ci ma log pa'i thabs kyis sangs rgyas nyid kyi bar du thob par byed pa'i phyir zhes bya ba'i tha tshig go/_/yang dag pa'i gtam rnam par nges pa zhes bya ba ste/_kun nas btus pa lnga pa'o/_/chos mngon pa kun nas btus pa'i rnam par bshad pa
[\[293a.3\]]zhes bya ba slob dpon rgyal ba'i sras kyis mdzad pa rdzogs so//_//rgya gar gyi mkhan po dzi na mi tra dang /_zhu chen gyi lo tsA ba ban+de ye shes sdes bsgyur cing zhus te gtan la phab pa'o/_/rtsa 'grel 'di gnyis sngon gyi chos skyong ba'i mi'i dbang phyug rnams kyi bka' drin las/_lo paN ches
[\[293a.4\]]cher mkhas pa rnams kyis legs par bsgyur te gtan la phab mod kyi/_'on kyang rgya gar gyi dpe la 'grel pa'i nang na rtsa ba'i tshig yongs su rdzogs par yod pa dang /_skabs la lar 'grel pa chad pa dang /_de ltar dris lan dang mtshams sbyor gyi tshig chad pa dang 'grel pa'i tshig gong 'og ha cang bsnur
[\[293a.5\]]ces par bsgyur ba dang /_'grel pa'i tshig ji lta ba ma yin par don tsam bsdus te bsgyur ba dang /_mdor bstan dang /_rgyas bshad mi mtshungs par bsgyur ba dang /_rang bzor bsdus pa'i tshigs bcad byas pa la sogs pa'i skyon 'ga' zhig mthong ste/_slar yang rgya gar gyi dpe dang mthun par mang du thos
[\[293a.6\]]pa'i lo tsA ba shAkya'i dge slong nyi ma rgyal mtshan dpal bzang pos gtsug lag khang chen po dpal thar pa gling du cung zad dag par bcos pa'o/_/rnam dpyod blo yi bag chags mi chung zhing /_/tshe 'dir nan tan snying por byas pa yis/_/gsung rab 'grel bshad kun la blo byang zhing /_/lung ston sgra yi gtsug lag rab shes
[\[293a.7\]]nas/_/chos mngon ma mo'i sde snod yang bsgyur las/_/skyes pa'i dge bas rgyal mtsho'i gos steng 'dir/_/nyi ma ltar gsal grags pa'i rgyal mtshan mchog_/blo gsal dpal ldan blo yi dbang po rnams/_/bzang por byas nas thub dbang nyi ma yi/_/go 'phang mchog la skye dgu gnas par shog/_//