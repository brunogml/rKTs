[\[1a\]]
[\[1b\]]
[\[1b.1\]]@##/_/'jig rten gyi mgon po'i thugs rje'i bdud rtsi'i rgyun gyis gson pa'i 'jig rten ma lus pa tshim par mdzad pa'i gsung rab kyi zla ba/_srid pa'i dkyil
[\[1b.2\]]'khor mtha' dag snang bar mdzad pa la/_rang gi rtog pas sbyar ba'i skyon gyi rdul dag gtor bar byed pa'i skye bo sdig pa can slu bar byed pa rnams ni gang nang dang phyi rol gyi dngos po sna tshogs
[\[1b.3\]]pa 'di ni shing thog dang /_rdo dang /_tsher ma'i rnon po la sogs pa ltar rgyu med pa nyid dam/_mthong ba'i rgyu can nam ma mthong ba'i rgyu can yin na yang blo sngon du btang ba yin no snyam ste/_de'i
[\[1b.4\]]phyir yang sems can dang snod kyi 'jig rten zhes bya ba rgyas par dris so/_/rgyu sna tshogs pa'i phyir shing thog dang rdo la sogs pa rnams ni sna tshogs pa yin no/_/rgyu med pa ni ma yin te/_shing
[\[1b.5\]]gcig las skyes pa'i shing thog rnams la yang rgyu dang rkyen sna tshogs pa yod pa nyid de/_me tog la sogs pa tha dad pa'i phyir ro/_/shing thog dang rdo la sogs pa'i sna tshogs rgyu med pa
[\[2a\]]
[\[2a.1\]]nyid yin na ni/_khyad par gyi rgyu med pas thams cad rgyu med pa nyid du 'gyur na/_rung ba yang ma yin no/_/ci'i phyir zhe na/_dbang po dang /_don dang /_sa bon dang /_'o ma dang /_me dang /_du ba
[\[2a.2\]]dang /_brdabs pa la sogs pa yod pa dang med pa na blo dang myu gu dang zho dang tshos byed las skye ba dang sgra la sogs pa yod pa dang med pa la tha dad pa'i phyir ro/_/de'i rgyu khu chu dang khrag la sogs pa mthong ba kho na yang ma
[\[2a.3\]]yin te/_khu chu dang khrag la sogs pa khyad par med bzhin du/_pha dang ma'i nangs kyi dang po'i bya ba mtshungs pa'i spun rnams la/_lus dang /_dbang po dang /_nad med pa dang /_stobs dang yid gzhungs pa dang /_
[\[2a.4\]]blo dang /_bzod pa dang /_brtson 'grus dang /_brten pa dang /_gtong ba dang /_lhag par mos pa dang /_'dod chags dang /_zhe sdang dang /_nga rgyal dang /_nor 'byor pa dang /_rgud pa'i bye brag mthong ba'i phyir ro/_/
[\[2a.5\]]bya ba dag la mnyam por 'jug pa na kha cig gis bya ba'i 'bras bu thob la/_kha cig ni ngal ba 'ba' zhig tu 'gyur na de ni ma mthong ba'i rgyu med par mi rung ngo /_/'ga' zhig gis blo sngon du btang ste/_byas pa yang
[\[2b\]]
[\[2b.1\]]ma yin te/_de ni/_/dbang phyug sogs min rim sogs phyir/_/zhes bya ba des bkag pa'i phyir ro/_/de la sems can gyi 'jig rten sna tshogs ni khams dang 'gro ba dang skye gnas dang /_tshad dang tshe la sogs pa'i bye brag gi bshad do/_/snod kyi 'jig rten sna tshogs pa ni
[\[2b.2\]]gzhal med khang dang /_gling dang /_ri dang rlung gi dkyil 'khor la sogs pa'i bye brag gis bshad do/_/sus kyang blo sngon du btang ste byas pa ni med do zhes bya ba ni sprul pa pos sprul pa ltar ro/_/gal te rgyu med pa 'am mthong ba'i rgyu can nam/_blo sngon du btang ste ma yin na/_de
[\[2b.3\]]sus byas she na/_de'i phyir 'o na ci lta bu zhe na/_sems can rnams kyi las las 'jig rten sna tshogs skye/_/zhes bya ba smos te/_gang ci rigs par 'bras bu bzhi'i sgo nas las kyi 'bras bu ma yin pa'i dngos po gzhan skye ba de ni 'ga' yang yod pa ma yin no/_/'di gang
[\[2b.4\]]las she na/_las rnams kyi nus pa mthong ba'i phyir ro/_/'bras bu yid du 'ong ba dang /_yid du mi 'ong ba skyed pa la las rnams kyi nus pa mngon sum nyid du snang ste/_dper na zhing pa'i 'bad pa las zhing rmo ba la sogs pa'i 'bras bu 'byung ba dang /_gzhan gyi chung ma la
[\[2b.5\]]'gro ba las 'bras bu mi 'dod pas gsod pa la sogs pa 'byung ba mthong ngo /_/kha cig ni 'bad pa med par mngal nas 'thon pa bkrus pa man chad du bde bar mthong la/_kha cig ni sdug par mthong ngo /_/'dir 'bras bu yid du 'ong ba dang /_yid du mi 'ong ba thos pa ni las
[\[2b.6\]]sngon du 'gro ba can yin pas bde ba dang sdug bsngal thob pa de yang las sngon du 'gro bar 'gyur ro/_/gal te las las skyes na zhes bya ba la sogs pa ni nang gi lus kyi 'bras bu can gyi las ni stobs dang ldan pa'i phyir ro snyam du bsams pa'o/_/gang dag las rma lta bur
[\[2b.7\]]gyur pa'i lus ngag dang /_de'i gnyen por gyur pa'i longs spyod dga' dga' lta bu dag 'byung ba las de dag ni de lta bu'i rang bzhin can dag yin no/_/yang las de dag gang gi yin zhe na/_de'i phyir sems can 'dren mar byed pa rnams kyi zhes bya ba smos te/_dge ba dang mi dge
[\[3a\]]
[\[3a.1\]]ba byed pa rnams kyi zhes bya ba'i tha tshig go/_/de ltar na rma lta bur gyur pa'i lus kyis yul dga' dga' lta bu nye bar longs spyod pa'i phyir las gnyis ka 'bras bu dang bcas par 'gyur gyi gzhan du ni ma yin te/_'di ltar lus dga' dga' lta bu dag
[\[3a.2\]]gis yul dga' dga' lta bu ma yin pa longs spyod par ni mi nus so/_/de'i phyir las de lta bu dag kho nas zhes bya ba 'dir rigs te/_thun mong dang thun mong ma yin pa'i las kyi 'bras bu yin pa'i phyir ro/_/sems can thams cad kyi dge ba'i las kyi dbang gis ni pad+ma dang ut+pal la
[\[3a.3\]]sogs pa skye la/_mi dag ba'i las kyi dbang gis ni dug dang tsher ma la sogs pa skye'o/_/so sor nges pa'i sems can gyi las kyi 'bras bu dag ni sems can gyi lus rnams yin la/_de dag kyang sems pa 'dren mas skyed par byed do/_/de ni de ltar yin te/_gang gi phyir lha 'dren mar
[\[3a.4\]]byed pa ma yin pa rnams kyi lus dang longs spyod dga' dga' lta bu dag skye'o/_/de ni sems pa dang nges byas zhes bya ba ni las thams cad mdor bsdus te bstan pa'o/_/de nyid la lung ston pa ni sems pa dang bsam pa'i las so zhes bya ba ste/_'di ni 'di lta bu dang 'di lta bu zhig tu byed
[\[3a.5\]]par 'gyur ro/_/'di lta bu dang 'di lta bur bya'o snyam du'o/_/mdo las bsams par bshad pa gang yin pa de ni 'dir bstan bcos las sems par byas pa zhes bshad de/_/sems pas kun nas bslang ba zhes bya ba'i don to/_/gsum yin te zhes bya ba ni sems pas byas pa'i las la rnam
[\[3a.6\]]pa gnyis su phye ba'i phyir ro/_/thams cad lus la brten pa'i phyir zhes bya ba ni lus la rag las te 'jug pa'i phyir te/_de ltar na/_lus la brten pa'i las ni lus kyi las yin pas ngag dang yid kyi las kyang lus kyi las nyid du thal bar 'gyur ro/_/ngag gi las gcig pur gyur
[\[3a.7\]]pa ni ngag gi rang bzhin gyi las ni ngag gi las so zhes rnam par dag pa'i phyir ro/_/lus dang yid kyi las gnyis ni de ltar lus dang yid kyi rang bzhin ma yin pas de gnyis las nyid du mi 'gyur ro/_/gal te kun nas slong ba las yin na ni zhes bya ba la/_yid kyi las bzhin du lus
[\[3b\]]
[\[3b.1\]]dang ngag gi las gnyis kyang yid kyis rab tu bcug pa'i phyir yid kyi yin pa nyid pas yid kyi las gcig pur 'gyur ro/_/rgyu gsum gyis go rims bzhin du zhes bya ba la/_lus kyi las ni brten las yin te/_de ni yid kyis kun nas bslangs pa nyid yin yang lus la brten pa'i
[\[3b.2\]]phyir ro/_/ngag gi las ni ngo bo nyid las yin te/_de ni ngag gi rang bzhin yin pa'i phyir ro/_/yid kyi las ni kun nas slong ba las yin te/_de ni yid kyis kun nas bslang ba'i phyir dang /_de las brten pa'i phyir ro/_/de ltar na gsum char la yang phan tshun khyad par bstan par 'gyur ro/_/
[\[3b.3\]]sems pa yid kyi las yin no/_/zhes 'dir yid kyi las kyi ngo bo bshad kyi/_lus dang ngag gi las dag gi ni ma yin pas de'i phyir/_de dag rnam rig rnam rig min/_/zhes bya ba smos so/_/de skad du mdo las lus kyi las gang zhe na lus kyi rnam par rig byed dang /_rnam par rig byed ma
[\[3b.4\]]yin pa'o/_/ngag gi las gang zhe na/_ngag gi rnam par rig byed dang /_rnam par rig byed ma yin pa'o zhes gsungs so/_/ni'i sgra ni de dag kho na rnam par rig byed dang rnam par rig byed ma yin pa dag yin gyi/_yid kyi las ni ma yin no zhes nges par gzung ba'i don du'o/_/yang ci'i phyir yid
[\[3b.5\]]kyi las kyang rnam par rig byed dang rnam par rig byed ma yin pa'i bdag nyid du mi 'dod ce na/_de'i mtshan nyid can ma yin pa'i phyir ro/_/rang kun nas slong bar byed pa'i sems rig par byed pas na rnam par rig byed ces bya na/_sems pa la ni mtshan nyid de yod pa ma yin pas sems pa rnam
[\[3b.6\]]par rig byed ma yin no/_/rnam par rig byed ma yin pa de ni skyed par byed pa'i 'byung ba log na 'byung ba gzhan la brten nas 'jug na/_dge ba'i sems ni de ltar kun nas slong bar byed pa'i sems log na nyon mongs pa can dang lung du ma bstan pa'i sems la brten nas 'jug par mi
[\[3b.7\]]bzod do/_/de'i phyir sems pa ni rnam par rig byed ma yin par yang mi rigs so/_/rnam par smin pa'i rlung gi dbang gis kyang lus kyi dbyibs de dang de ltar 'gyur bas/_sems kyi dbang gis zhes bya ba rgyas par smos so/_/lus kyi rnam par rig byed dbyibs kho na yin gyi/_lus kyi rnam
[\[4a\]]
[\[4a.1\]]par rig byed kho na ni dbyibs ma yin te/_de nyid kyi phyir sems kyi dbang gis zhes bya ba bshad do/_/yang ci'i phyir kha dog dang 'byung ba dag rnam par rig byed ma yin zhe na/_de dag ni gcig tu lung du ma bstan pa yin pa'i phyir ro/_/gzhan dag na re 'gro ba yin te zhes
[\[4a.2\]]bya ba ni lus kyi rnam par rig byed do/_/lus kyi las ni lus kyi bya ba yin la/_de ni lus g.yo ba ste/_'gul ba'i lus kho na la rigs kyi/_mi g.yo ba ni ma yin pas lus kyi rnam par rig byed ni 'gro ba kho na yin gyi dbyibs ni ma yin no zhe na/_'gro min gang phyir 'dus byas
[\[4a.3\]]ni/_/zhes bya ba 'byung ngo /_/skad cig ma'i sgra don du ma'i rjod par byed pa yin pa'i phyir 'dri ba ni/_skad cig pa zhes bya ba ni 'di ci zhes bya ba ste/_'di ltar skad cig gi sgra ni stong pa la yang 'jug pa ni snod skad cig pa zhes bya ba ste/_stong ngo zhes bya bar rtogs so/_/bya ba med pa la ni
[\[4a.4\]]lha sbyin skad cig ma zhes bya ba ste/_bya ba dang bral ba zhes bya bar rtogs so/_/dus kyi mtha' la ni skad cig tsam byas zhes bya ba'o/_/bdag nyid du red ma thag tu 'jig pa zhes bya ba la/_'di la bar med pas na red ma thag go/_/red ma thag pa yang yin la 'jig pa yang yin pas na
[\[4a.5\]]red ma thag tu 'jig pa ste/_de dbyug pa can gyi tshul du 'di la yod pas na red ma thag tu 'jig pa'o/_/skyes pa'i 'og tu mi gnas zhes bya ba'i don to/_/dus gzhan du gnas par smra ba'i ltar na bdag nyid du red pa'i 'og rol du 'jig pa yod pas khyad par du bya ba'i phyir red ma thag
[\[4a.6\]]tu zhes bya ba smos so/_/skad cig ma'i sgras brjod par bya ba de lta bu'i rigs can bdag nyid du red pa de 'di la yod pas na 'dus byas ni skad cig ma'o/_/gzhan nyid ma yin na brjod pa med do zhe na/_mthong ba'i phyir ma yin te/_dper na mchi gu'i lus bzhin no/_/gal te zhes
[\[4a.7\]]bya ba rgyas par 'byung ngo /_/'dus byas thams cad ni skad cig mar khas mi len gyi/_'o na ci zhe na/_sems dang sems las byung ba rnams dang gzugs 'ga' zhig dang ldan pa ma yin pa kha cig dag skad cig ma yin gyi/_gzugs 'ga' zhig dang ldan pa ma yin pa kha cig dag ni
[\[4b\]]
[\[4b.1\]]skad cig ma ma yin la/_lus kyang skad cig ma ma yin pas de bdag nyid du red pa'i 'og tu med pa ma yin te/_de'i phyir lus ni yul gzhan du 'pho bar mi 'gal lo snyam du bsams pa'o/_/'dus byas ni/_gdon mi za bar 'jig phyir ro/_/zhes bya ba ni/_skye ba dang ldan pa ni
[\[4b.2\]]'jig pa la mi 'khrul ba'i phyir ro snyam du dgongs so/_/gal te yang 'dus byas gdon mi za bar 'jig mod kyi/_skyed ma thag tu ni ma yin no zhes smra'o/_/'jig pa 'dod na ni gdon mi za bar skyes ma thag tu khas blang bar bya'o/_/ci'i phyir zhe na/_gang gi phyir dngos po 'jig pa ni rgyu med pa yin
[\[4b.3\]]no/_/rgyu dang bcas pa yang yin na ni rgyu la rag las pa'i phyir skyes ma thag tu mi 'gyur ba zhig na/_de ni rgyu med pa yang yin no/_gal te skyes ma thag tu mi 'dod na ni phyis kyang mi 'gyur bas 'dus byas 'jig pa med par 'gyur na/_de ni de lta yang ma yin te/_de'i phyir 'dus byas ni skyes ma thag
[\[4b.4\]]tu 'jig pa nyid do zhes khas blang bar bya'o/_/'jig pa rgyu med pa nyid la rgyu 'dri ba ni ci'i phyir zhes bya ba yin la/_bya ba ma yin pa nyid ni rgyu med pa nyid kyi gtan tshigs su smos so/_/bya ba ma yin pa nyid ni brjod du med pa nyid kyi phyir yin la brjod du med pa nyid ni dngos po med pa yin
[\[4b.5\]]te/_rang gi ngo bo log pa tsam yin pa'i phyir ro/_/dngos po skyes pa tsam yin na/_/zhes bya ba rgyas par 'byung ngo /_/de nyid gzhan du 'gyur bar ni rigs pa ma yin te zhes bya ba ni/_rang bzhin las mi nyams pa'i phyir te/_de nyid kyi phyir de nyid de dang mtshan nyid mi mthun par
[\[4b.6\]]ni mi rung ngo zhes bya ba smos te/_mtshan nyid mi mthun pa nyid ni gzhan nyid med na mi 'byung ba yin pa'i phyir ro/_/shing la sogs pa dag la me dang 'brel pa las zhes bya ba la sogs pa zhes bya ba'i sgras ni gzugs la sogs pa rnams bsdu'o/_/'jig pa mig la sogs pa'i yul
[\[4b.7\]]ma yin pa'i phyir 'dri ba ni re zhig khyod shing la sogs pa dag ces bya ba rgyas par 'byung ba'o/_/de yod na de dag mi snang ba'i phyir ro zhes bya ba la/_gal te me dang 'brel pa las shing la sogs bdag 'jig pa ma yin na ni snga ma bzhin du mthong bar 'gyur na/_mthong ba yang ma yin te/_de'i
[\[5a\]]
[\[5a.1\]]phyir de dag me dang 'brel pa las 'jig go zhes bya bar nges so/_/re zhig 'di dpyad par bya ste zhes bya ba rgyas par 'byung ste/_dpyad par bya ba yin pa'i phyir 'di ni mthong ba ma yin no snyam du dgongs so/_/gzhan dag ma skyes pas zhes bya ba ni me dang 'brel pa ni de de dag skye ba dang
[\[5a.2\]]'gal ba'i phyir ro/_/dper na rlung dang phrad pa las zhes bya ba rgyas par 'byung ste/_'di ni pha rol po la yang grub pa yin no/_/sgra dang mar me skad cig ma yin pas rang nyid zhig cing rlung dang lag pa dang phrad pas gegs byas pa dag yang ma skyes pas ma mthong ba yin gyi/_rlung dang lag pa dang phrad
[\[5a.3\]]pas sgra dang mar me dag zhig pas ma mthong ba ni ma yin no/_/de ltar na re zhig mthong ba 'jug pa yang de dag gnas pa'i phyir ni ma yin te/_'o na ci zhe na/_sngar skyes pa zhig na gzhan dag skyes pa'i phyir ro/_/shing la sogs pa dag gi mthong ba dang ma mthong ba yang de dang 'dra bar khong du
[\[5a.4\]]chud par bya'o/_/de lta bas na 'jig pa rgyu dang bcas pa'am rgyu med pa zhes bya ba'i don 'di ni rjes su dpag pas bsgrub par bya ba yin gyi/_mngon sum gyis bsgrub par bya ba ni ma yin no/_/bshad zin to zhes bya ba la/_ci bshad ce na/_rgyu med pa yin te/_bya ba ma yin pa'i phyir gtan
[\[5a.5\]]med pa bzhin no zhes bya ba'o/_/skye ba bzhin du zhes bya ba la/_skye ba ni bdag nyid du red pa yin la de ni 'du byed skad cig ma 'am/_skad cig ma ma yin pa dag la rgyu dang bcas pa nyid du 'dod pa de bzhin du thams cad kyi 'jig pa yang rgyu dang bcas pa nyid du 'gyur na/_'dod pa yang ma yin te/_
[\[5a.6\]]'jig pa'i rgyu'i dus ma nges pa'i phyir blo dang sgra dang me lce skad cig ma rnams kyi 'jig pa'i dus ma nges par thal bar 'gyur ba'i phyir ro/_/de'i phyir blo la sogs pa dag ltar/_thams cad du rgyu med pa nyid du khas blang bar bya'o/_/blo gnyis phrad pa med pa'i phyir ro zhes bya ba la blo snga ma'i
[\[5a.7\]]dus na blo phyi ma yod pa ni ma yin pas ji ltar yod pa ma yin pa sngar gyi blo'i 'jig pa'i rgyur 'gyur/_blo phyi ma'i dus na yang blo snga ma zhig pas ji ltar zhig zin pa'i 'jig pa'i rgyur 'gyur/_ci ste yang blo phyi ma'i dus na yang blo snga ma gnas so snyam na/_de'i phyir the tshom dang nges pa'i shes pa
[\[5b\]]
[\[5b.1\]]dag ces bya ba smos te/_sgra la yang de bzhin du brjod par bya'o/_/gang gi tshe blo dang sgra gsal ba dag gi mjug thogs su zhes bya ba la sogs pa 'byung ngo /_/tha ma dag tu ji ltar yin te/_blo dang sgra gzhan med pa'i phyir ro/_/gang yang gnas pa rgyu med pa zhes bya ba rgyas par 'byung ste/_slob dpon
[\[5b.2\]]dpal len ni skyes pa rnams la gnas pa'i rgyu med pas de'i phyir de nyid 'jig pa'i rgyu yin no snyam du sems so/_/de'i lan du med pa ni rgyu yin par 'os pa ma yin te zhes bya ba ste/_dngos po med pa'i phyir ro/_/de'i phyir 'di ni 'jig pa'i rgyu ma yin no/_/chos dang chos ma yin pa'i dbang
[\[5b.3\]]gis zhes bya ba 'byung ste/_de la chos ni phan 'dogs pa la ltos te mar me'i me lce dag skye ba'i rgyu yin la chos ma yin pa ni gnod par byed pa la ltos te 'jig pa'i rgyu yin no/_/skye ba dang 'jig pa'i rgyu chos dang chos ma yin pa dag kyang skad cig skad cig la 'jug pa thob pa dang
[\[5b.4\]]gegs byed par 'os pa ma yin no zhes bya ba la skyes bu la phan gdags par bya ba'i phyir chos ma yin pa la gegs byas nas chos kyis 'jug pa thob pa yin pa dang /_sgron me'i me lce dag skye bar 'gyur la/_skyes bu la gnod pa bya ba'i phyir chos la gegs byas nas chos ma yin pas 'jug
[\[5b.5\]]pa [(]thab [,]thob [)]pa yin pa dang 'jug par 'gyur ro/_/de bzhin du chos ma yin pa la yang bzlog pa'i sgo nas brjod par bya'o/_/skye ba dang 'jig pa de gnyis kyang skad cig re re la yin zhing /_stobs dang ldan pas stobs chung ba la gegs byed pa yang yin na/_chos dang chos ma yin pa dag
[\[5b.6\]]gi stobs dang ldan pa dang stobs chung ba'i rgyu ni skad cig re re la yod pa ma yin no/_/de la stobs chung ba'i phyir chos kyis chos ma yin pa la gegs byed na yang skad cig de nyid la chos ma yin pa stobs dang ldan pa nyid dam/_gang las slar chos ma yin pas chos la gegs
[\[5b.7\]]byed par 'gyur bas/_chos stobs chung ba nyid du ga la 'gyur/_de'i phyir 'di ni yongs su brtags par yang 'grigs dka'o/_/rgyu yongs su brtags pa chos dang chos ma yin pa 'jug pa thob pa dang gegs byed pa'i mtshan nyid can 'di yang 'dus byas thams cad la nus te/_
[\[6a\]]
[\[6a.1\]]de'i phyir 'dus byas thams cad skad cig ma yin no zhes bya bar grub ste/_chos dang chos ma yin pa las ma gtogs pa'i 'jig pa'i rgyu la mi ltos pa'i phyir ro/_/de'i phyir brtsad mi dgos so/_/rgyu yang 'jig pa por 'gyur ro zhes bya ba la/_tshos par
[\[6a.2\]]bya ba dang tshos par byed pa'i rdzas phrad pa las snga ma snga ma 'gags dang rim gyis tshos byed las skyes pa phyi ma phyi ma rnams la tshos pa dang ches tshos pa dang /_ches cher tshos pa 'byung ba mthong ste/_de la ches tshos pa 'byung ba na me dang 'brel pa las tshos pa dag 'jig par 'dod na/_
[\[6a.3\]]de lta na rgyu nyid 'jig pa por 'gyur na/_gang kho na las tshos byed las skyes pa rnams 'byung ba de nyid las dngos po med pa yin no zhes bya ba 'di ni rigs pa yang ma yin te/_dus tha dad pa dag rgyu gcig tu mi 'grub pa'i phyir ro/_/ci'i phyir zhe na/_cig car yod pa dang med par
[\[6a.4\]]thal bar 'gyur ba'i phyir te/_ji skad du/_gcig las dus tha dad min dper/_/sa bon myu gu dang de bzhin/_/gsher dang gsher min grang dro bzhin/_/bu ram las sra gnas skabs gzhan/_/zhes bshad do/_/gang zhig me ni skad cig pa yin pa'i phyir skyed par byed pa ni gzhan yin la/_
[\[6a.5\]]'jig par byed pa ni gzhan yin no snyam du sems pa de la/_yang na rgyu me bye brag med par 'gyur ro zhes bya ba smos te/_'bras bu 'dra ba gzhan skye ba'i rgyu yin pa'i phyir skyed par byed pa dang bye brag med pas na 'jig par byed par mi rung ngo /_/re zhig me lce gzhan dag las zhes bya ba ni me lce
[\[6a.6\]]rnams skad cig ma ma yin pa'i phyir gzhan ni skyed par byed pa yin la/_gzhan ni 'jig par byed pa'o snyam du bsams pa'o/_/brtag pa gang gis na skyed par byed pa nyid 'jig par byed par mi 'gyur ba/_thal ba dang kha ba dang tsha ba dang nyi ma dang /_chu dang sa dang 'brel pa las smin byed las skyes
[\[6a.7\]]pa'i bye brag 'byung ba la gang brtag par bya ste/_thal ba la sogs pa dag ni skad cig ma ma yin no/_/der gdon mi za bar skyed par byed pa yang yin la 'jig par byed pa yin pa'am 'jig pa la rgyu cung zad kyang med pa'am/_tshwa la sogs pa 'di skad cig re re la gzhan nyid yin par 'dod par
[\[6b\]]
[\[6b.1\]]bya dgos so/_/de ltar 'dod na yang 'dus byas thams cad skad cig mar 'jig par sgrub pa nyid de/_gang dang 'brel pa las 'ga' zhig las tshos byed las skyes pa'i khyad par du mi 'gyur ba de ni yod pa ma yin no/_/'o na gang chu bskol ba zhes rgyas par 'byung ste/_gal te chu dag me dang
[\[6b.2\]]'brel pa mi 'jig na/_gang las bskol ba na zad par 'gyur ba me dang 'brel pa dag ci zhig byed na ni/_de dang tha mi dad par 'jug pa'i me'i khams mthu'i sgo nas 'phel byed do/_/de'i mthus na zhes bya ba rgyas par 'byung ste/_me'i khams mthu'i sgo nas shas che bas chu dag gi skad cig ma dang po rang
[\[6b.3\]]gi ngo bos skad cig gzhan nyam chung ba'i rgyur 'gyur la/_de yang de bzhin du yin pa nas/_shin tu nyam chung ba'i bar du gyur pas skad cig gzhan dang 'brel par mi byed de/_de shin tu nyam chung ba'i phyir ro/_/de ltar chu dag gi rgyun 'chad par 'gyur gyi/_me dang 'brel pa dag gis 'jig pa ni
[\[6b.4\]]ma yin no/_/rang nyid 'jig pa'i ngang tshul can yin pa'i phyir zhes bya ba ni/_'jig pa'i ngang tshul can yin pa'i phyir zhes bya ba'i don to/_/ji ltar zhe na/_'byung ba tsam gyis 'jig pa'i phyir/_/zhes smos so/_/gtan tshigs mi g.yo rtsa ba rab brtan zhing /_/skyes nas dus phyis
[\[6b.5\]]dngos po yod min pa'i/_/phyogs 'di de ltar re zhig gnas mod kyi/_/rgol ngan rtsod pa'i tshul 'di gzhom par bya/_/skad cig ma la 'jig pa'i phyir/_/'gro ba yang med do/_/yang ji ltar 'gro ba med na/_'gro bo zhes bya bar 'gyur zhe na/_de nyid kyi phyir yul gzhan du zhes bya ba la sogs pa
[\[6b.6\]]smos te/_ji ltar rtswa'i me skad cig ma nyid yin yang rtswa'i yul du 'dab chags par 'byung bas me 'gro'o zhes bsnyad pa de bzhin du gzhan la yang yul gzhan dag tu 'dab chags par 'byung ba la mngon pa'i nga rgyal byed do/_/mdo sde pa rnams na re dbyibs ni rdzas su med de/_de bcom na de'i
[\[6b.7\]]blo med pa'i phyir bum pa la sogs pa bzhin no zhe'o/_/gal te rdzas su med na der gdags pa'i rgyu ni gang zhig yin la/_der brtags pa'i bye brag kyang gang zhig yin zhe na/_de'i phyir phyogs gcig gi sgor zhes bya ba rgyas par smos so/_/'di skad bstan par 'gyur te/_gdags pa'i rgyu ni
[\[7a\]]
[\[7a.1\]]kha dog yin la/_der btags pa'i bye brag ni kha dog 'byung ba'i bye brag las so/_/'di nyid la dpe ni/_dper na mgal me zhes bya ba ste/_ji ltar mgal me'i gzugs ni ring po dang zlum po zhes bya ba'i dngos po gzhan med kyang skye ba'i bye brag gi rgyu yin pa de bzhin
[\[7a.2\]]du gzhan du yang yin no/_/gal te yod na ni gnyis gzung 'gyur zhes bya ba'i ni dbang po gzugs can gnyis te/_mig gi reg pas kyang ring po la sogs par shes pa'i phyir ro/_/gzugs kyi skye mched la ni zhes bya ba rgyas par 'byung ste/_mig la sogs pa'i dbang po'i dbang gis
[\[7a.3\]]gzugs la sogs pa'i skye mched tha dad pa yin la/_dbyibs kyang gzugs kyi skye mched kyi khongs su gtogs pa yin te/_de'i phyir de ni reg pas 'dzin par mi 'thad do/_/res 'ga' bye brag tu smra ba ring po la sogs pa'i dbyibs lus kyi dbang pos 'dzin pa ni ma yin te/_'o na ci zhe na/_reg
[\[7a.4\]]bya'i yan lag de ltar gnas pa lus kyi dbang pos dmigs pa dag la phyis ring po la sogs par zhen pas mig dang reg pa gnyis kyis ring po la sogs par 'dzin par thal bar mi 'gyur ro zhes smra bas/_de'i phyir yang ji ltar reg bya la zhes bya ba rgyas par smos so/_/ji ltar reg bya de nyid de ltar gnas
[\[7a.5\]]pa yan lag re re nas gzung ba na phyi nas ring po la sogs par shes par 'gyur gyi/_reg bya las don gzhan du gyur pa ring po la sogs par gzung ba na ma yin pa de bzhin du kha dog dag kho na rnam pa der gnas pa yan lag re re nas gzung ba na ni phyis ring po la sogs par shes kyi/_kha dog
[\[7a.6\]]las don gzhan du 'gyur ba ring po la sogs pa gzung ba ni ma yin no zhes yid ches par bya'o/_/chos mngon pa bas kha dog dang reg bya las tha dad pa'i dbyibs brjod par 'dod pas slar smras pa ni de la reg bya dang lhan cig spyod pa zhes bya ba rgyas par 'byung ba'o/_/'dir dran pa'i sgra ni
[\[7a.7\]]rjes su dpag pa la brjod kyi/_ji ltar mig gi kha dog bzhin reg pas dngos su 'dzin pa ni ma yin te/_skye mched mtshungs pa ma yin pa'i phyir ro snyam du bsams pa'o/_/dper na me'i gzugs zhes bya ba rgyas par 'byung ste/_ji ltar dbang po gzhan gyis gzung bar bya ba mi
[\[7b\]]
[\[7b.1\]]'khrul pa las dbang po gzhan gyis gzung bar bya ba rjes su dpag pa yin pa de bzhin du 'dir yang ston to/_/gang la reg bya la reg nas dbyibs 'di nges par dran par 'gyur ba/_'jam pa la sogs pa'i reg bya ni ring po la sogs pa'i dbyibs gang la yang nges pa med do/_/'di ltar ring po
[\[7b.2\]]la sogs pa ni cung zad cig 'jam pa yin la/_cung zad cig rtsub pa yin pa de ji ltar ma nges par 'jug pa'i reg byas ring po la sogs par nges par dran par 'gyur/_'on te reg bya dang dbyibs dag la lhan cig spyod par nges pa med kyang nges par dbyibs dran par 'gyur na ni kha dog kyang dran par
[\[7b.3\]]'gyur te/_dbyibs ltar reg bya ma nges par kha dog dran par 'gyur ro/_/yang kha dog la ma nges par mi 'gyur na ni/_yang na kha dog bzhin du dbyibs kyang ring po la thung ngu'o snyam pa dang /_thung ngu la ni ring po snyam du dbyibs kyang nges par mi 'gyur ro/_/kha dog ni nges par dran par
[\[7b.4\]]mi 'gyur te/_res 'ga' reg bya las dmar po la ser po ser po la dmar po 'o snyam du 'gyur la/_ji ltar kha dog ma nges par dran pa de bzhin du dbyibs kyang nges par 'gyur ba dran pa ni ma yin te/_'o na ci zhe na/_kha dog nges par dran par mi 'gyur te/_dbyibs ni nges par dran
[\[7b.5\]]par 'gyur la rgyu ci zhig yod de/_reg bya las dbyibs dran pa 'di ni mi rung ngo /_/ri mo bkram pa la zhes bya ba rgyas par 'byung ste/_ri mo bkram pa'i dbyibs gcig la ring po dang thung ngu dang lham pa dang gru bzhi la sogs pa dbyibs mang po gnas par mthong na/_de ni rdzas su yod
[\[7b.6\]]pa'i dbyibs la mi rung ngo /_/ji ltar kha dog sngon po dang /_ser po la sogs pa rnams rten 'byung ba tha dad pa'i phyir yul mtshungs pa nyid du mi 'gal ba bzhin te/_de'i phyir de ltar gnas pa'i kha dog de la dbyibs su tha snyad byed do/_/gang yang thogs pa dang bcas pa zhes bya ba rgyas par
[\[7b.7\]]'byung ste/_thogs pa dang bcas pa'i gzugs gang cung zad yod pa de thams cad ni/_'dod na dbang po med pa dang /_sgra med phra rab rdul zhes bya ba la sogs pa 'dus pa'i rdul phra rab la yod pa yin no/_/thogs pa dang bcas pa smos pa ni thogs pa med pa'i gzugs gcad pa'i
[\[8a\]]
[\[8a.1\]]phyir ro/_/de rdul la med/_dbyibs ni rdul phra rab la med do/_/yang rdul phra rab la dbyibs med do zhes bya ba 'di ji ltar rtogs she na/_ring po la sogs pa'i 'dus pa la sngon po la sogs pa'i gzugs yan lag re re nas yod pa ltar ring po la sogs pa dbyibs kyi gzugs ni
[\[8a.2\]]yan lag re re yod pa ma yin te/_rdul phra rab rnams ni cha shas med pa yin pa'i phyir ro/_/ji ltar 'grib pa na der sngon po la sogs pa'i blo bzlog pa'am/_de las bzlog ste ser po'i blor mi 'gyur ba ltar/_ring po la sogs pa'i tshogs 'grib na ni ring po la sogs pa'i blo mi ldog cing /_de las
[\[8a.3\]]bzlog ste thung ngu la sogs pa'i blor mi 'gyur ba zhig go/_/de'i phyir rdul la dbyibs yod pa ma yin no zhes bya bar nges so/_/de'i phyir mang po de ltar gnas pa dag kho na la ring po la sogs pa'i bzlog par zad de/_bum pa dang snam bu bzhin no/_/'on te dbyibs kyi zhes bya ba rgyas par 'byung ste/_
[\[8a.4\]]gang dag bsags pa'i khyad par las ring po la sogs par 'dogs par byed pa/_dbyibs kyi rdul phra rab de dag kho na de ltar gnas par mig gi rnam par shes pas dmigs par 'dod de/_de ni phyogs 'dzin pa 'ba' zhig tu zad do zhes bya ba ni/_gang kha dog gi rdul phra rab gnyi ga la rab tu grub
[\[8a.5\]]pa'i rang gi ngo bo ste/_ring po la sogs pa'i dbyibs su 'dogs pa'i rgyu nyid yin pa bsal nas/_dbyibs kyi rdul phra rab rtogs par byed pa'o/_/de dag ma grub pa'i phyir zhes bya ba ni de nyid la rgyu bshad pa'o/_/gal te der sngon po la sogs pa'i rdul phra rab ltar ring po la sogs pa'i rdul phra rab kyang grub
[\[8a.6\]]par 'gyur na ni phyogs mi 'dzin pa zhig go/_/de nyid kyi phyir rang gi mtshan nyid rnams grub na ni de dag bsags par rung bar 'gyur na zhes bya ba smos so/_/ring po dang thung ngu gzhan la ltos nas de nyid la ring po dang thung ngu'i blor yang mi 'gyur te/_'di ltar sngon po la ni sngon po dang sngon po ma yin pa la ltos nas
[\[8a.7\]]sngon po dang sngon po ma yin pa'i blor mi 'gyur te/_'o na ci zhe na/_gzhan la mi ltos par rang gi ngo bo kho nas sngon po'i blor 'gyur ro/_/'o na gang kham pa'i snod rnams kha dog tha mi dad la zhes bya ba rgyas par 'byung ste/_gal te 'di kha dog tsam gyi/_de la dbyibs rdzas su med na/_'o na ji ltar der bum pa dang phru
[\[8b\]]
[\[8b.1\]]tog dang kham gzhong dang /_bcu skyogs la sogs pa rnams dbyibs tha dad par 'dzin ce na/_kha dog tsam la ni ring po la sogs pa'i blor mi 'dod kyi/_'o na ci zhe na/_kha dog gi bye brag la'o/_/de nyid kyi phyir ji ltar gnas pa'i kha dog la zhes bya ba la sogs pa smos so/_/ji skad smras
[\[8b.2\]]she na/_phyogs gcig gi sgor phal cher zhes bya ba lta bu la sogs pa'o/_/dper na grog ma la sogs pa tha mi dad bzhin du zhes bya ba la/_dbyibs med kyang de'i bkod pa tha dad pas 'di ni phreng ba'o/_/'di ni 'khor lo'o zhes bya bar 'gyur te/_khyad par du 'phags par gnas pa'i
[\[8b.3\]]phyir ro/_/de bzhin du dbyibs kyang kha dog la bye brag med pa bzhin du kha dog gi bkod pa tha dad pas tha dad pa yin no/_/gal te kha dog tshogs pa'i khyad par kho na la ring po la sogs pa'i blor 'gyur na/_'o na gang mun khung zhes bya ba rgyas par 'byung ste/_tshogs pa can rnams ma bzung ba'i phyir
[\[8b.4\]]tshogs pa gzung bar mi nus so snyam du bsams pa'o/_/de dag gis de na kha dog mi gsal ba kho na zhes bya ba rgyas par 'byung ngo /_/grib ma nag pos bsgribs pa'i phyir mi gsal bar mthong ste/_phreng ba dang dmag la yongs su rtog pa bzhin no/_/dper na mun khung na mtho yor mi gsal bar
[\[8b.5\]]mthong na phreng du yongs su rtog par byed pa dang gang du mtho yor dang mi nges par zin par ma gyur pa dang /_yang dper na rta dang glang po che la sogs pa dmag gi yan lag mi gsal bar mthong nas dmag tu yongs su rtog pa bzhin te/_de dag mi gsal bar mthong ba ni rta la sogs pa'i khyad par
[\[8b.6\]]mthong ba med pas so/_/de ni gdon mi za bar de ltar zhes bya ba rgyas par 'byung ste/_rgyu 'di'i phyir yang de ltar yin te gang kha dog nyid mi gsal bar mthong nas dbyibs su yongs su rtog par byed pa'o/_/yongs su chad par nges par mi zin pa zhes bya ba ni ring po la sogs pa'i
[\[8b.7\]]dbyibs yongs su chad pa nges par mi zin zhes bya ba'i don gang yin pa'o/_/kha dog dang dbyibs las tha dad pa'i gzugs kyi skye mched ni yod pa yang ma yin te/_gzugs kyi skye mched ni rnam pa gnyis te/_kha dog dang dbyibs so zhes 'byung ba'i phyir ro/_/de'i phyir gdon mi za bar
[\[9a\]]
[\[9a.1\]]de na kha dog gam dbyibs mi gsal bar snang ba yin gyi/_de dag las ma gtogs pa'i gzugs kyi skye mched gsum pa ni yod pa ma yin no zhes khas blang bar bya ba yin pa de bzhin du 'dir yang kha dog las tha dad pa'i dbyibs yod pa ma yin te/_'o na ci zhe na/_de na
[\[9a.2\]]kha dog mi gsal ba kho na snang ngo zhes bya bar shes so/_/khyed rnams kyis zhes bya ba ni/_khyed cag rnams kyis so/_/de dag ni dbyibs kho na las zhes bya ba rgyas par 'byung ste/_'gro ba dang dbyibs gnyis btags pa yod par khyad par med kyang /_khyab pa ma yin pas 'gro ba bsal
[\[9a.3\]]bas dbyibs kho na yongs su gzung ste/_'di ltar thal mo sbyar ba la sogs pa g.yo ba med pas kyang go bar byed la/_rang kun nas slong bar byed pa'i sems rig par byed pas kyang rnam par rig byed ces bya na/_yul gzhan dag tu ma skyes pa'i thal mo sbyar ba la sogs pa de 'ang rang kun nas
[\[9a.4\]]slong ba'i sems rnam par rig par byed pas/_de'i phyir khyab pas dbyibs kho na gzung gi 'gro ba ni ma yin no/_/ji ltar bye brag tu smra ba rnams zer ba ltar rdzas su ni ma yin no/_/ji ltar lus kyi las su 'dogs par byed ces bya ba ni dbyibs btags par yod pa la las nyid mi rung ba'i
[\[9a.5\]]phyir dang lus la brten pa mi srid pa'i phyir 'dri ba'o/_/lus la brten pa'i las ni lus kyi las so zhes de ltar 'dogs kyi lus la gnas pa ni ma yin no/_/lus la ni brten pa zhes bya ba ni lus la dmigs pa ste/_de yang lus 'jug par byed pa'i sems la mngon par
[\[9a.6\]]'dod do/_/dpyod pa dang bya ba'i sems pa gnyi ga lus la dmigs pa'i phyir ni dpyod pa'i sems pa gcad par bya ba'i phyir/_de dang der lus 'jug par byed pa'i sems pa gang yin pa'o zhes bya ba smos te/_rab tu 'jug par byed pa zhes bya ba'i tha tshig go/_/de bzhin du ngag dang
[\[9a.7\]]yid kyi las dag la yang ci rigs par zhes bya ba la/_ngag la brten pa'i las ni ngag gi las te/_ngag 'jug par byed pa'i sems pa gang yin pa'o/_/yid dang mtshungs par ldan pa'i las ni yid kyi las so/_/de ltar na lus dang ngag gi dag kyang yid dang mtshungs par ldan pa'i
[\[9b\]]
[\[9b.1\]]phyir yid kyi las nyid du thal lo zhe na/_de ni de ltar ma yin te/_lus dang ngag gi las gnyis ni yid dang mtshungs par ldan pa yin yang lus dang ngag 'jug par byed pa nyid kyis khyad par du byas pa'i phyir ro/_/lus dang ngag 'jug par byed pa'i sems ma gtogs pa'i sems pa zag pa dang
[\[9b.2\]]bcas pa 'am/_zag pa med pa gang yin pa de thams cad ni/_yid dang mtshungs par ldan pa'i phyir yid kyi las so zhes bya bar grub po/_/'o na gang sems pa zhes bya ba rgyas par 'byung ste/_'dir lus dang ngag gi las ni sems pa kho na la bshad na/_de lta yin na bsams pa'i las gang
[\[9b.3\]]yin pa de med pas/_sems pa dang bsams pa'i las so zhes 'byung ba 'di dang ji ltar mi 'gal zhe na/_de'i phyir 'di dang 'di lta bu zhig bya'o snyam zhes bya ba rgyas par smos so/_/dpyod pa'i sems pa 'di dang 'di lta bu zhig bya'o snyam du sems par bzung nas/_phyi nas gzhan bya ba'i
[\[9b.4\]]sems pa 'byung ste/_bya ba'i tshe rjes su 'jug pa'i phyir ro/_/gang gi lus 'jug par byed pa de ni bsams pa'i las zhes bya ba'o/_/'dod pa na spyod pa zhes bya ba ni gzugs na spyod pa bsal bar bya ba'i phyir te/_bsam gtan dang zag pa med pa'i sdom pa ni so sor thar pa'i sdom
[\[9b.5\]]pa la sogs pa ltar rnam par rig byed la rag las pa ma yin no/_/nyes pa chen por thal bar 'gyur ro zhes pa ni/_rnam par rig byed ma yin pa med na ni sdom pa dang sdom pa ma yin pa med pa'i nyes pa dang /_lam yan lag brgyad med pa'i nyes pa dang /_rdzas las byung ba'i bsod nams bdun la/_
[\[9b.6\]]de la rag las pa'i bsod nams mngon par 'grub pa med pa'i nyes par 'gyur ro/_/mdo sde pas gal te lus kyi las zhes bya ba rgyas par smras te/_gal te gdon mi za bar rnam par rig byed ma yin par 'gyur dgos na snyam du bsams pa'o/_/cir 'gyur zhes bya ba ni skyon cir 'gyur zhes
[\[9b.7\]]bya ba'o/_/sems kyi rjes su 'brang ba yin par 'gyur ro zhes bya ba ni sems tsam la rag las pa'i phyir mnyam par gzhag pa'i rnam par rig byed ma yin pa bzhin no/_/ji ltar bsam gtan dang zag pa med pa'i sdom pa'i rnam par rig byed ma yin pa rnam par rig byed la mi ltos pa'i phyir/_
[\[10a\]]
[\[10a.1\]]sems tsam la brten pas sems kyi rjes su 'brang ba yin pa de bzhin du so sor thar pa'i rnam par rig byed ma yin pa yang rnam par rig byed med na sems kyi rjes su 'brang bar thal bar 'gyur bas/_gdon mi za bar rnam par rig byed khas blang bar bya'o/_/de ltar mi 'gyur te
[\[10a.2\]]zhes bya ba ni rnam par rig byed med kyang sems kyi rjes su 'brang bar mi 'gyur ba'o/_/ci'i phyir zhe na/_sems pa'i khyad par gyis de'i 'phen pa khyad par yod pa'i phyir ro zhes bya ba 'byung ste/_ji srid 'tsho'i bar du srog gcod pa la sogs pa dag las ldog par bya'o snyam pa 'di ni sems
[\[10a.3\]]pa'i khyad par te/_de dus nges par 'phangs pa'i dbang gis dus de srid du rnam par rig byed ma yin pa rgyun chags su gnas par mi 'gal lo/_/sems pa'i khyad par 'di snyam par gzhag pa ni med de/_des na 'di ni sems kyi rjes su 'brang ba ma yin no/_/rnam par rig byed de yod
[\[10a.4\]]na yang zhes bya ba rgyas par 'byung ste/_rnam par rig byed de bdog kyang rnam par rig byed ma yin pa 'phang ba ste/_'phang ba ni dus nges par rjes su 'jug pa'i rgyu'i dngos por gnas pa'o/_/sems pa'i stobs la rag las pa ni ltos pa zhes bya ba'i tha tshig go/_/'di nyid la rgyu smras pa ni
[\[10a.5\]]blun pa'i phyir ro zhes bya ba ste/_mi gsal ba'i phyir ro zhes bya ba'i don to/_/rnam par rig byed ma yin pa de ni sems pa med par 'phen par mi nus la/_mi gsal ba ni dmigs pa med pa'i phyir ro/_/'di ltar rnam par rig byed ni sems pa'i dbang gis sdom pa chen po dang 'bring dang chung ngu 'phen pa
[\[10a.6\]]la 'jug gi/_lung du ma bstan pas kun nas bslangs pas ni rnam par rig byed ma yin pa 'phen par nus par mi 'gyur ro/_/ngag rnam par rig byed ni ngag sgra zhes bya ba la/_ni zhes bya ba'i sgra ni nges par gzung ba ste/_mchu 'gul ba la sogs pa'i dbyibs ni ma yin la/_ming gi tshogs
[\[10a.7\]]la sogs pa dag kyang ma yin no/_/de nyid kyi phyir ngag gi rang bzhin gyi sgra gang yin pa zhes bya ba rgyas par smos so/_/rnam par rig byed ma yin pa ni sngar bshad pa kho na yin no zhes bya ba ni/_g.yengs dang sems med pa'i yang zhes bya ba la sogs pa mdzod kyi gnas dang po nas so/_/khas
[\[10b\]]
[\[10b.1\]]blangs nas mi byed pa tsam gyi phyir zhes bya ba la sogs pa ni 'di bdag gis mi bya'o zhes sngar khas blangs nas/_phyis de mi byed pa tsam gyi phyir zhes bya ba ste/_rnam par rig byed ma yin pa ni rig byed med pa yin pas rdzas su khas blang bar mi bya'o/_/'das pa'i 'byung ba chen po
[\[10b.2\]]rnams la zhes bya ba ni/_'dod gtogs rnam rig min skad cig_/phyin chad 'das pa'i 'byung las skye/_/zhes 'byung ba'i phyir la de rnams kyang yod pa ma yin pa'i rang bzhin yin pa'i phyir te/_'das pa'i 'byung ba chen po de rnams ni da ltar byung ba ltar rang bzhin med pa'i phyir ro/_/rgyur byas
[\[10b.3\]]pa'i gzugs kyi mtshan nyid du gsungs na yod pa yang ma yin no/_/gzugs kyi mtshan nyid med pa'i phyir zhes bya ba la gzugs su yod cing gzugs su rung ba zhes bya ba ni rnam par 'gyur ba bstan pa'i sgo nas gzugs kyi mtshan nyid du gsungs na/_rnam par rig byed ma yin pa'i gzugs ni
[\[10b.4\]]rnam par 'gyur ba yang ma yin pas de ni med pa nyid do/_/rnam gsum dri med gzugs gsungs zhes bya ba la sogs pa 'byung ngo /_/bye brag tu smra ba rnams na re/_rnam gsum dri med gzugs gsungs dang /_/'phel dang ma byas lam sogs phyir/_/rnam par rig byed ma yin pa rdzas
[\[10b.5\]]su yod do zhes zer te/_rnam pa gsum dang dri ma med pa'i gzugs ni rnam pa gsum dri med gzugs so/_/de bshad pa ni rnam pa gsum dri med gzugs gsungs so/_/'phel ba dang ma byas pa'i lam la sogs pa ni 'phel dang ma byas lam sogs so/_/rnam pa gsum dang dri ma med
[\[10b.6\]]pa'i gzugs gsungs pa dang /_'phel ba dang ma byas pa'i lam la sogs pa ni/_rnam gsum dri med gzugs gsungs dang /_/'phel dang ma byas lam sogs te/_/de dag gi phyir ro/_/gzugs kyis gzugs bsdus pa zhes bya ba la gzugs gnyis pa smos pa ni gzugs kho
[\[10b.7\]]nas/_gzugs bsdus pa yin gyis tshor ba la sogs pa gzhan dag gis ni ma yin no zhes ci nas nges par gzung ba shes par bya ba'i phyir ro/_/bstan du yod la thogs pa dang bcas pa'i gzugs kyang yod ces bya ba ni/_skye mched kyi gzugs mig gi rnam par shes pas shes par
[\[11a\]]
[\[11a.1\]]bya'o/_/bstan du med la thogs pa dang bcas pa'i gzugs kyang yod ces bya ba ni mig la sogs pa'i dbang po'o/_/bstan du yang med la thogs pa yang med pa'i gzugs kyang yod mod ces bya ba ni/_rnam par rig byed ma yin pa'i gzugs chos kyi skye mched kyis bsdus pa'o/_/
[\[11a.2\]]zag pa med pa yang yod med do zhes bya ba la rnam par rig byed ma yin pa ma gtogs par gzugs gzhan ni zag pa med par mi rigs te/_lam la snyoms par zhugs pa la lus dang ngag gi rnam par rig byed kyi gzugs ni med la/_gang mig la sogs pa'i gzugs ni yod mod kyi/_de yang ma
[\[11a.3\]]bsgribs la lung du ma bstan pa yin pa'i phyir dang /_gcig tu zag pa dang bcas pa yin pa'i phyir dang zag pa med pa ma yin no/_/rdzas las byung ba'i bsod nams bya ba'i dngos po bdun po 'di dag ces bya ba rgyas par 'byung ste/_'dir rdzas ni kun dga' ra ba dang /_gtsug lag khang la sogs pa'i
[\[11a.4\]]dngos po'o/_/rgyu mtshan gyi bdun par byas nas/_de las byung ba ni rdzas byung ba ste/_dper na glo bur du 'ongs pa la sbyin pa dang /_'gron pa la sbyin pa dang /_nad pa la sbyin pa dang /_nad g.yog la sbyin pa dang /_kun dga' ra ba la 'bul ba dang /_cig tu slong ba char ba dang /_rlung mo che
[\[11a.5\]]la sogs pa dag byung na zan dang skyo ma la sogs pa sbyin pa ste/_'di ni rdzas las byung ba'i bsod nams bya ba'i dngos po bdun no/_/rtag tu zhes bya ba ni yang dang yang du'o/_/rgyun mi 'chad par zhes bya ba ni bar med pa'o/_/rdzas las byung ba ma yin pa dag dang ldan pa yang de dang 'dra'o zhes bya ba ni/_ji ltar
[\[11a.6\]]rdzas las byung ba dag dang ldan pa rtag tu rgyun mi chad par bsod nams 'phel ba kho nar 'gyur ba de bzhin du/_rdzas las byung ba ma yin pa dang ldan pa yang yin no/_/yang de dag ni dang ba ldan pa dag ste/_dper na de bzhin gshegs pa'am de bzhin gshegs pa'i nyan thos grong ngam/_grong gi nye 'khor
[\[11a.7\]]zhig na bzhugs so zhes thos shing /_thos nas kyang sems dga' ba dang rab tu dga' ba thob ste zhes 'byung ba'i phyir mdo ji lta ba bzhin no/_/yid gzhan dang ldan pa'i zhes bya ba ni nyon mongs pa can dang lung du ma bstan pa'i sems dang ldan pa'i'o/_/de'i tshe rnam par rig byed ma gtogs par bsod
[\[11b\]]
[\[11b.1\]]nams rnam par 'phel bar mi rung ste/_sems gzhan dang ldan pa la lus kyi rnam par rig byed rjes su 'brel pa med pa'i phyir ro/_/rnam par rig byed ma yin pa de ni rjes su 'brel pa yod de/_g.yengs dang sems med pa yi yang /_/dge dang mi dge'i rjes 'brel gang /_/zhes bya ba'i mtshan nyid
[\[11b.2\]]kyis so/_/rnam par rig byed ma yin pa med na zhes bya ba 'byung ste/_gang zhig dngos gzhi'i las kyi lam nyid du rnam par gzhag la/_bya ba ma rdzogs pa'i tshe na ni gzhan byed du 'jug pa'i bsgo ba po la lus dang ngag gi rnam par rig byed yod pa ma yin no/_/de'i phyir gdon mi za bar rnam par
[\[11b.3\]]rig byed ma yin par khas blang bar bya ste/_de lta ma yin te rnam par rig byed ma yin pa med na ni/_las kyi lam mi 'grub par 'gyur ro/_/yang lung du bsgo na las kyi lam yin par 'gyur ro snyam na/_de'i phyir lung bsgo ba tsam ni zhes bya ba rgyas par smos so/_/de nyid la rgyu smos pa ni/_las
[\[11b.4\]]de ma byas pa'i phyir ro zhes bya ba'o/_/lung bsgo ba'i tshe srog gcod pa la sogs pa'i las de ma byas pa'i phyir te/_las ma byas pa ni dngos gzhi'i las kyi lam rigs pa yang ma yin no/_/las byas pa na las kyi lam du 'gyur ro snyam pa'i rtog pa bsal ba'i phyir/_byas su zin kyang de'i rang gi ngo
[\[11b.5\]]bo la khyad par med pa'i phyir ro zhes bya ba smos te/_las byas sam ma byas kyang rung ste/_lung bsgo ba la ni bdag nyid kyi khyad par med na/_snga ma dang phyi mar khyad par ma skyes pa de ni ji ltar phyis las kyi lam du 'gyur/_skye mched bcu gcig gis ma bsdus pa zhes bya ba ni chos kyi skye mched ma gtogs pa
[\[11b.6\]]lhag ma bcu gcig go/_/yid kyi skye mched ltar gzugs can ma yin pa'o zhes ni gsungs so/_/dgos pa ci zhig yod par 'gyur zhes bya ba rgyas par 'byung ngo /_/snyoms par zhugs pa la lus dang ngag gi las kyi mtha' rnams mi rung ba'i phyir te/_lam la snyoms par zhugs pa ni tshig tu
[\[11b.7\]]mi smra zhing lus mi g.yo la/_chos gos la sogs pa tshol ba yang ma yin no/_/mi rung ba'i phyir ro zhes bya ba ni mi srid pa'i phyir ro zhes bya ba'i tha tshig go/_/mi srid pa ni de dag kun nas slong ba'i sems rnams kha phyir bltas te 'jug pa'i phyir ro/_/de'i phyir gdon mi za bar rnam par rig byed ma
[\[12a\]]
[\[12a.1\]]yin par khas blang bar bya ste/_de med na ni lam yan lag brgyad pa zhes bya ba 'gal ba yin no/_/'o na ni 'di skad du zhes bya ba rgyas par 'byung ngo /_/'dir ni gal te lam la snyoms par zhugs pa la yang dag pa'i lta ba la sogs pa bzhin du yang dag pa'i ngag la sogs pa
[\[12a.2\]]yod na ni/_'di'i ngag dang las kyi mtha' dang 'tsho ba rnams ni sngon zhes bya ba de skad du ci'i phyir gsungs zhes bya ba ni brjod par bya ste/_des na de'i tshe yang dag pa'i ngag la sogs pa'i rnam par rig byed ma yin pa yod pa ma yin no zhes bya bar shes so zhe na/_de'i phyir de ni sngon 'jig rten pa'i
[\[12a.3\]]lam gyis 'dod chags dang bral bar byas pa la zhes bya ba rgyas par smos te/_sngar 'jig rten pa'i lam gyis 'dod chags dang bral bar byas pa gang yin pa de la dgongs te/_sngar 'dod chags dang bral ba'i gnas skabs kho nar de dag yongs su dag cing yongs su byang ba yin no zhes bya ba 'di
[\[12a.4\]]gsungs kyi/_lam gyi tshe des bsdus pa'i yang dag pa'i ngag la sogs pa med pa ni ma yin te/_de'i phyir lam la snyoms par zhugs pa'i rnam par rig byed ma yin pa yod pa nyid do/_/yang dag par blangs pa'i 'og tu zhes bya ba la/_yang dag par len pa'i tshe ni rnam par rig byed dang de'i
[\[12a.5\]]sems pa yod pas yang dag par blangs pa'i 'og tu zhes bya ba smos so/_/de ni med do zhes bya ba ni gang zhig rjes su 'jug pas yid gzhan dang ldan pa 'di yang dge slong ngam dge slong mar 'gyur ba'i rnam par rig byed dam sems pa'am de las gzhan med pa'o/_/mdo las spong ba ni zhes bya ba
[\[12a.6\]]rgyas par 'byung ste/_bye brag tu smra ba rnams na re 'chal pa'i tshul khrims kyi gegs byed pa'i phyir chu'i chu lon lta bu yin na/_med pa zhes bya ba ste mi bdog pa ni chu lon yin par 'os pa yang ma yin pas rnam par rig byed ma yin pa ni yod pa kho na'o zhes zer ro/_/'di la mdo sde pa rnams na re zhes bya ba 'byung
[\[12a.7\]]ste/_gzhan mang ba'i phyir 'di ni mang po yin la/_dper brjod pa sna tshogs pa'i phyir 'di ni sna tshogs pa yin mod kyi/_'di ji ltar khyed cag gi rnam par rig byed ma yin pa med pa nyes pa'i tshogs brjod pa de lta ni ma yin no/_/ting nge 'dzin gyi yul gyi gzugs zhes bya ba ni ting nge 'dzin gyi
[\[12b\]]
[\[12b.1\]]dmigs pa ste/_rus gong la sogs pa'i gzugs brnyan gyi gzugs so/_/de ni rnam par rig byed ma yin pa la yang mtshungs so zhes bya ba ni rnam par rig byed ma yin pa yang yul la mi bsgribs pas gzugs su mi 'gyur la/_ci ste yul la ma sgribs kyang rnam par rig byed ma yin pa gzugs su
[\[12b.2\]]'dod na ni/_'o na ni des na 'di yang 'dod par bya'o/_/dgra bcom pa'i gzugs dang zhes bya ba la sogs pa la/_dgra bcom pa'i gzugs ni mig la sogs pa dang /_gzugs la sogs pa'o/_/phyi rol ni snod kyi 'jig rten gyis bsdus pa dang /_gzugs kyi skye mched la sogs pa'o/_/
[\[12b.3\]]zag pa rnams kyi rten ma yin pa'i phyir ro zhes bya ba ni zag pa rnams de la rag las te 'jug pa ma yin pa'i phyir ro zhes bya ba'i tha tshig go/_/gal te de ltar yin na/_'o na ji ltar mdo las/_khyad par med par zag pa dang bcas pa'i chos rnams gang zhe na/_gzugs ji snyed pa dag yin no zhes rgyas
[\[12b.4\]]par gsungs/_mig la sogs pa rnams dang /_gzugs la sogs pa rnams ni zag pa med pa nyid du rtogs par mi nus te/_ji snyed par zhes ma lus par gsungs pa'i phyir ro zhe na/_de ni zag pa rnams kyi gnyen po ma yin pa'i phyir ro zhes bya ba 'byung ste/_nyon mongs pa rnams ni shes pas
[\[12b.5\]]gzhom par bya ba yin no zhes bya bas sems dang sems las byung ba rnams kho na nyon mongs pa rnams kyi gnyen po yin gyi gzugs ni ma yin pas khyad par med par gzugs khams zag pa dang bcas par gsungs so/_/'o na ni rnam grangs kyi zhes bya ba ni/_dgra bcom pa'i gzugs dang phyi rol ni zag pa
[\[12b.6\]]rnams kyi gnyen po ma yin pa'i phyir zag pa dang bcas pa yin la/_zag pa rnams kyi rten ma yin pa'i phyir zag pa med pa yin no/_/cir 'gyur zhes bya ba ni/_gal te de ltar na zag pa dang bcas pa yin la zag pa med pa yang yin na nyes pa cir 'gyur zhes bya ba'o/_/mtshan nyid 'chol par
[\[12b.7\]]'gyur ro zhes bya ba 'byung ste/_zag pa rnams kyi gnyen po ma yin yang zag pa med pa'i phyir dang /_zag pa dang bcas pa rnams kyi rten ma yin yang /_zag pa dang bcas pa'i phyir mtshan nyid 'chol bar thal bar 'gyur ro/_/ji ltar de zag pa dang bcas pa yin pa zhes bya ba rgyas par 'byung ste/_
[\[13a\]]
[\[13a.1\]]pha dang bu bzhin du ltos pas tha dad pa'i phyir 'chol ba'i nyes pa med do/_/de ni zag pa'i gnyen po ma yin pa'i phyir/_nam yang zag pa med par mi 'dod la/_zag pa'i rten ma yin pa'i phyir ni zag pa dang bcas par mi 'dod do/_/ci'i phyir/_mdo las zhes bya ba rgyas par 'byung ste/_gal
[\[13a.2\]]te gcig tu zag pa dang bcas pa yin na ni gzugs zag pa dang bcas pa nye bar len par 'gyur ba zhes bya ba'i khyad par 'di don med par 'gyur ro/_/rnam par gcad par brjod par 'dod pas khyad par nye bar 'god pa zhig na/_'di rnam par gcad par bya ba yod pa yang ma yin no/_/de'i phyir gzugs gang
[\[13a.3\]]dag yin pa de dag ni sems kyi tha ba dang sbags pa'i gzhi yin no zhes de skad du gsung bar 'gyur ba zhig na/_de skad du yang ma gsungs pas de'i phyir/_gzugs kyi skye mched la sogs pa ni zag pa med pa yang yod do zhes bya bar shes so/_/gang dag so so'i skye bo'i gzugs nye bar len par 'gyur
[\[13a.4\]]ba de dag ni zag pa dang bcas pa yin te/_zag pa rnams kyi rten yin pa'i phyir dang /_de rnams kyi gnyen po ma yin pa'i phyir ro/_/dgra bcom pa'i dang phyi rol dag ni zag pa med pa yin par shes par bya ste/_zag pa rnams kyi rten ma yin pa'i phyir ro/_/yon tan gyi khyad par zhes bya ba
[\[13a.5\]]ni bsam gtan dang /_tshad med pa la sogs pa yon tan phun sum tshogs pa'i khyad par ro/_/phan gdags pa'i khyad par gyis zhes bya ba ni lus kyi kha dog dang stobs la sogs pa'i khyad par gyis so/_/de la dmigs pa'i sbyin pa'i sems pa ste des yongs su bsgos pa'i rgyud
[\[13a.6\]]yongs su 'gyur ba'i khyad par phra mo 'thob po/_/phra mo zhes bya ba ni mi gsal ba ste/_de bzhin gshegs pa'i ye shes kyis thugs su chud par bya ba ste/_phyi ma 'bras bu khyad par du 'phags pa skyed pa'i nus pa rgyud yongs su 'gyur ba'i khyad par 'thob po/_/'di ni chos nyid yin te zhes bya ba ni
[\[13a.7\]]chos rnams kyi nus pa thogs pa med pa'o/_/'o na ji ltar rgyud kyi khyad par gyis zhes bya ba ni za ba po rnams kyi yon tan dang phan gdags pa'i khyad par gyis zhes bya ba'i don to/_/da ni rdzas las byung ba ma yin pa zhes bya ba ni rdzas las byung ba ma yin pa'i bsod nams bya ba'i dngos po dag la zhes bya ba ste/_
[\[13b\]]
[\[13b.1\]]de dag ni sbyin par bya ba'i dngos po yongs su dpyad pa'i yang med la/_gzhan la phan btags pa'i khyad par yang med na/_ji ltar de dag la yid gzhan dang ldan pa dag ji ltar bsod nams mngon par 'phel ba 'am nye bar skye bar 'gyur/_rdzas las byung ba ma yin pa'i bsod nams bya ba'i dngos
[\[13b.2\]]po dag las ni 'di skad du skul byed 'di la rigs kyi bu'am/_rigs kyi bu mo de bzhin gshegs pa 'am/_de bzhin gshegs pa'i nyan thos grong ngam zhing che ge mo zhig na rten cing bzhugs so zhes thos zhing thos nas kyang dga' ba dang /_rab tu dga' ba rgya che ba dge bar nges par 'byung ba dang ldan pa
[\[13b.3\]]'thob ste/_skul byed 'di ni rdzas las byung ba ma yin pa'i bsod nams bya ba'i dngos po dang po yin te/_de dang ldan pa'i dad pa'i zhes bya ba rgyas pa dang /_de bzhin du tshur gshegs pa dang chos thos pa'i bar du gsungs so/_/yang dang yang du de la dmigs pa'i sems pa goms pas zhes bya ba ni/_
[\[13b.4\]]de bzhin gshegs pa dang nyan thos la dmigs pa'i dang bas zhes bya ba'i don to/_/mi nyal ba la ni de ltar rigs na nyal ba go ji ltar zhe na/_de'i phyir rmi lam na yang de dag rjes su 'brang bar 'gyur ro zhes bya ba smos so/_/rdzas las byung ba gang la rnam par rig byed de/_lus kyis rnam par rig byed dam
[\[13b.5\]]ngag gi rnam par rig byed med kyi/_thos nas dga' ba dang rab tu dga' ba rgya che ba thob pa 'ba' zhig tu zad pa de la ji ltar rnam par rig byed du 'gyur te/_nyan pa po de la ni rnam par rig byed dang /_ting nge 'dzin dag med pa'i phyir rnam par rig byed ma yin pa mi rung ngo /_/'dod pa'i khams na ni rnam par rig
[\[13b.6\]]byed la mi ltos pa'i rnam par rig byed ma yin pa med do/_/gzhan dag na re rdzas las byung ba dag la yang zhes bya ba ni rgyud yongs su 'gyur ba'i khyad par gyis ma yin no snyam du bsams pa'o/_/'o na mdo las zhes bya ba rgyas par 'byung ste/_sems kyi ting nge 'dzin tshad med pa ni byams pa la sogs
[\[13b.7\]]pa'o/_/de'i tshe sbyin pa po'i sems pa'i khyad par gang zhig yin/_yod pa ma yin pa nyid de/_sems gzhan dang ldan pa'i phyir ro/_/de lta bas na rgyud yongs su 'gyur ba'i khyad par rig pa dang ldan pa yin te/_sems gzhan dang ldan pa la yang de srid pa'i phyir ro snyam du bsams pa'o/_/gnod
[\[14a\]]
[\[14a.1\]]pa'i bye brag gi ni srog gcod pa la sogs pa'o/_/bya ba'i 'bras bu yongs su rdzogs na zhes bya ba la/_bya ba ni las kyi lam dngos kyi sbyor ba'o/_/de'i 'bras bu ni las kyi lam dngos so/_/tshul ni 'di nyid yin par rig par bya'o zhes bya ba ni/_bdag nyid kyi sbyor bas gzhan dag la
[\[14a.2\]]gnod pa byas pa'i bye brag gis byed pa po la rgyud yongs su 'gyur ba'i khyad par phra mo skye bar 'gyur ro zhes bya ba'o/_/yongs su 'gyur ba'i khyad par las kyi lam du ji ltar brjod ce na/_de'i phyir 'bras bu la rgyu brtags pa'i phyir ro zhes bya ba smras te/_'bras bu ni rgyud yongs su 'gyur ba'i khyad par te/_
[\[14a.3\]]de'i rgyu ni las kyi lam mo/_/ji ltar zhe na/_lus dang ngag gi rnam par rig byed kyis bsdus pa ni de'i sgo nas sems pa zhes bya ba'i las rab tu 'jug pa'i phyir las kyi lam yin la/_de'i 'bras bu ni rgyud yongs su 'gyur ba'i khyad par ro/_/de dag gi bya ba'i 'bras bu yin pa'i phyir zhes bya ba
[\[14a.4\]]la/_lus kyi bya ba'i 'bras bu yin pa'i phyir lus kyi nyid yin la/_ngag gi bya ba'i 'bras bu yin pa'i phyir ngag gi nyid yin te/_las kyi lam nyid ji lta ba bzhin du lus kyi dang ngag gi nyid kyang brtags pa kho na las yin no zhes ston to/_/dper na rnam par rig byed ma yin pa rnams kyi zhes bya ba
[\[14a.5\]]ni rnam par rig byed ma yin pa smra ba rnams kyis kyang 'bras bu la rgyu brtags pas rnam par rig byed ma yin pa las kyi lam du 'dod la/_lus dang ngag gi bya ba'i 'bras bu yin pa'i phyir lus kyi'am ngag gi nyid du 'dod pa yin no/_/zin pa'i phung po dag la zhes bya ba ni da ltar ba dag la ste/_'das pa
[\[14a.6\]]dang ma 'ongs pa dag ni zin pa ma yin no zhes 'byung ba'i phyir ro/_/ji ltar dus gsum pa'i sems pas yin zhe na/_gsad par bya'o/_/gsod do/_/bsad do snyam pa ste/_'dir btsun pas rnam par rig byed ma yin pa khas ma blangs dang sems pa kho na las kyi lam yin no zhes bstan par 'gyur ro/_/
[\[14a.7\]]btsun pa'i bsam pa yang dag pa yin nam ma yin snyam ste 'di la bsam pa ni bdag nyid kyis gsod pa la zhes bya ba la sogs pa smos so/_/nye bar bstan pa 'di las lam yongs su rdzogs par lhur byed pa ma yin gyi/_'o na ci zhe na/_rang nyid kyis gsod pa la sems pa 'byung ba lhur byed pa yin no/_/
[\[14b\]]
[\[14b.1\]]de kho na dang 'dra bar mi mngon par zhen pa zhes bya ba ni/_rnam par rig byed ma yin pa ltar tshad ma dag gis mi dmigs zhes bya ba'i tha tshig go/_/sems kyi rgyu las byung ba ni sems sngon du 'gro ba dang /_sems kyi rgyu las zhes bya ba'i don to/_/lus kyi sbyor ba zhes bya ba ni lus kyi bya ba ste/_lus
[\[14b.2\]]kyi g.yo ba'o/_/bya ba yongs su rdzogs na zhes bya ba ni las kyi lam yongs su rdzogs na zhes bya ba'i tha tshig go/_/de dag dang zhes bya ba ni lus dang sems dag dang ste/_chos gzhan ni rnam par rig byed ma yin pa'i mtshan nyid can no/_/gang gis byas pa'i sbyor ba las byung ba zhes bya ba rgyas par 'byung ste/_
[\[14b.3\]]sems gang gis byas pa ni gang gis byas pa'i sbyor ba'o/_/de las byung ba'i bya ba yongs su rdzogs pa ni las kyi lam yongs su rdzogs pa'o/_/de kho na la zhes bya ba ni sbyor bar byed pa'i sems la'o/_/de'i rgyu can gyis zhes bya ba ni bya ba yongs su rdzogs pa'i rgyu can no/_/ci'i phyir zhe na/_bya ba yongs su rdzogs
[\[14b.4\]]pa ni des byas pa'i sbyor ba las byung ba'i phyir ro/_/yongs su dag par 'gyur te zhes bya ba ni/_rgyun yongs su 'gyur ba'i khyad par sems kyi bdag nyid du 'gyur ba'i chos can yin pa'i phyir ro/_/sems dang sems las byung ba'i rgyud las zhes bya ba la sogs pa 'byung ste/_'di gang las brtags she
[\[14b.5\]]na/_gang 'di skad du ces bya ba sems zhes bya ba'am zhes bya ba nas shes rab kyis yongs su bsgos na gong du 'gro bar 'gyur ro zhes bya ba'i bar gyi mdo las so/_/rnam par rig byed med pa'i phyir ro zhes bya ba de lta bu la sogs pa la/_rnam par rig byed ma yin pa ni 'dod pa'i khams na rnam par
[\[14b.6\]]rig byed med par med la/_rnam par rig byed kyang rdzas su yod pa ma yin no zhes rgyas par bstan zin to/_/sogs pa zhes bya ba'i sgras ni khas blangs nas mi byed pa tsam yin pa'i phyir dang /_'das pa'i 'byung ba chen po rnams la brten nas 'dogs pa'i phyir la/_de dag kyang rang gi ngo bo la med pa'i phyir
[\[14b.7\]]rnam par rig byed ma yin pa rdzas gzhan med do zhes bya ba bsdus te/_de'i phyir yang gang gis byas pa'i sbyor ba las byung ba zhes bya ba rgyas par 'byung ba don gzhan med pa'i phyogs la yongs su dga' bar 'gyur ro/_/'di ni bstan du yang med la thogs pa yang med pa'i gzugs bstan pa gang yin pa de nyid
[\[15a\]]
[\[15a.1\]]ces bya ba la/_ji ltar zhe na/_bsam gtan pa rnams kyis ting nge 'dzin gyi mthus ting nge 'dzin gyis yul gyi gzugs bstan du med pa dang /_thogs pa med pa skye ba gang yin pa ste/_de nyid chos kyi skye mched du gtogs pa yin no/_/ji ltar na lam la snyoms par zhugs pa la zhes bya ba rgyas
[\[15a.2\]]par 'byung ba ni ngag dang las kyi mtha' dang 'tsho ba med pa nyid do snyam du bsam pa ste/_de nyid kyi phyir ci 'di tshig tu smra ba'am zhes bya ba la sogs pa smos so/_/khyod smros shig ces bya ba ni je tshur sheg ces bya ba'o/_/smras pa ma yin no zhes bya ba ni bye brag tu smra ba'o/_/'o na ji lta bu zhe na/_de lta bu'i
[\[15a.3\]]rnam par rig byed ma yin pa zag pa med pa 'thob po/_/ji ltar rtogs she na/_gang gi phyir langs na yang log pa'i ngag la sogs pa dag la mi 'jug la/_yang dag pa'i ngag la sogs pa la ni 'jug pas so/_/de'i phyir zhes bya ba rgyas par 'byung ba ni/_gang gi phyir de lta yin pa de'i phyir ro/_/rgyu
[\[15a.4\]]mtshan ni 'dir rnam par rig byed ma yin pa'o/_/rgyu mtshan can ni yang dag pa'i ngag la sogs pa dag go/_/rnam par rig byed ma yin pa la der bshad do zhes bya ba ni yang dag pa'i ngag dang las kyi mtha' dang 'tsho bar bshad do zhes bya ba'i tha tshig go/_/bsam pa dang lus zhes bya ba la/_bsam pa ni srog
[\[15a.5\]]gcod pa mi byed pa'i bsam pa'o/_/lus ni yang dag pa'i ngag la sogs pa 'jug par rung ba ste/_rten yongs su gyur zhes bya ba'i tha tshig go/_/de'i phyir rgyu mtshan rgyu mtshan can nye bar btags pa byas nas zhes bya ba ni de 'dra ba'i bsam pa dang lus lam gyi stobs kyis thob pa gang yin pa de ni yang dag pa'i
[\[15a.6\]]ngag la sogs pa'i rgyu mtshan yin te/_rgyu mtshan de la rgyu mtshan can nye bar btags pa byas nas lam yan lag brgyad rnam par gzhag go/_/de dag mi byed pa tsam zhes bya ba ni log pa'i ngag la sogs pa mi byed pa tsam mo/_/de gang zhig ce na/_'di yang 'phags pa'i lam gyi mthus zhes bya ba la sogs
[\[15a.7\]]pa'o/_/lam dag ni zag pa med pa yin na/_mi byed pa tsam ni zag pa med pa yin par mi 'os pas de lam nyid du mi rung ngo zhe na/_de'i phyir de yang zag pa med pa'i lam la brten nas/_thob pa'i phyir zag pa med pa yin no zhes bya ba smos so/_/gal te de dag mi byed pa tsam po zag pa med pa ni rdzas su med pa
[\[15b\]]
[\[15b.1\]]yin pa ji ltar lam brgyad du 'gyur zhe na/_de'i phyir thams cad du rdzas su yod pa'i chos zhes bya ba rgyas par smos so/_/de nyid la dper brjod pa smos pa ni/_dper na 'jig rten pa'i chos brgyad ces bya ba ste/_ma rnyed pa ni dper brjod pa ste/_rnyed pa med pa tsam yin pa'i phyir ro/_/de nyid kyi phyir
[\[15b.2\]]de la ni chos gos la sogs pa dag ces bya ba rgyas par smos so/_/gang yang so sor thar pa'i sdom pa yang med par 'gyur te zhes smras pa de'i dbang du byas nas so sor thar pa'i sdom par 'gyur te zhes bya ba smos so/_/sems pa gang gi cho ga sngon du btang bas zhes bya ba ni/_bsnyen par rdzogs pa'i cho gas
[\[15b.3\]]zhes bya ba'i tha tshig ste/_sems de sdom pa yin no/_/de lta na 'o na sems gzhan dang ldan pa ma bsdams par 'gyur ro ste/_sdom pa'i sems pa'i sems las sems gzhan dang ldan par ma bsdams par 'gyur ro/_/ci'i phyir zhe na/_sems pa gang gi lus dang ngag sdom pa'i sems pa de'i
[\[15b.4\]]tshe yod pa ma yin pa'i phyir ro/_/ma yin te de la goms pas zhes bya ba ni/_sdom pa'i sems pa des sems rgyud la de'i rang bzhin can gyi sems zhes pa 'ongs pa bskyed pa la sa bon du gzhag pa gang yin pa'i ngo bo'i goms pas so/_/bya ba'i dus su zhes bya ba ni srog gcod pa la sogs pa sbyor
[\[15b.5\]]ba'i dus su ste/_bdag ni srog gcod pa la sogs pa las log pa yin no zhes bya bar sdom pa len pa dran pa la nye bar gnas pa'i phyir ro ste mi phyed par khas len pa'i sems pa nye bar gnas pa'i phyir te/_mngon du 'gyur zhes bya ba'i tha tshig go/_/de ltar na sdom pa'i sems pa rgyun dang bcas pa
[\[15b.6\]]ni de las skyes pa dang de'i rgyu'i sdom pa yin no zhes bstan par 'gyur ro/_/gang yang chu lon du yang gsungs na zhes smras pa/_de'i phyir chu lon gyi ngo bor yang 'gyur te zhes bya ba smos te/_sdom pa'i sems pa zhes bya ba dang sbyar ro/_/de lta bu'i don du de yang dag par len pa yin no zhes bya ba ni/_
[\[15b.7\]]ci nas kyang mi byed pa dang bcas pa dran pas 'chal pa'i tshul khrims mi byed par bya ba'i phyir ro/_/brjed ngas pa 'gas kyang tshul khrims 'dral bar mi 'gyur ro zhes bya ba ni/_rnam par rig byed ma yin pa la chu lon du brjod la/_de ni brjed ngas pa'i dus na yang yod pa'i phyir ro/_/rnam par
[\[16a\]]
[\[16a.1\]]rig byed ma yin pa'i gzugs rdzas gzhan kho nar yod do zhes zer ro/_/gang las she na/_bstan du med cing thogs pa med pa la sogs pa'i gzugs yod do zhes bya ba la sogs pa'i gsung 'di ni phyin ci ma log pa yin te/_de bzhin gshegs pas gsungs pa'i phyir chos thams
[\[16a.2\]]cad bdag med par bstan pa bzhin no/_/yang na dge slong la sogs par rnam par gzhag pa'i rgyu yin pa'i phyir/_'phags pa'i gang zag brgyad dang rnam par gzhag pa'i 'bras bu can gyi lam bzhin no/_/rus gang la sogs pa'i gzugs brnyan gyi gzugs sam rgyud yongs su 'gyur ba'i khyad par ni dge
[\[16a.3\]]slong la sogs par rnam par gzhag pa'i rgyu ma yin te 'khrul pa'i phyir ro/_/phyi rol pa rnams la sdom pa yod kyi so sor thar pa'i sdom pa ni ma yin te srid pa la brten pa'i phyir ro/_/sdom pa med na ni don ma yin pa'i tshogs chen por 'gyur te/_zhar la 'ongs pas chog go/_/rnam par rig byed ma
[\[16a.4\]]yin pa ni rnam par rig byed ma yin pa lhan cig 'byung la/_rnam par rig byed kyang 'byung ba chen po dag rgyur byas pa yin pas the tshom za nas 'dri ba ni de ci rnam par rig byed kyi 'byung ba dag kho na rgyur byas nas zhes bya ba rgyas par 'byung ba'o/_/tshogs pa de nyid la zhes bya ba ni sa la sogs pa 'byung ba
[\[16a.5\]]bzhi'o/_/'bras bu phra mo zhes bya ba la/_rnam par rig byed ma yin pa ni bstan du med cing thogs pa med pa'i phyir phra mo yin la/_rnam par rig byed ni bzlog pa rags pa yin no/_/yang ci gang gi tshe rnam par rig byed yod pa de'i tshe yod pa zhes bya ba ni de'i dus na yod pa'i 'byung ba chen po dag go/_/
[\[16a.6\]]rgyur byas pa'i gzugs phal cher zhes bya ba rgyas par 'byung ngo /_/rgyur byas pa'i gzugs 'dod par gtogs pa thams cad ni de lta bu ste/_da ltar 'byung ba'i 'byung ba chen po dag kho na rgyur byas nas skyes te/_de nyid kyi phyir da ltar dang ma 'ongs pa cung zad cig ni zhes bya ba smos so/_/'dod gtogs rnam
[\[16a.7\]]rig min skad cig_/phyin chad 'das pa'i 'byung las skye/_zhes bya ba la skad cig phyin chad zhes bya ba smos pa ni skad cig ma dang por ni 'phen par byed pa 'byung ba chen po dang lhan cig skye ba'i phyir ro/_/'dod gtogs zhes bya ba smos pa ni bsam gtan dang zag pa med pa'i sdom pa gcad par bya ba'i phyir te/_
[\[16b\]]
[\[16b.1\]]de dag gi rten 'byung ba chen po rnams ni sems dang 'dra bar dus mnyam pa'i phyir ro/_/de dag ni 'di'i gzhi'i don du 'gyur la zhes bya ba ni/_dper na da ltar byung ba'i 'byung ba chen po dag rgyur byas pa'i gzugs gzhan gyi rten yin pa bzhin no/_/'jug pa dang rjes su 'jug pa'i rgyu yin pa'i phyir go rims bzhin
[\[16b.2\]]te zhes bya ba ni 'das pa'i 'byung ba chen po dag ni 'jug pa'i rgyu yin pa'i phyir gzhi'i don du 'gyur la/_lus rgyu yin pa'i phyir rten gyi don du 'gyur ro/_/lag pas 'phul ba dang sa'i phyogs zhes bya ba la/_lag pas 'phul ba ni 'jug pa'i rgyu'o/_/sa'i phyogs ni rjes su 'jug pa'i rgyu'o/_/des
[\[16b.3\]]nges par byas nas nges pa 'dri ba ni/_yang gang na yod pa'i phyir zhes bya bas rgyas par 'byung ngo /_/'byung ba dag dang lus dang ngag gi las ni sa lnga pa yin pa'i phyir dang /_bsam gtan bzhi pa yan chad na 'byung ba dag med pa'i phyir dang /_lus dang ngag gi las med pa'i phyir/_bsam gtan pa'i sa
[\[16b.4\]]pa'i bar du zhes bya ba smos so/_/khams gsum ma gtogs pa'i phyir zhes bya bas ni 'di la skye ba kho na nges pa'i rgyu yin gyi rang gi sa pa nyid ni ma yin te/_zag pa med pa ni ldan pa ma yin pa'i phyir ro zhes ston to/_/de lta na 'o na zag pa med pa'i 'byung ba dag kho na rgyur byas nas 'byung ngo zhe na/_de'i phyir zag pa med pa'i
[\[16b.5\]]'byung ba dag med pa'i phyir zhes bya ba smos so/_/de lta na ni 'o na 'byung ba la ltos pa med par 'gyur ro zhe na/_de'i phyir de'i stobs kyis skye ba'i phyir ro zhes bya ba smos te/_rgyur byas pa'i gzugs ni 'byung ba la ma ltos par mi 'byung la/_sems tsam gyis stobs kyis skye na ni 'di rgyur byas pa'i gzugs yin pa nyid
[\[16b.6\]]la 'gyur ro/_/rnam par rig byed dang rnam par rig byed ma yin te las de las kyang zhes bya ba 'byung ste/_de la zhes bya ba ni dmigs kyis dgar ba'i phyir ro/_/rnam par rig byed ma yin pa ni rnam pa gnyis te/_mnyam par bzhag pa'i sa pa dang /_mnyam par ma bzhag pa'i sa pa'o/_/de la rnam rig byed
[\[16b.7\]]min thams cad kho na ni/_/ma zin dang zhes bya ba rgyas par 'byung ngo /_/yul na mi gnas pa'i phyir dang /_sems dang sems las byung ba dag gis rten gyi dngos por ma bzung ba'i phyir na ma zin pa'o/_/dge ba dang mi dge ba'i skal ba mnyam pa'i rgyus bskyed pa'i phyir rgyu mthun pa las byung ba'o/_/dge ba
[\[17a\]]
[\[17a.1\]]dang mi dge ba yin pa'i phyir rnam par smin pa las skyes pa ni ma yin te/_rnam smin lung du ma bstan zhes bya ba 'byung ba'i phyir ro/_/rgyas pa las byung ba yang ma yin te/_rdul phra rab bsags pa med pa'i phyir dang /_de skye ba rnam par shes pa la ltos pa'i phyir ro/_/sems can du ston
[\[17a.2\]]pa yang yin te/_lus dang ngag gi las kyi mtshan nyid yin pa'i phyir dang /_sems can gyi rgyud du gtogs pa'i phyir ro/_/'di ni khyad par yin te/_mnyam par ma bzhag pa'i sa pa ni/_rgyu mthun zin pa'i 'byung las skye/_/rgyas pa las 'byung ba'i 'byung ba las skye ba ni ma yin te/_'dod gtogs
[\[17a.3\]]rnam rig min skad cig_/phyin chad zhes 'byung ba dang /_de la rnam par rig byed dang /_de'i skad cig pa'i rnam par rig byed ma yin pa gang yin pa 'di ni las kyi lam dngos yin no zhes 'byung bas de'i rten gyi 'byung ba chen po dag skad cig gcig pa yin pa'i phyir dang /_rgyas pa las byung ba'i 'byung ba
[\[17a.4\]]chen po dag ni rgyun chags par rjes su 'jug pa'i phyir ro/_/ma zin pa'i 'byung ba las skye ba yang ma yin te/_de'i 'byung ba chen po dag lus kyi 'byung ba chen po dang tha mi dad pa'i phyir ro/_/ting nge 'dzin las skyes pa ni rgyas pa las 'byung ba dang zhes bya ba rgyas par 'byung ste/_rgyas pa las byung ba'i 'byung ba
[\[17a.5\]]las skye'i rgyu mthun pa'i 'byung ba las skye ba ni ma yin te/_rgyas pa las 'byung ba las ma gtogs pa'i rgyu mthun pa med pa'i phyir ro/_/ma yin pa'i 'byung ba las skyes pa kho na yin gyi/_zin pa'i 'byung ba las skyes pa ni ma yin te/_de'i 'byung ba dag ni dbang po dang tha dad pa'i phyir dang /_sems la rag las pa'i
[\[17a.6\]]phyir ro/_/zin pa rnams ni sems la ltos pa med par 'byung ste/_'gog pa'i snyoms par 'jug pa la sogs pa'i gnas skabs dag na sems med par yang 'jug pa'i phyir ro/_/tha dad min las skye zhes bya ba ni 'byung ba chen po gang dag kho na rgyur byas nas srog gcod pa spong ba skye ba de dag kho na las tshig
[\[17a.7\]]kyal pa spong ba'i bar du skye'o zhes bya'o/_/sems bzhin du 'byung ba tha mi dad pa'i phyir ro zhes bya ba ni/_dper na de skyed par byed pa'i sems tha mi dad de/_srog gcod pa la sogs pa spang ba thams cad kyi sems lhan cig 'byung ba'i rgyu yin pas tha mi dad pa de bzhin du skyed par byed pa'i 'byung ba chen po dag
[\[17b\]]
[\[17b.1\]]kyang spong ba thams cad la tha mi dad pa yin no/_/so sor thar pa'i sdom pa ni gzhan dag yin te/_lhan cig 'byung ba'i rgyu yin pa'i phyir ro/_/rnam par rig byed ni rgyu mthun pa las byung ba ste zhes bya ba 'byung ngo /_/lus kyi ni zin pa yin no zhes bya bas ni ngag gi ni ma zin pa yin no zhes bstan par 'gyur
[\[17b.2\]]ro/_/rnam par rig byed skyed par byed pa'i 'byung ba dag kyang rgyu mthun pa las 'byung ba dang /_sems can du ston pa yin no/_/yang ci rnam par rig byed 'di skye ba na zhes bya ba rgyas par 'byung ste/_ci tshig byed pa las skye ba ltar sngar gyi dbyibs bshig nas skye ba 'am/_'on te lha'i mig ltar ma
[\[17b.3\]]bshig par yin/_ji ltar 'byung ba'i tshogs gcig la dbyibs gnyis 'grub par 'gyur zhes bya ba la/_ji ltar mi 'grub ce na/_thogs pa dang bcas pa'i phyir ro/_/rnam par rig byed de ni sngar gyi dbyibs kyi rgyun ma bshig par rgyu mthun pa las byung ba'i 'byung ba chen po gzhan dag kho na rgyur
[\[17b.4\]]byas nas skye ste lha'i mig bzhin no/_/kha cig na re rnam par rig byed kyi dbyibs kyi 'byung ba chen po dag ni phra ba'i phyir mi dmigs te/_yan lag gi mtshon bzhin no zhes zer ro/_/gzhan dag na re lus gse ba yod pa'i phyir te/_ngag gi go skabs yod do zhes zer ro/_/de ltar rnam par smin pa'i
[\[17b.5\]]gzugs chad pa yang rgyun chags pa'i nyes pa yang med la/_'byung ba'i tshogs gcig la dbyibs gnyis dang gang la brten nas skye bar 'gyur ba chen por 'gyur ba dang /_yan lag dag gis rnam par rig par byed pa yang ma yin no/_/yang las de rnam grangs kyis rnam pa gnyis dang rnam pa gsum rnam
[\[17b.6\]]pa lngar bshad pa zhes bya ba 'byung ste/_de'i sems pa dang des byas zhes bya ba ni rnam pa gnyis su bshad pa yin no/_/sems pa yid kyi las yin no/_/des bskyed lus dang ngag gi las/_/zhes bya bas ni rnam pa gsum du bshad pa yin la/_yang na sems pa dang rnam par rig byed dang /_rnam par
[\[17b.7\]]rig byed ma yin pa zhes bya ba yin no/_/rnam pa lnga zhes bya ba ni lus dang ngag gi las re re la rnam par rig byed dang /_rnam par rig byed ma yin par phye la/_/sems pa yid kyi las yin no/_/zhes bya ba dang rnam pa lngar bshad pa yin no/_/de la zhes bya ba ni las rnam pa lnga las so/_/rnam rig min lung bstan
[\[18a\]]
[\[18a.1\]]min med/_/ci'i phyir zhe na/_de skye ba ni kun nas slong bar byed pa stobs dang ldan pa la ltos pa'i phyir dang /_lung du ma bstan pa'i sems ni stobs chung ba yin no/_/gang de 'gag kyang rjes su 'brel par 'gyur ba zhes bya ba la/_de slong bar byed pa lung du ma bstan pa'i de'o/_/rnam par
[\[18a.2\]]rig byed ma yin pa ni de'i skad cig gcig pa yod pa yang ma yin te/_dge dang mi dge'i rjes 'brang gang /_/zhes 'byung ba'i phyir ro/_/rnam par rig byed dang sems pa'o zhes bya ba la/_rnam par rig byed ces bya bas ni lus dang ngag gi rnam par rig byed bsdu'o/_/mi dge ni 'dod na'o zhes bya ba ni/_/de las
[\[18a.3\]]'gyod gnyid mi dge rnams/_/bsam gtan dang po dag na med/_/ces 'byung ba'i phyir ro/_/de nyid kyi phyir/_gzhan na ni med de zhes bya ba smos te/_gzugs dang gzugs med pa'i khams gnyis na'o/_/mi dge ba'i rtsa ba rnams dang /_ngo tsha med pa dang khrel med pa yang dag spangs pa'i phyir ro zhes
[\[18a.4\]]bya ba ni/_ngo bo nyid kyis mi dge ba med pa mtshungs par ldan pa dang /_kun nas slong bas mi dge ba mi 'grub po/_/da ni rnam par rig byed ma yin pa gnyis kyis sa dang khams kyi rnam par gzhag pa nges par bstan pa'i phyir/_de la gzugs na yang rnam rig min/_/zhes bya ba smos so/_/'byung ba med pa'i
[\[18a.5\]]phyir dang zhes bya ba ni gzugs med pa rnam par 'byung ba dag med la/_rgyur byas pa'i gzugs 'byung ba dang /_rgyur ma byas par yod pa yang ma yin pas gzugs med pa dag na rnam par rig byed ma yin pa med do/_/gang la lus dang ngag 'jug pa/_/zhes bya ba rgyas par 'byung ste/_kha na ma tho ba dang bcas pa'i lus
[\[18a.6\]]dang ngag gi 'jug pa sdom pa'i don gyis na sdom pa zhes bya na/_gzugs med pa'i khams na ni lus dang ngag gi 'jug pa yod pa yang ma yin te/_de na de gnyis med pa'i phyir ro/_/'o na 'dod pa'i khams 'dir gzugs med pa'i snyoms par 'jug pa zhugs pa la yod par 'gyur te/_'di la 'byung ba dag
[\[18a.7\]]dang lus dang ngag dag gi 'jug pa yang yod pa yin no/_/zag pa med pa'i rnam par rig byed ma yin pa bzhin no zhes bya ba ni gang du skyes pas zag pa med pa'i rnam par rig byed ma yin pa bskyed pa'i rnam par rig byed ma yin pa zag pa med pa de ni zag pa med pa'i 'byung ba med kyang sa de pa'i 'byung ba dag
[\[18b\]]
[\[18b.1\]]rgyur byas nas skye ba bzhin no/_/ma yin te de ni khams su ma gtogs pa'i phyir zhes bya ba la/_'dod pa dang gzugs dang gzugs med pa na spyod pa'i sred pa dag gis bdag gir ma byas pa'i phyir na khams su ma gtogs pa nyid de/_de ni khams sam sa'i sgo nas kyang rung ste/_'byung ba chen po dag dang
[\[18b.2\]]skal ba mnyam pa yang ma yin la/_skal ba mi mnyam pa yang ma yin pas de dag rgyur byas nas skye'o/_/gzugs med pa na spyod pa'i rnam par rig byed ma yin pa ni 'dod pa dang gzugs na spyod pa skal ba mi mnyam pa'i 'byung ba rgyur byas nas skye bar 'os pa ma yin no/_/ji ltar gzugs thams cad
[\[18b.3\]]la rgyab kyis phyogs she na/_de'i phyir gzugs kyi 'du shes dang bral ba'i phyir ro zhes bya ba smos te/_gzugs kyi 'du shes dang bral ba nyid yin pa'i phyir ro zhes bya ba'i tha tshig go/_/'chal ba'i tshul khrims de yang 'dod pa na spyod pa yin na zhes bya ba ni mi dge ba'i rtsa bas kun nas bslang ba'i phyir
[\[18b.4\]]ro/_/gzugs na spyod pa'i tshul khrims ni gzugs kyi khams na 'chal ba'i tshul khrims med mod kyi de lta na yang 'dod pa na spyod pa'i 'chal ba'i tshul khrims kyi gnyen po yin pa'i phyir rung ba yin na/_gzugs med pa ni 'dod pa'i khams nas ring ba nyid bzhis ring ste zhes bya ba 'dis dper brjod pa ni
[\[18b.5\]]mnyan po ring ba yin no/_/rten ring ba nyid kyi mtshan nyid ni mdzod kyi gnas gnyis par bshad zin to/_/rnam rig spyod dang bcas dag na/_/zhes bya ba ni/_/lus dang ngag gi las ni rtog pa dang dpyod pa mngon du 'gro ba yin pa'i phyir ro/_/dpyod pa smos pa ni bsam gtan dang po mtha' dag la khyad par
[\[18b.6\]]byed pa'i phyir ro/_/'dod pa na 'ang sgrib pa med ces bya ba'i yang zhes bya ba'i sgras ni bsam gtan dang po'i gong na yang med do zhes bya ba ste/_de ltar na bsam gtan dang po kho na na yod do zhes bstan to/_/de yan chad na zhes bya ba ni tshangs pa'i 'jig rten gyi gong bsam gtan gnyis pa la sogs pa
[\[18b.7\]]dag na'o/_/ji ltar na ngag gi rnam par rig byed med ce na/_rtog pa dang dpyod pa dag med pa'i phyir te/_brtags shing dpyod nas tshig tu smra'i ma brtags ma dpyad par ni ma yin no zhes 'byung ba'i phyir ro/_phyi'i 'byung ba chen po rgyur byas pa zhes bya ba ni gos la sogs pa'i rgyu can no/_/'di
[\[19a\]]
[\[19a.1\]]la kha cig bstan bcos ldan pa gsungs pa'i phyir na 'di ni de lta ma yin te/_'di skad du/_gang zhig sgra'i khams dang ldan zhe na/_smras pa/_'dod pa na spyod pa dang gzugs na spyod pa dang gzugs med pa na spyod pa'o/_/gang zhig ce na/_gzugs med pa na spyod pa'o zhes gsungs
[\[19a.2\]]na/_sems can du ston pa ma yin pa'i phyi'i ngang ni ldan pa yod pa ma yin no/_/dbang po dang tha mi dad pa'i sgra'i khams ni thams cad na yod pa'i phyir ro/_/yang na ni de'i phyogs gcig na yod pa'i dbang du byas nas bshad pa'i phyir nyes pa med do zhes rgol bar byed do/_/gzhan dag na re zhes bya
[\[19a.3\]]ba rgyas par 'byung ste/_bsam gtan gnyis pa la sogs par skyes pa de dag ni/_bcom ldan 'das gnas gtsang ma na bzhugs pa na phyag dang /_bstod pas bkur sti byed pas phan tshun smra bar byed pa yin no/_/ma bsgribs la lung du ma bstan pa mngon du zhes bya ba ni mig la sogs pa'i rnam par
[\[19a.4\]]shes pa bzhin du/_bsam gtan dang po'i yid kyi rnam par shes pa rnam par rig byed kun nas slong bar byed pa ma bsgribs la lung du ma bstan pa mngon du byed pa de'i phyir de ni ma bsgribs la lung du ma bstan pa kho na yin no/_/ci'i phyir dge ba dang nyon mongs pa can med ce na/_de'i phyir de dag tu skyes
[\[19a.5\]]pa ni zhes bya ba smos so/_/de lta bu zhes bya ba ni/_dge ba dang nyon mongs pa can gyi rang bzhin mngon du byed pa'i rgyu smras pa dman pa'i phyir dge ba mngon du mi byed la/_spangs pa'i phyir nyon mongs pa can mngon du mi byed do/_/snga ma kho na brjod do zhes bya ba ni phyi'i 'byung ba chen po rgyur byas
[\[19a.6\]]pa'o/_/gang phyir kun slong med ces bya ba ni/_'dis kun nas slong bar byed pas na kun slong ngo /_/tshangs pa'i 'jig rten yan chad na rnam par rig byed ji ltar yod pa ma yin pa de bstan pa ni rtog pa dang dpyod pa dang bcas pa zhes bya ba rgyas par 'byung ba'o/_/'dod pa'i khams na bsgribs la lung du
[\[19a.7\]]ma bstan pa ji ltar yod pa ma yin pa de bstan pa'i phyir bsgom pas spang bar bya ba zhes bya ba smos te/_gang yang rung ba zhig ma tshang bas ni ma yin no/_/ci'i phyir zhe na/_brtags shing dpyad nas tshig tu smra'i ma brtags ma dpyad par ma yin no zhes 'byung ba'i phyir la/_mthong bas spang bar bya ba ni kha nang du
[\[19b\]]
[\[19b.1\]]bltas nas 'jug pa'i phyir rnam par rig byed kun nas slong bar mi nus so/_/bsgom pas spang bar bya ba ni kha phyir bltas te 'jug pa'i phyir nus na 'dod pa'i khams na ni bsgom pas spang bar bya ba bsgribs pa yod pa yang ma yin te/_'jig tshogs dang mthar 'dzin par lta ba las ma gtogs pa'i
[\[19b.2\]]bsgribs la lung du ma bstan pa gzhan med pa'i phyir la/_de nyid kyang mthong bas spang bar bya ba yin pa'i phyir ro/_/tshangs pa'i 'jig rten gyi gong na rtog pa dang dpyod pa dag yod pa yang ma yin te/_de'i phyir gang yang rung ba dang bral ba'i phyir bsam gtan gnyis pa la sogs pa dag na rnam par rig
[\[19b.3\]]byed med la/_'dod pa'i khams na bsgribs pa yang med do/_/'dod pa'i khams nas kun nas slong ba med pas bsgribs pa med do zhes bya bas rnam par dpyod pa skyes pas dri ba ni yang kun nas slong ba'i dbang kho nas chos rnams kyi zhes bya ba rgyas par 'byung ba'o/_/thar pa dam pa'i don du
[\[19b.4\]]dge_/zhes bya bas ni don gyi ngo bo nyid dang mtshungs par ldan pa dang kun nas slong bas dge ba ni kun rdzob tu yin no zhes bstan par 'gyur ro/_/de ni gcig tu shin tu dge ba ma yin te/_'du byed dang 'gyur ba'i sdug bsngal dag gi bde ba ma yin pa'i phyir ro/_/mya ngan las 'das pa zhes bya ba rgyas
[\[19b.5\]]par 'byung bas ni 'dir dge ba'i don ni bde ba'i don yin no zhes ston to/_/gzhan ni dam pa yang de yin la don yang yin pas na dam pa'i don to/_/dam pa zhes bya ba ni mthar thug pa ste/_phul du dbyung du med do snyam du bsams pa'o/_/don ni rdzas dang dngos po zhes bya ba'i don to/_/'di skad
[\[19b.6\]]bstan par 'gyur te/_mya ngan las 'das pa ni dge ba'i don gyi bogs dbyung du med pa'i rdzas yin la/_de ni brtag pa'i phyir dge ba'i chos thams cad kyi mchog yin zhes zer ro/_/rtsa ba ngo tsha khrel yod bdag nyid kyis/_/zhes bya ba la sogs pa la/_dge ba'i rtsa ba gsum dang ngo tsha dang khrel
[\[19b.7\]]yod pa ni rang gi ngo bo dge ba yin te/_rnam par shes pa dang /_tshor ba la sogs pa ltar gzhan dang mtshungs par ldan pa la mi ltos pa'i phyir dang lus dang ngag gi las ltar kun nas slong ba la mi ltos pa'i phyir ro/_/'di skad bstan par 'gyur te/_gang zhig mtshungs par ldan pa dang /_kun
[\[20a\]]
[\[20a.1\]]nas slong ba'i dbang gis dge ba dang mi dge ba dang /_lung du ma bstan pa'i dbye bas tha dad par mi 'gyur ba de ni rang gi ngo bos dge ba dang mi dge ba yin no/_/de dag dang mtshungs par mi ldan pa rnams la dge ba nyid med pa'i phyir zhes bya ba ni dge ba'i rtsa ba la sogs pa dag dang mtshungs
[\[20a.2\]]par mi ldan pa'i sems las byung ba rnams la dge ba nyid med pa'i phyir de dag dang mtshungs par ldan pa las dge ba nyid du grub bo/_/dge ba'i rtsa ba la sogs pa dang mtshungs par ldan pa'i chos de dag kho nas zhes bya ba la sogs pa la/_sogs pa zhes bya ba'i sgras ni ngo tsha shes pa dang khrel yod pa dag dang
[\[20a.3\]]mtshungs par ldan pa bsdu'o/_/thob pa rnams ji ltar zhes bya ba rgyas par 'byung ste/_gal te bya ba sogs pa rnams kun nas slong bas dge ba nyid yin na/_de ltar nyon mongs pa can gyi sems kyis kun nas bslang ba'i thob pa rnams dge ba nyid du mi 'gyur te/_'di lta ste/_the tshom gyis dge ba'i
[\[20a.4\]]rtsa ba'i nying mtshams sbyor ba dang /_yang srid par nying mtshams sbyor ba'i tshe dge ba'i chos kyi thob pa rnams so/_/de rnams ni don dam pa 'am ngo bo nyid dam/_mtshungs par ldan pa'i sgo nas dge ba nyid yin par mi rigs te/_de rnams mya ngan las 'das pa la sogs pa'i rang bzhin ma yin
[\[20a.5\]]pa'i phyir la/_don dam pa dang /_ngo bo nyid dang mtshungs par ldan pa dang /_kun nas slong bas dge ba rnams kyang yongs su chad pa'i phyir ro/_/de'i phyir thob pa de rnams ji ltar dge ba yin pa 'di brjod dgos so/_/'di la lan ni/_de rnams ni skal ba mi mnyam pa'i sems la skye ba'i rkyen nyid du
[\[20a.6\]]ltos pa yin gyi dge ba la sogs pa'i ngo bor ni ma yin no zhes smra'o/_/gal te kun nas slong ba dang mtshungs par ldan pa'i dbang gis dge ba la sogs pa'i ngo bor mi 'dod na ni des na 'o na dge ba rnam pa gnyis kho na khas blang bar bya ste/_don dam pa dang /_ngo bo nyid do/_/'di la lan ni/_de dag ma 'ongs pa'i
[\[20a.7\]]gnas skabs nyid na dge ba yin la/_nyon mongs pa can gyis ni de dag gis thob pa'i gegs sel bar byed kyi/_de dag dge ba nyid du byed pa ni ma yin no/_/de dag ni rtag tu rang bzhin gyis dge ba yin te/_dper na lha sbyin gyi khyim gang yin zhes smras pa dang /_gang na bya rog 'dug pa'o zhes smra ste/_
[\[20b\]]
[\[20b.1\]]khyim ni bya rog gis byed pa ma yin gyis/_'di ni nye bar mtshon pa tsam yin pa de bzhin du 'dir yang yin no zhes 'debs par byed do/_/sdug bsngal thams cad 'jug pa'i bdag nyid kyis zhes bya ba ni/_'di la sdug bsngal thams cad 'jug pa'i bdag nyid yin te/_rang bzhin yod pas sdug
[\[20b.2\]]bsngal thams cad 'jug pa'i bdag nyid do/_/de'i ngo bos 'khor ba ni don dam par mi bde ba yin te/_mi dge ba'i don ni mi bde ba'i don yin pa'i phyir ro/_/rnam pa gcig tu na skye ba la sogs pa'i sdug bsngal thams cad kyi gzhir gyur pa'i phyir sdug bsngal thams cad 'jug pa'i bdag nyid do/_/sdug
[\[20b.3\]]bsngal thams cad ni sdug bsngal gsum yin la 'khor ba yang de dag 'jug pa'i bdag nyid yin no/_/nad dang mi 'phrod pa'i sman la sogs pa dper bya'o zhes bya ba la 'khor ba ni mchog tu mi bde ba yin pa'i phyir nad kyis dper brjod par bya'o/_/chags pa la sogs pa dag ni ngo bo nyid kyis mi bde ba yin te/_
[\[20b.4\]]de'i phyir chags pa la sogs pa dag ni mi 'phrod pa'i sman gyis dper brjod par bya'o/_/chags pa la sogs pa de dag dang mtshungs par ldan pa de dag gi ngo bo ma yin pas mtshungs par ldan pa dag ni mi 'phrod pa'i sman dang sbyar ba'i btung bas dper brjod par bya'o/_/lus dang ngag gi las dang /_skye ba la
[\[20b.5\]]sogs pa de dag gis kun nas bslang ba rnams ni kun nas slong bas mi bde ba yin gyi ngo bo dang mtshungs par ldan pas ma yin pas mi 'phrod pa'i sman dang sbyar ba'i btung ba las byung ba'i 'o mas dper brjod par bya'o/_/de lta na 'o na ni zhes bya ba rgyas par 'byung ste/_'khor ba don dam par mi dge ba yin la/_
[\[20b.6\]]'khor ba'i khongs su gtogs pa'i phyir zag pa dang bcas pa'i dngos po thams cad cung zad kyang lung du ma bstan pa 'am dge bar mi 'gyur la/_zag pa med pa kho na lung du ma bstan pa 'am dge bar thal bar 'gyur ro zhe na/_don dam par de de skad du bshad kyi dgongs pa ni mtshan nyid kyis zag pa dang bcas pa
[\[20b.7\]]dge ba dang mi dge bar lung du ma bstan pa nyid yin no/_/rnam par smin pa yid du 'ong ba can ni dge ba'o/_/yid du mi 'ong ba can ni mi dge ba'o/_/rnam par smin pa med pa ni lung du ma bstan pa ste/_rnam par smin pa bde ba dang bde ba can ma yin pa'i phyir dang /_rnam par smin pa'i phyir brda mi
[\[21a\]]
[\[21a.1\]]sprod pa'i phyir lung du ma bstan pa'o/_/don dam par lung du ma bstan pa brten pa dag ces bya ba ni/_rnam grangs med par lung du ma bstan pa dag yin te/_dge ba dang mi dge ba'i mtshan nyid bzhi dang bral ba'i phyir ro/_/ci ste 'byung ba chen po dag ces bya ba ni
[\[21a.2\]]dge ba dang mi dge ba nyid ma yin te/_las kyi rten 'byung ba rnams kyang sems gcig gis kun nas bslangs pa'i phyir lus dang ngag gi las bzhin du dge ba dang mi dge ba nyid du 'gyur ro snyam du sems so/_/byed pa po ni las la sems pa yin gyi 'byung ba rnams la ni ma yin no zhes bya
[\[21a.3\]]ba 'byung ste/_'ga' yang 'byung ba rnams bya'o snyam ste/_dge ba dang mi dge ba'i sems mngon du byed pa ma yin gyis/_'o na ci zhe na/_lus dang ngag gi rnam par rig byed bya'o snyam du'o/_/gal te bsam pa'i dbang gis dge ba dang mi dge ba nyid yin gyi kun nas slong ba tsam
[\[21a.4\]]gyis ma yin na/_mnyam par gzhag pa'i zhes bya ba la sogs pa 'byung ste/_mnyam par gzhag pa ni 'di snyam du rnam par rig byed ma yin par bya'o snyam du mi sems so/_/mnyam par ma bzhag pa'i gnas skabs na bsam pa yod do zhe na/_de'i phyir mnyam par ma bzhag pa'i zhes
[\[21a.5\]]bya ba la sogs pa smos te/_sa 'og ma pa'i sbyor ba'i sems de ni sa gong ma'i rnam par rig byed ma yin pa kun nas slong bar byed pa yin par mi rung ngo /_/gal te sbyor ba'i sems kyi dbang gis rnam par rig byed ma yin pa dge ba nyid du 'dod na ni/_de lta na lha'i mig dang rna ba
[\[21a.6\]]dag kyang zhes bya ba la sogs pa 'byung ste/_sbyor ba'i dus na de dag sems pa yod pas so/_/'di la 'bad par bya dgos so zhes bya ba ni/_'dir nyes pa 'dir thal bar 'gyur ba bden mod kyi 'di la lan gyi phyir 'bad par bya dgos so/_/gzhan dag ni lan du lus dang
[\[21a.7\]]ngag gi las dag ni nam yang sems med par ma mthong ste/_de'i phyir de ni sems kyi dbang gis dge ba la sogs pa'i ngo bor 'byung ba rnams ni sems la ltos te/_'byung ba ma yin te de rnams ni sems med kyang 'byung ba'i phyir ro/_/de'i phyir de rnams ni mig la sogs
[\[21b\]]
[\[21b.1\]]pa bzhin du sems kyi dbang gis dge ba la sogs pa mi dbye'o zhes smra ste/_de lta na ni 'o na skye ba la sogs pa dang /_thob pa la sogs pa rnams kyang kun nas slong bas dge ba nyid du mi 'gyur te/_de dag gi don du mi 'jug pa'i phyir dang /_sems med pa rnams la yang
[\[21b.2\]]'byung ba'i phyir ro/_/'di la lan ni skye ba la sogs pa dang /_thob pa la sogs pa ni bdag nyid kyi dge ba la sogs pa nyid ma yin gyis/_'o na ci zhe na/_chos kyi dbang gis dge ba la sogs par rnam par gzhag la/_'byung ba chen po rnams ni bdag nyid kyis lung
[\[21b.3\]]du ma bstan pa nyid yin na/_'di la mtshungs pa ci yod/_de ltar na lha'i mig dang rna ba dag kyang dge ba nyid ma yin te/_rnam par grol ba'i lam dang lhan cig skye ba'i phyir dang de yang lung du ma bstan pa yin pa'i phyir ro/_/de dag gi sbyor ba yang sgra dang snang ba yid la byed pa yin
[\[21b.4\]]pas de dag sbyor ba'i dbang gis dge ba nyid ma yin no zhes smra'o/_/log par lta ba de las ni zhes bya ba rgyas par 'byung ste/_log par lta ba mthong bas spang bar bya ba ni lus dang ngag gis rnam par rig byed kyi ngo bo log pa'i ngag dang las kyi mtha' gnyis kyis kun nas slong ba
[\[21b.5\]]nyid du gsungs pas bsgom pas spang bar bya ba kho nas rnam par rig byed kun nas slong gi_/mthong bas spang bar bya ba ni ma yin no zhes gang bshad pa de ni 'di dang 'gal bar 'gyur ro/_/rgyu dang ni de'i dus kyi kun slong ba zhes bya ba la sogs pa 'dis kun nas slong bas na kun nas slong
[\[21b.6\]]ba'o/_/rgyu nyid kun nas slong ba yin pa ni kun nas slong ba ste/_rgyu yang de yin la kun nas slong ba yang yin pas na rgyu'i kun nas slong ba'o/_/bya ba'i dus de nyid de'i dus te/_de'i dus su kun nas slong ba'o/_/de nyid kyi phyir de'i dus kho nar de yod pa'i phyir ro zhes bya ba smos so/_/
[\[21b.7\]]'phen par byed pa yin pa'i phyir zhes bya ba ni skyed par byed pa yin pa'i phyir te/_rgyun mtha' dag bskyed pa'i rgyu nyid du gnas pa'i phyir ro/_/bya ba'i dus su mthun par 'jug pa'i phyir zhes bya ba ni skad cig re re zhing skye ba'i dus su de la phan 'dogs pa'i phyir ro/_/gal te de'i dus
[\[22a\]]
[\[22a.1\]]kyis kun nas slong ba skyed par byed pa ma yin na ni/_de ni rnam par rig byed kyis bya ba de la de'i dus kyi kun nas slong ba de'i nus pa ci zhig yod/_'phangs su zin kyang de med na shi ba bzhin du de yod par mi 'gyur ro zhes bya ba ni/_rgyu'i kun nas slong bas
[\[22a.2\]]skyed du zin kyang ste/_dper na 'ga' zhig gis grong du 'gro bar bya'o snyam du bya ba 'phangs pa la bar du chod na de la rjes su 'jug par mi nus pas 'gro bar mi 'gyur ba de dang 'dra'o/_/'o na sems med pa'i zhes bya ba la sogs pa la/_gal te de'i dus kyi kun nas slong ba
[\[22a.3\]]med na shi ba bzhin te yod par mi 'gyur na ni bsnyen par rdzogs pa'i dus su dge 'dun la dge slong gi dngos por gsol ba btab nas 'gog pa'i snyoms par 'jug pa la snyoms par zhugs pa'i lus kyi rnam par rig byed ngag gi rnam par rig byed sngar 'phangs pa ni las
[\[22a.4\]]brjod pa'i mjug gi dus su sdom pa skye ba'i tshe de'i dus kyi kun nas slong ba med par ji ltar 'byung zhe na/_'o na ni sems dang bcas pa la ches gsal ba yin pas zhes bya ba smos te/_de ltar byas na dgra bcom pa la yang so sor thar pa'i sdom pa chung ngu yod par 'gyur
[\[22a.5\]]ro/_/mthong bas spang ba'i rnam shes ni/_/zhes bya ba ni mthong bas spang bar bya ba ni rab tu 'jug par byed pa kho na yin gyi/_mthong bas spang bar bya ba kho nas rab tu 'jug par byed pa ni ma yin no/_/ji ltar rab tu 'jug par byed pa yin zhe na/_de'i phyir de kun nas slong bar
[\[22a.6\]]byed pa zhes bya ba rgyas par smos te/_mthong bas spang bar bya ba ni ma yin no/_/ci zhe na/_mthong bas spang bar bya ba'i sems dang /_lus dang ngag gi kun nas slong bar byed pa rtog pa dang /_dpyod pa dag gi gzhir gyur pa'i phyir kun nas slong ba zhes bya ba ste/_dngos
[\[22a.7\]]su ni ma yin no zhes ston to/_/rjes su 'jug par byed pa'i phyir ro/_/ci zhe na/_mthong bas spang bar bya ba'i sems yod pa ma yin no/_/ci'i phyir zhe na/_kha phyir bltas pa'i bya ba'i dus na de med pa'i phyir te/_mthong bas spang bar bya ba'i rab tu 'jug par byed pa med
[\[22b\]]
[\[22b.1\]]pa'i phyir ro/_/rjes su 'jug par byed pa gang yin pa de ni sems kha phyir bltas pa la yod na/_mthong bas spang bar bya ba'i sems ni rtag tu kha nang du bltas te/_'jug pa'i phyir bya ba'i dus yin par ga la 'gyur/_de'i phyir rjes su 'jug par byed pa ma yin no/_/des
[\[22b.2\]]kun nas slong ba'i zhes bya ba la sogs pa ni de'i dus kyi sa kun nas slong ba'i dbang du byas nas brjod pa yin gyi/_rgyu'i kun nas slong ba ni ma yin no/_/ji ltar zhe na/_gal te mthong bas spang bar bya ba de yang rjes su 'jug par byed pa yin na ni de'i phyir mthong bas spang
[\[22b.3\]]bar bya ba'i rjes su 'jug pa des kun nas slong ba'i lus kyi rnam par rig byed kyi gzugs gang yin pa de yang mthong bas spang bar bya ba yin par 'gyur na/_'dod pa yang ma yin te/_de'i phyir mthong bas spang bar bya ba rjes su 'jug pa med do/_/cir 'gyur zhes bya ba
[\[22b.4\]]ni/_gal te gzugs mthong bas spang bar bya bar 'gyur na skyon cir 'gyur/_chos mngon pa la gnod par 'gyur te/_chos mngon pa las/_/nyon mongs can min mthong spang min/_/gzugs min drug pa smin skyes min/_/zhes bstan pa'i phyir ro/_/'thad pa yang bshad
[\[22b.5\]]pa ni/_gzugs ni rig pa dang ma rig pa dag dang mi 'gal ba'i phyir ro zhes pa'o/_/ci ma yin zhe na/_gzugs ni mthong bas spang bar bya ba ma yin no/_/'di ltar gzugs ni mthong bas spang bar bya ba'i nyon mongs pa ltar rig pa mthong ba'i lam dang mi 'gal te/_bden pa
[\[22b.6\]]mthong ba rnams kyang de dang ldan pa'i phyir ro/_/de'i phyir mthong bas spang bar bya ba ma yin no/_/ma rig pa dang 'gal ba yang ma yin te/_de kun tu 'byung ba'i gnas skabs na zag pa med pa'i lam ltar ma rig pa mi 'byung ba ni ma yin te/_de'i phyir ma rig pa dang yang mi 'gal
[\[22b.7\]]lo/_/de'i phyir 'di ni zag pa med pa ltar spang bar bya ba ma yin pa ma yin pa yang ma yin no/_/gal te spang bya ma yin pa yang ma yin la/_mthong bas spang bar bya ba yang ma yin na ni lhag mar gyur pas bsgom pas spang bar bya ba yin no zhes bya bar grub po/_/phyogs 'di bsgrub par bya
[\[23a\]]
[\[23a.1\]]ba yin no zhes bya ba la gang zhe na/_gzugs rig pa dang mi 'gal lo zhes bya ba ste/_gang zhig gzugs mthong bas spang bar bya bar 'dod pa de ji ltar gzugs rig pa dang mi 'gal bar 'dzin par 'gyur/_'di ltar bden pa mthong ba la ngan song ba'i
[\[23a.2\]]lus dang ngag kun du 'byung ba med de/_de'i phyir gzugs ni mthong bas spang bar bya ba yod pa ma yin no zhes bya bar bsgrub par bya ba yin no/_/ha cang thal bar 'gyur bar gzhan gyi phyogs gsal bar bya ba'i phyir/_'byung ba rnams kyang zhes bya ba rgyas par smos so/_/de
[\[23a.3\]]nyid la rgyu smos pa ni sems mtshungs pas bslang ba'i phyir zhes bya'o/_/mthong bas spang bar bya ba'i sems gang gis gzugs de bslang ba de nyid kyis de'i rten 'byung ba rnams kyang bslang ba yin no/_/de ltar na ni mi 'gyur te zhes bya ba ni/_ji ltar dge ba dang mi dge ba'i sems kyis
[\[23a.4\]]kun nas bslang ba'i gzugs kho na dge ba dang mi dge ba yin gyi/_de'i rten 'byung ba rnams ni ma yin pa de bzhin du mthong bas spang bar bya ba'i sems kyis kun nas bslangs pa'i gzugs kho na mthong bas spang bar bya bar 'gyur gyi/_de'i rten 'byung ba ni ma yin no/_/yang
[\[23a.5\]]na gzugs ltar 'byung ba rnams kyang mthong bas spang bar bya bar 'gyur mod/_kho bo cag la ci gnod/_nyon mongs pa can ma yin pa'i phyir zhes bya ba ni ma bsgribs la lung du ma bstan pa'o/_/rig pa dang ma rig pa dag dang mi 'gal ba'i phyir zhes bya ba la ni thob pa gcod pa'i
[\[23a.6\]]'gal ba'i sgo nas ni rig pa mthong ba'i lam dang 'gal bar 'gyur ba zhig ste/_dper na mthong bas spang bar bya ba'i nyon mongs pa rnams bzhin no/_/lam bzhin du ma rig pa dang 'gal ba yang ma yin/_'byung ba chen po rnams ni ma bsgribs la lung du ma bstan pa yin la/_
[\[23a.7\]]de rnams kyang bsgom pas spang bar bya ba kho na yin no/_/de'i phyir de ltar rgol ba bkod de mthong bas spang bar bya ba'i rnam par shes pa ni rab tu 'jug par byed pa kho na yin no zhes lan rab tu bzhag nas mjug sdud par byed pa ni de lta bas na mdo las rgyu'i kun nas slong ba'i
[\[23b\]]
[\[23b.1\]]dbang du mdzad nas zhes bya ba rgyas par 'byung ste/_log par lta ba de las ni log par rtog pa dang /_log pa'i ngag dang /_log pa'i las kyi mtha' 'byung bar 'gyur zhes gang gsungs pa de dang 'gal ba med do/_/yid ni zhes bya ba ni mig la sogs pa'i rnam par shes pa la
[\[23b.2\]]rnam par gcod pa'o/_/bsgom pas spang bar bya ba zhes bya ba ni/_mthong bas spang bar bya ba dang /_zag pa med pa las rnam par gcod pa ste/_mthong bas spang bar bya ba ni rab tu 'jug par byed pa kho na yin gyi rjes su 'jug par byed pa ni ma yin no/_/zag pa med pa ni
[\[23b.3\]]gnyis ka ma yin no zhes bya ba la/_lnga ni rjes su 'jug par byed pa kho na yin gyi rab tu 'jug par byed pa ni ma yin te/_dpyod par mi nus pa'i phyir ro/_/zag pa med pa ni gnyi ga ma yin no zhes bya ba ni/_mnyam par gzhag pa'i phyir dang /_kha nang du bltas pa'i phyir
[\[23b.4\]]dang 'jug pa dang 'gal ba'i phyir ro/_/dman par 'gyur ba ma yin zhes bya ba ni mi mnyes pa dang mi bsdad pa'o/_/dge ba'i rgyud gcig pa zhes bya ba ni dge bar rgyud gcig pa'o/_/mdo las kyang zhes bya ba ni sangs rgyas bcom ldan 'das kyi dbang du mdzad nas zhes bya bar ston
[\[23b.5\]]to/_/'di la ngan pa mi mnga' bas na glang chen no/_/ngan pa ni nyes pa'o/_/de skad du ni mdo nyid las sku dang gsung dang thugs kyis ngan par mi mdzad de/_de lta bas na glang po che zhes bya'o zhes gsungs so/_/de'i phyir tshigs su bcad pa 'dis ni spyod lam bzhi char la dge
[\[23b.6\]]ba'i thugs las lung du ma bstan pa'i thugs 'byung ba yod pa ma yin no zhes ston te/_mi bzhed bzhin du zhes bya ba rgyas par 'byung ste/_sangs rgyas bcom ldan 'das rnams kyi thugs ni mi bzhed mi dgongs bzhin du mi 'gro ba'i phyir zhes bya ba ni dmigs pa gzhan la mi 'gro zhes bya
[\[23b.7\]]ba'i tha tshig go/_/mngon par 'du bya ba med par 'jug pa nyid kyi phyir zhes bya ba ni/_mngon par 'du bya ba med par 'jug pas na mngon par 'du bya ba med par 'jug pa'o/_/de'i dngos po ni de nyid de de'i phyir ro/_/'bad pa med par 'jug ces bya ba'i tha tshig go/_/'di na yang
[\[24a\]]
[\[24a.1\]]bsgribs la lung du ma bstan pa'i rnam par rig byed yod par 'gyur ro zhes bya ba ni/_'dod pa'i khams na 'jig tshogs dang mthar 'dzin par lta bas kun nas bslang ba'i rnam par rig byed kun nas slong ba'i dbang gis bsgribs la lung du ma bstan pa yin pa'i phyir
[\[24a.2\]]te/_de ltar na 'dod pa na yang bsgribs pa med ces gang smras pa de dang 'gal bar 'gyur ro/_/yang na mthong bas spang bar bya ba thams cad kun nas slong bar byed pa ma yin no snyam du gzhan gyi bsam pa la ltos nas yang na mthong bas spang bar bya ba thams cad ces bya ba rgyas
[\[24a.3\]]par smras te/_'di skad du 'jig tshogs dang mthar 'dzin par lta ba ma gtogs pa zhes brjod par bya'o/_/gal te rjes su 'jug par byed pa ji lta ba bzhin zhe na ni zhes bya ba rgyas par 'byung ste/_de ltar na dge ba'i sems kyis rnam par rig byed 'phangs pa na mi dge ba dang lung
[\[24a.4\]]du ma bstan pa'i sems dang lhan cig 'byung bas/_mi dge ba dang lung du ma bstan pa nyid du thal bar 'gyur ro/_/de'i phyir gzhan du dpyad pa gzhan nyid du 'gyur ro/_/rab tu 'jug par byed pa bsgom pas spang bar bya ba ji lta ba rnam par rig byed kyang de dang 'dra'i/_rab tu 'jug
[\[24a.5\]]par byed pa mthong bas spang bar bya ba ji lta bar rnam par rig byed kyang de dang 'dra ba ni ma yin no/_/de nyid la rgyu smras pa ni bsgom pas spang bar bya bas bar du chod pa'i phyir zhes bya ba ste/_gang gi phyir rab tu 'jug par byed pa mthong bas spang bar bya ba la/_rab tu 'jug par byed pa
[\[24a.6\]]bsgom pas spang bar bya bas bar du chod pa de'i phyir bsgom pas spang bar bya ba ji lta ba de ltar rnam par rig byed yin gyi/_mthong bas spang bar bya ba ji lta bar ni ma yin no/_/gang zag log par lta ba 'am bdag tu lta ba zhig gzhan dag la 'jig rten pha rol tu med pa 'am bdag yod
[\[24a.7\]]par ston par 'dod pas ngag skyes par byed pa'i sems kha phyir bltas pa bsgom pas spang bar bya ba rtog pa dang bcas shing dpyod pa dang bcas pas tshig tu smra bar byed kyi/_lta ba dang mtshungs par ldan pas ni ma yin pa'i phyir na bar du chod par 'gyur ro/_/bsgom pas spang bar
[\[24b\]]
[\[24b.1\]]bya ba ni dngos su rnam par rig byed kun nas slong bar byed pa yin pas de'i dbang kho nas rnam par rig byed rnam par gzhag go/_/'dir smras pa/_dngos dang brgyud pas rgyu yi ni/_/slong byed rnam pa gnyis su 'dod/_/mthong spang brgyud pa'i sgo nas te/_/gzhan ni dngos su'ang
[\[24b.2\]]yin par 'dod/_/'o na ni mdo las zhes bya ba rgyas par 'byung ste/_gal te rjes su 'jug pa'i dbang gis rnam par rig byed dge ba la sogs pa nyid yin na ni mdo las rgyu'i kun nas slong ba la dgongs te gsungs kyi zhes bya ba rgya cher 'byung ba 'di brjod par rigs na/_gang
[\[24b.3\]]gi tshe rgyu'i kun nas slong ba las rnam par rig byed dge ba la sogs pa nyid yin la/_rgyu'i kun nas slong ba yang mthong bas spang bar bya ba dang /_bsgom pas spang bar bya ba rnam pa gnyis yin pa de'i tshe ni/_rgyu'i kun nas slong ba la dgongs te gsungs so zhes khyad par med
[\[24b.4\]]par brjod pa mi rigs so/_/de ltar ni 'dod pa na yang bsgribs pa'i rnam par rig byed yod par 'gyur te/_'di ltar mthong bas spang bar bya ba'i sems rgyu'i kun nas slong ba yin par 'gyur ro/_/'di skad du zhes bya ba ni bstan bcos mdzad pa'o/_/gzhan gyis chod pa'i zhes bya
[\[24b.5\]]ba'i mdo las/_bsgom pas spang bar bya bas bar du chod pa'i rgyu'i kun nas slong ba'i dbang du mdzad nas gsungs pa'i phyir mi 'gal lo/_/zhar la 'ongs pa rdzogs so zhes bya ba ni zhar la byung ba rdzogs so zhes bya ba'i tha tshig ste/_las rnams kyi sa dang khams kyi zhar la 'ongs
[\[24b.6\]]pa'o/_/rnam rig min rnam gsum zhes bya ba rgyas par 'byung ba ni rnam gsum zhes bya ba mdor bstan nas/_sdom dang sdom pa min dang gzhan/_/zhes bya bas rnam par 'grel to/_/so sor thar zhes bya rnam brgyad/_/ces bya ba 'byung ste/_de la nyes par spyod pa dang 'dod pa las
[\[24b.7\]]dben pa la spyod pa'i gang zag gi dbang du byas nas sdom pa dang po rnam par gzhag ste/_de 'dra ba des ni ji srid 'tsho'i bar du srog gcod pa la sogs pa'i nyes par spyad pa dang mi tshangs par spyod pa las ldog par nus so/_/gang zhig nyes par spyod pa las dben par spyod pa 'ba' zhig
[\[25a\]]
[\[25a.1\]]tu zad pa de'i dbang du byas nas ni khyim pa'i sdom pa ji srid 'tsho ba la gnyis te/_de nyid kyi phyir de ni 'dod pas log par g.yem pa la ldog par rnam par gzhag gi mi tshangs par spyod pa las ni ma yin no/_/gnyis ka las gtan du dben pa la goms pa dang bral ba la ni rim
[\[25a.2\]]gyis de gnyi ga la goms par bya ba'i phyir bsnyen gnas kyi sdom pa nyin zhag pa kho na rnam par gzhag go/_/mtshan nyid so sor nges pa'i phyir zhes bya bas ni sdom pa bzhi ste/_spang bya lnga brgyad bcu dang ni/_thams cad spong ba zhes bya ba la sogs pa 'chad par 'gyur ro/_/mtshan 'gyur na dge
[\[25a.3\]]slong ma'i sdom pa gtong la/_dge slong gi sdom pa 'dod ce na/_de'i phyir mtshan gyur pa la sngon gyi sdom pa gtong ba'i rgyu yang ste/_bslab pa phul ba dang 'chi 'pho ba dang /_mtshan gnyis byung ba la sogs pa yod pa ma yin la zhes bya ba smos te/_bslab pa gtong ba'i rgyu med par ni bslab pa
[\[25a.4\]]gtong bar rigs pa ma yin no/_/sngon med pa'i sdom pa thob par thal ba'i rgyu gzhan gyi rnam par rig par byed pa la sogs pa yang yod pa ma yin no/_/mtshan snga ma dang phyi ma gtong ba dang byung ba nyid sdom pa gtong ba dang 'thob pa'i rgyur rigs pa yang ma yin te/_sdom pa ma blangs pas kyang mtshan
[\[25a.5\]]'gyur na sdom pa thob par thal bar 'gyur ba'i phyir ro/_/de lta bas na sdom pa bzhi po de dag ni gsum po las rang bzhin tha mi dad do zhes bya ba la/_bzhi po dag ces bya ba ni/_dge slong ma dang /_dge slob ma dang /_dge tshul ma dang /_dge bsnyen ma'i sdom pa dag ste/_sdom pa
[\[25a.6\]]gsum po dge slong dang /_dge tshul dang /_dge bsnyen gyi sdom pa las so/_/ci spong ba'i 'phel ba dang ldan pa'i phyir zhes bya ba ni/_dge bsnyen gyi sdom pa kho na dus ma yin pa'i kha zas za ba las ldog pa la sogs pa dang bcas pa dge tshul gyi sdom par gzhag gam/_dge slong gi sdom pa
[\[25a.7\]]la yang de bzhin du brjod par bya'o/_/dong tse gcig dang gnyis zhes bya ba bzhin du zhes bya ba ni zla bo med pa gang zhig la sngar dong tse zhes brjod pa de nyid la gnyis pa dang bcas pa la gnyis zhes bya ba bzhin du'o/_/'on te de dag thams cad tha dad pa zhes bya ba ni phan tshun tha dad pa'i ngo bor
[\[25b\]]
[\[25b.1\]]skye zhes bya ba'i tha tshig go/_/lhag ma rnams kyang de dang 'dra'o zhes bya ba ni dus ma yin pa'i zas za ba la sogs pa spong ba dag ste/_dus ma yin pa'i zas za ba la sogs pa las ldog pa dag ni dge tshul gyi sdom par gzhan yin la/_dge slong gi sdom par yang gzhan yin no/_/de dag
[\[25b.2\]]la khyad par ci yod ces bya ba ni/_spongs par mtshungs bzhin du snyam du bsams pa'o/_/dge slong la sogs pa'i sdom pas bsdus pa srog gcod pa spong ba la sogs pa gang dag yin pa de dag la ni gzhi'i khyad par las khyad par yod de/_gzhi'i khyad par ni/_ma chags pa dang /_
[\[25b.3\]]zhe sdang med pa dang /_gti mug med pa la brjod do/_/rgyags pa dang bag med pa'i gnas zhes bya ba ni/_go rims bzhin du khri stan mthon po dang /_khri stan chen po dang /_myos par 'gyur ba'i khu ba'o/_/gzhan dag na re rgyags pa dang bag med pa'i gnas zhes bya ba ni/_tshul
[\[25b.4\]]khrims 'chal ba'i gnas so zhes smra'o/_/dge bsnyen yang ma yin pa kho na zhes bya ba ni 'gal na ni dge slong gi sdom pa blangs pas dge bsnyen dang /_dge tshul gyi sdom pa gnyis dang bral ba'i phyir dge slong gi sdom pa btang bas dge bsnyen gyi sdom pa med pa'i phyir dge bsnyen ma yin
[\[25b.5\]]pa kho nar 'gyur te/_dge bsnyen gyi sdom pa med pa'i phyir ro/_/'di ni 'dod pa yang ma yin te 'o na ci zhe na/_dge slong gi sdom pa btang bas dge tshul dang /_dge tshul gyi sdom pa btang bas dge bsnyen du 'dod pa yin no/_/yang ci'i phyir dge tshul la gar dang /_glu dang rol mo
[\[25b.6\]]dang spos dang me tog phreng ba dang /_byug pa rnam pa gnyis su byas la/_bsnyen gnas kyi sdom par ni gcig tu byas she na/_shin tu mang po snyam du sgyid lug pa'i khyim pa rnams la sla bar bstan pa'i phyir gcig nyid du rnam par gzhag ste/_bri dzi'i bu la bslab pa'i gzhi bstan pa
[\[25b.7\]]bzhin no/_/las mi mnyam pa can yang dag par 'jog par byed pas zhes bya ba ni sems can rnams las ldog pa'i las can yang dag par 'jog pas zhes bya ba'i don te/_sems can rnams las sdig pa byed pa ni mi mnyam par 'jog go/_/mkhas pa rnams kyis bsngags pa'i phyir/_/
[\[26a\]]
[\[26a.1\]]zhes bya ba la mkhas pa ni sangs rgyas dang rang sangs rgyas dang nyan thos rnams so/_/rnam par rig byed dang sems dag gis byed pa zhes bya ba la rnam par rig byed ma yin pa ni rnam par rig byed dang sems kyis byed de/_de la so sor thar pa'i sdom pas bsdus pa ni rnam par rig byed
[\[26a.2\]]dang sems kyis byed la/_bsam gtan las zag pa med pas bsdus pa ni sems kyis byed do/_/bya ba'i rgyu yin pa dang /_bya ba'i 'bras bu yin pa'i phyir ro zhes bya ba ni so sor thar pa'i sdom pa ni rnam par rig byed kyi bya ba'i 'bras bu yin pa'i phyir ro/_/ting nge 'dzin las skyes pa'i rnam par rig
[\[26a.3\]]byed ma yin pa ni ting nge 'dzin las skyes pa'i sems pa'i 'bras bu yin pa'i phyir ro/_/bya ba'i rgyu yin pa zhes bya ba ni rnam par rig byed kyi bya ba'i rgyu yin pa'i phyir te/_sdom pa la gnas pa ni sdom pa kun du bsrung ba'i don du grog sbur la sogs pa mthong nas de bsrung ba'i phyir yan lag skum
[\[26a.4\]]par byed la/_yan lag bskum pa'i rnam par rig byed de yang rnam par rig byed ma yin pa'i rgyu las byung ba yin no/_/rnam par rig byed dang rnam par rig byed ma yin pa dang po dag ni so sor thar pa zhes bya ste zhes bya ba 'byung ngo /_/des sdig pa las so sor thar pa'i phyir te zhes bya ba ni skad
[\[26a.5\]]cig ma dang po kho nas sdig pa las thar par byed de/_gtong zhing 'dor zhes bya ba'i tha tshig go/_/so sor thar pa yang de yin la sdom pa yang yin pas so sor thar pa'i sdom pa ste/_lus ngag sdom pa'i phyir ro/_las kyi lam zhes kyang bya'o zhes bya ba ni/_dngos kyis bsdus pa'i phyir
[\[26a.6\]]ro/_/skad cig gnyis pa la sogs pa la ni so sor thar ba'i sdom pa kho na yin gyi so sor thar pa ni ma yin te/_gang gi phyir des sdig pa las so sor thar par mi byed de/_skad cig ma dang po kho nar so sor thar zin pa'i phyir ro/_/mjug yin gyis las kyi lam dngos ni ma yin te/_skad cig
[\[26a.7\]]dang po kho nar dngos yin pa'i phyir dang /_sdig pa spangs pa'i phyir dang /_lus dang ngag bsdams pa'i phyir ro/_/tshul khrims ni rnam pa gnyis te/_yang dag par blangs pa'i tshul khrims dang /_chos nyid kyis thob pa'o/_/de la gang zhig 'di dang 'di bya'o snyam du de ltar len pa de ni yang dag
[\[26b\]]
[\[26b.1\]]par len pa'i tshul khrims te/_so sor thar pa zhes bya ba'o/_/chos nyid kyis thob pa ni bsam gtan gyi sdom pa dang zag pa med pa'i sdom pa'o/_/so sor thar dang ldan rnam brgyad/_/ces bya ba ni brgyad kho na so sor thar pa'i sdom pa dang ldan gyis so sor thar pa kho na dang ldan pa ni ma yin no/_/
[\[26b.2\]]srid pa la rten par byed pa'i phyir zhes bya ba la/_phyi rol pa thar pa 'dod pa rnams kyi tshul khrims ni srid pa la brten pa kho na yin te/_log par lta ba la sogs pas nyams pas srid pa'i khyad par la thar par 'du shes pa'i phyir ro/_/bsam gtan skyes dang de ldan pa/_/zhes bya ba ni bsam gtan dang ldan
[\[26b.3\]]pa zhes bya ba'i tha tshig go/_/bsam gtan dang ldan pa kho na bsam gtan gyi sdom pa dang ldan gyi/_bsam gtan gyi sdom pa kho na dang ldan pa ni ma yin no/_/'dir ni nyer bsdogs kyang bsam gtan du brjod nas bstan te zhes bya ba ni gang gi phyir nyer bsdogs na yang bsam gtan gyi sdom
[\[26b.4\]]pa dang /_zag pa med pa'i sdom pa yod par 'dod pa yin te/_de'i phyir 'dir bsam gtan gyi nyer bsdogs kyang bsam gtan gyi sgrar brjod do/_/kyang gi sgras ni dngos gzhi yang bsdu'o/_/zag med 'phags pa'i sems can dang /_/zhes bya ba la 'phags pa'i gang zag kho na zag pa med pa'i sdom
[\[26b.5\]]pa dang ldan gyis zag pa med pa'i sdom pa kho na dang ldan pa ni ma yin no/_/sems kyi rjes su 'brang ba'i sdom pa gnyis zhes gang bshad pa zhes bya ba la ji ltar zhe na/_sems las byung dang sdom gnyis dang /_/sems dang de dag gi mtshan nyid/_/ces bya ba de nas so/_/sems gzhan dang ldan pa dang /_sems med pa la yang rjes su
[\[26b.6\]]'jug pa'i phyir zhes bya ba la/_sems gzhan dang ldan pa zhes bya ba ni de kun nas slong bar byed pa'i sems las gzhan pa'i sems dang ldan pa'o/_/sems med pa zhes bya ba ni 'gog pa dang 'du shes med pa'i snyoms par 'jug pa la snyoms par zhugs pa'o/_/bsam gtan dang zag pa med pa'i sdom pa
[\[26b.7\]]gnyis ni de ltar kun nas slong ba'i sems med par mi 'byung ste/_de'i phyir de dag kho na sems kyi rjes su 'brang ba yin gyi/_so sor thar pa'i sdom pa ni ma yin te/_g.yengs dang sems med pa yi yang /_/zhes 'byung ba'i phyir ro/_/mi lcogs pa med pa zhes bya ba smos pa ni 'dod pa na spyod pa'i
[\[27a\]]
[\[27a.1\]]'chal ba'i tshul khrims kho na'i gnyen po yin pa'i phyir ro/_/bar chad med pa'i lam zhes bya ba ni/_de dag spong ba'i lam ma yin pa'i phyir ro/_/dgu dag ces bya ba ni/_'dod par gtogs pa'i nyon mongs pa rnam pa dgu spong bar byed pa'i bar chad med pa'i lam dgu'o/_/de
[\[27a.2\]]gnyis kyis zhes bya ba ni bar chad med pa'i lam du skyes pa'i bsam gtan dang /_zag pa med pa'i sdom pa gnyis kyis so/_/de kun nas slong bar byed pa zhes bya ba ni/_'chal ba'i tshul khrims kun nas slong bar byed pa'o/_/de nyid kyi phyir zhes bya ba ni gang gi phyir mi lcogs pa med pa spong ba'i sdom
[\[27a.3\]]par mi 'dod pa'i phyir ro/_/bsam gtan gyi sdom pa yin la/_spong ba'i sdom pa ma yin pa yang yod/_spong ba'i sdom pa yin la/_bsam gtan gyi sdom pa ma yin pa yang yod/_gnyi ga yin pa yang yod/_gnyi ga ma yin pa yang yod de/_mu dang po ni mi lcogs pa med pa'i bar chad
[\[27a.4\]]med pa'i lam ma gtogs pa bsam gtan gyi sdom pa'o/_/mi lcogs pa med pa'i sa pa'i sbyor ba dang rnam par grol ba dang khyad par gyi lam dag dang /_bsam gtan dang po la sogs pa'i dngos gzhi'i rnam par grol ba'i lam dag na yod pa ni bsam gtan gyi sdom pa kho na yin gyi/_spong ba'i
[\[27a.5\]]sdom pa ni ma yin te/_des 'chal ba'i tshul khrims dang de kun nas slong bar byed pa'i nyon mongs pa rnams mi spong ba'i phyir ro/_/gnyis pa ni mi lcogs pa med pa'i bar chad med pa'i lam dgu dag tu zag pa med pa'i sdom pa ste/_'di ni spong ba'i sdom pa yin te/_'chal ba'i tshul
[\[27a.6\]]khrims la sogs pa'i spong ba'i phyir ro/_/bsam gtan gyi sdom pa ni ma yin te/_zag pa med pa'i phyir ro/_/gsum pa ni mi lcogs pa med pa'i bar chad med pa'i lam dag tu zag pa dang bcas pa ste/_'di ni des 'chal ba'i tshul khrims la sogs pa spong ba'i phyir song ba'i sdom pa yang
[\[27a.7\]]yin la/_zag pa dang bcas pa'i ting nge 'dzin las skyes pas bsam gtan gyi sdom pa yang yin no/_/bzhi pa ni mi lcogs pa med pa'i bar chad med pa'i lam ma gtogs pa zag pa med pa'i sdom pa ste/_'di ni des zag pa med pa'i phyir bsam gtan gyi sdom pa yang ma yin la des 'chal ba'i
[\[27b\]]
[\[27b.1\]]tshul khrims la sogs pa mi spong ba'i phyir spong ba'i sdom pa yang ma yin no/_/ci rigs par zhe'o zhes bya ba la/_mu bzhi'i rigs pa de ltar rig par bya'o/_/ci ltar rigs she na/_zag pa med pa'i sdom pa yin la spong ba'i sdom pa ma yin pa yang yod/_spong ba'i sdom pa yin pa yang yod la
[\[27b.2\]]zag pa med pa'i sdom pa ma yin pa yang yod do/_/gnyi ga yin pa yang yod/_gnyi ga ma yin pa yang yod de/_mu dang po ni mi lcogs pa med pa'i bar chad med pa'i lam ma gtogs pa zag pa med pa'i sdom pa'o/_/gnyis pa ni mi lcogs pa med pa'i bar chad med pa'i lam du skyes
[\[27b.3\]]pa'i bsam gtan gyi sdom pa'o/_/gsum pa ni mi lcogs pa med pa'i bar chad med pa'i lam dag na yod pa'i zag pa med pa'i sdom pa'o/_/bzhi pa ni mi lcogs pa med pa'i bar chad med pa'i lam ma gtogs pa'i bsam gtan gyi sdom pa thams cad do/_/lus kyi sdom pa legs
[\[27b.4\]]pa ste/_/ngag gi sdom pa legs pa yin/_/zhes bya ba der ni lus dang ngag gi sdom pa dag rnam par rig byed ma yin pa'i rang bzhin du shes pa zhig na/_yid kyi sdom pa legs pa ste/_/zhes gang gsungs pa dang gang yang mig gi dbang po sdom pas bsdams te gnas so zhes gsungs
[\[27b.5\]]pa'i yid dang dbang po'i sdom pas 'di dag ni gang gi rang bzhin yin par mi shes so/_/yang yid dang dbang po'i sdom pa gnyis dran pa dang /_shes bzhin gyi rang bzhin no zhes bya ba 'dis ji ltar shes she na lung las te 'di ltar mdo las mig gis gzugs rnams mthong nas yid bde bar yang mi 'gyur
[\[27b.6\]]zhing yid mi bde bar yang mi 'gyur la/_dran pa dang ldan zhing shes bzhin du btang snyoms su gnas so zhes bya ba nas yid kyis chos rnams shes nas zhes bya ba'i bar du gsungs pa dang /_yang 'jig rten 'di na srol gang dag yod de dran pas zlog pa yin/_/de yi sdom pa bshad bya ste/_/de nas shes
[\[27b.7\]]bzhin gyis dgag go/_/zhes bya ba gsungs so/_/yang lha zhig gis dge slong dbang po yul dag la rgyu ba zhig la 'di skad ces smras so/_/dge slong dge slong rma 'byin par ma byed cig_/dge slong gis smras pa/_lha dgag par bya'o/_/lhas smras pa/_dge slong rma rdza ma tsam byung nas ci zhig gi
[\[28a\]]
[\[28a.1\]]dgag par byed/_dge slong gis smras pa/_dran pa dang shes bzhin gyis dgag par bya'o zhes bya ba 'byung ngo /_/so sor thar nas ji srid du/_/ma btang bar rtag da ltar gyi/_/zhes bya ba la/_so sor thar pa'i sdom pa la gnas pa ni skad cig ma dang po la da ltar ba de nyid
[\[28a.2\]]dang ldan gyi 'das pa dang /_ma 'ongs pa dag dang ni ma yin no/_/skad cig ma gnyis la sogs pa dag tu ni da ltar ba gang yin pa de dang 'das pa dag dang ldan gyi/_ma 'ongs pa dang ni ma yin no/_/ji srid du rnam par rig byed ma yin pa mi gtong ba zhes bya ba ni 'chad par 'gyur ba'i gtong ba'i
[\[28a.3\]]rgyu bslab pa 'bul ba la sogs pa dag gis so/_/skad cig ma dang po phyin chad 'das pa dang zhes bya ba la skad cig ma dang po la ni da ltar kho na dang ldan pa yin la/_phyin chad ni ma btang bar du dus gnyis dang ngo /_/bsam gtan sdom dang ldan pa ni/_/rtag tu zhes bya ba la bsam gtan gyi sdom
[\[28a.4\]]pa thob pa ni rtag tu 'das pa dang ma 'ongs pa'i rnam par rig byed ma yin pa dang ldan gyi da ltar ba dang ni ma yin no/_/da ltar ba dang ni snyoms par zhugs pa kho na ldan te/_bsam gtan gyi sdom pa ni sems kyi rjes su 'jug pa'i phyir ro/_/ji ltar skad cig ma dang po la bsam gtan gyi sdom pa 'das pa
[\[28a.5\]]dang ldan zhe na/_de'i phyir de ni skad cig ma dang po la zhes bya ba rgyas par smos so/_/nges par 'byed pa'i cha dang mthun pas bsdus pa ni ma gtogs te/_de ni tshe rabs gzhan dag tu thob pa ste btang ba mi thob pa'o/_/'phags ni dang po 'das dang min/_/zhes bya ba la skad cig ma dang po nas bzung ste/_yongs
[\[28a.6\]]su mya ngan las ma 'das kyi bar du ni 'das pa dang ma 'ongs pa'i rnam par rig byed ma yin pa dang ldan no/_/'di ni khyad par yin te zhes bya ba ni dang po ste/_sdug bsngal la chos shes pa'i bzod pa'i skad cig la ni 'das pa'i rnam par rig byed ma yin pa dang mi ldan no/_/ci'i phyir zhe na/_thog ma dang mi ldan
[\[28a.7\]]pa'i 'khor bar lam sngon ma bskyed pa'i phyir ro/_/mnyam gzhag 'phags lam gnas de gnyis/_/zhes bya ba la/_mnyam gzhag gi lam la gnas pa ste 'jig rten pa'i lam mnyam par gzhag pa'i lam la gnas pa dang 'phags pa'i lam la gnas pa ni/_mnyam gzhag 'phags lam la
[\[28b\]]
[\[28b.1\]]gnas te/_bsam gtan dang zag pa med pa'i sdom pa dang ldan pa gnyis zhes bya ba'i tha tshig go/_/'dir 'phags pa'i lam la gnas pa ni grur zhugs pa'i tshul du 'phags pa'i lam la zhugs pa yin par rig par bya ste/_dper na gang zhig grur zhugs pa de gru la gnas pa yin pa de bzhin du gang zhig
[\[28b.2\]]'phags pa'i lam la zhugs shing snyoms par zhugs pa de ni 'phags pa'i lam la gnas pa yin no/_langs pa dag ni ma yin no/_/ci zhe na/_da ltar ba dang ldan pa ni ma yin te/_de gnyis ni sems kyi rjes su 'jug pa'i phyir ro/_/sngar ni ldan pa bshad la/_da ltar ni mngon du 'gyur bar bshad
[\[28b.3\]]do/_/gang sdom pa yang ma yin sdom pa ma yin pa yang ma yin pa la gnas pa de ni bar ma la gnas pa ste zhes bya ba ni gang zhig dge slong la sogs pa yang ma yin la/_nya ba la sogs pa yang ma yin pa de ni bar ma la gnas pa'o/_/'chal ba'i tshul khrims dang tshul khrims kyi yan lag la sogs
[\[28b.4\]]pas bsdus pa zhes bya ba la/_'chal ba'i tshul khrims kyi yan lag ni srog gcod pa la sogs pa'o/_/tshul khrims kyi yan lag ni de spangs pa'o/_/sogs pa zhes bya ba'i sgras ni mchod rten la phyag 'tshal ba la sogs pa bsdu'o/_/sdom pa ma yin pa la gnas pa ni mi dge ba'i chos la gnas
[\[28b.5\]]pa'i phyir la/_sdom pa la gnas pa ni dge ba'i chos la gnas pa'i phyir bzlog pa ni srid do snyam nas/_ci res 'ga' sdom pa ma yin pa la gnas pa zhes bya ba smras te/_de gnyis ji srid du rjes su 'brang ba zhes bya ba ni/_rab tu dang ba dang nyon mongs pa'i shugs dag go/_/de srid du rnam par rig byed ma
[\[28b.6\]]yin pa de dag kyang zhes bya ba ni dge ba dang mi dge ba dag go_/gzhan dag tu ni zhes bya ba ni skad cig ma gnyis pa la sogs pa dag tu'o/_/ma 'ongs pa'i rnam par rig byed ma yin pa dang ni su yang mi ldan no zhes bya ba la/_ci'i phyir zhe na/_de ni sems kyi rjes su 'jug pa ma yin pa'i phyir ro/_/
[\[28b.7\]]'das pa dag dang yang zhes bya ba ni chos ma 'ongs pa kho na dang ldan pa med pa 'ba' zhig tu ma zad pa'o/_/chos nyam chung ba'i zhes bya ba rgyas par 'byung ste/_de dang lhan cig skyes pa'i thob pa ni nyam chung ba'i phyir/_gang gi dbang gis 'gags kyang rnam par rig byed dang ldan par 'gyur bas
[\[29a\]]
[\[29a.1\]]thob pa gzhan 'dren par mi nus so/_/'o na ni bsgribs la lung du ma bstan pa'i sems kyi dang yang zhes bya ba rgyas par 'byung ste/_gal te bsgribs pa'i rnam par rig byed kyi thob pa nyam chung ba'i phyir/_rjes su 'brel ba can ma yin na/_de lta na de kun nas slong bar byed pa
[\[29a.2\]]bsgribs pa'i sems kyi thob pa yang rjes su 'brel pa can du mi 'gyur ro/_/sems kyi thob pa yang rjes su 'brel pa can du mi 'gyur ro zhes gang smras pa de ni de lta ma yin te/_rnam par rig byed ni dmigs pa med pa'i phyir blun pa dang /_sems la rag las pa'i phyir ro/_/gzhan gyi dbang yin na sems ni
[\[29a.3\]]bzlog pa'i phyir de ltar blun pa dang gzhan gyi dbang ma yin la lung du ma bstan pa'i sems nyam chung bas bslang ba de ni ches nyam chung bar 'gyur ro/_/sdom pa min dang nyes spyad dang /_/zhes bya ba rgyas par 'byung ste/_nyes par spyad pa ni smad pa spyad pa'o/_/ji ltar smad pa yin zhe na/_dam pa rnams kyis
[\[29a.4\]]smad pa'i phyir te/_dgongs pa'i phyir dang /_'bras bu yid du mi 'ong ba'i phyir smad pa'o/_/dngos kyis bsdus pa'i phyir dang /_sems pa'i lam du gyur pa'i phyir las kyi lam mo/_/bar ma dor gnas sems zhan pas/_/byed na rnam rig nyid dang ldan/_/zhes bya ba la/_bar ma dor gnas pa smos pa
[\[29a.5\]]ni sdom pa dang sdom pa ma yin pa la gnas pa bsal bar bya ba'i phyir te/_sdom pa dang sdom pa ma yin pa la gnas pa ni gdon mi za bar rnam par rig byed ma yin pa dag dang ldan pa yin no/_/sems zhan pa zhes bya ba ni sems drag po bsal bar bya ba'i phyir te/_sems drag pos ni dge ba dang mi dge ba
[\[29a.6\]]byed pa na rnam par rig byed ma yin pa kun nas slong bar byed do/_/lung du ma bstan pa lta smos kyang ci dgos zhes bya ba ni byed na zhes bya ba dang sbyar ro/_/rdzas las byung ba'i bsod nams bya ba'i dngos po'i las kyi lam ni ma gtogs so zhes bya ba ni der bsam pa zhan pas rnam par rig byed pa las yang
[\[29a.7\]]rnam par rig byed ma yin pa 'byung ba'i phyir ro/_/der ni lung du ma bstan pa byed kyang rnam par rig byed ma yin pa dang ldan par 'gyur te/_rtag tu rgyun mi 'chad par bsod nams mngon par 'phel zhing zhes 'byung ba'i phyir ro/_/tshe gzhan du yongs su gyur nas da dung rnam par rig byed ma byung ba zhes bya
[\[29b\]]
[\[29b.1\]]ba ni nur nur po la sogs pa'i gnas skabs su'o/_/rnam par rig byed rnam par nyams pa ni gzugs med par skyes pa na'o/_/yang na rnam par rig byed nyams pa ni lung du ma bstan pa'i sems kyis gtsug lag khang la sogs pa phul ba na ste/_de'i thob pa ni rjes su 'brel pa ma yin pa'i phyir ro/_/rnam
[\[29b.2\]]par rig byed ma yin pa dang ni ldan pa kho na yin no/_/de ltar na mu gnyis pa dang po dang gnyis pa ni mdo las bshad pa yin no/_/mu gsum pa ni so sor thar pa'i sdom pa len pa na ste/_de ni de'i tshe gnyis ka dang ldan pa yin no/_/bzhi pa ni so so'i skye bo 'dod pa'i khams las 'dod chags dang ma bral ba gang zhig
[\[29b.3\]]tshe gzhan du yongs su gyur nas da dung du rnam par rig byed ma byung ba'am/_rnam par rig byed rnam par nyams pa'o/_/gang gi tshe skye bas thob pa'i bsam gtan thob pa de'i tshe de dang lhan cig spyod pa'i sdom pa yang thob po/_/lhan cig 'byung ba yin pa'i phyir ro zhes bya ba ni bsam gtan gyi sdom pa dang /_bsam
[\[29b.4\]]gtan gyi sems gnyis ni cig car skye ba'i phyir ro zhes bya ba'i tha tshig go/_/gal te 'di la gzhan gyis rnam par rig byed la/_'di yang gzhan la rnam par rig par byed na zhes bya ba la 'dir rnam par rig byed ni go bar byed pa'o/_/gzhan dag ni gang zag las so zhes bya ba ni/_dge tshul dang /_dge
[\[29b.5\]]tshul ma dang /_dge bsnyen dang /_dge bsnyen ma dang /_bsnyen gnas pa'i sdom pa dag go/_/rang byung gi ni zhes bya ba ni ye shes brnyes pas zhes bya ba'i don te/_de dag gi ye shes ni rang byung yin no/_/nges par 'jug pas zhes bya ba ni/_smon lam gyi dbang ngam sangs rgyas kyi mthus so/_/nges pa
[\[29b.6\]]nyid ni nges pa ste mthong ba'i lam mo/_/'jug pa ni de skyed pa'o/_/sde lnga po ni gnas brtan kun shes kauN+Di n+ya la sogs pa dag go/_/dge slong tshur shog ces bya bas zhes bya ba ni/_bcom ldan 'das kyis dge slong tshur shog tshangs par spyad pa spyod cig_/chos ni legs par gsungs pa'o
[\[29b.7\]]zhes gsungs pa ste/_bde gshegs skyob pas tshur shog ces gsungs pas/_/mgo yang byi zhing chos gos gyon par 'gyur/_/zhes 'byung ba lta bu yin no/_/ston par khas blangs pa ni 'od srungs chen po'o zhes bya ba ni 'od srungs chen po de ni mthu che ba'i phyir lha'i gzugs gang dang gang la
[\[30a\]]
[\[30a.1\]]phyag byas pa de dang de 'gas so/_/de bcom ldan 'das kyi thad du son nas 'di'i gzugs zhig par gyur na mi rung ngo snyam ste phyag ma byas pa dang /_bcom ldan 'das kyis de'i bsam pa thugs su chud nas 'od srungs khyod de bzhin gshegs pa la phyag 'tshol cig ces glengs so/_/
[\[30a.2\]]des bcom ldan 'das la phyag byas pa dang /_des bcom ldan 'das kyi gzugs ma 'gyur bar mthong nas/_'di ni bdag gi ston pa yin no zhes khas blangs te/_de nyid de'i bsnyen par rdzogs pa yin no/_/dri bas mnyes pas ni legs sbyin no zhes bya ba ni legs sbyin gyis smras pa'i lan btab pas bcom ldan 'das mnyes
[\[30a.3\]]par gyur te/_mnyes pa des ni 'di bsnyen par rdzogs par gyur to/_/bla ma'i chos khas blangs pas ni zhes bya ba ni bla ma'i chos brgyad de/_dge slong mas dge slong las bsnyen par rdzogs shing dge slong ma'i dngos por bya ba dang /_dge slong mas dge slong las zla ba phyed phyed cing gdams ngag nod par bya ba dang dge slong
[\[30a.4\]]mas dbyar dge slong med pa'i gnas su 'gro bar mi bya ba dang /_dbyar khas blangs pa'i dge slong mas gnyi ga'i dge 'dun la mthong ba dang /_thos pa dang dogs pa'i gnas gsum gyis dgag dbye bya ba dang /_dge slong mas dge slong la tshul khrims phun sum tshogs pa ma yin pa dang /_lta ba phun sum
[\[30a.5\]]tshogs pa ma yin pa dang /_cho ga phun sum tshogs pa ma yin pa dang /_'tsho ba phun sum tshogs pa ma yin pas ltung ba gleng bar mi bya ba dang /_dge slong mas dge slong la gshe ba'am khro ba'am spyo ba mi bya ba'am/_bla ma'i chos kyis ltung ba byung ba'i dge slong mas gnyis ka'i dge 'dun la mnyes par bya ba
[\[30a.6\]]spyad par bya ba dang /_dge slong mas bsnyen par rdzogs nas lo brgya lon pas dge slong da ltar bsnyen par rdzogs pa la gus par smra ba dang /_phyag dang /_mngon du ldang ba dang /_thal mo sbyar ba dang /_'dud pa'i las bya ba zhes bya'o/_/pho nyas ni chos sbyin no zhes bya ba ni des btsun mo'i 'khor gyi nang
[\[30a.7\]]du 'dug bzhin du rab tu 'byung bar bya ba'i phyir bcom ldan 'das kyi spyan sngar pho nya btang ngo zhes grag go/_/'dul ba 'dzin par gtogs pa lngas zhes bya ba la 'dir 'dul ba 'dzin pa ni gsol ba brjod pa la mngon par 'dod do/_/de dag la sde bzang zhes bya ba'i ming yod pa ni sde bzang drug
[\[30b\]]
[\[30b.1\]]cu'o/_/tshogs zhes bya ba ni tshan te/_grangs drug cu po de dag gis bsnyen par rdzogs par byas pa gang yin pa de rnams ni skyabs su 'gro ba lan gsum bzlas pas so/_/de dag gi so sor thar pa'i sdom pa gdon mi za bar rnam par rig byed la rag lus pa ma yin te zhes bya ba ni sde lnga po dang grags pa la sogs
[\[30b.2\]]pa dag gi ste/_sngon gyi smon lam gyi dbang ste bsam pa phun sum tshogs pa'am/_sangs rgyas kyi mthus rnam par rig byed med par so sor thar pa'i sdom pa 'thob po/_/gzegs gzan la sogs pa'i mu stegs byed kha cig dus rtag pa dang /_rdzas kyi bdag nyid kho nar 'dod pas the tshom za bas dus zhes bya
[\[30b.3\]]ba'i chos de ci zhig ces bya bar dris so/_/de ni 'du byed yongs su ston pa'i tshig bla dgas yin te/_'du byed 'das pa dang ma 'ongs pa dang da ltar ba rnams mngon par bsal bar bya ba'i phyir dus zhes bya ba'i ming 'di btags kyi gzugs la sogs pa'i dbye bas tha dad pa'i phung po lnga las tha dad pa'i lus su
[\[30b.4\]]gtogs pa ni ma yin te/_de nyid kyi phyir bde bar gshegs pa'i gsung rab la mkhas pa'i thugs dang ldan pa dag gis de dag nyid dus gtam gzhi dang zhes bshad do/_/mkhas pa rnams kyis ni 'byung ba'i khyad par las kyi rlung gi shugs kyis 'phangs pa rang gi rgyu gcig nas gcig tu brgyud pa rnam par
[\[30b.5\]]ma 'chad pas bar med par bskyed pa/_rkyen ji lta ba bzhin du tsha ba dang grang ba'i bye brag gis ngo bo'i khyad par nye bar len pa dag la dus su rtogs kyi/_rtag pa dang rdzas zhes bya ba ni ma yin no/_/'di ltar 'das pa'i dus nas da ltar byung ba zhes bya ba'i bar ni 'du byed dus gsum pa dag kho na yin par rtogs
[\[30b.6\]]kyi/_rtag pa'i rdzas gzhan gyi ma yin te/_rtag pa las 'das pa dang ma 'ongs pa dang da ltar byung ba nyid mi srid pa'i phyir ro/_/yang dag par blangs pa yod kyang zhes bya ba ni bdag gis skye ba gzhan du dge slong gi sdom pa 'am dge tshul gyi sdom pa yang dag par blang bar bya'o snyam du yang dag par blangs
[\[30b.7\]]pa de yod kyang ngo /_/skal ba mi 'dra ba'i phyir dang zhes bya ba ni ris mi mthun pa gzhan gyis bsdus pa'i phyir ro/_/des kyang der sbyor ba ma byas pa'i phyir zhes bya ba ni/_skal ba mi 'dra ba'i lus des der te yang dag par blang ba la sbyor ba ma byas pa'i phyir ro/_/'di skad bstan par 'gyur te/_lus gang
[\[31a\]]
[\[31a.1\]]gis sdom pa yang dag par blang ba la sbyar ba'i lus de nyid la sdom pa skye'i lus gzhan la ni ma yin no/_/mi dran pa'i phyir zhes bya ba ni sdom pa yang dag par len pa de lus gzhan gyis mi dran pa'i phyir ro/_/de'i phyir ji ltar shi ba la sdom pa skye bar rigs pa dang 'gal
[\[31a.2\]]ba de ltar 'di na ni yod pa ma yin te/_'di ltar/_ji ltar zla ba phyed la sogs par yang dag par len pa'i sems stobs dang ldan pa de ltar nyin zhag pa'i sdom pa yang dag par len pa ma yin pa de'i phyir nyin zhag gi 'og tu sdom pa skye ba yang mi 'gal lo/_/slob dpon 'dus bzang na re 'dul ba dang ldan pa'i
[\[31a.3\]]don dag la ni thams cad mkhyen pa ma yin pas rtog ges de kho na nyid khong du chud par mi nus te/_gang sdom pa de dag las kha cig ni tshogs kyi nang du gsol ba dang bzhi'i las kyis thob la/_kha cig ni gang zag gcig las gsol ba tsam gyis thob pa 'di la rgyu ci zhig yod/_de'i phyir gang de ltar 'thob kyi
[\[31a.4\]]rnam pa gzhan du ni ma yin no zhes ston pas gzigs shing de kho na ltar bstan pa 'di ni sdom pa'i rigs kho na de ltar gnas pa yin pas 'di la rgyu btsal bar mi bya'o zhes smra'o/_/re zhig ci bcom ldan 'das kyis nyin zhag gi 'og tu sdom pa mi skye bar gzigs nas nyin zhag pa'i bsnyen gnas bstan tam/_
[\[31a.5\]]'on te dbang po gdul dka' ba rnams zhes bya ba 'byung ste/_slob dpon 'dus bzang na re/_gal te dbang po gdul dka' ba la ltos nas nyin zhag pa bstan na ni dbang po ches gdul dka' ba la ltos nas yud tsam mam nyin mo 'am mtshan mo tsam ci'i phyir ma bstan zhes smra'o/_/de de ltar brtag ga
[\[31a.6\]]la nus zhes bya ba ni thal ma thag tu dbang po gdul dka' ba rnams zhes bya ba la sogs pa gang smras pa ste/_'dis ni nyin zhag gi 'og tu yang sdom pa skye ba'o zhes bya ba'i lung med par ston to/_/phyin chad sdom pa skye ba la yang zhes bya ba rgyas par smos so/_/ji ltar rigs pa dang 'gal ba med ce na/_lus
[\[31a.7\]]skal ba 'dra ba'i phyir dang des der sbyor ba byas pa'i phyir dang dran pa'i phyir ro/_/phyin chad su la yang ma bstan pas zhes bya ba ni bye brag tu smra ba rnams na re khyim pa thams cad dbang po gdul dka' ba ni ma yin te/_de'i phyir phyin chad skye ba mi srid pas nyin zhag gi 'og tu su la yang ma bstan to zhes bya bar shes
[\[31b\]]
[\[31b.1\]]so zhes zer ro/_/de de ltar nod med ces grag_/grag ces bya ba'i sgras ni ma rangs par bstan pa'i phyir ro/_/dus gzhan gyi bar du log par zhugs pas ni ma yin no zhes bya ba la/_nyin zhag tu sdig pa bya ba'i bsam pas sdig pa'i bya ba byed pa ni sdom pa yang ma yin la sdom pa ma yin pa yang ma yin no/_/
[\[31b.2\]]de lta na 'o na ni bsnyen gnas kyi sdom pa la yang nyin zhag kho nar bsam pa log pa ma yin par zhugs pas de yang 'thob par mi 'gyur ro zhe na/_de'i phyir bsnyen gnas kyi sdom pa ni zhes bya ba rgyas par 'byung ngo /_/rdzas su ni med kyi zhes bya ba la rnam par rig byed ma yin pa ni dge ba'o zhes bstan to/_/de ltar sdom
[\[31b.3\]]pa ma yin pa yang rdzas su ni med de/_sems pa las ma gtogs par snyam du bsam pa'o/_/sdig pa bya ba'i bsam pa zhes bya ba ni sdig pa bya ba'i mno bsam mo/_/rjes su 'brel pa dang bcas pa zhes bya ba ni bag chags dang bcas pa ste/_de las skyes pa dang de'i rgyu'i bag chags de yod pas
[\[31b.4\]]sems dge ba yang de dang ldan pa ste/_sdom pa ma yin pa dang ldan pa zhes bya'o/_/de ma spangs pa'i phyir zhes bya ba ni de ma bsal ba'i phyir ro/_/de zhes bya ba sdig pa bya ba'i bsam pa rjes su 'brel pa dang bcas pa ste/_de ma spangs pa ni bsam pa thag pa nas sdig pa'i bya ba yongs su ma btang ba'o/_/
[\[31b.5\]]'bogs pa dang nod pa 'grub par mi 'gyur ro zhes bya ba ni sngar ram kha bsnyams te smra na'o/_/yan lag brgyad tshang ba zhes bya ba ni yan lag brgyad kho na yang dag par nod par bya ba ste/_spong ba rnams phan tshun rag las pa'i phyir ro/_/des ni zas zos nas kyang nod par bya'o zhes bya ba 'byung ngo /_/
[\[31b.6\]]yang ci nod pa'i snga rol du zos pa la sdom pa skye 'am 'on te mi skye/_gal te skye na ni sdom pa rnam par rig byed la rag las pa nyams par 'gyur la nod pa yang don med par 'gyur ro/_/ci ste mi skye na ni de lta na yang nyin zhag gcig pa nyid nyams par 'gyur ro/_/de las gzhan du mnos pa ni
[\[31b.7\]]legs par spyad pa tsam du 'gyur gyi zhes bya ba la/_tsam zhes bya ba'i sgras ni sdom pa zhes bya ba'i legs par spyad pa las khyad par du byed pa ste/_'di yang 'bras bu yid du 'ong ba 'dren par byed pa kho na'o/_/gsos 'debs pa'i phyir zhes bya ba ni rgyas par byed ces bya ba'i tha tshig go/_/gar dang glu la
[\[32a\]]
[\[32a.1\]]sogs pa zhes bya ba'i sogs pa'i sgras ni rol mo dang spos dang me tog phreng ba dang byug pa dang kha dog bsdu'o/_/de med na zhes bya bas ni dus su za ba'o/_/gnyi ga yang med do zhes bya ba ni/_bsnyen gnas dang skyo ba'i dran pa ste/_rab tu byung ba rnams kyis dus su za ba ni khyim pa rnams kyi
[\[32a.2\]]skyo ba 'dren par byed pa yin no/_/gnyis su bya'o zhes bya ba 'byung ste/_ci'i phyir gnyis su byed ce na/_gzhan du na ni gso ba yan lag bdun du 'gyur gyi yan lag brgyad du ni ma yin no/_/dper na yang dag pa'i lta ba lam yang yin la/_lam gyi yan lag kyang yin pa zhes bya ba rgyas par 'byung ste/_
[\[32a.3\]]lam yan lag brgyad ces bya ba 'dir ni yang dag pa'i lta ba lam yang yin la lam gyi ni yan lag kyang yin te/_lam ni shes pa'i mtshan nyid can yin pa'i phyir ro/_/zad pa dang mi skye ba shes pa dag ni byang chub dang yan lag go/_/ting nge 'dzin ni bsam gtan yang yin la bsam gtan gyi
[\[32a.4\]]yan lag kyang yin no/_/de dag nyid yang dag pa'i lta ba la sogs pa de dag gis zhes bya ba ni yang dag pa'i lta ba la sogs pa de dag nyid yang dag pa'i lta ba dang /_chos rnam par 'byed pa byang chub kyi yan lag dang /_ting nge 'dzin rnams kyi yan lag tu rung ba ni ma yin te/_mi rigs so zhes bya
[\[32a.5\]]ba'i don to/_/gal te yang dag pa'i lta ba la sogs pa snga ma rnams yang dag pa'i lta ba la sogs pa phyi ma rnams kyi yan lag tu 'gyur na ni zhes bya ba 'byung ste/_de ltar brtags kyang skad cig ma dang po la skyes pa'i 'phags pa'i lam ni yan lag brgyad par mi 'gyur te/_der sngar skyes pa'i yang dag pa'i
[\[32a.6\]]lta ba la yan lag med pa'i yan lag bdun par 'gyur ro/_/skad cig ma dang po smos pa ni sdug bsngal la chos shes pa la sogs pa las khyad par du bya ba'i phyir te/_de la ni sngar skyes pa'i yang dag pa'i lta ba yod pas yan lag bdun par mi 'gyur ro/_/byang chub kyi yan lag dag la yang de dang 'dra
[\[32a.7\]]bar brjod par bya'o/_/mi shes pa ni ma gtogs so zhes bya ba ni 'bogs par byed pa dang nod par byed pa brjed pa dang ma byang ba ste/_dkon mchog gsum la the tshom za ba dang /_log par zhugs pa'i bsam pa can la ni sdom pa mi skye ste/_gang zhig mi shes pas skyabs su mi 'gro ba yin gyi
[\[32b\]]
[\[32b.1\]]log par zhugs pa'am the tshom za bas skyabs su mi 'gro ba ma yin pa de la ni skyabs su ma song yang bsnyen gnas kyi sdom pa skye'o/_/khyim pa zhes bya ba ni bstan pa'i tshig go/_/gos dkar po bgos pa zhes bya ba ni bshad pa'o/_/skyes pa zhes bya ba ni bstan pa'i tshig go/_/pho'i dbang po dang ldan pa
[\[32b.2\]]zhes bya ba ni bshad pa'i tshig gam gzugs na spyod pa'i sems can dgag par bya ba'i phyir ro/_/kha che ba rnams na re sdom pa med par mi 'gyur te/_dge slong dang dge tshul bzhin no zhes bya ba'o/_/gal te skyabs su 'gro ba khas blang ba kho nas dge bsnyen gyi sdom pa thob na ni/_'o na ci'i phyir
[\[32b.3\]]skyabs su 'gro ba'i 'og tu yang dge bsnyen gyi sdom pa len zhe na/_de'i phyir sdom pa thob kyang zhes bya ba rgyas par smos te/_dge slong gis gsol pa dang bzhi'i las kyi sdom pa 'thob la/_dge sbyong gis kyang bdag ming 'di zhes bgyi ba bcom ldan 'das de bzhin gshegs pa dgra bcom pa yang
[\[32b.4\]]dag par rdzogs pa'i sangs rgyas shAkya thub pa/_shAkya'i rgyal po de rab tu byung ba'i rjes su rab tu 'byung ste/_khyim pa'i rtags ni rab tu spong ngo /_/rab tu byung ba'i rtags ni yang dag par len to/_/bdag dge sbyong lags par gzung du gsol/_de skad du lan gnyis lan gsum gyi bar du yang brjod
[\[32b.5\]]do zhes khas blangs pa/_'dis sdom pa thob po/_/de ltar dge slong dang dge sbyong sngar sdom pa thob zin pa de kho na nyid shes par bya ba'i phyir phyis bslab pa'i gzhi rnams 'dzin du 'jug pa de bzhin du dge bsnyen yang yin no/_/sna gcig spyod pa ni gang zhig bslab pa'i gzhi gcig bsrung ba'o/_/phyogs
[\[32b.6\]]gcig bsrung ba ni gang zhig gnyis sam gsum bsrung ba'o/_/phal cher spyod pa ni gang zhig bzhi bsrung ba'o/_/yongs su rdzogs par spyod pa ni gang zhig bslab pa'i gzhi lnga po thams cad bsrung ba'o/_/mdo'i tshig ni de lta ma yin no zhes bya ba ni ming chen gyi mdo'i tshig ste/_de las ni bdag la
[\[32b.7\]]dge bsnyen du gzung du gsol/_deng slan chad nam 'tsho'i bar du srog gcod pa spong ngo zhes bya ba de ltar mi 'don pa'i phyir ro/_/de nyid las dge bsnyen gyi mtshan nyid bstan gyi zhes bya ba ni/_ming chen gyi mdo las te/_de'i phyir/_tshig 'di las skyabs su 'gro ba tsam gyis dge bsnyen gyi sdom pa
[\[33a\]]
[\[33a.1\]]mi 'thob ste/_ming chen gyi mdo las mi 'don pa'i phyir ro/_/gang las 'di skad du zhes bya ba la/_mdo las gang nam 'tsho'i bar du srog dang bsdo ba skyabs su song ba mngon par rab tu dang ba zhes bya ba 'di 'byung ba de las ni bden pa mthong ba de dag ste gang zag dag go/_/shes nas
[\[33a.2\]]dad pa'i rgyus zhes bya ba ni/_shes nas dad pa'i rgyu mtshan gyis so/_/srog gi phyir yang ste srog gi ched du yang dam pa'i chos la khas 'che bar ston gyi/_de sdom pa'i mtshan nyid ston pa ni ma yin te/_mdo 'dis sdom pa'i mtshan nyid sdom pa ni ma yin no zhes bya ba'i tha tshig go_/srog spong ba
[\[33a.3\]]zhes bya ba ni gang nas kyang mi 'byung na zhes bya ba ni ming chen gyi mdo 'am gzhan nas so/_/su zhig yongs su mi gsal ba'i don 'di 'don par byed ces bya ba ni/_ci srog spong ngam 'on te srog gcod pa spong ba zhes mi shes pa'o/_/zhu ba nyid kyang mi 'thad na/_/zhes bya ba ni/_btsun pa ji tsam gyis na dge bsnyen
[\[33a.4\]]gyi sdom pa la sna gcig spyod par 'gyur ba lags zhes bya ba nas yongs su rdzogs par spyod pa lags zhes bya ba'i bar gyi zhu ba de ni mi 'thad pa ste/_gang du zhu ba mi 'thad pa der lan ji ltar 'thad par 'gyur/_gzhi de tsam zhig bzod pa la ni bslab pa'i gzhi gcig bzod pa nas lnga char yang bzod pa'i bar
[\[33a.5\]]la'o/_/yan lag nges pa yin zhes bya ba ni yan lag lnga dang bcu la sogs par ro/_/chung ngu la sogs yid ji bzhin/_/zhes bya ba ni/_ji ltar de'i dge ba la sogs pa nyid sems la rag las pa de bzhin du chung ngu la sogs pa nyid kyang yin no/_/dgra bcom pa la yang so sor thar pa'i sdom pa
[\[33a.6\]]chung ngu yod la zhes bya ba ni/_gal te kun nas slong bar byed pa'i sems chung ngu yod na'o/_/so so'i skye bo la yang chen po yod par 'gyur ro zhes bya ba ni/_gal te de la kun nas slong ba chen po yod na'o/_/mi 'gyur te/_mi shes pa ni ma gtogs so/_/zhes bya ba ni/_'bogs pa po dang nod pa
[\[33a.7\]]pos te/_the tshom za nas skyabs su mi 'gro ba la ni dge bsnyen gyi sdom pa med do/_/byed pa'i chos zhes bya ba ni sangs rgyas su btags pa'i rgyu ste/_de nyid kyi phyir gang dag gtso bor gyur pas zhes bya ba smos te mngon du gyur pa'i sgo nas so/_/yang na gang dag brnyes pas zhes bya ba ni thob pa'i sgo nas te/_thams
[\[33b\]]
[\[33b.1\]]cad du thugs su chud pas rten te sangs rgyas yin par 'gyur te/_de'i phyir chos de dag ni sangs rgyas su byed pa zhes bya'o/_/de dag gang zhe na/_zad pa shes pa la sogs pa zhes bya ba la/_sogs pa zhes bya ba'i sgras ni mi skye ba shes pa dang /_mi slob pa'i yang dag pa'i lta ba bsdu'o/_/'khor smos pas ni zag
[\[33b.2\]]pa med pa'i phung po lnga bsdu'o/_/gzugs kyi sku ni snga ma byang chub sems dpa'i gnas skabs dang /_phyi ma sangs rgyas nyid kyi gnas skabs su bye brag med pa'i phyir te/_gzugs kyi sku la skyabs su 'gro ba ma yin no zhes bya bar sbyar ro/_/mtshan nyid kyi sgo nas ni sangs rgyas thams cad la zhes bya ba ni bsam
[\[33b.3\]]pa'i sgo nas ma yin pa ste/_de nyid la rgyu lam mtshan nyid mi 'dra ba med pa'i phyir ro zhes bya ba smos te/_tha mi dad pa'i phyir ro zhes bya ba'i don to/_/lam smos pa ni sku tshe la sogs pa rnams mtshan nyid mi 'dra ba'i phyir ro/_/mi phyed pa'i phyir dge 'dun du 'gyur ro zhes bya ba ni lha dang bcas pa'i 'jig rten
[\[33b.4\]]gyis kyang chos nyid las mi phyed pa'i phyir ro/_/ci dge 'dun thams cad la zhes bya ba ni/_'das pa dang ma 'ongs pa dang da ltar ba dag la'o/_/lam mtshan nyid mi 'dra ba med pa'i phyir ro zhes bya ba ni/_yan lag brgyad nyid dang /_zag pa med pa nyid dang /_nges par 'byin pa nyid du khyad par
[\[33b.5\]]med pa'i phyir ro/_/gal te dge 'dun thams cad la skyabs su 'gro na mdo las/_bcom ldan 'das kyis mngon par rdzogs par byang chub nas/_ring po ma lon par/_ma 'ongs pa'i dge 'dun gcig pu'i dbang du mdzad nas gang yang ma 'ongs pa'i dus na dge 'dun zhes bya ba 'byung
[\[33b.6\]]bar 'gyur ba de la yang skyabs su song shig ces gang gsungs pa de ji ltar zhe na/_de'i phyir gang mdo las zhes bya ba la sogs pa smos so/_/de dag gi mngon sum zhes bya ba ni ga gon dang bzang po gnyis kyi mngon sum 'gyur ba'o/_/dge 'dun dkon mchog ces bya ba ni/_dge 'dun
[\[33b.7\]]dkon mchog gang zhig chos kyi 'khor lo bskor ba'i mjug thogs su 'byung bar 'gyur ba de ste/_brjod pa'i phyir zhes bya ba ni/_de ltar mthu dang ldan pa de 'byung bar 'gyur ro zhes yon tan gyi sgo nas gsal bar bya ba'i phyir ro zhes bya ba'i don to/_/zhi bar mtshan nyid gcig pa nyid kyi phyir ro zhes bya
[\[34a\]]
[\[34a.1\]]ba ni/_bdag dang gzhan gyi rgyud kyi nyon mongs pa dang sdug bsngal dag zhi bar mtshan nyid tha mi dad pa'i phyir na gang chos la skyabs su 'gro ba de ni mya ngan las 'das pa thams cad la skyabs su 'gro'o/_/rten la gnod par byas pas zhes bya ba la/_rten ni gang na sangs rgyas
[\[34a.2\]]su byed pa'i chos mi slob pa rnams yod pas gzugs kyi sku ste/_de la gnod par byas pa ni 'dir nyams par byas pa la mngon par 'dod do/_/de dag la yang gnod pa byas pa yin no zhes bya ba ni rten la gnod pa byas pas brten pa la yang gnod par byas par 'gyur ba ste/_dper na mig la gnod
[\[34a.3\]]pa byas pas de la brten pa rnam par shes pa la yang gnod pa byas par 'gyur ba bzhin no/_/de skad du mi 'byung ngo zhes bya ba rgyas par 'byung ste/_mi slob pa'i chos sangs rgyas yin no zhes bya ba de skad du ni mi 'byung ngo /_/'o na ci zhe na/_sangs rgyas su byed pa zhes bya ba 'byung ste/_de'i phyir
[\[34a.4\]]gal te mi slob pa'i chos dag kho na sangs rgyas yin na ji ltar de bzhin gshegs pa la zhes rgyas par gang smras pa de ni klan gar mi rung ba nyid do/_/de lta ma yin na zhes bya ba ni/_gal te mi slob pa'i chos kho na sangs rgyas yin zhing /_slob pa dang mi slob pa'i chos dag dge 'dun yin gyi rten
[\[34a.5\]]ma yin na ste/_de ltar na 'jig rten pa'i sems la gnas pa sangs rgyas ma yin zhing /_dge 'dun ma yin par 'gyur ro/_/'di ltar slob pa dang mi slob pa 'jig rten pa ni cung zad kyang yod pa ma yin zhing /_'jig rten pa'i sems 'byung ba'i gnas skabs su slob pa dang mi slob pa'i chos 'byung ba
[\[34a.6\]]yang ma yin la/_gang dag la yod pa de dag kyang sangs rgyas su byed pa ma yin zhing /_dge 'dun du byed pa ma yin no/_/dge slong du byed pa'i tshul khrims kho na ste sdom pa zhes bya ba yang dge slong du 'gyur gyi rten ni ma yin te/_de lta yin dang dge slong tshul khrims dang ldan no zhes tha dad kyi sgo
[\[34a.7\]]nas ston par mi 'gyur ba zhig na/_gang na tshul khrims nyid yod pa de ni dge slong yin no zhes bya ba la sogs pa 'byung ba yang yin no/_/ji ltar gang zhig ces bya ba rgyas par 'byung ste/_gang zhig dge slong mchod par byed pa de dge slong du byed pa'i tshul khrims mchod par byed do zhes tshul khrims kyi sgo nas
[\[34b\]]
[\[34b.1\]]dge slong mchod par byed do zhes bya ba yin gyi tshul khrims nyid dge slong ni ma yin pa de bzhin du mi slob pa'i chos kyi sgo nas sangs rgyas la skyabs su 'gro'o/_/mi slob pa'i chos nyid ni sangs rgyas ma yin te/_'o na ci zhe na/_rten yang sangs rgyas yin no/_/gang zhig sangs rgyas la skyabs su
[\[34b.2\]]'gro ba de ni sangs rgyas kyi chos ma 'dres pa bcwa brgyad la skyabs su 'gro ba yin no zhes bya ba ni/_de dag thun mong ma yin pa'i phyir ro snyam du bsam pa ste/_'dis ni chos kyi sku kho na sangs rgyas yin no zhes bstan to/_/yang skyabs de dag tha dad du bya ba ni mi slob pa ni sangs rgyas so/_/slob pa
[\[34b.3\]]yang ma yin mi slob pa yang ma yin pa ni chos so/_/slob pa dang mi slob pa ni dge 'dun no/_/dbang po bcu po yid dang /_bde ba dang /_yid bde ba dang /_btang snyoms dang /_dad pa la sogs pa lnga dang /_kun shes pa dang ldan pa'i dbang po'i phyogs ni sangs rgyas so/_/bcu gnyis
[\[34b.4\]]kyi phyogs ni dge 'dun te/_gong du bshad pa bcu dang kun shes par byed pa'i dbang po dang /_kun shes pa'i dbang po bsnan te bcu gnyis su 'gyur ro/_/mya ngan las 'das pa ni dbang po ma yin no/_/ngag gi rnam par rig byed kyi ngo bo nyid dag yin no zhes bya ba ni nod pa'i dus kyi dbang du byas
[\[34b.5\]]nas yin te/_khas len pa'i bdag nyid yin pa'i phyir ro/_/'khor dang bcas na ni phung po lnga'i rang bzhin yin te/_sems kyis kun nas bslang ba'i tshig gis skyabs su 'gro'i/_sems med par ni ma yin no/_/de la brten nas sdug bsngal thams cad las gtan du nges par
[\[34b.6\]]thar pa'i phyir ro zhes bya ba la/_skyabs su 'gro ba ni yang dag par bsgrub pa'i sa bon yin la/_yang dag par bsgrub pa ni bden pa mthong ba ste/_de ltar 'khor ba'i sdug bsngal dpag tu med pa ldog pa'i rgyu'i gtso bo yin pa'i phyir ro/_/de ni de nyid bstan pa'i phyir bcom ldan 'das
[\[34b.7\]]kyis kyang zhes bya ba rgyas par smos so/_/de nyid kyi phyir zhes bya ba ni/_gang gi phyir skyabs de la brten nas sdug bsngal thams cad las rab tu grol ba'i phyir ro/_/skyabs su 'gro ba 'di ni gang dag skyabs su song ba bzhin du skye ba de nyid la bden pa mthong ba'am/_ngan song du 'gro ba de dag
[\[35a\]]
[\[35a.1\]]gi yang skye ba gzhan du bden pa mthong ba'i sa bon yin pas 'khrul pa med do/_/sgor gyur pa yin no zhes bya ba ni/_sgo dang thabs dang rgyu zhes bya ba'i don gang yin pa'o/_/shin tu smad phyir zhes bya ba la/_gzhan dag gi chung ma sun 'byin pa'i phyir 'jig rten pa dag gis smad pa
[\[35a.2\]]yin la/_ngan song ba'i rgyu yin pa'i phyir yongs su dpyod pa po dag gis smad pa'o/_/mi tshangs par spyod pa ni/_de ltar 'jig rten pa dang yongs su rtog pa po dag gis shin tu smad pa ma yin no/_/mi tshangs par spyod pa las ni dka' ba'i phyir zhes bya ba ni/_sngon goms pa'i dbang gis te por nyon
[\[35a.3\]]mongs pa kun tu sbyor ba'i phyir dang /_nyes par spyod pa dang mthun pa'i rkyen nye ba'i phyir ro/_/'dod pas log par g.yem par mi byed pa'i sdom pa 'thob kyi zhes bshad na/_de ni mi shes so zhe na/_mi byed par nges pa ni mi byed pa'i sdom pa'o zhes bya ba smos te/_mi byed pa'i phyir sdom pa ni mi byed
[\[35a.4\]]pa'i sdom pa'o/_/mi byed par nges pa ni mi byed pa ste/_mi byed pa'i phyir nges shing gcig tu nges pa gang yin pa ste/_de ni mdo sde pa'i tshul du mi byed pa'i sdom pa yin no/_/bye brag tu smra ba rnams kyi ltar na ni tshul khrims kyi yan lag rnam par rig byed ma yin pa yin no/_/chung ma len par byed
[\[35a.5\]]na zhes bya ba la/_gang dag bslab pa'i gzhi lnga nod bzhin du chung ma len par byed na ci dge bsnyen de dag gis bud med de dag las kyang sdom pa 'thob pa'am/_'on te ma yin te thob pa ma yin zhes bya ba skabs dang sbyar ro/_/smras pa 'thob po/_/nyi tshe ba'i sdom pa 'thob par 'gyur du 'ong bas
[\[35a.6\]]zhes bya ba ni/_sdom pa ni sems can thams cad kyi rten can yin pa'i phyir yan lag ma yin par rig par byed pa la sogs par rang gi chung ma las kyang thob po/_/rgyud 'di la zhes bya ba ni chung mar ma blangs pa'i bud med la'o zhes bya ba ni chung mar ma blangs pa'i bud med de'i 'o/_/gang gi tshe de chung
[\[35a.7\]]mar blangs par gyur pa de'i tshe chung mar gyur pa la sdom pa nyams pa med do zhes bya ba ni de'i tshe gzhan gyis yongs su bzung ba med pa'i phyir thob par gyur pa'i rdzas longs spyod pa ltar sdom pa nyams pa med do/_/brdzun smra shin tu smad phyir dang /_/zhes bya ba ni gzhan slu ba'i phyir dang ngan song gi rgyu yin
[\[35b\]]
[\[35b.1\]]pa'i phyir 'jig rten pa dang yongs su dpyod pa bo dag gis phra ma la sogs pa dag pas brdzun du smra ba shin tu smad pa yin no/_/khyim na gnas pas sems can log par bsgrub pa rnams la phra ma la sogs pa spong ba dka'i brdzun du smra ba la sogs pa spong ba ni ma yin no/_/bcas pa'i kha na ma tho ba zhes bya ba ni
[\[35b.2\]]bkag pa'i kha na ma tho ba zhes bya ba'i tha tshig go/_/gzhan bsrung phyir ro zhes bya ba la chang 'thungs nas srog gcod pa la sogs pa dag la yang 'jug par 'gyur te/_gang gi phyir dran pa dang shes bzhin 'joms par byed pa'i phyir rang bzhin gyis kha na ma tho ba rnams kyi yang rgyur gyur pa yin no/_/gnyen
[\[35b.3\]]po'i blo kho nas zhes bya ba ni sman pa'i ngag gis so/_/gang myos par 'gyur ba yin par shes nas ngo tsha med par 'thung ba 'am/_gang kha na ma tho ba dang bcas pa la kha na ma tho ba med do snyam pa'i sems de nyid nyon mongs pa can yin no/_/gang myos par mi 'gyur ba'i zhes bya ba rgyas par 'byung ste/_
[\[35b.4\]]gang skyon bsal bar bya ba'i phyir sman pa'i ngag gis dug ltar myos par mi 'gyur ba'i drod rig nas 'thung ba de ni nyon mongs pa can ma yin la/_gang dag ji ltar na dga' bar 'gyur snyam ste myos par bya ba'i phyir 'thung ba de dag gi sems de ni nyon mongs pa can yin no/_/yang khyad par du chang 'thung ba nyes
[\[35b.5\]]par spyod pa nyid du bsgrub pa'i phyir 'dul ba 'dzin pa rnams na re/_myos par 'gyur ba ni rang bzhin gyis kha na ma tho ba yin gyi zhes smras so/_/gal te myos par 'gyur ba rang bzhin gyis kha na ma tho ba ma yin na ni myos par 'gyur ba dang /_'phrod pa'i shAkya nad pa rnams la gnang bar 'gyur ba zhig na/_
[\[35b.6\]]gnang ba yang ma yin te/_de'i phyir rang bzhin gyis kha na ma tho ba yin gyi/_srog chags gsod pa la sogs pa bzhin no/_/gang zhig 'phags pa rnams kyis tshe rabs gzhan du mi byed pa'i sdom pa thob pa de ni rang bzhin gyis kha na ma tho ba yin te/_srog gcod pa dang ma byin par len pa la sogs
[\[35b.7\]]pa bzhin no/_/lus kyi nyes par spyod pa zhes kyang 'byung ba'i phyir rang bzhin gyis kha na ma tho ba yin te/_de las gzhan pa'i lus kyi nyes par spyod pa bzhin no/_/lus kyi nyes par spyod pa ni rnam pa bzhi gsungs te/_srog gcod pa dang /_ma byin par len pa dang /_'dod pas log par
[\[36a\]]
[\[36a.1\]]g.yems pa dang /_myos par 'gyur ba 'thung ba'o/_/spyir bstan mod kyi zhes bya ba rgyas par 'byung ste/_thun mong du bstan mod kyi/_btsun pa ji ltar bro g.yog bgyi/_/rang bzhin gyis kha na ma tho ba ma gtogs pa zhes bya ba 'di ni spyir bstan pa yin la/_shAkya nad pa rnams la
[\[36a.2\]]ni dmigs kyis bsal ba yin te/_'dis ni bcom ldan 'das kyi bka' la snga phyi'i 'gal ba spangs pa ma yin te/_thal bar 'gyur ba yongs su spang ba'i phyir zhes bya ba la chang ni lan cig 'thungs kyang zhen pa can du 'gyur te/_bcom ldan 'das kyis kyang gnas gsum po chang dang /_mi tshangs
[\[36a.3\]]par spyod pa dang /_rmugs pa dang /_gnyid bsten pa ni tshim pa med do zhes gsungs so/_/gang dag phyir bco ba'i phyir myos par mi 'gyur ba'i tshad du 'thung ba kha cig yod pa de dag la ci'i phyir ma gnang zhe na/_de'i phyir myos par 'gyur ba'i drod ma nges pas zhes bya ba smos te/_tshad de nyid rdzas
[\[36a.4\]]dang dus dang rang bzhin dang lus kyi gnas skabs la ltos nas myos par 'gyur ba yang yin la/_myos par mi 'gyur ba yang yin no/_/de nyid kyi phyir rtswa'i rtse mos 'thung ba bkag pa yin no zhes bya ba ni/_thal bar 'gyur ba spang ba'i phyir rtswa'i rtse mos 'thung ba bkag pa yin te/_de ltar na
[\[36a.5\]]ni thal bar 'gyur ba nyid gcod pa yin no/_/'phags pa rnams mi spyod pa ni ngo tsha dang ldan pa'i phyir zhes bya ba ni/_mdo las stobs lnga 'byung ste/_dad pa'i stobs dang /_brtson 'grus kyi stobs dang /_ngo tsha shes pa'i stobs dang /_khrel yod pa'i stobs dang /_shes rab kyi
[\[36a.6\]]stobs zhes bya ba yin no/_/de'i phyir ngo tsha dang ldan pa'i phyir mi 'thung bar zad do/_/ngo tsha dang ldan pa dag gis btung bar bya ba ma yin no zhes bya ba la rgyu ci zhig yod ce na/_de'i phyir des kyang dran pa nyams par byed pa'i phyir zhes bya ba smos te/_chang 'thung ba ni bya ba dang bya ba ma yin pa'i dran pa
[\[36a.7\]]nyams par 'gyur ro/_/gal te de ltar na ji tsam gyis dran pa nyams par mi 'gyur ba cung zad cig ci ste mi 'thung zhe na/_de'i phyir cung zad kyang mi gsol te/_dug bzhin du ma nges pa'i phyir zhes bya ba smos te/_dper na dus dang rang bzhin dang mthu dang ldan pa dug chung ngus kyang
[\[36b\]]
[\[36b.1\]]res 'ga' 'chi bar byed pa de bzhin du chang yang myos par byed do/_/nyes par spyod pa zhes 'byung ba ni/_bag med pa'i gnas yin pa'i phyir te/_rang bzhin gyis kha na ma tho ba yin pa'i phyir ni ma yin no snyam du bsams pa'o/_/de nyid kyi phyir 'di la zhes bya ba ni bslab pa'i gzhi 'di la
[\[36b.2\]]'bru'i chang dang sbyar ba'i chang bag med pa'i gnas spangs te zhes smos so/_/gzhan la ni ma yin te zhes bya ba ni srog gcod pa spong ba la sogs pa dag la'o/_/ma smos pa'i rgyu bshad pa ni de dag ni rang bzhin gyis kha na ma tho ba yin pa'i phyir ro/_/ha cang kun tu bsten pas zhes bya ba rgyas par 'byung
[\[36b.3\]]ba ni bcom ldan 'das kyis mdo las/_'bru'i chang dang sbyar ba'i chang bag med pa'i gnas kun tu bsten cing goms par byas/_lan mang du byas pas lus zhig nas dmyal ba dag tu skye'o zhes gsungs so/_/'phen pa ni sngon med pa'o/_/sngon bsags pa ni 'jug pa thob pa'i phyir
[\[36b.4\]]te/_'chi ba'i gnas skabs su 'jug pa thob pa'i phyir ro/_/'bru'i chang ni zas sbyar ba'i btung ba'o zhes bya ba ni 'bras thug po che la sogs pa las byas pa'o/_/rdzas las byas pa'i btung ba'o zhes bya ba ni bu ram shing gi khu ba la sogs pa las byas pa'o/_/de dag kyang zhes bya ba
[\[36b.5\]]rgyas par 'byung ste/_'bru'i chang dang sbyar ba'i chang dag kyang res 'ga' myos par 'gyur ba'i dngos por ma red pa ni/_gang gi tshe gzhon nur 'dug pa na'o/_/res 'ga' ni myos par 'gyur ba'i dngos po las yal ba ni gang gi tshe ha cang rnyings shing rtsar gyur pa na'o/_/de'i phyir myos
[\[36b.6\]]par 'gyur ba zhes bya ba smos te/_gal te myos par 'gyur na ni/_de'i phyir nyes pa yin no snyam du dgongs so/_/gla gor zho sha dang khre la sogs pa yang zhes bya ba ni/_myos par 'gyur du zin kyang dge bsnyen la nyes pa med pas 'bru'i chang dang sbyar ba'i chang zhes bya ba smos so/_/bag
[\[36b.7\]]med pa thams cad kyi gnas su gyur pas zhes bya ba ni/_brjed ngas pa'i bag med pa dang /_srog gcod pa la sogs pa mi dge ba thams cad kyi gnas dang gzhi dang rten zhes bya ba'i tha tshig go/_/bya ba la ltos pa med par bya ba ma yin pa la gzhol ba nyid ni bag med pa ste/_de'i rgyu ni
[\[37a\]]
[\[37a.1\]]bag med pa'i gnas so/_/gang las gcig 'thob pa zhes bya ba la/_dri ba'i don ni las sbyor ba dang dngos dang mjug rnams dang /_sems can dang sems can ma yin par ston pa'i gzhi dag dang /_rang bzhin dang bcas pa'i kha na ma tho ba dag las zhes bya ba'o/_/
[\[37a.2\]]sbyor ba dang dngos dang mjug las so zhes bya ba ni las kyi lam rnams kyi zhes bya bar sbyar te/_mi dge ba'i las kyi lam rnams kyi sbyor ba dang /_dngos dang mjug dag las ci rigs par de dag gi gnyen por gyur pa so sor thar pa'i sdom pa'i rnam par rig byed ma yin pa dag skye'o/_/sems
[\[37a.3\]]can dang sems can ma yin par ston pa zhes bya ba ni gzhi'o/_/rang bzhin dang bcas pa'i kha na ma tho ba las so zhes bya ba ni las dag las te/_'di ni re re dang sbyar bar bya'o/_/rang bzhin gyis kha na ma tho ba yang sems can gyi rten can dang /_sems can ma yin pa'i rten can yin la/_bcas
[\[37a.4\]]pa'i kha na ma tha ba yang sems can gyi rten can dang sems can ma yin pa'i rten can yin no/_/de la rang bzhin gyis kha na ma tho ba sems can gyi rten can ni srog chags gsod pa la sogs pa'o/_/rang bzhin gyis kha na ma tho ba sems can ma yin pa'i rten can ni sa le sbram la sogs pa rku
[\[37a.5\]]ba'o/_/bcas pa'i kha na ma tho ba sems can du ston pa'i rten can gang yin zhe na/_khyim na lhan cig nyal ba la sogs pa'o/_/bcas pa'i kha na ma tho ba sems can ma yin pa'i rten can ni rtswa gcod pa la sogs pa'o/_/sems can gyi rten can la 'jug pa'i phyir zhes bya ba 'byung
[\[37a.6\]]ngo /_/gal te 'das pa dang ma 'ongs pa las kyang thob na ni/_de ltar na srog gcod pa la sogs pa spong ba'i rang bzhin gang zhig sems can du ston pa rnams las thob pa de nyid sems can du ston pa ma yin pa rnams las kyang thob par 'gyur bas 'chol bar 'gyur ro/_/gal te yang so sor
[\[37a.7\]]thar pa'i sdom pa sems can du ston pa yang ma yin pa'i rten can yang yod mod kyi/_de ni sems can gyi rten can ltar phung po dang khams dang skye mched dang da ltar bdag kho na las 'thob pas sems can gyi rten can zhes bsnyad kyi/_de ni sems can ma yin pa'i rten can nyid yin pa 'gog
[\[37b\]]
[\[37b.1\]]pa ni ma yin no/_/yang sems can gyi rten can gtso bo yin pa'i phyir dang /_cig shos ni de'i yan lag tu nye bar blangs pa'i phyir sems can gyi rten can zhes bstan to/_/sbyor ba dang mjug las kyang ma yin na zhes bya ba ni/_mnyam par gzhag pa'i gnas skabs kho nar dngos
[\[37b.2\]]gzhi yod pa'i phyir dang /_mnyam par ma bzhag pa'i gnas skabs na sdom pa med pa'i phyir ro/_/bcas pa'i kha na ma tho ba las lta smos kyang ci dgos zhes bya ba ni/_khas blangs pa med pa'i phyir ro snyam du dgongs pa'o/_/dus thams cad ces bya ba rgyas par 'byung ba ni/_de dag kyang lhan
[\[37b.3\]]cig 'byung ba'i sems bzhin du 'das pa dang ma 'ongs pa'i sdom pa gnyis kyang 'thob pa'i phyir ro/_/de nyid kyi phyir zhes bya ba rgyas par 'byung ba ni/_gang gi phyir so sor thar pa'i sdom pa da ltar ba kho na dang /_dngos ltar sbyor ba dang mjug dang rang bzhin gyis kha na ma tho ba ltar bcas pa'i kha na
[\[37b.4\]]ma tho ba dag las kyang 'thob la/_bsam gtan dang zag pa med pa'i sdom pa gnyis kho na yin gyi da ltar ba bzhin du 'das pa dang ma 'ongs pa dag las kyang 'thob pa'i phyir ro/_/mu dang po ni srog gcod pa la sogs pa'i las kyi lam gyi sbyor ba dang mjug da ltar ba dang /_shing gcod pa la
[\[37b.5\]]sogs pa bcas pa'i kha na ma tho ba las so sor thar pa'i sdom pa gnyis kho na thob pa ste/_thams cad gnyis ka dang zhes 'byung ba'i phyir ro/_/gnyis pa ni 'das pa dang ma 'ongs pa'i las kyi lam dngos srog gcod pa la sogs pa lus kyi dang ngag gi bdun po dag las thob pa'i sdom pa gang
[\[37b.6\]]yin pa ste/_de ni bsam gtan dang zag pa med pa'i sdom pa gnyis kho na yin gyi/_so sor thar pa'i sdom pa ni ma yin te/_de ni da ltar ba kho na las 'thob pa'i phyir ro/_/gsum pa ni da ltar byung ba'i las kyi lam dngos dag las so zhes bya ba la/_da ltar byung ba'i phyir na so sor thar pa'i
[\[37b.7\]]sdom pa 'thob po/_/dngos yin pa'i phyir na bsam gtan dang zag pa med pa'i sdom pa gnyis 'thob bo/_/bzhi pa ni 'das pa dang ma 'ongs pa'i nyer bsdogs dang mjug dag las so zhes bya ba la/_'das pa dang ma 'ongs pa yin pa'i phyir na so sor thar pa'i sdom pa yang mi 'thob la/_
[\[38a\]]
[\[38a.1\]]nyer bsdogs dang mjug yin pa'i phyir na bsam gtan dang zag pa med pa'i sdom pa dag kyang ma yin no/_/slob dpon gyis mu gsum pa mi srid par gzigs nas sdom pa 'thob pa'i tshe na da ltar gyi las kyi lam rnams med pas zhes bya ba smos te/_bya ba'i dus
[\[38a.2\]]yongs su ma rdzogs pa'i phyir ro/_/de'i phyir da ltar gyi gzhi can las zhes brjod par bya ste/_dngos po gang las spong ba de da ltar ba yin pa'i phyir ro/_/de ltar na mu 'di mi srid par 'gyur ro/_/mu gnyis pa ji ltar mi srid pa de ltar bshad pa ni/_ma 'ongs pa rnams kho na la sdom pa
[\[38a.3\]]rung gi zhes bya ba ste/_'das pa rnams ni brjod pa med pa'i phyir ro/_/la la ni gzhi las te/_de las gzhan pa'o zhes pa la/_dge slong gi sdom pa las gzhan rnam pa gsum bsdu ste/_lus kyi gsum dang /_ngag gi brdzun du smra ba kho na spong ba yan lag tu rnam par gzhag
[\[38a.4\]]go/_/ma chags pa dang zhe sdang med pa dang gti mug med pa ni dge ba'i sems thams cad la lhan cig 'byung la sems chung ngu dang 'bring dang chen po dag ni rnam grangs kyis 'byung gi cig car ma yin pas de'i phyir rgyu las kyang zhes bya ba rgyas par smos so/_/sdom pa la gnas pa zhes bya ba ni thams
[\[38a.5\]]cad la dbang du byas par rig par bya'o/_/yan lag thams cad kyi ma yin pa ni bsnyen gnas dang /_dge bsnyen dang /_dge tshul gyi sdom pa dag la phra ma dang tshig rtsub po dang /_tshig kyal pa spong ba rnams mi srid pa'i phyir ro/_/rgyu thams cad kyi ma yin pa zhes bya ba ni/_sems chung ngu la
[\[38a.6\]]sogs pa rnams las sems gang yang rung ba zhig gis dge bsnyen gyi sdom pa'am/_bsnyen gnas kyi sdom pa'am/_dge tshul gyi sdom pa yang dag par len pa gang yin pa de'o/_/sems can thams cad kyi rjes su song ba ni sems can thams cad la dmigs pa'o/_/sems dge ba ni
[\[38a.7\]]gnod pa med pa'i sems sam phan 'dogs pa'i sems te/_log par ma zhugs pa'i phyir dge ba zhes bya'o/_/sdig pa'i bsam pa dang ma bral ba'i phyir ro zhes bya ba ni/_gnod pa'i bsam pa dang ma bral ba'i phyir ro/_/yan lag che ge mo zhig las zhes bya ba ni yan lag nges pa'o
[\[38b\]]
[\[38b.1\]]zhes bya ba ni/_spang bya lnga brgyad bcu dang ni/_/zhes bya ba'i sdom pa nges par phye nas so/_/ji ltar mi nus pa dag las zhes bya ba rgyas par 'byung ste/_gang zhig gang dag gi srog dang longs spyod dang chung ma 'phrog par mi nus pa de la de dag gi yul can srog gcod pa la sogs pa mi
[\[38b.2\]]srid pas de dag las srog gcod pa la sogs pa spong ba'i bdag nyid kyi sdom pa mi rung ngo snyam du sems so/_/sems can thams cad kyi srog la mi gnod pa'i bsam pa khas blangs pa'i phyir ro zhes bya ba la/_sems can thams cad la mi gnod pa'i bsam pa khyad par med pa'i
[\[38b.3\]]phyir nus pa dag bzhin du mi nus pa dag las kyang 'thob bo/_/nus pa dang mi nus pa rnams ni zhes bya ba la/_nus pa ni mi la sogs pa rnams so/_/mi nus pa ni lha la sogs pa rnams te/_phan tshun 'pho bas so/_/lha la sogs pa mi nus pa rnams mi la sogs pa nus pa
[\[38b.4\]]dag gi nang du 'pho bas 'phel ba dang ldan par 'gyur te/_sngon med pa'i sdom pa thob pa'i phyir ro/_/mi la sogs pa nus pa rnams lha la sogs pa mi nus pa dag gi nang du 'pho bas 'grib pa dang ldan par 'gyur te/_sngar thob pa'i sdom pa dang bral ba'i phyir ro/_/de ltar na thob pa'i rgyu
[\[38b.5\]]gzhan gyis rnam par rig byed la sogs pa dag dang /_gtong ba'i rgyu bslab pa 'bul ba la sogs pa dag med par yang sdom pa thob pa dang gtong bar 'gyur ro/_/ji ltar sngon med pa'i rtswa la sogs pa skyes sam zhes bya ba rgyas par 'byung ba ni/_gal te yang rtswa la sogs pa dag las kyang
[\[38b.6\]]sdom pa 'thob mod kyi de ltar na yang sdom pa 'phel ba dang 'grib par mi 'gyur ba de bzhin du/_nus pa dang mi nus pa 'phos kyang 'phel ba dang 'grib pa dag tu mi 'gyur ro zhes bya ba ste/_de'i phyir nus pa dag kho na las sdom pa thob la/_nyes pa der yang mi 'gyur ro/_/ma yin te sems
[\[38b.7\]]can rnams ni sngon yang yod la/_phyis kyang yod pa'i phyir la rtsa la sogs pa ni med pa'i phyir ro zhes bya ba ni/_rtsa dang gel pa dang /_lcug ma la sogs pa rnams ni snga rol dang phyis kyang med pa'i phyir te/_de'i phyir rtswa'i dpes 'phel ba dang 'grib pa'i skyon bzlog pa med do/_/gang gi tshe yongs
[\[39a\]]
[\[39a.1\]]su mya ngan las 'das nas de dag med pa kho nar 'gyur ba de'i tshe ji ltar sdom pa 'grib par mi 'gyur te/_yul med pa'i phyir ro snyam du bsam pa'o/_/de lta bas na gtan tshigs snga ma nyid bzang ngo zhes bya ba ni sems can thams cad kyi srog la mi gnod pa'i bsam pa
[\[39a.2\]]khas blangs pa'i phyir ro zhes bya ba ste/_de'i phyir nus pa dang mi nus pa dag las sdom pa thob bo zhes bya bar sgrub po/_/de lta na 'o na zhes bya ba ni gal te sems can thams cad las so sor thar pa'i sdom pa 'thob na'o/_/sngon gyi sems can sangs rgyas su gyur nas zhes bya ba rgyas
[\[39a.3\]]par 'byung ba ni sems can rnams sngon pas bri ba'i phyir ro/_/'di la lan smras pa/_sangs rgyas phyis 'byung ba thams cad kyi bye brag med par sems can thams cad las thob pa'i phyir ro/_/gal te de dag kyang yongs su mya ngan las 'da' bar mi 'gyur na ni de dag las kyang 'thob
[\[39a.4\]]par 'gyur te/_byams pa'i sems khyad par med pa'i phyir ro/_/sdom pa min pa thams cad dang /_/zhes bya ba la/_sdom pa ma yin pa ni las kyi lam thams cad kyi sgor gyur pa nyes par spyod pa la bya ste/_gang gi tshe sdom pa ma yin pa thob nas bsams bzhin srog chags kyi
[\[39a.5\]]srog gcod par byed pa de ni de'i las kyi lam yin no/_/sems zhan pa la sogs pa cig car mi 'byung ba'i phyir ro zhes bya ba 'byung ngo /_/gal te 'dod chags dang zhe sdang dag lhan cig mi 'byung bas mi dge ba'i rtsa ba rnams kyang cig car mi 'byung ba ma yin nam/_ci'i phyir sems
[\[39a.6\]]zhan pa la sogs pa kho na brjod ce na/_rnam grangs mtha' ma nges pa la brten te brjod pas skyon med do/_/sdom pa ma yin pa ni zhan pa kho na dang ldan pa zhes bya ba ni/_sngar gyi 'phen pa'i dbang gis so/_/srog gcod pa'i rnam par rig byed chen po dang ste ci zhe na/_ldan no zhes bya bar sbyar ro/_/_
[\[39a.7\]]de bzhin du 'bring dang chen po dag la yang sbyar bar bya'o zhes bya ba la/_gang zhig sems 'bring gis sdom pa ma yin pa thob pa des sems drag po srog chags kyi srog gcod par byed na ni sdom pa ma yin pa ni 'bring kho na dang ldan la/_srog gcod pa'i rnam par rig byed ni chen po dang ldan no/_/drag po la yang sbyar
[\[39b\]]
[\[39b.1\]]bar bya'o/_/glang po che 'chor ba ni ban glang 'chor ba rnams so/_/blon po ni chos bzhin 'don pa dag go/_/yang na blon po ni bka' la gtogs pa'o/_/don gyis na zhes bya ba ni de las mi 'byung yang 'jug pa mthun pa'i phyir sdom pa ma yin pa can khong du chud par bya'o/_/de la gnas pas zhes bya ba ni
[\[39b.2\]]de dag ni sdom pa ma yin pa la yod pa ma yin te/_'o na ci zhe na de la gnas pas so/_/gzhan dag la yang de bzhin du sbyar ro zhes bya ba ni/_bya gag gsod pas na bya gag gsod pa rnams te/_'di ni smad pa'i gnas yin no/_/shes na ni zhes bya ba ni shes bzhin du ste/_shan pa la
[\[39b.3\]]sogs pa rnams ni lug la sogs pa de dag ma la sogs pa de dag yin par shes na ni mi gsod do/_/'phags mar gyur pa rnams la yang /_/zhes bya ba ni/_ma la sogs pa de rnams phyugs su 'gyur ba'i go skabs med do/_bden pa mthong ba la ni ngan song du skye ba med pa'i phyir ro/_/
[\[39b.4\]]gal te ma 'ongs pa'i dus la ltos te zhes bya ba la sogs pa 'byung ngo /_/de dag lug lta bur gyur pa rnams kyang gtan mi gsod ces bya ba ni tshe brjes pa'o/_/de ltar na de dag las sdom pa ma yin par mi 'gyur te/_lug dag las zhes bya ba'i don to/_/ji ltar na zhes bya ba ni bye brag
[\[39b.5\]]tu smra ba rnams te/_ji ltar na lug la sogs pa dag gsod par 'dod bzhin du lug la sogs pa de dag las sdom pa ma yin par mi 'gyur/_de ni ma la sogs pa la yang mtshungs te zhes bya ba ni mdo sde pa ste/_ji ltar na shan pa la sogs pa dag gsod par mi 'dod bzhin du ma la sogs pa
[\[39b.6\]]de dag las sdom pa ma yin par 'gyur/_sdom pa ma yin pa ma tshang ba dang nyi tshe ba ni rnam pa thams cad du med do zhes bya ba la/_las kyi lam gyi yan lag ma tshang ba'i phyir ma tshang ba'o/_/nyi tshe ba ni sems can dang yul dang dus dang tshe nges pa dang ldan pa'o/_/rnam pa brgyad ma gtogs pa
[\[39b.7\]]zhes bya ba la/_so sor thar pa'i sdom pa rnam pa brgyad ma gtogs par gzhan ni nyi tshe ba dang ma tshang ba yang yod do/_tshul khrims dang 'chal ba'i tshul khrims de tsam gyi gegs byed pa'i phyir ro zhes bya ba ni/_gang gi phyir tshul khrims de tsam gyis 'chal ba'i tshul khrims de tsam gyi gegs byed
[\[40a\]]
[\[40a.1\]]pa'i phyir dang /_tshul khrims 'chal pa de tsam gyis tshul khrims de tsam gyi gegs byed pa'i phyir ro/_/de'i rigs su skyes pa rnams ni zhes bya ba ni shan pa la sogs pa sdom pa ma yin pa can gyi rigs su skyes pa rnams so/_/zhing dang len dang gus par byed pas 'thob/_/
[\[40a.2\]]ces bya ba la byed pa zhes bya ba'i sgra ni re re dang sbyar te/_zhing byed pa dang /_len par byed pa dang /_gus par byed pa ni zhing dang len pa dang /_gus par byed pa'o/_/yang 'dir len pa nyid byed pa'o zhes bya bar tshig bsdu'o/_/byed pa ni g.yo ba ste/_byed pa ni g.yo ba la'o zhes 'byung ngo /_/mi
[\[40a.3\]]brda phrad pa'i zhes bya ba la/_mi brda phrad pa ni 'dir gang zhig 'dis bslab pa phul lo snyam du de'i tshig shes pa de la mngon par 'dod do/_/bsam pa thag pa ni sdom pa don du mi gnyer ba'i'o/_/yang dag par blangs pa dang 'gal ba'i rnam par rig byed bskyed pa dang zhes bya ba la yang dag par
[\[40a.4\]]blangs pa ste/_ji srid 'tsho'i bar du srog gcod pa la sogs pa spong ngo zhes mnos pa gang yin pa de dang 'gal ba bslab pa 'bul ba'i rnam par rig byed bskyed pa ste/_'di ni rgyu dang po'o/_/rten bor ba dang zhes bya ba ni rten gang gis so sor thar pa'i sdom pa blangs pa de shi 'pho bas bor ba ste/_
[\[40a.5\]]'di ni gtong ba'i rgyu gnyis pa'o/_/rten nyams pa dang zhes bya ba ni skyes pa'am bud med kyi rten ji lta bus sdom pa blangs pa de lta bu de nyams pa ste/_'di ni gtong ba'i rgyu gsum pa'o/_/gzhi chad pa dang zhes bya ba la sdom pa'i gzhi ste rgyu ni dge ba'i rtsa ba gsum yin la/_de dag chad
[\[40a.6\]]pas sdom pa yang chad de/_'di ni gtong ba'i rgyu bzhi pa'o/_/nyin zhag tu 'phangs pa'i phyir te/_'di ni gtong ba'i rgyu lnga pa'o/_/kha cig ltung bar 'gyur las smra/_/zhes bya ba ni mi tshangs par spyod pa la sogs pa pham pa las te/_'dir ltung bar byed pas ni ltung bar 'gyur ba'o/_/
[\[40a.7\]]kha che rnams ni byung ba la/_/bu lon nor bzhin gnyis su 'dod/_/ces bya ba la bu lon dang nor ni bu lon nor te/_de dag dang 'dra ba ni bu lon nor bzhin no/_/yang ci'i phyir de rnams de ltar 'dod ce na/_de'i phyir phyogs gcig nyams pas sdom pa zad par gtong ba ni mi rigs so
[\[40b\]]
[\[40b.1\]]zhes bya ba smos so/_/ltung ba gzhan zhes bya ba ni dge 'dun lhag ma'i ltung ba'o/_/'o na skyon med par 'gyur ro zhe na/_de'i phyir 'di la tshul khrims dang 'chal ba'i tshul khrims gnyis ka yod do zhes bya ba smos so/_/ltung ba de bshags na zhes bya ba ni bshags pa byas nas zhes bya ba'i tha tshig go/_/
[\[40b.2\]]tshul khrims dang ldan pa yin gyi tshul khrims 'chal pa ni ma yin te zhes bya ba ni/_dge 'dun lhag ma'i ltung ba bshags pa yin gyi/_pham pa'i ltung ba bshags pa ni ma yin te ldang ba med pa'i phyir ro/_/'o na bcom ldan 'das kyis zhes bya ba rgyas par 'byung ste/_de ji lta bu zhes tshig gi
[\[40b.3\]]lhag ma khong nas 'byung ngo /_/de ni don dam pa'i dge slong nyid las dgongs te gsungs pa yin no zhes bya ba ni/_bden pa mthong ba'i skal ba med pa'i phyir ro/_/ma thob kyang don dam pa'i dge slong nyid las yongs su nyams par 'gyur te/_yongs nyams rnam pa gsum shes bya/_/zhes
[\[40b.4\]]'byung ba'i phyir ro/_/bye brag tu smra ba rnams na re ngan pas sdom pa lhag ma dang bcas kyang dge slong gi dgos pa sgrub pa'i skal ba dang mi ldan pa la dge slong ma yin zhes gsungs pa 'thad pa yin te/_bu'i don dang bral ba la bu ma yin no zhes bya ba'i sgras 'god pa dang /_mi'i don dang bral ba
[\[40b.5\]]mtshan dang mi ldan pa la mi ma yin par brjod pa bzhin no/_/ming gi dge slong zhes bya ba ni gang la dge slong zhes 'ol byir ming btags pa'o/_/khas 'ches pa'i dge slong zhes bya ba ni/_gang zhig tshul khrims 'chal pa ste/_de ni bdag nyid dge slong yin no zhes dam bca'o/_/slong
[\[40b.6\]]bas na dge slong zhes bya ba ni slong bar byed pa'o/_/nyon mongs pa bcom pas na dge slong zhes bya ba ni khams gsum las 'dod chags dang bral ba la'o/_/don 'di la zhes bya ba ni bcom ldan 'das kyis dge slong ma yin/_dge sbyong ma yin zhes gang gsungs pa la'o/_/gsol ba dang
[\[40b.7\]]bzhi'i las kyis bsnyen par rdzogs pa'i dge slong zhes bya ba ni/_sngar bshad pa bzhi las gzhan pa so so'i skye bo tshul khrims la gnas pa la mngon par bzhed do/_/gang yang don dam pa'i dge slong la dgongs te gsungs pa yin no zhes smras pa de la yang brjod pa ni/_de sngon zhes bya ba ste/_ltung bar 'gyur
[\[41a\]]
[\[41a.1\]]ba lhag par spyod pa'i snga rol du don dam pa'i dge slong du ma gyur to/_/'di ltar don dam pa'i dge slong ni ltung bar 'gyur ba mi spyod do/_/bye brag tu smra ba rnams na re ma thob pa dag las kyang nyams par 'dod de/_ji skad du mdo las/_lha dang bcas pa'i 'jig rten ni/_/shes
[\[41a.2\]]rab yongs su nyams pa ltos/_/zhes gsungs pa lta bu'o zhes zer ro/_/shing ta la'i mgo bcad na zhes bya ba rgyas par 'byung ste/_shing ta la mgo bcad pa lta bu dper mdzad pas so/_/de la dpe'i don snang ste/_bslab pa'i gzhi gzhan sdong po yal ga dang lo ma dang 'dra ba dag las 'das
[\[41a.3\]]kyang bshags na yang sdom pa de 'thob kyi/_shing ta la'i mgo dang 'dra ba bzhi po dag gang yang rung ba las 'das na ni/_slar sdom pa thob pa ma yin no/_/ston pas gang la zhes bya ba la sogs pa la/_zhal zas la kham gcig longs spyod pa dang /_gtsug lag khang la gom pa gcig 'dor
[\[41a.4\]]ba'i phyogs longs spyad par zhes bya bar sbyar ro/_/dge slong gis longs spyod thams cad las kyang bkar to zhes bya ba ni sangs rgyas kyis dge slong dang lhan cig longs spyod pa gral gcig tu zas za ba la sogs pa thams cad la bkar ba yin no/_/sre da bsal bar gyis zhes bya ba la/_sre da ni
[\[41a.5\]]nas dang 'dra ba zhig ste/_de ma rung bar byed pa'o/_/shing rul zhes bya ba ni/_shing rul pa'o/_/snying po med pa zhes bya ba ni 'bru kho na snying po med pa'o/_/'dir dge slong yang dge slong gi sha tshugs can yin pa'i phyir dang /_kho na snying po med pa'i phyir sre da la sogs pa dag dang chos mthun no/_/ji ltar
[\[41a.6\]]sre da la sogs pa dag nas la sogs pa snying po dang ldan pa rnams ma rung bar byed pas de rnams las sel bar byed pa de bzhin du de yang dge slong gi tshogs snying po dang ldan pa ma rung bar byed pas de dag las sel ba yin no/_/lam sun 'byin pa ni dge slong tshul khrims 'chal pa ste/_'dir dpe brjod pa ni 'di yin no/_/
[\[41a.7\]]lam gyi rgyal zhes bya ba ni slob pa dang mi slob pa'o/_/lam ston pa ni sangs rgyas so/_/lam gyi phyir 'tsho ba ni dge slong tshul khrims dang ldan pa ste/_lam gyi ched du 'tsho ba'i phyir ro/_/de ni sha tshugs tsam lus pa'i phyir zhes bya ba ni dge slong gi sha tshugs tsam lhag mar lus pa'i phyir ro/_/dper na shing
[\[41b\]]
[\[41b.1\]]tshig kyang shing gi dbyibs tsam zhig lus pas shing zhes bya ba dang /_mtshe'u skams kyang de'i dbyibs tsam zhig lus pa la mtshe'u zhes bya ba dang /_ne tso'i sna dang dbyibs 'dra ba'i phyir ne tso'i sna zhes bya ba dang /_sa bon rul ba sa bon ma yin par gyur kyang de'i dbyibs tsam zhig lus pa'i phyir sa
[\[41b.2\]]bon zhes bya ba dang /_'khor lo dang 'dra ba'i phyir mgal me'i 'khor lo zhes bya ba dang /_shi ba sems can ma yin yang sems can gyi sha tshugs tsam zhig lus pa'i phyir sems can zhes bya bar brjod pa de dang 'dra 'o/_/bslab pa sbyin pa med par 'gyur ro zhes bya ba la/_bslab pa sbyin pa zhes
[\[41b.3\]]bya ba ni dge slong gang zhig mi tshangs par spyod pa byas nas de'i mjug thogs kho nar bdag gis phung ba byas so zhes skyo ba skye zhing 'chab pa'i sems cig kyang ma skyes par dge slong gi dge 'dun gyi thad du song nas de 'chags par byed la/_'dul ba las bshad pa'i tshul du chad pa'i las byed pa'o/_/thams cad
[\[41b.4\]]ltung ba byung ba'i mod la zhes bya ba rgyas par 'byung ste/_kho bo cag ni thams cad ltung ba byung ba'i mod la ste/_mi tshangs par spyod pa byas pa kho na phas pham pa yin par mi smra'i/_'o na ci zhe na/_'chab pa'i sems kyis yin no/_/de skad du'ang /_gal te sems ni gcig gis kyang /_/bcabs pa
[\[41b.5\]]med par 'chags byed na/_/tha ma byung bar gyur na yang /_/des ni phas pham mi 'gyur ro/_/zhes bshad do/_/ci ste yang rab tu mi 'byung zhes bya ba ni bslab pa ma phul na zhes bya ba khong nas 'byung ste/_de'i phyir sdom pa de la ltos nas rab tu mi 'byung ngo /_/rgyud khrel med pa shas chen pos nyams par
[\[41b.6\]]byas pas sdom pa'i skal ba med de de'i phyir yang rab tu mi 'byung gi dge slong gi dngos po la ltos te ni ma yin no/_/'di ltar de ni zhes bya ba rgyas par 'byung ste/_de'i phyir bslab pa btang yang rab tu mi 'byung ngo /_/de nyid kyi phyir rgyud khrel med pa shas chen pos nyams par byas pas zhes bya ba la sogs
[\[41b.7\]]pa smos so/_/gzhan dag dam chos nub pa las/_/zhes bya ba ma bzod nas gzhan smra ba ni/_dam pa'i chos nub nas 'dul ba'i las med pa'i phyir sngon med pa'i 'dul ba 'thob pa ni med kyi/_thob zin pa ni gtang ba med do zhes bya ba'o/_/bsam gtan du gtogs pa'i dge ba thams cad ces
[\[42a\]]
[\[42a.1\]]bya ba ni sdom pa'i ngo bo dang /_dge ba gzhan gzugs kyi rang bzhin ma yin pa'i tshogs pa de thams cad bsdu'o/_/gong ngam 'og tu zhes bya ba ni gong du skyes na 'og ma gtong la/_'og tu skyes na gong ma gtong ngo /_/snyoms par 'jug pa las yongs su nyams pa las zhes bya ba
[\[42a.2\]]ni/_gzugs dang gzugs med pa ji ltar thob pa gtong ste/_snyoms par 'jug pa la rag las pa'i phyir ro/_/ris mthun pa btang bas kyang cung zad gtong bar 'gyur ro zhes bya ba ni so so'i skye bo'i gnas skabs na nges par 'byed pa'i cha dang mthun par dro ba la sogs pa bzod pa 'bring gi bar ro/_/'dir
[\[42a.3\]]ris mthun pa btang ba ni 'chi ba'o/_/cung zad cig ni nyams pa'i cha dang mthun pa ji lta ba bzhin du 'dod chags dang bral bas kyang gtong ste/_nyon mongs pa bzhin du spangs pa'i phyir ro/_/de bzhin gzugs med gtogs zhes bya ba la/_ci zhe na/_gzugs kyi rang bzhin ma yin pa'i dge ba thams
[\[42a.4\]]cad gtong ngo /_/lam snga ma gtong bar 'gyur ro zhes bya ba na zhugs pa'i lam mo/_/'bras bu 'am 'bras bu khyad par can zhes bya ba la/_'bras bu ni rgyun du zhugs pa'i 'bras bu las gzhan rnam pa gsum yongs su gzung ngo /_/'bras bu bas khyad par can ni rgyun tu zhugs pa'i 'bras bu'i 'og rol gyi
[\[42a.5\]]zhugs pa'i lam mam/_khyad par gyi lam mo/_/yang ci'i phyir dge ba zag pa med pas 'phos pas mi gtong zhe na/_sas ma bsdus pa'i phyir ro/_/sdom pa ma yin pa can gyis sdom pa ji ltar thob ce na/_de'i phyir gal te sdom pa yang dag par blangs pa las zhes bya ba smos te/_so sor thar pa'i sdom
[\[42a.6\]]pa thob na'o/_/bsam gtan gyi sdom pa thob na zhes bya ba la/_zag pa med pa'i sdom pa thob na zhes ci'i phyir ma brjod ce na/_zag pa med pa'i sngon du bsam gtan gyi sdom pa 'gro ba'i phyir la/_bsam gtan gyi sdom pa kho bos bor ba'i phyir zag pa med pa'i sdom pa thob na zhes ma brjod do/_/
[\[42a.7\]]yang sdom pa ma yin pa can gyis bsam gtan gyi sdom pa ji ltar 'thob ce na/_rgyu dang rkyen gyi stobs zhes bya ba smos te/_rgyu'i stobs ni sngar gyi bsam gtan goms pa'o/_/rkyen gyi stobs ni sa de pa'i las rnam par smin pa la mngon du phyogs pa'o/_/gzhan dag na re dam pa'i chos nyan pa dang /_
[\[42b\]]
[\[42b.1\]]tshul bzhin yid la byed pa'o zhes zer ro/_/gnyen po stobs dang ldan pa'i phyir/_/zhes bya ba ni sdom pa stobs dang ldan pa'i phyir ro/_/lus bor ba'i phyir shi ba zhes bya ba ni/_ris mthun pa'i stobs kyis thob pa'i phyir la/_de dang bral na de med pa'i phyir ro/_/nad rnying mi bzlog pa bzhin no zhes bya
[\[42b.2\]]ba ni/_dper na gzhi yongs su spangs kyang sman med par nad rnying pa zlog pa med pa bzhin no/_/gtan gtong ba'i bsam pa med pa'i phyir zhes bya ba ni sdig pa'i bsam pa ma btang ba'i phyir zhes bya ba'i tha tshig go/_/de thob pa ni rnam par rig byed la rag lus pa'i phyir zhes bya ba la/_de zhes bya ba 'di ni
[\[42b.3\]]sdom pa ma yin pa dang sbyar ro/_/rnam par rig byed tsam gyis sdom pa ma yin pa thob pa ni med de/_de'i phyir sdom pa ma yin pa ni sbyor ba mi byed na yang mi 'gyur ro/_/de'i phyir de ltar na sdom pa yang ma yin sdom pa ma yin pa yang ma yin par 'gyur ro zhes bstan par 'gyur ro/_/rdza mkhan gyi
[\[42b.4\]]'khor lo dang mda'i 'gros bzhin no zhes bya ba ni ji ltar rdza mkhan gyi 'khor lo 'am/_mda'i 'gros 'du byed kyi khyad par gyis 'phangs pa ni 'du byed kyi khyad par de chad pas 'chad de/_de dang 'dra'o/_/ji ltar blangs pa bzhin ma byas pa'i zhes bya ba la/_'di lta ste/_sangs rgyas la phyag ma byas shing
[\[42b.5\]]dkyil 'khor la sogs pa ma byas par zas mi bza'o zhes bya ba de dag ma byas par zas za ba'i bar ma rnam par rig byed ma yin par 'chad do/_/gdos dad rgya la sogs pa'i dngos po'o zhes bya ba la gang gis gzhan la gdos sam rgya 'am mtshon cha ster ba na rnam par rig byed ma yin pa drangs pa de ni chad
[\[42b.6\]]pas 'chad do/_/dge ba'i rtsa ba rnams zhes bya ba rgyas par 'byung ngo /_/stobs chung ba'i phyir dge ba'i rtsa ba gcod pa'i sbyor ba kho nas bar ma mi dge ba'i rnam par rig byed ma yin pa gtong bas na dge ba'i rtsa ba chad pa las zhes brjod par mi bya'o zhe na/_sbyor ba la de'i sgra nye bar btags pa'i
[\[42b.7\]]phyir ro/_/bsam gtan gyi sdom pa'i sbyor bas kyang bar ma mi dge ba'i rnam par rig byed ma yin pa gtong ngo /_/gzugs dang gzugs med pa'i khams su skye ba las so zhes bya ba ni/_'dod pa na spyod pa dman pa ma yin pa'i phyir ro/_/'dod chags dang bral ba las kyang cung zad cig
[\[43a\]]
[\[43a.1\]]gtong ste/_dper na yid bde ba'i dbang po dge ba lta bu'o/_/nyon mongs pa can gzugs can ma yin par zhes bya ba la/_thams cad ces bya ba ni khams gsum pa'o/_/nyon mongs pa gang yin pa de ni nye ba'i nyon mongs pa yang yin no/_/spong ba'i lam ni bar
[\[43a.2\]]chad med pa'i lam ste/_de la chen po'i chen po'i spong ba ni chung ngu'i chung ngu yin la/_chung ngu'i chung ngu ni chen po'i chen po yin no/_/'khor dang bcas pa zhes bya ba la/_de'i 'khor ni de dang lhan cig 'byung ba dang /_de'i thob pa rjes su 'brang ba dang bcas pa dag go/_/skyes pa pho'i dbang po dang
[\[43a.3\]]ldan pa zhig ces bya ba 'di ni 'dir dper brjod pa yin no/_/rten gnyi ga'i nyon mongs pa shas che ba'i phyir zhes bya ba la de dag ni skyes pa dang yang sbyor bar 'dod la/_bud med dang yang sbyor bar 'dod de/_de'i phyir skyes pa dang bud med kyi rten gyi nyon mongs pa shas che ba'i phyir de'i gnyen por gyur pa so sor
[\[43a.4\]]rtog pa mi bzod do/_/ci rigs par sbyar bar bya ste/_mtshan gnyis pa la ni gnyis ka'i nyon mongs pa shas che ba'i phyir dang /_ngo tsha shes pa dang khrel yod pa shas po che med pa'i phyir sdom pa med la/_za ma dang ma ning dag ni ngo tsha shes pa dang khrel yod pa shas po che med pa'i phyir ro/_/sdom pa
[\[43a.5\]]med pa'i rgyur bshad pa gang dag yin pa de dag ni sdom pa ma yin pa dang rjes su mthun pa yin pas/_'o na sdom pa ma yin pa zhes bya ba dris so/_/brjod par bya ste/_sdig pa la yang bsam pa mi brten pa'i phyir dang /_brtan yang skyes pa'i chos yin pa'i phyir ro/_/gnyen por gyur pa'i phyir ro
[\[43a.6\]]zhes bya ba la/_gang la sdom pa yod pa de na sdom pa ma yin pa yang yod de/_dper na zhing gang na lo thog yod pa de na rtswa yang yod pa bzhin no/_/byang gi sgra mi snyan pa rnams la ni yang dag par len pa dang ting nge 'dzin med pa'i phyir dang zhes bya ba la/_yang dag par len pa med pa'i phyir so sor thar pa'i
[\[43a.7\]]sdom pa med do/_/ting nge 'dzin med pa'i phyir bsam gtan dang zag pa med pa'i sdom pa dag med do/_/yang ci'i phyir/_de rnams la yang dag par len pa dang ting nge 'dzin med ce na/_shes rab zhan pas dge ba la sogs pa'i chos la ma byang ba'i phyir ro/_/sdig pa bya ba'i bsam pa med
[\[43b\]]
[\[43b.1\]]pa'i phyir te/_ci zhe na/_sdom pa ma yin pa med do/_/sdom pa'ang de bzhin la/_lha la'ang zhes bshad na yang ci'i phyir ngan song ba dag la sdom pa dang sdom pa ma yin pa med ce na/_de'i phyir ngan song ba rnams la yang zhes bya ba smras te/_dud 'gro ni byis pa dang gzhon nu ltar mi gsal ba'i phyir ro/_/yi dgas
[\[43b.2\]]rnams dang dmyal ba rnams ni smyon pa ltar tshor ba sdug bsngal dang ldan pa'i phyir ro/_/gang dang ldan pa dang gang med pas zhes bya ba ni go rims bzhin du sdom pa dang /_sdom pa ma yin pa dag tu 'gyur ba'o/_/gzhan yang zhes bya ba la lus ni khog pa'o/_/mi rnams la gsum mo/_/so sor thar
[\[43b.3\]]pa'i sdom pa ni mi rnams kho na la yod kyi/_lha rnams la ni so sor thar pa'i sdom pa med de/_mi rnams kho na la tshangs par spyod pa la gnas pa gsungs pa'i phyir ro/_/'di ltar bcom ldan 'das kyis 'di skad du/_lha rnams ni mi dag gis gnas gsum gyis zil gyis gnon te/_dpa'
[\[43b.4\]]ba dang /_dran pa dang ldan pa dang /_mi tshangs par spyod pa la gnas pa'o zhes gsungs pa'o/_/'dir rab tu byung ba dang bsnyen par rdzogs pa dang dge slong gi dngos por 'gyur zhes bya ba'i tha tshig go/_/skyob med pa'i phyir 'dod pa spyod pa'i lha shes rab can rnams la yang med na/_gong du skyes pa
[\[43b.5\]]rnams la lta smos kyang ci dgos/_'o na ji ltar na de dag la bsam gtan dang zag pa med pa'i sdom pa dag yod ce na/_ci rigs par rgyu dang las kyi chos nyid kyi stobs las so/_/gong na ni med do zhes bya ba ni gzugs med pa'i khams su skyes pa rnams la'o/_/bsam gtan khyad par can dang
[\[43b.6\]]'du shes med pa'i sems can du skyes pa rnams ma gtogs pa zhes bya ba la/_'phags pa ni bsam gtan khyad par can dang 'du shes med pa'i sems can dag tu mi skye'o/_/de dag gi ni ldan pa'i sgo nas yod kyi zhes bya ba ni/_gzugs med par skyes pa rnams la ni zag pa med pa'i sdom pa
[\[43b.7\]]ldan pa'i sgo kho na nas yod kyi/_mngon sum du gyur pa las ni ma yin te/_de na gzugs med pa'i phyir ro/_/gzhan na ni rang gi ngo bos kyang yod do zhes bstan par 'gyur ro/_/las bstan pa'i dbang du byas pa yin pas zhes bya ba la sogs pa la/_chos mngon pa ni mdo'i rnam par bshad pa
[\[44a\]]
[\[44a.1\]]yin no/_/re zhig dang gtan du zhes bya ba la/_'bras bu yid du 'ong ba can ni re zhig sdug bsngal las yongs su skyob pa'i phyir bde ba yin te/_ji srid du rnam par smin pa yid du 'ong ba rjes su 'jug pa'i bar du'o/_/mya ngan las 'das pa thob par byed pa ni gtan du ste yongs su
[\[44a.2\]]mya ngan las 'das pa la gtan du sdug bsngal med pa'i phyir ro/_/mi bde ba ni mi mthun pa'i phyogs kyi zhes bya ba ni/_'bras bu yid du mi 'ong ba'i phyir dang /_mya ngan las 'das pa'i gegs yin pa nyid kyis so/_/'dod pa na spyod pa na spyod pa'i dge ba'i las ni bsod nams ma yin pa'i gnyen por
[\[44a.3\]]gyur pa'i phyir bsod nams zhes bya ste/_srung ba 'am tshim par byed pas na bsod nams so/_/'di la rnam par brtag pa dang bcas pa gang yin pa zhes bya ba rgyas par 'byung ste/_/'dir sogs pa zhes bya ba'i sgras ni bsam gtan gnyis pa la dga' ba dang ma bral ba gang yin pa 'di ni 'dir
[\[44a.4\]]'phags pa rnams kyis g.yo ba'o zhes gsungs so/_/gsum pa la yang 'di la dbugs 'byung ba dang rngub pa dang ma bral ba dang /_'di la bde'o snyam du sems kyi gtod pa gang yin pa 'dir ni 'phags pa rnams kyis g.yo ba'o zhes gsungs pa bsdu'o/_/bsam gtan gsum po zhes bya ba rgyas
[\[44a.5\]]par 'byung la/_gzugs dang gzugs med pa na spyod pa'i dge ba thams cad ni mi g.yo ba ma yin gyi/_'o na ci zhe na/_bsam gtan gsum pa'i gong yan chad la yin no snyam du sems so/_/ting nge 'dzin skyon dang bcas pa la zhes bya ba ni/_ting nge 'dzin nyes pa dang bcas pa ste/_bsam
[\[44a.6\]]gtan gsum po de dag gi ting nge 'dzin skyon dang bcas pa'i dbang du mdzad nas 'dir ni 'phags pa rnams kyis mi g.yo bar gsungs so zhes de skad gsungs par zad kyi mi g.yo ba'i las kyi dbang du mdzad nas ni ma yin no/_/mi g.yo ba dang mthun par 'gro ba'i las las brtsams te zhes bya ba ni mi
[\[44a.7\]]sgul ba dang mthun par 'gro ba'i lam las brtsams te zhes bya ba'i don gang yin pa'o/_/yang ci'i phyir ting nge 'dzin gyi skyon dang bcas pa nyid kyis g.yo ba dang bcas bzhin du yang 'dir mi g.yo bar gsungs she na/_de'i phyir/_/gang phyir sa ni de dag tu/_/las rnam smin phyir mi g.yo'i phyir/_/
[\[44b\]]
[\[44b.1\]]zhes bya ba smos te/_sa rnams sred pas yongs su bcad pa'i phyir ro/_/'dod pa na spyod pa'i rdzogs par byed pa'i las ni rnam par smin pa'i phyir g.yo ba yin no/_/bde ba dang longs spyod la sogs par 'gyur ba'i las zhes bya ba la/_sogs pa zhes bya ba'i sgras ni gzugs bzang ba dang /_
[\[44b.2\]]skal ba bzang ba dang skad snyan pa la sogs pa bsdu'o/_/res 'ga' rkyen gzhan gyi dbang gis zhes bya ba ni rkyen gzhan nyon mongs pa dang las dang smon lam gyi mthus zhes bya ba'i tha tshig ste/_mdo las 'di lta ste/_'di na la la sbyin pa po yin zhing sbyin bdag yin la/_de yang shin tu srog gcod
[\[44b.3\]]pa yin zhes bya ba rgyas par de glang po cher gyur na glang po che'i rgyan rnam pa sna tshogs thob par 'gyur ro zhes bya ba la sogs pa'i bar gsungs so/_/'dod pa'i khams dang bsam gtan gsum mo zhes bya ba 'byung ste/_de la 'dod pa'i khams dang bsam gtan dang po dag na ni bde ba'i tshor ba lus kyi bde ba dang /_sems kyi yid
[\[44b.4\]]bde ba yin no/_/bsam gtan gnyis pa na ni bde ba'i tshor ba yid bde ba yin no/_/bsam gtan gsum pa'i sa na ni sems kyi bde ba yin no/_/de yod par bstan pa'i phyir ro zhes bya ba la/_de zhes bya ba'i sgra ni sdug bsngal dang sbyar te/_sdug bsngal de 'dod pa'i khams kho na na yod pa nyid du shes par bya ba'i phyir 'di'i zhes bya ba
[\[44b.5\]]smos so/_/'o na ci zhe na/_tshogs dang bcas pa yin no zhes bya ba ni rgyu dang bcas pa yin no zhes bya ba'i tha tshig go/_/tshogs ni de dang lhan cig 'byung ba dang /_dbang po rnams dang yul rnams so/_/'dir tshogs par byed pas na tshogs pa yin te/_skyed par byed ces bya ba'i don to/_/de na rnam
[\[44b.6\]]par smin pa tshol ba kho na yod pa ni ma yin mod kyi/_gdul ba'i dbang gis na de skad du gsungs te/_bde bar gyur cig snyam te de byed do zhes 'byung ba'i phyir ro/_/bsam gtan khyad par rnam smin las/_/zhes bya ba la bsam gtan khyad par can du rnam par smin pa'am/_bsam gtan khyad par
[\[44b.7\]]can gyi las kyi rnam par smin pa ni bsam gtan khyad par rnam smin no/_/de lta ma yin na zhes bya ba la/_gal te bsam gtan bzhi pa man chad na bde ba yang ma yin sdug bsngal ba yang ma yin pa myong bar 'gyur ba'i las med na ni bsam gtan khyad par can gyi las kyi rnam par smin pa med par
[\[45a\]]
[\[45a.1\]]'gyur te/_snyoms par 'jug pa'i bsam gtan khyad par can gyi las kyi'o/_/las gang gis kyang bsam gtan khyad par can du zhes bya bas ni skye ba'i bsam gtan khyad par can smras so/_/bsam gtan khyad par can gyi las kyi rnam par smin pa med par 'gyur ba'am zhes gang
[\[45a.2\]]smras pa de la brjod pa ni/_kha cig na re bsam gtan khyad par can gyi las kyi rnam par smin pa ni bsam gtan kho na'i bde ba'i dbang po rnam par shes pa gsum gyi tshogs dang ldan pa yin no zhes bya ba ste/_sa de dag ni rten tha mi dad pa'i phyir ro/_/de'i phyir bsam gtan khyad par can gyi las ni bde ba myong
[\[45a.3\]]bar 'gyur ba kho na yin pas 'gal ba med do/_/gzhan dag na re de'i rnam par smin pa tshor ba med pa nyid de 'o na ci zhe na/_tshor ba las logs shig tu de las gzhan pa'i phung po bzhi yin no/_/de lta yin dang bsam gtan khyad par can gyi las kyi rnam par smin pa de ni bsam gtan khyad par can kho na yin
[\[45a.4\]]par 'thad par 'gyur ro/_/'di ni bstan bcos dang 'gal ba yin te/_bstan bcos las ni las kyi rnam par smin pa sems kyi tshor ba kho na rnam par smin gyi/_lus kyi ma yin pa yod dam zhe na/_yod de rtog pa med pa las dge ba'i yin no zhes 'byung ba la/_bsam gtan khyad par can gyi las
[\[45a.5\]]kyang rtog pa med pa'i yin no/_/gal te de'i rnam par smin pa bsam gtan dang po'i bde ba kho na yin na ni bsam gtan dang po'i bde ba'i dbang po'i rnam par shes pa'i tshogs gsum dang ldan pa yin pas/_de'i phyir rnam par smin pa sems kyi tshor ba kho na rnam par smin par 'gyur gyi/_lus kyi ni ma
[\[45a.6\]]yin no zhes bya ba'i bstan bcos dang 'gal lo/_/gnyis pa yang bstan bcos dang 'gal te/_rtogs pa med pa'i las kyis rnam par smin pa ni tshor ba'o zhes 'byung ba'i phyir ro/_/snga phyi med pa'i gsum smin zhes bya ba rgyas par 'byung ste/_snga ma dang phyi ma'i rim pa med cing /_sngar yang ma yin la
[\[45a.7\]]phyis kyang ma yin gyi/_cig car zhes bya ba'i tha tshig go/_/bde ba myong bar 'gyur ba'i gzugs ni mig la sogs pa'o/_/sdug bsngal myong bar 'gyur ba'i sems dang sems las byung ba'i zhes bya ba ni mig la sogs pa'i rnam par shes pa rnams dang /_de dag dang mtshungs par ldan pa'i sems dang
[\[45b\]]
[\[45b.1\]]sems las byung ba rnams te/_yid mi bde ba ni rnam par smin pa ma yin pa'i phyir ro/_/bde ba yang ma yin sdug bsngal ba yang ma yin pa'i ni sems dang ldan pa'i ma yin pa'i srog gi dbang po la sogs pa rnams so/_/'dod pa'i khams las gzhan ni zhes bya ba rgyas par 'byung ba ni/_gzugs dang
[\[45b.2\]]gzugs med pa'i khams dag na sdug bsngal myong bar 'gyur ba med pa'i phyir ro/_/dge ba dang mi dge ba ma gtogs pa gzhan la rnam par smin pa med pas 'dri ba ni da ci las de dge ba yin nam zhes bya ba la sogs pa'o/_/stobs chung ngu yin no zhes bya ba la stobs dang ldan pa gang yin pa de ni bde
[\[45b.3\]]ba myong bar 'gyur ba yin te/_de'i phyir dge ba'i las de ni kha cig la bde ba myong bar 'gyur ba yin la/_kha cig la bde ba yang ma yin sdug bsngal yang ma yin pa myong bar 'gyur ba yin no/_/de lta na ni 'o na/_bsam gtan gsum pa'i bar dge ba/_/bde ba myong 'gyur zhes bya ba dang /_rnam par
[\[45b.4\]]smin pa yid du 'ong ba ni dge ba yin no zhes bya ba gnyis ka dang 'gal lo/_/gang zhig de ltar 'dod pa de ni snga ma mi 'dod pa kho na yin na/_de dang 'gal ba ga la yod/_/snga ma mi 'dod pa ni bstan bcos dang 'gal bar 'gyur na/_bstan bcos las ni de phal che ba bstan pa yin pas 'gal ba
[\[45b.5\]]med do/_/bsam gtan gsum pa'i bar dge ba/_/bde ba myong bar 'gyur zhes bya ba la sogs pa bstan pa gang yin pa'o/_/de dge ba ni phal cher rnam par smin pa yid du 'ong ba yin la/_cung zad cig ni bde ba yang ma yin sdug bsngal yang ma yin pa myong bar 'gyur ba yin no/_/de'i phyir de ni phal
[\[45b.6\]]che ba bstan pa yin pas 'gal ba med do/_/ji ltar tshor ba'i rang bzhin ma yin pa zhes bya ba rgyas par 'byung ste/_bya ba'i dus kyi dbang du byas nas smras kyi/_'bras bu'i dus ni ma yin no/_/bde ba myong bar 'gyur ba dang /_mthun pa zhes bya ba ni/_bde ba myong bar 'gyur ba dang rjes su mthun
[\[45b.7\]]pa'o/_/'di'i bde ba myong bar bya ba yin pa zhes bya ba la bde ba yang de yin la myong bar bya ba yang de yin pas na bde ba myong bar 'gyur ba ste/_rnam par smin pa gang yin pa'o/_/myong bar 'gyur ba zhes bya ba ni/_nyams su myong bar 'gyur ba'o/_/'di'i bde ba myong bar bya ba yin pas na bde ba myong bar
[\[46a\]]
[\[46a.1\]]'gyur ba'o/_/de myong bar byed pa yin no zhes bya ba ni/_rnam par smin pa de nyams su myong bar byed ces bya ba'i don to/_/'khru bar byed pa'i 'dag chal bzhin no zhes bya ba la/_dper na 'dag chal 'dis 'khru bar byed pas na 'khru bar byed pa'i 'dag chal lo zhes bya
[\[46a.2\]]ba 'thob pa bzhin du 'khru bar 'gyur ba'i 'dag chal zhes bya ba yin pa de bzhin du las gang gi bde ba myong bar byed pa de ni bde ba myong bar byed pa'o zhes bya ba thob pa bzhin du/_bde ba myong bar 'gyur ba zhes bya ba yang yin no/_/ngo bo nyid dang mtshungs ldan dang /_/zhes bya ba la sogs pa 'byung ngo /_/ngo bo nyid kyis myong bar
[\[46a.3\]]'gyur ba ni tshor ba rnams so zhes bya ba ni/_tshor ba bde ba myong na zhes ji skad du gsungs pa lta bu ste/_ngo bo nyid kyis te/_myong ba'i mtshan nyid kyis myong bar 'gyur ba ni ngo bo nyid kyis myong bar 'gyur ba'o/_/bde ba myong bar 'gyur ba'i reg pa zhes bya ba ni/_bde ba myong ba dang mthun pa'am/_
[\[46a.4\]]'di la bde ba myong bar 'gyur ba yod pas na bde ba myong bar 'gyur ba'i reg pa'o/_/gzugs so sor yang dag par myong bar 'gyur zhes bya ba la/_gzugs so sor nyams su myong bar 'gyur gyi/_gzugs la 'dod chags ni ma yin te/_de la skyes pa'i phyir ro/_/mthong ba'i chos la
[\[46a.5\]]myong bar 'gyur ba zhes bya ba ni/_'di la rnam par smin pa mtshan nyid mthong ba'i skye ba la myong bar yod pas so/_/gdon mi za bar myong bar 'gyur ba ma yin no zhes bya ba ni 'bras bu'i phyir ma nges pa'i phyir ro/_/gal te ma nges na ji ltar bde ba myong bar 'gyur ba yin zhe na/_gal te des bde
[\[46a.6\]]ba nyid rnam par smin par byed do zhe na ni tshor ba rnam par smin par 'gyur bas bde ba myong bar 'gyur ba yin te/_sdug bsngal myong bar 'gyur ba dang /_bde ba yang ma yin sdug bsngal yang ma yin pa myong bar 'gyur ba yang de dang 'dra'o/_/rnam pa gnyis su phye nas zhes bya ba la/_mthong
[\[46a.7\]]ba'i chos la sogs pa'i gnas skabs rnams su ma nges la/_rnam par smin par nges pa 'di ni gcig yin no/_/gnas skabs la nges la rnam par smin par ma nges pa ni gnyis pa'o/_/stobs dang ldan pa ni ches stobs dang ldan pa ste/_las gzhan dag gis bar du gcad par mi
[\[46b\]]
[\[46b.1\]]nus pa'i phyir ro/_/chung ches pa ni nyung ches pa ste/_dus thung ba'i phyir ro/_/rtsam pa'i dbang gis zhes bya ba ni/_dbang du byas pa'i skye ba de nyid la rnam par smin pa'i mgo zug ces bya ba'i don to/_/ming de rnam par smin par gzhag go zhes bya ba ni/_mthong ba'i chos la myong bar 'gyur ba de lta bu'i
[\[46b.2\]]ming rnam par gzhag go zhes bya ba'i tha tshig go/_/'bras bu nye la zhes bya ba rgyas par 'byung ste/_'bras bu nye ba'i dpe ni lcam pa'o/_/'bras bu ring ba'i dpe ni nas la sogs pa dag go/_/dpes ston pa rnams zhes bya ba la/_gang dag dpe ste rtog ges tha snyad byed pa de dag ni dpes ston pa
[\[46b.3\]]rnams so/_/gnas skabs nges la rnam par smin pa ma nges pa yang yod do zhes bya ba ni las gang zhig mthong ba'i chos kho na la rnam par smin gyi/_de las 'das pa rnam par mi smin pa nyid do/_/de bzhin du skyes pa dang /_lan grangs gzhan la yang brjod par bya'o/_/las 'di ni gnas skabs
[\[46b.4\]]nges pa yin gyi/_rnam par smin pa ni ma yin te/_de nyid kyi phyir mthong ba'i chos la sogs pa la myong bar 'gyur la/_rnam par smin pa ni ma nges pa'i las gang yin pa'o zhes bya ba smos so/_/rnam par smin par nges la zhes bya ba rgyas par 'byung ngo /_/las gang zhig mthong ba'i chos sam
[\[46b.5\]]skyes pa 'am/_rnam grangs gzhan yin yang bla ste/_gdon mi za bar smin pa de ni rnam par nges kyi/_gnas skabs su ni ma yin pa ste/_de nyid kyi phyir rnam par smin par nges la/_myong bar 'gyur ba ni ma yin pa'i las gang yin pa'o zhes bya ba smos so/_/gnyi ga nges pa yang yod de/_
[\[46b.6\]]gnas skabs dang rnam par smin par nges pa gang yin pa'o/_/gnyi ga ma nges pa yang yod de/_gnas skabs kyang ma nges la/_rnam par smin pa yang ma nges pa'i las gang yin pa'o/_/dpes ston pa de dag gi ltar na las rnam pa brgyad de mthong ba'i chos la myong bar 'gyur ba rnam par
[\[46b.7\]]smin par nges pa dang ma nges pa nas myong bar 'gyur bar ma nges pa'i bar du yang de dang 'dra bar brjod par bya'o/_/bye brag tu smra ba rnams ni mthong ba'i chos la myong bar 'gyur ba la sogs pa rnams ni nges pa kho na yin no/_/bzhi pa ni ma nges pa yin no zhes brjod do/_/las rnam pa bzhi 'phen par _
[\[47a\]]
[\[47a.1\]]'gyur ba zhes bya ba ni/_mthong ba'i chos la myong bar 'gyur ba la sogs pa las rnam pa bzhi byed par 'gyur ba'o/_/ji lta zhe na/_pha rol po gsum la sbyar nas zhes bya ba smos te/_srog gcod pa dang ma byin par len pa dang /_brdzun du smra ba dag la'o/_/bdag nyid de rang 'dod
[\[47a.2\]]pas log par g.yem pa la zhugs te/_de dag cig car mthar phyir par gyur na'o/_/gcig ni mthong ba'i chos la myong bar 'gyur ba yin la/_gcig ni skyes nas myong bar 'gyur ba yin zhes bya ba la sogs pa'o/_/mthong ba'i chos la myong bar 'gyur ba'i las kyis ni zhes bya ba rgyas par
[\[47a.3\]]'byung ste/_las gzhan gyis 'phangs pa'i ris mthun pa la de 'byung ba'i phyir dang /_de nyid du 'bras bu de 'byin pa'i phyir ro/_/ci rigs par zhes bya ba 'byung ste/_de la mi dge ba rnams ni 'dod pa'i khams kho na na yod do/_/gzhan dag ni khams gsum char na'o/_/dmyal ba na ni dge ba'i
[\[47a.4\]]gsum zhes bya ba la/_dge ba zhes bya ba smos pa ni mi dge ba bsal ba'i phyir te/_dmyal ba na mi dge ba ni rnam pa bzhi char gyi 'phen pa yod do/_/gang la 'dod chags dang bral bstan pa'i byis pa zhes bya ba la/_bstan pa zhes bya ba smos pa ni yongs su nyams pa'i chos can bsal ba'i phyir
[\[47a.5\]]te/_de la ni gang las 'dod chags dang bral ba der skyes nas myong bar 'gyur ba'i las mi 'gal te/_yongs su nyams pa srid pa'i phyir ro/_/byis pa zhes bya ba ni 'phags pa bsal ba'i phyir te/_byis pa ni skyes nas myong ba nyid byed pa ma yin gyi gzhan ni byed do/_/de nyid kyi phyir gzhan
[\[47a.6\]]rnams pa gsum ni byed do zhes bya ba smos te/_de ni slar 'ong ba'i go skabs yod do/_/'phags pa gzhan du 'ang myong mi byed/_/ces bya ba la 'ang zhes bya ba'i sgras ni skyes nas myong ba yang byed pa ma yin par rtogs te/_de la ni yongs su nyams pa'am slar 'ong ba yod pa ma yin te/_bstan
[\[47a.7\]]pa'i phyir dang khyad par du 'gro ba'i phyir ro/_/bstan pa zhes bya ba ni mi bstan pa bcad pa'i phyir te/_mi bstan pa ni skyes nas myong bar 'gyur ba dang /_lan grangs gzhan la myong bar 'gyur ba byed pa yin te/_yongs su nyams pa la yang skye ba srid pa'i phyir ro/_/'di ni yang sa 'og mar
[\[47b\]]
[\[47b.1\]]'ong bar rung ba ma yin no zhes bya ba ni/_phyir mi 'ong ba rnams khyad par du 'gro ba yin pa'i phyir ro/_/'og na yod pa ni 'og ma'o/_/ma nges pa dang zhes bya ba la/_rnam par smin par ma nges pa dang /_gang du skyes pa der mthong ba'i chos la myong bar 'gyur ba ni byed do/_/'dod pa'i khams
[\[47b.2\]]sam srid pa'i rtse mo las 'dod chags dang bral ba zhes bya ba la/_'dod pa'i khams las 'dod chags dang bral ba ni phyir mi 'ong ba'o/_/srid pa'i rtse mo las 'dod chags dang bral ba ni dgra bcom pa'o/_/de dag tu zhes bya ba ni 'dod pa'i khams dang srid pa'i rtse mo dang sbyar ro/_/ci'i
[\[47b.3\]]phyir zhes bya ba ni yongs su nyams pa'i chos can yin yang de dag tu skyes nas myong bar 'gyur ba dang /_lan grangs gzhan la myong bar 'gyur ba'i las byed par rung ba ma yin pa'o/_/de'i phyir de ni 'bras bu las yongs su nyams pa yin la zhes bya ba smos so/_/'bras bu las yongs su nyams
[\[47b.4\]]pa la ni 'chi ba med do zhes bya ba ni ji srid du 'bras bu de ma thob kyi bar du'o/_/'og nas bshad par bya'o zhes bya ba ni/_'bras las nyams pa 'chi ba med/_/ces bya'o/_/ma nges pa dang mthong ba'i chos la myong bar 'gyur ba ni bkag pa med do/_/thams cad na ni 'phen pa bzhi/_/zhes
[\[47b.5\]]bshad pa de'i phyir ci srid pa bar ma na yang zhes bya ba rgyas par smos so/_/'dod pa na spyod pa'i srid pa bar ma zhes bya ba ni/_gzugs na spyod pa las khyad par du bya ba'i phyir te/_de na ni mngal gyi gnas skabs dang byis pa la sogs pa'i gnas skabs med do/_/skye ba ril po ni gnas skabs
[\[47b.6\]]bcu gcig yin te/_mngal gyi gnas skabs lnga dang /_skyes pa'i gnas skabs lnga dang /_srid pa bar ma'i gnas skabs so/_/las nges pa'i srid pa bar ma dang nur nur po la sogs pa'i 'bras bu can gang yin pa de ni skyes nas myong bar 'gyur ba yin par shes par mi bya ste/_de'i phyir
[\[47b.7\]]de ni mthong chos 'bras bu can/_/zhes bya ba smos so/_/de nyid la rgyu ni/_de ni ris gcig kho na yin/_/zhes bya ba smos te/_ji skad du/_de ni 'phen pa gcig pa'i phyir/_/sngon 'byung srid pa'i sha tshugs can/_/zhes bshad do/_/las nges pa ma nges pa de'i rgyu las byung ba zhes bya ba ni/_
[\[48a\]]
[\[48a.1\]]srid pa bar ma'i sngon du 'gro ba can zhes bya ba'i don to/_/gzhan zhes bya ba la/_gang las gzhan zhe na/_skyes nas myong bar 'gyur ba la sogs pa dag las so/_/de ni skye nas myong bar 'gyur ba kho nas 'phangs pa'i phyir ro zhes bya ba ni/_gang gi phyir gnas skabs bcu
[\[48a.2\]]gcig po de ni las gcig gis 'phangs shing ris gcig pa kho na yin pa de'i phyir srid pa bar ma myong bar 'gyur ba'i las gzhan ma bshad do/_/las nges pa dang ma nges pa bshad pa de'i phyir yang nges pa'i las ci 'dra ba zhes bya ba smos so/_/nges pa shes na de las gzhan ni ma nges pa yin no zhes
[\[48a.3\]]bya bar shes pa kho na yin pas de la dri ba ma byas so/_/'bras bu dang snyoms par 'jug pa khyad par can zhes bya ba la/_khyad par can gyi sgra ni gnyi ga la yang sbyar bar bya'o/_/de las 'bras bu khyad par can ni rgyun du zhugs pa'i 'bras bu dang dgra bcom pa nyid do/_/snyoms par 'jug pa khyad
[\[48a.4\]]par can ni 'gog pa dang /_byams pa dang nyon mongs pa can med pa'i snyoms par 'jug pa'o/_/khyad par smos pa ni lan cig phyir 'ong ba dang phyir mi 'ong ba'i 'bras bu dang /_de las gzhan pa'i snyoms par 'jug pa rnams rnam par gcad pa'i phyir ro/_/ci 'dra yang rung ste zhes bya ba ni kun
[\[48a.5\]]nas dkris pa zhan pa'am/_drag pos bslangs te/_gal te bsod nams kyi blo 'am/_zhe sdang gis bslangs na'o/_/gang zhig bsod nams kyi blos pha'am ma gsod par byed pa/_de'i mi dge ba'i las de yang mtshams med par 'gyur ro/_/gzhan ni ma yin no zhes bya ba ni gsod par byed
[\[48a.6\]]pa'i las las gzhan pa gshe ba la sogs pa dang rkang pa la phyag byed pa la sogs pa gang yin pa dang /_nyon mongs pa dang rab tu dang ba gzhan pas kun nas bslang ba dang /_rgyun chags su byas pa ma yin pa dang /_yon tan gyi zhing las gzhan las byas pa dang /_gzhan la phan
[\[48a.7\]]btags pa dang bsod pa'o/_/mthong ba'i chos la sogs pa la myong 'gyur phyir na zhes bya ba bshad pa de'i phyir/_yang mthong ba'i chos la myong bar 'gyur ba zhes bya ba rgyas par smos te/_zhing gi khyad par las ni dge slong shags kyis pham pa zhig gis dge 'dun la bud med du zad
[\[48b\]]
[\[48b.1\]]do zhes kha byas pa dang /_de mthong ba'i chos kho na las skyes pa'i mtshan dang bral te/_bud med kyi mtshan byung ngo zhes grag go/_/bsam pa'i khyad par las kyang mthong ba'i chos la myong bar 'gyur te/_dper na nyung rum zhig gis rngan pa byin nas glang zhig rlig pa dbyung ba las thar bar byas pa dang de la
[\[48b.2\]]mthong ba'i chos kho na la skyes pa'i dbang po byung ngo zhes grag pa bzhin no/_/yang na der skyes pa'i las de'i sa gang yin pa de las gtan du 'dod chags dang bral ba'i phyir las de mthong ba'i chos la myong bar 'gyur te/_dper na phyir mi 'ong ba dang /_dgra bcom pa rnams kyis 'dod chags dang
[\[48b.3\]]ma bral ba'i gnas skabs su byas pa lta bu ste/_sa 'og mar yang mi 'ong ba'i phyir dang /_len pa med par yongs su mya ngan las 'das pa'i phyir ro/_/gnas skabs gzhan du nges pa gang yin pa zhes bya ba ni/_skyes nas myong bar 'gyur ba'am/_lan grangs gzhan la nges par 'gyur ba ste/_de ni
[\[48b.4\]]de nyid du rnam par smin par 'gyur ro zhes bya ba ni sa de nyid du skyes nas sam/_lan grangs gzhan la'o/_/de dang ldan bzhin du gtan du 'dod chags dang bral ba mi srid pas zhes bya ba la/_gang la gnas skabs gzhan du nges pa'i las yod pa de la ni gtan du 'dod chags dang bral ba mi srid de/_
[\[48b.5\]]phyir mi 'ong ba la slar 'ong ba'am/_dgra bcom pa la yang slar skye ba ni med do/_/de'i phyir las de ni rang gi sa las gtan du 'dod chags dang bral ba 'gog pa'i rgyu yin no/_/ma nges pa gang yin pa de ni zhes bya ba la sogs pa la/_ma nges pa rnam par smin pa 'byin pa la gegs byed pa'i
[\[48b.6\]]rgyu ni/_sa de las 'dod chags dang bral ba kho na yin pas 'di ni rnam par mi smin pa yin la/_ma nges pa yin pa'i phyir de las 'dod chags dang bral ba na gegs byed pa nus pa yang ma yin no/_/mya ngan las 'das pa dang 'dra ba'i phyir zhes bya ba la/_mya ngan las 'das pa ni gtan du
[\[48b.7\]]'dus byas thams cad 'jug pa dang 'gal ba yin la/_'gog pa'i snyoms par 'jug pa la snyoms par 'jug pa'i gnas skabs na sems dang sems las byung ba 'jug pa med pas dus ji srid cig tu 'gal ba yin pas/_mya ngan las 'das pa dang 'dra ba yin no/_/de'i phyir mya
[\[49a\]]
[\[49a.1\]]ngan las 'das pa dang 'dra ba'i chos mngon sum du byas pa'i phyir de las langs pas sems mchog tu zhi ba 'thob po/_/son pa las slar log pa dang 'dra zhes bya ba la snyoms par 'jug pa'i gnas skabs na sems dang sems las byung ba 'jug pa med pa'i phyir mya
[\[49a.2\]]ngan las 'das par son par 'dra la/_yong langs pa la sems dang sems las byung ba 'byung bas mya ngan las 'das pa las slar log pa dang 'dra ste/_de'i phyir de ni sems mchog tu dang ba'i gzhir gyur pa yin no/_/phan pa'i lhag pa'i bsam pa ni phan par 'dod pa yin la/_phan pa ni
[\[49a.3\]]'dir nyon mongs pa mi 'byung ba'o/_/shin tu gsal ba zhes bya ba ni/_shin tu rno ba ste/_te por gsal zhes bya ba'i tha tshig ste/_sems can tshad med pa la phan pa'i lhag pa'i bsam pa'i rgyu can yin pa'i phyir ro/_/rgyu ji skad bshad pa'i bsam pa dang rjes su 'brel cing mthun par 'brel
[\[49a.4\]]pa dang /_ji skad bshad pa'i bsod nams kyis yongs su bsgos pa dang rjes su 'brel par 'jug pa ste/_yongs su bsgos pa zhes bya ba 'di ni bag chags kyi rnam grangs so/_/sems can tshad med pa la dmigs pa'i phan pa'i lhag pa'i bsam pa dang rjes su 'brel pa zhes bya ba ci'i phyir
[\[49a.5\]]smos she na/_langs nas dus ha cang yun mi ring ba gzung ba'i phyir ro/_/gnas yongs su gyur pa sar pa yin pas dri ma med pa zhes bya ba la/_'dir gnas yongs su gyur pa ni mthong ba dang bsgom pas spang bar bya ba'i nyon mongs pa skyes pa dang 'gal ba'i rten thob pa'i phyir ro/_/sar
[\[49a.6\]]pa smos pa ni langs nas ring po ma lon pa bsdu ba'i phyir ro/_/mthong ba'i lam dang dgra bcom pa nyid las gsar du langs pa dag ni yon tan sngar ma thob pa thob pas yid bde ba gzhol ba kho nar 'gyur te/_de'i phyir de dag gi dbang po shin tu nye bar zhi bar 'gyur ro/_/rgyu de dag gis gang
[\[49a.7\]]zag lnga po de dag la phan pa 'am gnod pa byas pa ni mthong ba'i chos la myong bar 'gyur ba'i 'bras bu can du 'gyur ro/_/rang bzhin dang 'bras bu yongs su ma rdzogs pa can nyid kyi phyir zhes bya ba la/_bsgom pa'i lam de la rang bzhin dang 'bras bu yongs su ma rdzogs par yod pa de ni rang
[\[49b\]]
[\[49b.1\]]bzhin dang 'bras bu yongs su ma rdzogs pa can no/_/bsgom pa'i lam de yang gang yin zhe na/_lan cig phyir 'ong ba dang /_phyir mi 'ong ba'i 'bras bu thob par byed pa'i lam ste/_der bsgom pa'i lam yongs su ma rdzogs pa'i phyir dang /_bsgom pas spang bar bya ba'i nyon mongs
[\[49b.2\]]pa spangs pa'i 'bras bu yongs su ma rdzogs pa'i phyir ro/_/rgyun du zhugs pa'i 'bras bu ni mthong ba'i lam yongs su rdzogs pa'i phyir dang /_mthong bas spangs pa'i 'bras bu yongs su rdzogs pa'i phyir la dgra bcom pa nyid kyi 'bras bu yang bsgom pa'i lam yongs su rdzogs pa'i
[\[49b.3\]]phyir dang /_bsgom pas spang bar bya ba'i nyon mongs pa spangs pa'i 'bras bu yongs su rdzogs pa'i phyir ro/_/de ltar bsod nams kyi zhing ma yin no zhes bya ba la/_lan cig phyir 'ong ba dang phyir mi 'ong ba rnams ni bsgom pa'i lam zag pa med pa las langs pa yin yang de ltar bsod
[\[49b.4\]]nams kyi zhing ma yin na/_'jig rten pa'i lam las langs pa rnams lta smos kyang ci dgos/_de ni gdon mi za bar rtog pa dang dpyod pa dang bcas pa'i phyir ro zhes bya ba ni lus kyi tshor bas bsdus pa'i rnam par smin pa de ste/_rtog pa dang dpyod pa dang bcas pa ni/_rnam par shes pa'i
[\[49b.5\]]khams lnga yin zhes nges pa'i phyir ro/_/yid mi bde ba ni rnam par smin pa ma yin no zhes bya ba la/_'dir ni dbang po bsam pa las/_tha ma brgyad dang yid mi bde bar ma gtogs zhes bya ba der bshad zin to/_/'o na sems can rnams kyi zhes bya ba rgyas par 'byung ste ni/_gal
[\[49b.6\]]te yid mi bde ba rnam par smin pa ma yin na/_'o na sems can rnams kyi sems g.yeng bar 'gyur ba gang yin pa de zhes bya'o/_/de sems ni gang zhig la zhes bya ba ni/_yid kyi rnam par shes pa la gnas pa'i sems g.yeng gi_/rnam par shes pa'i tshogs lnga la gnas pa ni ma
[\[49b.7\]]yin te/_de dag rtog pa med pa'i phyir dang /_g.yeng ba yang yang dag pa ma yin pa'i rtag pa yin pa'i phyir ro/_/rnam par rtog pa med pa ni nges par rtog pa dang rjes su dran pa'i rtog pa med pa'i phyir ro/_/nags zhes bya ba ni rtswa'i tshogs so/_/gnas byed kyi bu la sogs pa zhes bya
[\[50a\]]
[\[50a.1\]]ba ni/_bu shi bas skyes pa'i mya ngan gyis sems g.yengs pa la sogs pa'o/_/gal te yid kyi rnam par shes pa g.yengs par 'gyur la/_sems g.yengs pa yang las kyi rnam par smin pa las skyes pa yin no/_/ji ltar sems kyi tshor ba rnam par smin pa ma yin
[\[50a.2\]]par 'gyur zhe na/_sems de nyid rnam par smin pa yin no zhes ni mi zer ro zhes bya ba la sogs pa la/_bdag po'i 'bras bu'i sgo nas sems g.yeng gi_/rnam par smin pa'i 'bras bu'i sgo nas ni ma yin te/_de'i phyir de dang mtshungs par ldan pa yid mi bde ba rnam par smin pa ma
[\[50a.3\]]yin no snyam du bsams pa'o/_/de nyid kyi phyir tshig le'ur byas pa las/_las las skyes zhes brjod par bya ba las/_las kyi rnam par smin pa skyes zhes bshad do/_/ji ltar zhe na/_las las skyes pa'i khams rnams 'khrugs pa zhes bya ba rgyas par smos te/_brgyud nas
[\[50a.4\]]mngon par 'grub pa'i phyir rnam par smin pa ma yin te sgra bzhin no/_/de lta na mu bzhi rigs par 'gyur te zhes bya ba 'byung ngo /_/sems g.yengs la rnam par ma g.yengs pa yang yod ces bya ba la sogs pa la/_de la rnam par g.yengs pa ni nyon mongs pa can no/_/g.yengs pa
[\[50a.5\]]zhes bya ba ni/_'jigs pa la sogs pas g.yengs pa ste/_brlams zhes bya ba'i tha tshig go/_/'dir dper brjod pa ni/_gnyi ga ni sems g.yengs pa'i nyon mongs pa can yin no zhes bya ba 'di yin no/_/sems nyon mongs pa can ni rnam par smin pa yin par mi rung ste/_rnam
[\[50a.6\]]smin lung du ma bstan chos/_/zhes 'byung ba'i phyir ro/_/mngon par nyan pa zhes bya ba ni/_mngon par gnod par gyur pa'o/_/'dir kyi hud sems zhes smre sngags 'don pa'i dmyal ba dper bya'o zhes bya ba ni rkun po'i sde dpon gang zhig gis rang sangs rgyas lnga brgya gsod du bcug
[\[50a.7\]]pa'o/_/sangs rgyas ma gtogs zhes bya ba la/_sangs rgyas rnams la ni thugs g.yengs pa dang /_rim gyis 'grongs pa dang /_gsungs 'dzer ba dang /_dbu skya ba mi 'byung ste/_las shin tu dang ba'i rnam par smin pa'i snying po yin pa'i phyir ro/_/las kyis ni ma yin te zhes
[\[50b\]]
[\[50b.1\]]bya ba ci zhe na/_'phags pa rnams sems g.yengs pa ste/_'byung ba ma mnyam pa ni ma gtogs pa nyid do/_/ci'i phyir zhe na/_nges pa ni sngon so so'i skye bo'i gnas skabs kho na na rnam par smin zin pa'i phyir ro/_/ma nges pa ni rnam par mi smin pa'i phyir ro zhes bya ba la/_ma nges pa'i
[\[50b.2\]]'phags pa'i lam gyi stobs kyis rnam par mi smin pa'i chos nyid du gnas so/_/'jig pa lnga las yang dag par 'das pa'i phyir ro zhes bya ba ni/_tshor ba dang tshigs su bcad pa med pa dang /_'khor gyi nang du grags pa dang /_/'chi ba dang ngan 'gror 'jigs pa las yang dag
[\[50b.3\]]par 'das pa'i phyir ro/_/mi mdzes pa zhes bya ba ni/_nyon mongs pa mi sdug pa zhes bya ba'i tha tshig go/_/chos nyid mngon par shes pa'i phyir ro zhes bya ba 'byung ste/_de la chos nyid ni 'du byed thams cad mi rtag pa'o/_/zag pa dang bcas pa'i thams cad ni sdug bsngal ba'o/_/
[\[50b.4\]]chos thams cad ni bdag med pa'o zhes bya ba 'di yin no/_/de'i phyir de ltar na chos kyi rang bzhin mngon par shes pa rnams la mya ngan 'byung ba med do/_/yon tan skyon snyigs mar gsungs pa ni/_/zhes bya ba la sogs pa 'byung ngo /_/gya gyu'i rgyu las byung ba yin pa'i phyir/_/zhes bya ba ni
[\[50b.5\]]gya gyu'i rgyu can yin pa'i phyir ro/_/mdo las gya gyu gang zhe na/_sdig pa can gyi lta ba'o zhes lta ba la gya gyur bshad de/_de'i phyir de'i rgyu las byung ba'i phyir g.yo ba la gya gyu zhes brjod do/_/'bras bu las rgyur btags pas lus kyi las la yon po zhes bshad do/_/lus kyi las zhe sdang
[\[50b.6\]]las skyes pa ni lus kyis nyes pa zhes bshad de/_de yang 'bras bu la rgyur btags pa'i phyir ro/_/chags pa'i rgyu las byung ba yin pa yin pa'i phyir zhes bya ba ni/_dper na tshos ni 'dzin pa'i rgyu yin pa ltar 'dod chags kyang de dang 'dra ste/_de'i phyir chos mthun par de las de skad du bshad
[\[50b.7\]]do/_/mi dge'i gzugs dang 'dod gtogs pa'i/_/dge ba nyid ni rim bzhin du/_/zhes bya ba la/_mi dge ba gang zhig srid pa gzugs la/_de yang 'dod par gtogs pa kho na yin pas khyad par du ma byas te/_khyad par don med par 'gyur ro/_/gzugs dang 'dod par gtogs
[\[51a\]]
[\[51a.1\]]pa'i dge ba zhes bya bar sbyar ro/_/gzugs su gtogs pa'i dge ba ni dkar ba yin la/_'dod par gtogs pa'i dge ba ni dkar nag gnyi ga yin no/_/de zad par byed pa zhes bya ba ni/_mi dge ba la sogs pa zad par byed pa ste/_mi dge ba la sogs pa rnam
[\[51a.2\]]gsum zad par byed do/_/nyon mongs pa can yin pa'i phyir zhes bya ba ni/_mi dge ba'i phyir ro/_/rnam par smin pa yid du mi 'ong ba yin pa'i phyir zhes bya ba ni/_rnam par smin pa rjes su mi mthun pa yin pa'i phyir ro/_/mi dge ba dang ma 'dres pa'i phyir zhes bya ba ni de na mi dge ba'i nyon
[\[51a.3\]]mongs pa med pa'i phyir ro/_/ci'i phyir gzugs med par gtogs pa bshad ces bya ba ni/_dge bar byed de de yang gzugs su gtogs pa ltar mi dge ba dang ma 'dres pa'i phyir ro snyam du sems so/_/gang na zhes bya bar rgyas par 'byung ste/_grag ste zhes bya ba'i sgras ni gzhan gyis
[\[51a.4\]]bsam pa ston par byed pa'o/_/srid pa bar ma ni srid pa bar ma yod pa'o/_/skye ba'i srid pa yang de dang 'dra'o/_/gzugs med pa rnams na ni srid pa bar ma pa'i rnam par smin pa med de/_de na srid pa bar ma med pa'i phyir ro/_/rnam pa gsum char gyis zhes bya ba ni/_rgyas par 'byung ba ni
[\[51a.5\]]de na bsam gtan gyi sdom pas bsdus pa'i lus dang ngag gi las dag med pa'i phyir ro/_/de kho nar bshad do zhes bya ba ni/_gang na las rnam pa gsum gyi rnam par smin pa rnam pa gnyis yod pa de kho nar dge ba'i las dkar ba bshad do/_/mdo las de yang bshad do zhes bya ba ni/_las
[\[51a.6\]]dkar la rnam par smin pa dkar ba yang yod de/_'di lta ste/_bsam gtan dang po dang de bzhin du srid pa'i rtse mo'i bar yin no zhes gzugs med par gtogs pa'i las dge ba dkar po bshad do/_/las sam zhes bya ba ni rdzas gcig dang /_skad cig gcig la'o/_/phan tshun 'gal ba'i phyir ro
[\[51a.7\]]zhes bya ba ni dkar po dang nag po gnyis gcig la cig car lhan cig mi gnas pa'i phyir ro/_/de stobs dang ldan pa'i phyir ro zhes bya ba ni/_'dod pa'i khams na mi dge ba 'bad pa med par yang nas yang du byung ba'i phyir stobs dang ldan pa nyid de/_gang gis na de'i rnam par smin pa yang 'dren
[\[51b\]]
[\[51b.1\]]mar skye ba des dge ba zil gyis gnon pa yin no/_/'di na dge ba ni res 'ga' 'bad pas 'byung ba'i phyir stobs chung ba yin te/_des mi dge ba zil gyis gnon par mi nus so/_/de'i phyir de'i rnam par smin pa ni gcig tu gnag pa kho nar 'gyur ro/_/mi dkar ba zhes bya ba'i sgras ni
[\[51b.2\]]dgongs pa yin te zhes bya ba la/_dkar ba ni rnam pa gnyis te/_rang bzhin gyis dkar ba dang /_rnam par smin pas dkar ba'o/_/de la gzugs su gtogs pa'i las ni gnyi ga dkar bas dkar ba'o/_/zag pa med pa ni rang bzhin gyis dkar ba kho na yin pas ma bshad do/_/mi
[\[51b.3\]]dkar ba zhes bya ba'i sgra 'di dgongs pa can yin no zhes bya ba ji ltar shes she na/_de'i phyir bcom ldan 'das kyis stong pa chen po'i mdo las zhes bya ba rgyas par smos so/_/bstan bcos las kyang chos dkar po rnams zhes bya ba la/_zag pa dang bcas pa dang zag pa med pa rnams
[\[51b.4\]]gzung ngo /_/ma bsgribs la lung du ma bstan pa rnams kyang rnam par smin pa dkar ba med kyang nyon mongs pa can ma yin pa'i phyir dge ba zhes bya ba yin te/_de'i phyir rnam par smin pa dkar ba'i phyir gzugs na spyod pa dkar bar bshad la/_de med pa'i phyir zag pa med pa mi dkar
[\[51b.5\]]ro zhes bya bar shes so/_/zag pa med pa'i las rnam par smin pa med pa yin no zhes bya ba 'di gang las she na/_de'i phyir khams su ma gtogs pa'i phyir rnam par smin pa med pa yin no zhes bya ba smos te/_rnam par smin pa ni khams su gtogs pa yin te/_de'i rnam par smin pa'i rgyu yang
[\[51b.6\]]khams su gtogs pa kho nar 'gyur ro/_/zag pa med pa'i las ni/_khams su ma gtogs pa yang yin pas rnam par smin pa med pa yin te/_'dod pa'i srid pa la sogs pa dag gis bdag gir ma byas pa'i phyir ro/_/'dod pa'i srid pa la sogs pa dag gis bdag gir ma byas pa zhes bya ba
[\[51b.7\]]'di ltar shes she na/_de'i phyir 'jug pa dang 'gal bas zhes bya ba smos te/_'dod pa'i srid pa la sogs pas bdag gir byas pa ni chos khams gsum pa rnams kyi 'jug pa gcod par mi nus so/_/'dir de zad pa byed pa zag med yin/_/zhes khyad par med par bshad pa de'i phyir/_ci zag
[\[52a\]]
[\[52a.1\]]pa med pa'i las zhes bya ba rgyas par dris so/_/chos kyis bzod pa dang 'dod chags dang bral ba smos pa ni 'dod pa'i khams kyi gnyen po nyid kyis te/_las nag po spangs pa'i phyir ro/_/de la sdug bsngal dang kun 'byung ba dang /_'gog pa dang lam la chos shes pa'i bzod pa
[\[52a.2\]]dag gis ni des spang bar bya ba'i nyon mongs pas kun nas bslang ba'i las spang ngo /_/'dod pa'i khams las 'dod chags dang bral ba la yang go rims bzhin du bar chad med pa'i lam brgyad kyis nyon mongs pa ltar des spang bar bya ba'i nyon mongs pas kun nas bslang ba'i las spong ba la/_
[\[52a.3\]]de yang gcig tu mi dge ba yin pas nag po zhes bya'o/_/dkar nag ste dge ba dang zhes bya ba la/_de ni de la dmigs pa'i nyon mongs pa spangs pa las spang bar rnam par gzhag go/_/bar chad med pa'i lam dgu pas de la dmigs pa'i nyon mongs pa ma lus par spangs pas/_dgu pa'i
[\[52a.4\]]sems pa gang yin pa de ni zhes de'i tshe de spong bar rnam par gzhag go/_/brgyad kyis gcig tu mi dge ba spangs pa'i phyir ro/_/dkar po bsam gtan chags bral ba/_/dkar po kho na zhes bya ba nges par gzung ste/_de na nag po med pa'i phyir ro/_/de'i rang gi ngo bo ni spong ba ma yin te/_
[\[52a.5\]]zhes bya ba ni thob pa bcad pa ma yin pa ste/_nyon mongs pa spangs kyang /_ting nge 'dzin las langs pa'i dus dag tu mngon sum du byed pa'i phyir ro/_/de la dmigs pa'i nyon mongs pa spangs pa'i phyir te zhes bya ba la/_dge ba la dmigs pa'i nyon mongs pa spangs pas dge ba de spangs
[\[52a.6\]]par 'gyur gyi gzhan du ni ma yin no/_/de'i phyir de myong bar 'gyur ba zhes bya ba la/_'gro ba la nges pa'i rgyu de'i phyir de myong bar 'gyur ba ste/_dmyal ba myong bar 'gyur ba zhes bya ba'i don to/_/de las gzhan pa'i zhes bya ba rgyas par 'byung ba ni/_dmyal ba'i 'gro ba de las gzhan pa'i 'dod pa'i
[\[52a.7\]]khams mi la sogs pa'i 'gro ba na ni las dge ba dang mi dge ba'i rnam par smin pa yod do/_/mthong bas spang bar bya gnag ces bya ba ni dge ba dang ma 'dres pa'i phyir ro/_/dge ba ni mthong bas spang bar bya ba yod pa ma yin te/_nyon mongs can min mthong spangs min zhes nges pa'i phyir ro/_/
[\[52b\]]
[\[52b.1\]]'dod pa las skyes gzhan dkar nag ces bya ba la 'dod pa na spyod pa'i bsgoms pas spang bar bya ba de ni/_dge ba yang yin mi dge ba yang yin te/_de gnyis ka yang bsres nas dkar nag ces bya'o/_/thub pa ni gsum ste zhes bya ba la/_thub pa'i dngos po thub pa'i yin pa dang /_
[\[52b.2\]]'di thub pa'i yin pa ni thub pa'i'o/_/mi slob pa'i lus dang ngag gis las dag ni zhes bya ba ni/_rnam par rig byed ma yin par kho na yin gyi/_rnam par rig byed ma yin te/_mi slob pa zhes 'byung ba'i phyir ro/_/sems ni don dam par thub pa yin la zhes bya ba ni/_de rnam par
[\[52b.3\]]byang ba'i rgyu nyid kyi gtso bo yin pa'i phyir ro/_/thub pa nyid thub pa yin te/_rang gi don la 'phel ba bsgrub pa'i phyir ro/_/de ni lus dang ngag gi sgo nas rjes su dpag par bya ba yin no zhes bya ba ni/_thub pa zhes bya bar te/_mdo las ji ltar de bzhin gshegs pa rjes su dpag
[\[52b.4\]]par bya/_sku'i phrin las rab tu zhi ba dang gsung gi phrin las rab tu zhi bas so zhes 'byung ba'i phyir ro/_/de'i phyir gang gis dang gang rjes su dpag pa de dag kho na thub pa'i yin par bshad kyi/_yid kyi las ni ma yin no/_/de ltar na mi slob pa'i lus dang ngag gi las ni 'di thub
[\[52b.5\]]pa'i yin pas thub pa'o zhes bya bar grub ste/_yid kyi las ni ma yin no/_/gal te mi slob pa'i sems pa yang yid ltar de dag gi rjes su dpag par bya ba ma yin nam zhe na/_rjes su dpog mod kyis/_de ni sems la brten pas de la sems nyid gtso bo yin no/_/gzhan yang zhes bya ba ni slob
[\[52b.6\]]dpon bdag nyid kyi gzhung lugs 'chad pa'o/_/spong ba'i rang bzhin zhes bya ba ni rnam par rig byed ma yin pa'i rang bzhin yin pa ste/_de ltar yid la byed pa ni rnam par rig byed kyi rang bzhin ma yin no/_/ci'i phyir zhe na/_sems la rnam par rig byed ma yin pa med pa'i phyir te/_'di ltar
[\[52b.7\]]sems la rnam par rig byed ma yin pa med pa'i phyir ro/_/thub pa yang spang ba'i don gyis yin te/_zhes bya ba la spong ba ni gcod pa ste/_mi dge ba thams cad spong ba'i don gyis zhes bya bar dgongs so/_/nyon mongs pa'i brjod pa thams cad med pas zhes bya ba la/_nyon mongs
[\[53a\]]
[\[53a.1\]]pa rnams ni log pa la dmigs pa'i phyir brjod pa zhes bya ste/_brjod pa dang /_rtog pa zhes bya ba ni don gzhan ma yin no/_/slob pa ni nyon mongs pa'i brjod pa yod pas don dam par thub pa ma yin te/_de'i phyir slob pa'i lus dang ngag dang yid ni thub par rnam
[\[53a.2\]]par ma bzhag go/_/thub pa ni gzugs dang rnam par shes pa'i phung po gnyis kyi sgo nas rnam par gzhag go/_/gtsang byed gsum zhes bya ba la/_gtsang ba'i dngos po ni gtsang byed do/_/thams cad ces bya ba ni zag pa dang bcas pa dang zag pa med pa'o/_/re zhig zag pa med pa
[\[53a.3\]]ni gtsang byed ces bya bar rig na/_zag pa dang bcas pa nyon mongs pa mi gtsang bas sun phyung bas ni gtsang byed ces bya ba ji ltar 'thob ce na/_de'i phyir dus re zhig dang gtan du nyes par spyod pa nyon mongs pa'i dri ma spong ba'i phyir ro/_/zag pa dang bcas pas re zhig tu'o/_/zag pa med
[\[53a.4\]]pa'i ni gtan du'o/_/de'i phyir dus re zhig tu nyes par spyad pa'i dri ma spangs pa'i phyir dang /_zag pa med pa'i don dam pa'i gtsang byed 'dren par byed pa'i phyir zag pa dang bcas pas kyang gtsang byed ces bya ba 'thob po/_/log pa'i thub pa dang gtsang sbra la mos pa rnams zhes bya ba gang dag mi
[\[53a.5\]]smra ba dang /_phyi rol gyi dri ma spangs pas mtho ris dang byang grol 'thob po zhes bya ba de ltar lta ba de dag ni log pa'i thub pa dang /_gtsang sbra la mos pa'o/_/dgar ba ni lta ba dang bral ba'o/_/lus kyi las sogs mi dge ba/_/nyes par spyad pa gsum du 'dod/_/lus dang ngag
[\[53a.6\]]gi las mi dge ba sbyor ba dang dngos dang mjug ces bya ba dang /_mi dge ba'i sems pa gang cung zad cig yin pa de ni go rims bzhin du lus dang ngag dang yid kyi nyes par spyad pa yin no/_/ched du bsam par bya ba'i mdo las zhes bya ba ni/_dge slong dag ji ltar ched du bsam par bya ba'i
[\[53a.7\]]las byas shing bsags pa yin zhe na/_dge slong dag 'di na la la ched du bsams nas lus kyi las rnam pa gsum byed cing bsags pa yin la/_ngag gi rnam pa bzhi dang /_yid kyi rnam pa gsum zhes bya ba rgyas par gsungs nas/_bka' stsal pa/_dge slong dag ji ltar yid
[\[53b\]]
[\[53b.1\]]kyis ched du bsam par bya ba'i las rnam pa gsum byas shing bsags pa yin zhe na/_'di lta ste/_'di na dge slong la la brnab sems dang ldan pa yin/_gnod sems can gyi sems su gyur pa yin/_log par lta ba yin zhes 'byung ba'o/_/dpes ston pa rnams na re brnab sems la
[\[53b.2\]]sogs pa ma rtogs pa'i yid kyi las gzhan ma bshad de/_de'i phyir brnab sems la sogs pa dag kho na yid kyi las ma yin no zhes zer ro/_/de lta na ni las dang nyon mongs pa dag gcig tu 'gyur ro/_/'di ni 'dod pa yang ma yin no/_/gal te nyon mongs pa 'ga' zhig
[\[53b.3\]]las su gyur na yang zhes bya ba ni sems pa 'ba' zhig tu ma zad pa'o/_/cir 'gyur zhes bya ba ni/_nyes pa cir 'gyur zhes bya ba'o/_/de ni med de ci'i phyir zhe na/_mdo dang 'gal ba'i phyir te/_sems pa'i las dang bsam pa'i las zhes gsungs pa'i phyir ro/_/de'i phyir
[\[53b.4\]]nyon mongs pa las ma yin no zhes bya bar nges so/_/gal te nyon mongs pa las nyid du mi 'dod na de lta na ched du bsam par bya ba'i mdo dang 'gal lo zhe na/_mdo las ni zhes bya ba rgyas par 'byung ngo /_de'i sgo nas zhes bya ba ni brnab sems la sogs pa'i sgo nas sems pa zhugs pa
[\[53b.5\]]de'i phyir brnab sems la sogs pa de dag gis sems pa de ston par byed de/_gzhan du na mdo dang 'gal bar 'gyur ro/_/bye brag tu smra ba rnams na re yid kyi las kyi tshogs yin pa'i phyir de dag la 'di skad du bsnyad de/_dor ba'i spang bar bya ba la zag par bstan pa bzhin no zhes zer ro/_/
[\[53b.6\]]smad pa ni zhes bya ba ni dam pa dag gis smad ces bya ba'i don to/_/bzlog pa legs par spyad pa yin/_/zhes bya ba la lus dang ngag dang yid kyi las kyi tshogs yin pa 'di dang mjug ces bya ba dang /_dge ba'i sems pa dang /_brnab sems dang gnod sems dang /_log par lta ba dag
[\[53b.7\]]la sogs pa gang cung zad cig yin pa ni nyes par spyad pa las bzlog pa'i sgo nas lus dang ngag dang yid kyi legs par spyad par brjod par bya'o/_/de'i rtsa ba yin pa'i phyir ro zhes bya ba la pha rol la phan 'dogs pa'i bsam pa'i rtsa ba yin pa'i phyir na yang dag pa'i lta ba dge ba nyid yin
[\[54a\]]
[\[54a.1\]]la/_gzhan la gnod pa bya ba'i bsam pa'i rtsa ba yin pa'i phyir na log par lta ba mi dge ba nyid yin no/_/de las che long bsdus nas ni/_/zhes bya ba la che long ni chen po'o/_/ci rigs pa zhes bya ba smos pa ni/_go rims ji lta ba bzhin yin pa bsal ba'i phyir te/_de lta ma yin
[\[54a.2\]]na nyes par spyad pa dag las dge ba dang /_legs par spyad pa dag las mi dge ba'o zhes bya bar thal bar 'gyur ro/_/nyon mongs pa can gzhan yang zhes bya ba ni/_brdeg pa dang 'ching ba dang 'dren pa la sogs pa'o/_/myos par 'gyur ba la sogs pa spong ba dang /_sbyin pa dang mchod sbyin
[\[54a.3\]]la sogs pa zhes bya ba'i sgra snga mas brdeg pa dang 'ching ba la sogs pa spong ba bsdu'o/_/sogs pa zhes bya ba gnyis pas ni khrus byed pa dang /_lus skud pa dang /_mngon du ldang ba la sogs pa bsdu'o/_/snyan par smra ba la sogs pa zhes bya ba las 'dir yang sogs pa zhes bya ba'i
[\[54a.4\]]sgras chos ston pa la sogs pa dag bsdu ba'o/_/yang ci 'dir las kyi lam rnam par rig byed yin nam/_'on te rnam par rig byed ma yin pa yin nam/_de ste gnyi ga yin zhe na/_re zhig rang byed pa ma yin pa la ni/_mi dge drug ni rnam rig min/_/zhes bya ba rgyas par 'byung ste/_
[\[54a.5\]]dngos kyi rnam par rig byed med pa'i phyir ro/_/'dir lung bsgo ba'i rnam par rig byed gang yin pa de ni sbyor ba kho na yin gyi dngos ni ma yin no/_/dus de'i tshe shi ba na zhes bya ba la/_rnam par rig byed kyi dus ma gtogs pa phyis shi na ni rnam par rig byed sbyor ba kho na yin pas las kyi lam rnam
[\[54a.6\]]par rig byed ma yin pa kho na yin no/_/yang dag par blangs pa'i tshul khrims ni zhes bya ba la/_yang dag par blangs pa zhes bya ba smos pa ni/_chos nyid kyi tshul khrims las khyad par du bya ba'i phyir ro/_/de ni sems la rag las pa kho na yin gyi/_rnam par rig byed la rag lus pa ni ma
[\[54a.7\]]yin te/_de ni bsam gtan gyi sdom pa dang /_zag pa med pa'i sdom pa'o/_/sems tsam la rag lus pa'i phyir zhes bya ba la/_tsam zhes bya ba'i sgras ni yang dag par blangs pa'i tshul khrims bsal bar bya ba'i phyir ro/_/lhur len pa chen pos zhes bya ba ni shugs drag pos so/_/'dir
[\[54b\]]
[\[54b.1\]]nyer bsdogs kyi sgras ni sbyor ba kho na brjod de/_bzlog pa mjug yin no zhes 'byung ba'i phyir ro/_/de'i rjes su mthun pa'i chos zhes bya ba ni/_las kyi lam dang rjes su 'tsham par byed na zhes bya ba'i don to/_/las kyi lam sbyor ba dang dngos dang mjug dang bcas pa dag bshad na/_de dag
[\[54b.2\]]gi sbyor ba la sogs pa'i rnam par gzhag pa ni ma bshad pas yang ji tsam gyis na zhes bya ba rgyas par dris so/_/sbyor ba dang 'bras bu yongs su rdzogs pas so zhes bya ba la/_sbyor ba'i 'bras bu yongs su rdzogs pa ni gzhan gyi srog bcad pa'o/_/'di skad bshad par 'gyur te/_
[\[54b.3\]]sbyor ba tsam dang /_gzhan gyi srog bcad pa nyid kyis ni/_srog bcad pa'i kha na ma tho bas reg par mi 'gyur gyi/_'o na ci zhe na/_gal te gzhan gyi srog gcad pa'i phyir sbyor ba dang bcas pa na'o/_/de phyin chad zhes bya ba ni bcad phan chad do/_/de bzhin du gzhan drug la yang ci rigs par sbyar
[\[54b.4\]]bar bya'o zhes bya ba 'byung ste/_de la ma byin par len pa la ni ji ltar rkun po khri las ldang bar byed/_/mtshon cha len par byed/_gzhan gyi khyim du 'gro bar byed/_gnyid log gam 'on te ma log ces nyan par byed/_'bugs par byed/_'jug par byed/_gzhan gyi nor la nom par byed pa
[\[54b.5\]]nas ji srid du gnas nas ma spags pa de srid du ni sbyor ba yin no/_/skad cig gang la gnas nas spags par byed pa de'i tshe'i rnam par rig byed dang /_de'i skad cig rnam par rig byed ma yin pa gang yin pa de ni las kyi lam dngos yin no/_/rgyu gnyis kyis na ma byin par len pa'i kha na ma tho
[\[54b.6\]]bas reg par 'gyur te/_sbyor ba dang de'i 'bras bu yongs su ma rdzogs pas so/_/de phyin chad kyi rnam par rig byed dam yin pa'i skad cig ma rnams ni mjug yin no/_/ji srid du gzhan gyi nor de 'ged pa'am/_'tshong ba'am/_sbed pa'am/_rjes su sgrogs pa de srid du de'i rnam par
[\[54b.7\]]rig byed kyi skad cig ma yang mjug yin no zhes bya ba lta bu ste/_de bzhin du gzhan la yang brjod par bya'o/_/brnab sems la sogs pa ni zhes bya ba la sogs pa mngon sum du gyur pa tsam gyis las kyi lam du 'gyur te/_sems kyi yin pa'i phyir ro/_/gal te 'chi ba'i srid pa la gnas
[\[55a\]]
[\[55a.1\]]pa yin na ni zhes bya ba ni/_srog chags de ma shi ba'i tshe kho nar rnam par rig byed dang /_rnam par rig byed ma yin pa las kyi lam yin na'o/_/de ltar na lhan cig shi ba yang zhes bya ba rgyas par 'byung ste/_gsod pa'i rnam par rig byed dang rnam par rig byed ma yin pa dang /_
[\[55a.2\]]gsod du 'jug pa'i rnam par rig byed ma yin pa nyid las kyi lam dngos su 'gyur ro/_/grub pa'i mtha' las ni de skad du mi 'byung zhes bya ba 'byung ngo /_/'o na grub pa'i mtha' gang yin zhe na/_snga dang mnyam du shi ba la/_dngos med lus gzhan skyes phyir ro/_/zhes bya ba'o/_/'on te
[\[55a.3\]]shi ba yin na ni srid pa bar ma la sogs pa'i gnas skabs yin na'o/_/de brjod par mi bya'o zhes bya ba 'byung ste/_ci'i phyir zhe na/_bsnun pa rnam par rig byed ces bya ba des shi ba ni ma yin no/_/srog gcod par byed pa zhes bya ba rgyas par 'byung ngo /_/gang yang bstan bcos las zhes bya ba
[\[55a.4\]]rgyas par 'byung ba ni skyon gzhan yin no/_/bye brag tu smra ba'i don ni 'gal te zhes bya ba las/_bye brag tu smra ba rnams kyis 'dir mjug sbyor ba'i sgrar gsungs so zhes bstan bcos kyi don bshad pa gang yin pa de 'gal lo/_/ci'i phyir zhe na/_de'i tshe dngos kho na ma 'gags pa'i phyir ro/_/
[\[55a.5\]]gal te srog chags shi ba'i tshe rnam par rig byed dang rnam par rig byed ma yin pa gang dag yin pa de las kyi lam dngos yin na ni/_de lta na sbyor ba med par ma gyur pa zhes bya ba 'dir dngos kho na sbyor ba'i sgrar gsungs kyi mjug ni ma yin no zhes bya bar shes so/_/ji ltar nyes pa med pa de lta bu
[\[55a.6\]]yin no zhes bya ba ni chos mngon pa pa'o/_/ji ltar na nyes pa med ces bya ba ni slob dpon no/_/dngos kho na sbyor ba'i sgras zhes bya ba la sogs pa ni bye brag tu smra ba dag ste/_de ltar na snga dang mnyam du shi ba la/_dngos med lus gzhan skyes phyir ro/_/zhes bya ba dang mi 'gal lo/_/'o na de'i tshe rnam par
[\[55a.7\]]rig byed ces bya ba ni slob dpon no/_/ji ltar mi 'gyur zhe na/_mi nus pa'i phyir ro zhes bya ba smos te/_srog chags shi zin na ni yang de 'chi bar bya ba la de nus pa yod par mi 'gyur ro/_/da ni rnam par rig byed ma yin pa ji ltar 'gyur zhes bya ba ni/_nus pa med par las kyi lam du ste/_ji ltar 'di
[\[55b\]]
[\[55b.1\]]nus pa med bzhin du yang yin pa de bzhin du rnam par rig byed kyang yin no snyam du bsams pa'o/_/de'i phyir sbyor ba'i 'bras bu zhes bya ba la sogs pa la sbyor ba'i 'bras bu ni srog gcod pa ste/_sbyor ba ni de'i don du yin pa'i phyir ro/_/de yongs su rdzogs pa'i dus ni shi ba'i dus so/_/de gnyi ga
[\[55b.2\]]zhes bya ba rnam par rig byed dang rnam par rig byed ma yin pa ste/_mi nus kyang las lam yin no snyam du bsams pa'o/_/de lta yin dang sbyor ba'i 'bras bu la ltos nas rnam par rig byed kyang las kyi lam du brjod kyi/_nus pa la ltos nas ni ma yin pas nyes pa med do/_/de bzhin du gzhan
[\[55b.3\]]dag la yang ci rigs par sbyar bar bya'o zhes bya ba ni/_dper na gzhan gyi nor rku bar 'dod pa don grub par bya ba'i phyir gzhan gyi nor 'phrog nas phyugs des gtor ma byed pa dang de nyid kyis de'i 'phrog tu gzhug pa'i phyir de'i chung ma la nyal po byed pa dang /_de la gang dag yongs su skyob par
[\[55b.4\]]'gyur ba'i mdza' bo la brdzun dang phra ma dang tshig rtsub po dang tshig kyal pa dag gis dbyen byed pa dang /_de'i nor la brnab sems byed pa dang /_nor de'i bdag po la gnod sems byed pa dang /_log par lta ba 'phel bar byed pa lta bu ste/_de bzhin du 'dod pas log par g.yem pa dag la sogs
[\[55b.5\]]pa dag la yang ci rigs par brjod par bya'o/_/'di la las kyi lam thams cad chags pa la sogs pas mthar phyin par byed pa ni ma yin gyi/_'o na ci zhe na/_brdzun du smra ba la sogs pa 'ga' zhig dag yin te/_lhag ma gsum gyis rdzogs par 'dod/_/ces 'chad par 'gyur ro/_/
[\[55b.6\]]de'i lus kyi yan lag gi phyir ram zhes bya ba ni/_rnga ma dang /_so dang /_pags pa'i phyir ro/_/nor gyi phyir ram zhes bya ba ni rin gyi phyir ram/_de'i nor bdag gir bya ba'i phyir ro/_/pha dang ma rgas sam nad tshabs chen pos thebs nas zhes bya ba ni/_de dag gis de nas gzhan gyi tshe dbang
[\[55b.7\]]po sar pa dang shin tu dang ba rnyed par 'gyur te/_des na gsad par bya'o zhes grag go/_/gang yang log par lta bas rab tu bcug pa zhes bya ba ni/_'jig rten pha rol med do zhes smras pas lta ba des srog chags gsod pa la rab tu bcug pa'o/_/gzhan gyi rnyed pa 'am bkur sti 'am grags pa'i phyir
[\[56a\]]
[\[56a.1\]]zhes bya ba ni/_dper na bran ni rje bo'i rnyed pa'i phyir nor rku ba lta bu ste/_'di ni ma byin par len pa chags pa las skyes pa ste/_gang yang log par lta bas rab tu bcug pa ste/_'di ni ma byin par len pa gti mug las skyes pa'o/_/cho ga can gyis chu btung ngo /_/zhes
[\[56a.2\]]bya ba rgyas par 'byung ste/_cho ga can gyis chu dang rtswa dag yongs su longs spyod ces bya ba'i don to/_/sring mo'i gan du 'gro zhes bya ba ni/_bu sring gi gan du 'gro zhes bya ba'i don to/_/rus gcig pa'i gan du 'gro ba zhes bya ba ni/_rus mthun pa'i gan du 'gro ba zhes bya ba'i don to/_/gang dag
[\[56a.3\]]ces bya ba rgyas par 'byung ba ni/_bud med ni rtun la sogs pa dang 'dra ste/_ji ltar rtun la sogs pa longs spyod kyi sgo nas thun mong yin pa ltar bud med kyang de dang 'dra ste/_de'i phyir nyal po la 'gro ba rnams la nyes pa med do zhes bya ba yin no/_/bzhad gad dang ldan zhes bya ba ni ku re'i bsam pa
[\[56a.4\]]dang ldan zhes bya ba'i tha tshig go/_/gang yang log par lta bas rab tu bcug pa'i brdzun du smra ba de yang gti mug las skyes pa ste dper 'jig rten pha rol med do zhes bya ba la sogs pa lta bu'o/_/phra ma la sogs pa log par lta bas rab tu bcug pa ni gti mug las skyes pa ste/_'jig rten pha rol med do
[\[56a.5\]]zhes mtshams su gzung du med pa smra ba'o/_/gang yang rig byed dang grangs can dang /_bye brag pa la sogs pa'i ngan pa gdol ba de yang gti mug las skyes pa'i tshig kyal pa'o/_/'di lta ste dge tshul zhes bya ba la/_'di lta ste zhes bya ba'i sgra ni sbyor ba'i cho ga gzhan yang bstan par bya ba'i phyir ro/_/
[\[56a.6\]]gnas sna tshogs ni mtshams chen po ste/_dkyil 'khor zhes bya ba'i don to/_/'dir dge slong sna tshogs gnas pa ni gnas sna tshogs so/_/de'i 'og tu zhes bya ba ni dngos kyi las kyi lam gyi 'og tu ste/_bslab pa'i gzhi rnams blangs nas ji srid du ji skad bshad pa'i cho gas gnas bsgo ba dang
[\[56a.7\]]ste/_de dag gi chos gos dang bsod nams dang ste/_mal dang na ba'i rkyen sman rnams so/_/de'i rten zhes bya ba la gnas kyi rten no/_/gsod dang gnod sems tshig rtsub po/_/zhe sdang gis ni mthar phyin byed/_/ces bya ba ni zhe sdang kho nas zhes nges par gzung ngo /_/yongs su dor ba dang
[\[56b\]]
[\[56b.1\]]rtsub pa'i sems mngon du gyur pa'i phyir ro zhes bya ba ni/_yongs su dor ba'i sems kyis gsod pa mthar phyin par byed la/_gzhan ni rtsub pa'i sems kyis rdzogs par byed de/_de'i phyir gsod pa dang gnod sems dang tshig rtsub po rnams ni gcig tu zhe sdang gis mthar phyin par byed do/_/log
[\[56b.2\]]g.yem brnab sems ma byin len/_/chags pa yis ni rdzogs par 'dod/_/chags pa kho nas zhes nges par gzung ba'i phyir brtsams so/_/log par lta ba gti mug gis/_cher rmongs par gyur na zhes bya ba ni gang zhig rgyu dang 'bras bu'i 'brel pa'i chos nyid la rmongs pas ni rdzogs par
[\[56b.3\]]byed de/_gti mug kho nas log par lta ba mthar phyin par byed do/_/lhag ma gsum gyis rdzogs par 'dod/_/ces bya ba la/_chags pa las skyes pa'i brdzun du smra ba ni chags pa kho nas mthar phyin par byed la/_de bzhin du zhe sdang las skyes pa dang gti mug las skyes pa yang zhe sdang dang gti
[\[56b.4\]]mug gis mthar phyin par byed do/_/de bzhin du gzhan gnyis la yang brjod par bya'o/_/cha bzhir bshad pa zhes bya ba ni tshan bzhir ro/_/ji ltar zhe na/_gsum dang /_gsum dang /_gcig dang gsum dang zhes bya ba smos te/_gsod dang gnod sems tshig rtsub po/_/zhes bya ba ni gsum mo/_/
[\[56b.5\]]log g.yem brnab sems ma byin len/_/zhes bya ba ni yang gsum mo/_/log par lta ba gti mug gis/_/zhes bya ba ni gcig go/_/lhag ma gsum gyis rdzogs par 'dod/_/ces bya ba ni yang gsum mo/_/srog gcod pa la sogs pa'i gzhi ni sems can yin no zhes bya ba ni/_
[\[56b.6\]]tshogs pa las las kyi lam de skye ba'i phyir te/_sems can du ston pa ma yin pa dag las de skye ba mi srid do/_/gal te de dag gi rten ni ming dang gzugs kyang yin par rigs pa ma yin nam zhe na/_phung po tshogs pa kho na la ltos nas gsod pa la sogs pa dag 'byung gi_/phung po'i phyogs
[\[56b.7\]]gcig la ltos nas ni ma yin la/_phung po gcig dang skad cig ma la yang ming dang gzugs zhes bya ba na/_phung po gcig dang skad cig ma gcig la ni gsod pa la sogs pa dag 'jug pa med de/_de'i phyir de dag gi rten ming dang gzugs yin par mi 'dod do/_/gzhan gyi bud med kyi gan du
[\[57a\]]
[\[57a.1\]]'gro ba la sogs pa'i gzhi ni longs spyod yin no/_/gzhi dang rten dang yul zhes bya ba ni don gzhan ma yin te/_longs spyod la brten nas las kyi lam 'byung ba'i phyir dang /_log par lta ba'i gzhi ni ming dang gzugs yin te/_de la skur pa 'debs pa'i phyir ro/_/
[\[57a.2\]]brdzun du smra ba la sogs pa'i gzhi ni ming gi tshogs yin te/_tshig ni ming la 'jug pa'i phyir ro/_/de'i sbyor bas 'chi ba'i phyir dang /_de'i tshe lus gzhan skyes pa'i phyir the tshom za bas/_gang zhig gis pha rol 'chi bar nges par byas nas zhes bya ba rgyas par dris so/_/dngos med ces bya ba
[\[57a.3\]]ni/_dngos med sngon du 'gro bas 'jug kyang med do zhes bstan par 'gyur ro/_/lus gzhan skyes pa'i phyir ro zhes bya ba ni ris mthun pa gang la gnas pas de'i sbyor ba byas pas de kho na de'i 'bras bu rdzogs pa las dngos kyi las kyi lam du 'gyur gyi/_ris mthun pa tha dad pa'i lus la ni ma yin te/_
[\[57a.4\]]de'i sbyor ba po ma yin pa'i phyir ro/_/don gyis na phan tshun sbyor ba byed pa yin no zhes bya ba ni tshig gis sbyor bar byed pa ma yin mod kyang ngo /_/srog gcod par ni bsams bzhin du/_/ma nor pas ni gzhan gsod pa'o/_/zhes bya ba la srog gcod pa ni rnam pa gnyis te/_bsams bzhin pa dang
[\[57a.5\]]bsams bzhin pa ma yin pa'o/_/bsams bzhin pa yang rnam pa gnyis te/_nor ba dang ma nor pa'o/_/ma nor pa yang rnam pa gnyis te/_bdag dang gzhan gsod pa dang /_de'i phyir rnam par gcad par bya ba'i phyir khyad par rnam pa bzhi brtsams so/_/yang ci'i phyir ma bsams pa dang nor pa
[\[57a.6\]]dang /_bdag la srog gcod pa mi 'dod ce na/_sbyor ba mi srid pa'i phyir dang /_bsod nams dang bsod nams ma yin pa dag bdag gi rten can mi srid pa'i phyir ro/_/de ltar bshad dang /_gal te srog chags gzhan yin pa dang /_'di gsad par bya'o zhes de la sbyor ba byas pa dang /_gang la sbyor
[\[57a.7\]]ba byas pa de nyid gsod par byed kyi gzhan ma yin na/_de lta na de las srog gcod pa'i kha na ma tho bas reg par 'gyur gyi gzhan du ni ma yin no/_/des na 'dod pa'i sems su byas pa yin no zhes bya ba ni gang la sbyor ba byas pa dang /_gang la the tshom za ba de gnyi ga des yongs su dor ba yin no/_/
[\[57b\]]
[\[57b.1\]]ji ltar phung po skad cig bdag la srog gcod par 'gyur ji ltar mi 'gyur/_'di ltar phung po skad cig ma da ltar ba ni srog gcod pa'i sbyor bas mi gsod de/_rang nyid 'jig pa la mngon du phyogs pa'i phyir ro/_/de lta ma yin na yang skad cig mar 'jig pa la gnod par 'gyur ro/_/ma 'ongs pa yang
[\[57b.2\]]ma yin te/_bsad par mi nus pa'i phyir ro/_/bdag med na gsad par bya ba med pa'i phyir srog gcod pa mi srid do/_/bdag bsad pas srog gcod par 'gyur ba ni ma yin te/_rtag pa ni nye bar 'tshe ba mtha' dag lhags pas kyang rnam par bsgyur bar bya ba ma yin pa'i phyir ro/_/smras pa/_mi
[\[57b.3\]]'tshe ba dang bdag rtag pa/_/'di la rgyu ni ci yod snyam/_/rnam pa kun na'ang shing srin las/_/rdo rje bsrung bya ma yin no/_/da ltar ba'i phung po 'gags pas srog gcod par 'gyur ba ni ma yin gyi/_'o na ci zhe na/_srog ces bya ba ni zhes bya ba rgyas par 'byung ngo /_/ji ltar rlung sems
[\[57b.4\]]la rten zhe na/_sems la rag las te 'jug pa'i phyir te/_'di ltar 'gog pa dang 'du shes med pa'i snyoms par 'jug pa la snyoms par zhugs pa dang /_shi ba la mi 'byung ba'i phyir ro/_/de gcod par byed do zhes bya ba ni/_de'i rgyun dang 'gal ba'i phyir gcod do zhes bya ba ste/_'di ltar srog gi mtshan
[\[57b.5\]]nyid ma 'ongs pa skye ba dang 'gal ba'i rkyen nye bar bsgrubs pas srog gi mtshan nyid da ltar ba 'gag pa la mngon du phyogs pa ni/_srog gi mtshan nyid ma 'ongs pa skye ba'i chos can skye ba la rgyur mi 'gyur bas rgyun 'chad par 'gyur la/_de skye ba dang 'gal ba'i rkyen sgrub par byed pa po yang srog gcod pa'i
[\[57b.6\]]kha na ma tho bas reg par 'gyur ro/_/dper na mar me 'am dril bu'i skad 'gag par byed pa dang 'dra'o zhes bya ba la/_mar me'i skad cig ma da ltar ba 'gags pas mar me 'gag par byed pa ni ma yin te/_'o na ci zhe na/_ma 'ongs pa'i skad cig ma skyed par 'dod pa la skye ba'i gegs byed pas yin te/_
[\[57b.7\]]dril bu'i skad dang /_srog gi dbang po la yang de bzhin du brjod par bya'o/_/srog de gang gis yin zhes bya ba ni srog de ni bdag gi yin la de dang 'brel pas de nyid gson no zhes bya ba yin na de med na srog de gang gi yin zhes bya ba'o drug pa 'di don ji lta bu yin rje bo'i don yin no/_/dper na gang gi rje bo gang
[\[58a\]]
[\[58a.1\]]yin pa lta bu yin dper na ba lang gi nag pa lta bu yin no/_/'di ji ltar de'i rje bo yin de rmo ba dang bzho ba la sogs pa dag la sbyor ba de la rag las pa yin no zhes bya ba de lta bu la sogs pa gang zag tu smra bar dpyad par bya'o/_/de'i phyir dbang po dang bcas pa'i lus la gson zhes bya'o
[\[58a.2\]]bdag ni ma yin te de'i phyir srog gi dbang po ni de'i yin gyi bdag gi ni ma yin no/_/blo sngar ma btang ba'i srog bcad pas zhes bya ba rgyas par 'gyur ba las/_kyang zhes bya ba'i sgra ni blo sngar btang ba 'ba' shig tu ma zad pa'o/_/dper na me dang reg pa las tshig par 'gyur ba zhes bya ba ni blo sngar btang ngam ma
[\[58a.3\]]btang yang bla te/_reg pa rnams 'tshig ste de'i 'bras bu can yin pa'i phyir ro srog chags gsod pa la yang de bzhin du brjod par bya'o/_/de dag gi ltar na gzhan gyi chung ma mthong ba dang reg pa la yang de ltar thal bar 'gyur te/_ji ltar gzhan gyi chung ma mthong ba dang reg na 'dod chags can rnams la
[\[58a.4\]]chos ma yin par 'gyur ba de bzhin du gzhan pha dang bu la sogs pa 'dod chags dang bral ba blo sngar ma btang ba rnams la yang chos ma yin par 'gyur ro/_/gcer bu ba skra 'bal ba na khros pa na bsod nams 'dod pa yang chos ma yin pa dang 'brel par 'gyur ro/_/dka' thub drag po'i lung 'bogs pa na
[\[58a.5\]]don ma yin pa 'dod pa ltar de la phan par 'dod pa'i ston pa'am gzhan yang sdig pa dang 'brel bar 'gyur ro de dag gsung de shi na zhes bya ba ni gcer bu pa gsung de shi na de la gnod pa bya ba'i phyir dug dang bcas pa'i zas sbyin par byed pa ltar de la phan par bya ba'i phyir sbyin par byed pa bsod nams 'dod pa yang
[\[58a.6\]]kha na ma tho ba dang ldan par 'gyur ro/_/ma dang bu lto na yod pa dag kyang sdig pa dang 'brel par thal bar 'gyur te/_phan tshun sdug bsngal gyi rgyu mtshan du gyur pa'i phyir ro/_/gal te me'i dpes blo sngar ma btang ba'i srog bcad pas kyang sdig pa yin par 'dod na ni/_de ltar na gsad par bya ba yang de'i bya ba dang
[\[58a.7\]]'brel pa'i phyir te/_gsod pa'i bya ba dang 'brel pa'i phyir te/_chos ma yin pa can du thal bar 'gyur te/_me rang gi rten sreg pa bzhin no/_/me ni sngar rang gi rten sreg la phyis gzhan sreg par byed de/_de bzhin du 'chi ba yang sngar rang gi rten gsad par bya ba chos ma yin pa dang /_sbyor bar byed la/_phyis ni gsod pa
[\[58b\]]
[\[58b.1\]]po sbyor bar byed par 'gyur ro/_/gzhan yang me'i chos khas blangs pa'i phyir byed du 'jug pa la yang sdig par thal bar mi 'gyur te zhes bya ba rgyas par 'byung ste/_gzhan gsod pa la sogs byed du 'jug pa la yang chos ma yin par thal bar mi 'gyur te/_gzhan me la reg tu 'jug pa'i reg tu
[\[58b.2\]]'jug pa po des mi 'tshig pa bzhin no/_/shing la sogs pa sems med pa rnams kyang zhes bya ba rgyas par 'byung ba ni/_shing dang smyug ma dang so phag la sogs pa rnams te/_khyim rdib na srog chags 'chi ba'i phyir de'i khongs su gtogs pa shing la sogs pa rnams la yang sdig par thal
[\[58b.3\]]bar 'gyur ro/_/yang na gtan tshigs med pas dpe tsam gyis ni 'grub par mi 'gyur ro/_/ngo tsha med pa rnams 'dam rdzab dri cher nga bas lus byug pa dang /_gos med pa nyid dang /_'bab stegs dang gdung bas de lta bu la sogs pa ma rig pa mang du brdol ba de ni gcer bu pa de rnams kyi
[\[58b.4\]]blun pa dang brdzun gyi tshig yin pas gus par mi bya'o/_/ma byin lan par gzhan gyi nor/_/zhes bya ba la sogs pa la mthus ni mngon sum du 'phrog par byed la/_'jab bus ni mngon sum ma yin par ro/_/kha cig yongs su gzung ba med pas mchod rten las 'phrog pa la ma byin par len par mi
[\[58b.5\]]'gyur ro zhes bya ba de ltar sems pa de'i phyir ro/_/sangs rgyas las ma byin par blangs pa yin te zhes bya ba smos so/_/yongs su mya ngan las 'das pa la yongs su 'dzin pa mi srid pa'i phyir ji ltar sangs rgyas las ma byin par blangs she na/_de'i phyir bcom ldan 'das yongs su mya ngan las 'das pa'i
[\[58b.6\]]tshe de dag thams cad yongs su gzung ba'i phyir ro zhes bya ba smos te/_skye bo sbyin pa po rjes su gzung ba'i phyir ro/_/gzhan dag na re de bsrung ba gang dag yin pa de dag las ma byin par blangs so zhes zer te/_de ltar na kha na ma tho ba dang bcas pa chen por mi 'gyur ro/_/bdag po med pa'i zhes bya ba ni bdag
[\[58b.7\]]po med pa'i gter te/_yul gyi bdag po las ma byin par blangs so/_/shi ba'i nor ni dge slong shi ba'i yo byad chos gos la sogs pa'o/_/sbrum ma'i gan du 'gro na de'i lto na 'dug pa la gnod par 'gyur ro/_/nu zho 'thung ba'i gan du 'gro na ni nu zhos byis pa rgyas par mi byed do/_/yul gyi bdag po
[\[59a\]]
[\[59a.1\]]las te zhes bya ba rgyas par 'byung ngo /_/de ni dge slong ma'i gan du 'gro na 'dod pas log par g.yem par 'gyur te/_de'i phyir rang gi chung ma nges pa dang bcas pa bzhin du bgrod par bya ba ma yin par yang yin no/_/tha na rgyal po las so zhes bya ba ni/_gal te gzhan med
[\[59a.2\]]na ste/_nangs kyi tha na rgyal po las te/_des ni de mi bzod par bya ba yin no/_/brdzun tshig 'du shes gzhan bsgyur ba'i/_/zhes bya ba rgyas par 'byung ste/_smra ba po dang nyan pa po'i dbang gis brdzun du smra ba'i las kyi lam skye'i gzhan du ni ma yin no/_/de nyid bstan pa'i phyir don smra ba
[\[59a.3\]]gang yin pa zhes bya ba rgyas par 'byung ngo /_/mngon par ma go na tshig kyal par 'gyur te/_nyon mongs can kun kyal pa nyid/_/ces 'byung ba'i phyir ro/_/dper na ba lang zhes bya ba lta bu ngag yi ge gcig pa yang yod de/_de la dpyad pa 'di mi rung ngo zhe na/_de'i phyir res 'ga' yi ge
[\[59a.4\]]mang po zhig la zhes bya ba la sogs pa smos so/_/tha ma rnam par rig byed ma yin pa dang bcas pa'o zhes bya ba la/_der ni gdon mi za bar don mngon par go bar 'gyur ba'i phyir de skad bshad de/_yi ge snga ma rnams ni sbyor ba yin no/_/yang na gang las don go bar gyur pa ste zhes bya ba ni smra ba
[\[59a.5\]]pos thams cad du 'du shes gzhan du bsgyur bar khyad par med kyang nyan pa pos don de rtogs pa la ltos nas dngos kyi las kyi lam du rnam par gzhag go zhes bya ba 'di ston pa'o/_/'dir yi ge snga ma rnams ni sbyor ba yin la/_phyi ma rnam par rig byed ma yin pa dang bcas pa ni mjug yin no/_/yid
[\[59a.6\]]kyi rnam par shes pa'i yul yin pa'i phyir dang zhes bya ba rgyas par 'byung ba ni/_rna ba'i rnam par shes pa ni sgra'i rang gi ngo bo tsam gyi yul can yin pa'i phyir dang /_rnam par rtog pa med pa'i phyir la ming la byang ba yang tshig rtogs pa la ltos nas don de go bas tshig gi don ni yid kyi rnam par shes pa'i
[\[59a.7\]]yul kho na yin gyi rna ba'i rnam par shes pa'i yul ni ma yin no/_/rna ba'i rnam par shes pa da ltar bas sgra da ltar ba 'dzin pas de'i gzung bar bya ba ngag gi rnam par rig byed gang yin pa ni rna ba'i rnam par shes pa dang lhan cig 'gags pa'i phyir rnam par rig byed ma yin pa kho na las kyi lam du 'gyur gyi rnam
[\[59b\]]
[\[59b.1\]]par rig byed ni ma yin te/_de lta yin na/_de dag kyang byed na/_rnam pa gnyis su 'gyur ro zhes gang bshad pa de dang 'gal lo/_/skad byang ba ni ming dang ming can gyi 'brel pa byang ba zhes bya ba'i tha tshig go/_/lung du ma bstan pa'i phyir shi ba dang 'dra ste zhes bya ba la/_kha cig na re gzugs
[\[59b.2\]]dang sgra dang chos rnams ni dge ba dang /_mi dge ba dang lung du ma bstan pa yin la/_dri dang ro dang reg bya dag ni gcig tu lung du ma bstan pa yin pa'i phyir shi ba dang 'dra'o/_/kha cig na re shi ba la ni 'di na dge ba dang mi dge ba'i chos rjes su 'jug pa med pa la/_lung du ma bstan pa'i chos rjes su
[\[59b.3\]]'jug pa ni yod de de'i phyir ma sgribs la lung du ma bstan pa yin pa'i phyir shi ba dang 'dra'o zhes zer ro/_/gzhan dag na re dbang po gsum ni yul dang phrad pa yin pa'i phyir la/_phrad pa la yang rtogs par ming btags pa'i phyir yul gsum la rtogs pa zhes bya'o zhes zer ro/_/sna dang lce dang
[\[59b.4\]]lus kyi rnam par shes pa dag gis nyams su myong ba ni rtogs pa yin no zhes bya ba 'di la/_khungs ci yod ce na/_mdo dang rigs pa yod de zhes bya ba smos so/_/de'i phyir yul gsum po gzugs dang sgra dang chos dag la go rims bzhin du mthong ba dang thos pa dang /_rnam par shes pa'i sgra
[\[59b.5\]]bsnyad pas de'i bar na 'dug pa dri dang ro dang reg bya dag la rtogs pa zhes bya bar khong du chud do/_/de ltar mi 'dod na zhes bya ba ni/_dri la sogs pa dag la rtogs pa zhes bya bar mi 'dod na'o/_/mthong ba la sogs pa'i dngos po'i nang du ma gtogs pa'i phyir zhes bya ba la/_gzugs dang sgra dang chos
[\[59b.6\]]dag la mthong ba dang thos pa dang rnam par shes pa'i sgra bkod pa'i phyir dang /_gzugs dang sgra dang chos dang mtshan nyid mi mthun pa'i phyir dang dri dang ro dang reg bya rnams mthong ba la sogs pa'i dngos po'i nang du ma gtogs pa yin te/_de'i phyir dri la sogs pa dag la tha snyad 'dogs par mi 'gyur na dri la
[\[59b.7\]]sogs pa dag la tha snyad 'dogs par mthong ba yang yin no/_/de'i phyir de dag la rtogs pa zhes bya'o zhes bya bar nges so/_/re zhig mdo ni don gzhan yin pa'i phyir khungs ma yin te zhes bya ba 'dir don ni ji ltar khyod la dus gsum du yang gzugs la sogs pa rnams ma mthong ba nas rnam par
[\[60a\]]
[\[60a.1\]]ma shes pa'i bar gyi phyir dang /_de dag don du mi gnyer ba'i phyir dang /_de dag gi yul can gyi 'dun pa'i 'dod chags la sogs pa de dag skyes pa dang /_skye ba dang /_skye bar 'gyur ba ma yin no/_/de bzhin du de tsam zhig par 'dzin pa'i phyir mthong ba dag nas rnam par
[\[60a.2\]]shes pa'i bar dag la yang de dag gi yul can gyi 'dun pa'i 'dod chags skyes pa dang /_skye ba dang /_skye bar 'gyur ba ma yin te/_de dag ni yang dag pa ma yin pa'i rnam par rtog pa las byung ba'i phyir ro zhes bya ba 'di yin no/_/de nyid bstan pa'i phyir/_'o na ji lta bu zhe na/_'dir ni khyod yul rnam
[\[60a.3\]]pa drug po 'di la zhes bya ba rgyas par smos so/_/gal te mdo 'di mthong ba la sogs pa'i tha snyad ston pa lhur byed pa ma yin na/_des na 'o na mthong ba ci zhig yin pa nas rnam par shes pa'i bar ci yin pa brjod par bya dgos so zhe na/_dbang po lngas mngon sum du byas pa gang yin pa zhes bya ba
[\[60a.4\]]rgyas par 'byung ste/_dbang po lngas mngon du byas pa gzugs la sogs pa gang yin pa de ni mthong ba ste/_dmigs zhes bya ba'i tha tshig go/_/pha rol las 'ongs pa yul drug char po gang yin pa de ni thos pa'o/_/bdag nyid kyi rigs pas rjes su dpag pa'i sgo nas 'dod cing mngon
[\[60a.5\]]par 'dod pa gang yin pa de ni 'dod pa ste/_rigs pas rjes su dpag pa ni mi 'khrul pa'i rjes su dpag pa'o/_/yid kyis mngon du gyur pa'i zhes bya ba la sogs pa la/_gzugs la sogs pa'i yul dang /_'dod chags la sogs pa dag la/_nyams su myong ba'i rnam par zhugs pa
[\[60a.6\]]ni yid kyi mngon sum mo/_/mthong ba la sogs pa'i dngos po'i nang du ma gtogs pa'i phyir dri la sogs pa snyad gdags par mi 'gyur te zhes gang smras pa de'i lan ni/_yul lnga po 'di dag re re la yang zhes bya ba rgyas par smos te/_gzugs la sogs pa'i yul lnga ni mthong ngo
[\[60a.7\]]zhes bya bar tha snyad byed cing /_thos pa dang rnam par shes pa dang /_rtogs pa zhes bya bar tha snyad byed do/_/yul drug pa chos zhes bya ba la ni mthong ba zhes bya bar tha snyad mi byed de/_'o na ci zhe na/_thos pa dang rnam par shes pa dang /_rtogs pa zhes bya bar tha snyad byed do/_/drug pa la ni mthong
[\[60b\]]
[\[60b.1\]]ba ma gtogs te zhes bya ba ni dbang po lngas mngon sum du byas pa ni mthong ba yin pa'i phyir la/_de ni dbang po lngas mngon sum du byas pa ma yin pas so/_/de'i phyir mthong ba la sogs pa'i dngos po'i nang du ma gtogs pa'i phyir dri la sogs pa la tha snyad 'dogs par mi 'gyur te zhes bya ba
[\[60b.2\]]ba'i rigs pa gang yin pa de yang rigs pa ma yin pa ste/_gang gi phyir dri la sogs pa dag mthong ba la sogs pa rnams kyi nang du gtogs pa'i phyir ro/_/sngon gyi slob dpon rnams ni zhes bya ba ni mdo sde pa snga rabs pa rnams so/_/mig gis mngon sum du byas pa gang yin pa de ni mthong ba'o
[\[60b.3\]]zhes bya ba de ni dbang po lngas ma yin pa'o/_/de ltar bshad ma thag pa'i lugs las khyad par du smras par 'gyur ro/_/rna bas thos pa dang /_pha rol las 'ongs pa gang yin pa de ni thos pa ste/_gnyi ga yang mngon par 'dod do/_/bdag nyid kyis bsam pa gang yin pa de ni rtogs pa'o
[\[60b.4\]]zhes bya ba ni lung dang rigs pas so/_/de ltar na tha snyad 'di gnyis ni yul drug car dang sbyar ro/_/bdag nyid kyis so so nas yang dag par rig pa dang /_rtogs pa gang yin pa de ni rnam par shes pa'o zhes bya ba la so so yang dag par rig pa de ni bde ba la sogs pa'o/_/rtogs pa ni 'jig rten
[\[60b.5\]]pa'i lam gyis te/_mngon par shes pa la sogs pa'o/_/'dir 'jig rten las 'das pa'i lam gyi rtogs pa ni mi gzung ste/_'jig rten pa'i tha snyad kyi skabs yin pa'i phyir ro/_/gang zhig lus kyi don gzhan go bar byed na zhes bya ba ni brdzun du smra ba ngag gi yin pa'i phyir dris pa'o/_/ngag
[\[60b.6\]]gis byed par 'gyur na'o zhes bya ba 'dir ni rnam par rig byed ma yin pa kho na dngos kyis lam gyi rnam par rig byed ni ma yin no/_/lus kyis byed par 'gyur na'o zhes bya ba 'dir yang rnam par rig byed ma yin pa kho na dngos kyi las kyi lam yin no/_/kha na ma tho ba gnyi gas zhes bya ba ni lus
[\[60b.7\]]kyi kha na ma tho ba dang ngag gi kha na ma tho bas so/_/drang srong rnams yid rab tu khros pas zhes bya ba la drang srong rnams lus dang ngag gnyis kyis mi byed kyang lus kyi kha na ma tho ba dang /_ngag gi kha na ma tho ba dang ldan pa yin no/_/gso sbyong dper bya'o zhes bya ba ni/_gso sbyong gi las la gnyi gas byas
[\[61a\]]
[\[61a.1\]]pa med kyang kha na ma tho ba ma mthol bas brdzun du smra ba'i kha na ma tho bas reg par 'gyur ba'o/_/mi byed na zhes bya ba ni mi btsal zhing mi sbyor na'o zhes bya ba'i bar du bshad par 'gyur ro/_/gnyis ka yang mi byed na zhes bya ba rgyas par 'byung ste/_de ltar na bsam gtan dang
[\[61a.2\]]zag pa med pa'i sdom pa bzhin du/_las kyi lam sems tsam la rag las pa nyid du thal bar 'gyur na/_'dod pa na spyod pa'i rnam par rig byed ma yin pa rnam par rig byed med pa can ni yod pa yang ma yin no/_/'dod pa na spyod pa zhes bya ba ni bsam gtan dang zag pa med pa'i rnam par
[\[61a.3\]]rig byed ma yin pa las khyad par du byed pa'o/_/ji ltar na de gnyis las kyi lam du grub ces bya ba ni/_drang srong dang dge slong gnyis kyi'o/_/slob dpon 'dus bzang ni drang srong dag ni don gyis na rnam par rig byed byed pa yin te/_mi ma yin pa rnams kyis de dag gis mi dge ba'i bsam pa
[\[61a.4\]]sems can yongs su 'dor bar zhugs pa rtogs nas de dag la dad pa rnams gang gis na drang srong de dag las kyi lam skye ba lus kyis byed do/_/gzhan yang khros pa la ni de'i tshe gdon mi za bar lus dang ngag gi g.yo ba yod par 'gyur bas 'gal ba med do/_/gso sbyong la yang ji ltar tshig gis go
[\[61a.5\]]bar bya ba'i don la lus kyi g.yo ba yang ngag gi las kyi lam skye ba de bzhin du bdag cag gis tshe dang ldan pa dag yongs su dag go snyam du rig par bya'o/_/snyam du cang mi smra bas mi g.yo ba la yang yin pas/_tshig gis go bar bya ba'i don la cang mi smra ba la yang ngag gi las kyi lam skye bar 'gyur
[\[61a.6\]]te/_de ni yongs su ma dag bzhin du cang mi smra bas bdag nyid dag par go bar byed do zhes zer ro/_/gzhan ni 'dod pa'i khams kyi rnam par rig byed ma yin pa ni thams cad rnam par rig byed la rag las par nges pa yang ma yin te/_sde lnga po la sogs pa 'bras bu thob pa'i mdo la so sor thar pa'i
[\[61a.7\]]sdom pa skye ba sred pa'i phyir ro/_/de lta bas na mi dge ba yang de lta bu 'ba' zhig rnam par rig byed med par yang 'gyur ro zhes zer ro/_/spras pas chog go/_/phra ma pha rol dbye ba'i phyir nyon mongs can gyi sems kyi zhes bya ba la phra ma'i dngos po ni phra ma'o/_/de gang zhe na/_pha rol dbye ba'i phyir
[\[61b\]]
[\[61b.1\]]tshig ste/_de dang ldan pas de yang phra ma can zhes bya'o/_/nyon mongs pa can gyi sems kyi zhes bya ba ni de la phan pa'i phyir ma yin pa'o/_/kha gsag byed pa zhes bya ba la/_kha gsag ces bya ba ni rnyed pa 'dod pa'i snyan par smra ba'o/_/las kyi lam ni ma yin no zhes bya ba 'byung ngo /_/yang
[\[61b.2\]]kyal pa yin la las kyi lam ma yin pa ji ltar zhe na/_de'i tshe sems can rnams 'dod chags shas chung ba yin pa'i phyir rnam par rig byed des rnam par rig byed ma yin pas 'dren par nus par mi 'gyur la/_rnam par rig byed ma yin pa med pa can gyi las kyi lam yang yod pa ma yin no/_/
[\[61b.3\]]nyon mongs can kun kyal pa nyid/_/ces bya ba ni/_nyon mongs pa can gzhan 'ba' zhig tu ma zad kyi/_brdzun du smra ba la sogs pa gsum yang yin na/_de ltar byas na brdzun du smra ba de ni tshig kyal pa yang yin la/_kha gsag la sogs pa ni tshig kyal pa kho na yin gyi brdzun du smra ba
[\[61b.4\]]ma yin no/_/de bzhin du gzhan la yang brjod par bya'o/_/kyal pa smras pa na tshig kyal pa can yin la/_de'i dngos po ni tshig kyal pa can nyid do/_/log pas gzhan gyi nor la chags/_/zhes bya ba ni/_mi rigs par chags pa ste/_de nyid kyi phyir 'grel pa las log par mi rigs pas
[\[61b.5\]]zhes bya ba smos so/_/de 'jig rten na brnab sems spangs te zhes bya ba ni 'dod pa la 'dun pa spangs te zhes bya ba'i don to/_/'di ga las she na/_de nyid las mjug thogs su gnod sems la sogs pa spangs pa bstan pa'i phyir te/_de 'jig rten na brnab sems spangs te/_brnab sems
[\[61b.6\]]dang ma bral ba'i sems kyis lan mang du gnas shing zhes bya ba la sogs pa bstan pa'i phyir ro/_/de'i phyir 'dod pa na spyod pa'i sred pa thams cad brnab sems yin no zhes bya bar shes so/_/nyes pa spyad pa che long bsdus pa'i phyir ro zhes bya ba la/_mi dge ba'i las kyi lam bcur ni nyes pa
[\[61b.7\]]spyod pa che long gang yin pa de bsdus kyi/_thams cad ni ma yin te/_de'i phyir brnab sems thams cad las kyi lam ma yin gyi 'o na ci zhe na/_'khor los sgyur ba rnams dang /_byang gi sgra mi snyan pa rnams la yang brnab sems kyi las kyi lam du 'gyur du 'ongs pas log pas
[\[62a\]]
[\[62a.1\]]gzhan gyi nor la chags pa gang yin pa de las kyi lam yin no/_/de na ni 'dod pa na spyod pa'i sred pa med pa yang ma yin la der mi dge ba'i las kyi lam 'dod pa yang ma yin no/_/dge dang mi dge med lta ba/_/log par lta ba yin zhes bya ba 'byung ngo /_/las dang
[\[62a.2\]]'bras bu dang 'phags pa la skur pa 'debs pa 'di ni ril log par lta ba yin no zhes bya ba 'byung ste/_de la sbyin pa med do zhes bya ba nas nyes par spyad pa med do zhes bya ba'i bar ni las la skur pa 'debs pa'o/_/legs par spyad pa dang /_nyes par spyad pa'i las rnams kyi 'bras bu rnam par smin
[\[62a.3\]]pa med do zhes bya ba ni 'bras bu la skur pa 'debs pa'o/_/'jig rten na dgra bcom pa dag med do zhes bya ba ni 'phags pa la skur pa 'debs pa'o/_/tshigs su bcad par ni dang po tsam zhig bstan par zad do zhes bya ba ni/_dge dang mi dge med lta ba/_/zhes bya ba ste/_dper brjod pa tsam du zad
[\[62a.4\]]pa'i phyir ro/_/las kyi lam yin pas zhes bya ba ni sems pa zhes bya ba'i las kyi lam mo/_/ji ltar zhe na/_de dag dang mtshungs par ldan pa can gyi sems pa ni zhes bya ba smos te/_brnab sems la sogs pa dang mtshungs par ldan pa'i sems pa'o/_/de dag gi rgyu bas rgyu ste zhes bya ba ni/_
[\[62a.5\]]brnab sems la sogs pa go rims bzhin du chags pa dang mi mthun pa dang /_log pa'i nges par rtogs pa'i rnam pa can de dag gi dbang gis de dag dang mthun par sems pas sems par byed cing mngon par 'du byed de de'i phyir de dag gi rgyu bas rgyu ba yin no/_/de dag gi 'gros kyis 'gro'o/_/
[\[62a.6\]]zhes bya ba ni/_phyi ma snga ma'i bshad pa yin par dgongs par smos pa'o/_/de dag kun nas slong ba'i sems pa ni/_/zhes bya ba ni/_srog gcod pa la sogs pa de dag sems pa gang gis kun nas slong ba ste/_'jug par byed ces bya ba'i tha tshig go/_/de dag la brten nas 'jug pa'i
[\[62a.7\]]phyir ro zhes bya ba ni/_de dag la dmigs nas 'jug pa'i phyir ro/_/las kyi lam dang zhes bya ba ni/_brnab sems la sogs pa gsum mo/_/srog gcod pa la sogs pa bdun ni lus dang ngag gi rang bzhin yin pa'i phyir las dang las kyi lam yin no/_/'dra ba rnams la gcig
[\[62b\]]
[\[62b.1\]]lus par grub pa ma yin nam/_zhe na/_de'i phyir mi 'dra ba rnams la yang gcig lus par grub pa'i phyir ro zhes bya ba smos te/_ji ltar shing dang shing dag go/_/zhes bya ba dang /_de bzhin du yon po dang 'khyor po ni 'khyor po dag go zhes bya ba dang /_de bzhin gang dang mi mngon pa dag ni yon tan
[\[62b.2\]]yin no zhes bya ba gang dang mi mngon pa ni gang mi mngon pa dag ste/_de gnyis ni gang mi mngon no zhes bya ba de bzhin du las dang lam gyi lam ni las kyi lam yin no/_/de'i don dang de'i rtsa ba can du 'jug pa yin no zhes bya ba la/_sbyor ba 'jug pa ni dngos kyi las kyi lam gyi don du'o/_/mjug
[\[62b.3\]]'jug pa ni las kyi lam gyi rtsa ba can yin no/_/sngar yang che long bsdus pa'i phyir/_/zhes bshad pa yang yin no zhes bya ba ni/_de las che long bsdus na ni/_/dge dang mi dge ci rigs par/_/las kyi lam ni bcur bshad do/_/zhes bya ba'o/_/'jig rten gang dag ces bya ba ni/_
[\[62b.4\]]dngos po rnams 'phel ba dang 'grib pas zhes bya ba rgyas par te/_de skad du yang /_thams cad bdag po rgyu mthun dang /_/rnam smin 'bras bu 'byin par byed/_/ces phyi nas bshad par bya'o/_/de dag gi ltar na de dag ji ltar las kyi lam yin zhe na zhes bya ba 'byung ste/_de dag gi ltar na
[\[62b.5\]]brnab sems la sogs pa de dag gang gi las kyi lam yin pas na/_las kyi lam du 'gyur ba brnab sems la sogs pa dag las gzhan pa'i yid kyi las sems pa ni med do/_/de dag nyid la dris shig ces bya ba ni de'i phyogs kho na la nyes pa 'dir 'gyur ro snyam du bsams pa'o/_/de
[\[62b.6\]]lta mod kyi brjod par nus so zhes bya ba la sogs pa 'byung ngo /_/yang na gcig gis gcig 'dren pas na zhes bya ba ni brnab sems kyis gnod sems dang log par lta ba 'dren par byed de/_gzhan dag la yang de dang 'dra bar brjod par bya'o/_/de ltar na de dag ni yid kyi las yin pas
[\[62b.7\]]las kyang yin la las kyi lam yang yin pas las kyi lam yin no/_/kun du spyod pa dang 'gal ba yin la zhes bya ba ni dge ba dang mi dge ba dag cig car kun du spyod pa med pa'i phyir yin gyi/_log par lta ba bzhin du ldan pa dang 'gal ba ni ma yin no zhes bshad par 'gyur ro/_/chen
[\[63a\]]
[\[63a.1\]]po yongs su rdzogs pas zhes bya ba ni chen po'i chen pos zhes bya ba'i don gang yin pa'o/_/'o na ci'i phyir zhes bya ba la/_gal te log par lta bas dge ba'i rtsa ba de gcod kyi mi dge ba'i rtsa ba dag gis ma yin na/_'o na ci'i phyir te/_'o na rgyu ci'i phyir bstan
[\[63a.2\]]bcos las mi dge ba'i rtsa ba chen po rnams gang dag yin zhes bya ba dris so/_/mi dge ba'i rtsa ba gang dag gis dge ba'i rtsa ba gcod par byed pa zhes bya ba ni lan no/_/'dod pa las 'dod chags dang bral ba thob par byed pa na zhes bya ba ni lan gnyis pa ste/_'dod pa las 'dod chags dang bral
[\[63a.3\]]bar byed pa na dang po nyid du lam chung ngu'i chung ngus spong zhing 'dor ba gang yin pa de dag kyang mi dge ba'i rtsa ba chen po yin pas de'i phyir ji ltar log par lta bas dge ba'i rtsa ba rnams gcod ces bya ba'o/_/mi dge ba'i rtsa bas drangs pa'i phyir te/_de nyid la dpe ni/_dper na rkun pos drangs pa'i
[\[63a.4\]]mes grong bsregs na btags pa'i rtog pas rkun po rnams kyis grong bsregs so zhes brjod pa de bzhin du/_mi dge ba'i rtsa ba chen pos drangs pa'i log par lta bas dge ba'i rtsa ba gcod pa'i las kun de 'dren par byed pa yin pa'i phyir mi dge ba'i rtsa ba dag kho na la bstan pas bstan bcos
[\[63a.5\]]dang 'gal ba med do/_/dge ba'i rtsa ba dag ni rnam pa drug ste/_khams gsum po re re la skyes nas thob pa dang sbyor ba las byung ba yod pas de dag gang dag yin par mi shes pa de'i phyir/_dge ba'i rtsa ba gang dag cig ces bya ba rgyas par smos so/_/gzugs med pa na spyod pa dag dang mi ldan pa'i phyir ro zhes
[\[63a.6\]]bya ba ni/_ldan pa gcod pa las dge ba'i rtsa ba gcod par 'dod na gzugs dang gzugs med pa na spyod pa dag dang ni snga nas mi ldan pas de gcod pa mi srid do/_/de ni de'i thob pa dag sring bar byed pa la dgongs nas gsungs pa yin no/_/yang ji ltar na de'i thob pa thag sring bar byed ce na/_rgyud de'i
[\[63a.7\]]snod ma yin pa nyid du byed pa'i phyir ro/_/sngar rgyud de dag gi thob pa rnams kyi snod du gyur pas las dge ba'i rtsa ba bcad na gnod pa yin pa de skal ba med pa nyid du byas pa de'i phyir de dag gi thob pa thag sring bar byed pa las de dag kyang bcad pa yin no zhes brjod pas 'gal ba med do/_/sbyor ba
[\[63b\]]
[\[63b.1\]]las byung dag las ni/_/zhes bya ba rgyas par 'byung ste/_sbyor ba las byung ba ni thos pa dang bsam pa dag ste/_log par lta ba 'byung ba'i sngar chung ngu'i chung ngu'i gnas skabs kho nar dge ba'i rtsa ba de dag gi thob pa chad pas de'i phyir de dag log par lta bas mi gcod do/_/rgyu dang 'bras
[\[63b.2\]]bu la skur pa 'debs pas zhes bya ba ni/_'phags pa la skur pa 'debs pas ma yin no/_/bar chad med pa'i lam dang rnam par grol ba'i lam lta bu yin no zhes bya ba rgyu la skur pa 'debs pa ni bar chad med pa'i lam lta bu yin te/_de dag lhan cig dge ba'i rtsa ba'i thob pa 'gag pa'i phyir
[\[63b.3\]]ro/_/'bras bu la skur pa 'debs pa rnam par grol ba'i lta bu yin te/_de dang lhan cig skye ba'i phyir ro/_/dmigs pa'i dbye bas log par lta ba rnam pa gnyis yin pas de'i phyir zag pa dang bcas pa la dmigs pa kho nas yin gyi zhes bya ba smos te/_sdug bsngal ba dang kun
[\[63b.4\]]'byung ba la dmigs pa zhes bya ba'i tha tshig go/_/zag pa med pa dmigs pas ni ma yin no zhes bya ba ni 'gog pa dang lam la dmigs pas ma yin pa'o/_/zag pa dang bcas pa la dmigs pa yang skal ba mnyam pa dang skal ba mi mnyam pa'i khams la dmigs pa ni rnam pa gnyis yin
[\[63b.5\]]pas de'i phyir skal ba mnyam pa'i khams la dmigs pa kho nas yin gyi zhes bya ba smos te/_'dod pa'i khams la dmigs pa kho na yin no zhes bya ba'i don to/_/skal ba mi mnyam pa'i khams la dmigs pas ni ma yin te zhes bya ba ni gzugs dang gzugs med pa'i khams la dmigs
[\[63b.6\]]pas ni ma yin no/_/yang ci'i phyir gang zag pa med pa la dmigs pa dang /_skal ba mi mnyam pa'i khams la dmigs pas dge ba'i rtsa ba rnams kun du mi gcod ce na/_de'i phyir mtshungs par ldan pa tsam gyi sgo nas rgyas pas nyam chung ba'i phyir ro zhes bya ba smos te/_zag pa med
[\[63b.7\]]pa dang gong ma'i yul can gyi log par lta ba ni sems dang sems las byung ba gang dag dang mtshungs par ldan pa de dag kho na la rgyas par 'gyur gyi dmigs pa ni ma yin no/_/tsam zhes bya ba'i sgras ni dmigs pa'i sgo nas rgyas par 'gyur ba bsal ba'i phyir ro/_/'di skad du zhes
[\[64a\]]
[\[64a.1\]]bya ba ni bye brag tu smra ba rnams so kun gyi zhes bya ba ni zag pa dang bcas pa dang zag pa med pa la dmigs pa dang /_skal ba mnyam pa dang mi mnyam pa'i khams la dmigs pas so/_/rnam pa dgu char yang zhes bya ba rgyas par 'byung ste/_chung ngu dang 'bring dang
[\[64a.2\]]chen po rnams las re re re re la chung ngu dang 'bring dang chen por phye bas rnam pa dgu yin no/_/ji ltar mthong bas spang bar bya ba'i nyon mongs pa rnam pa dgu char yang sdug bsngal la chos shes pa'i bzod pa la sogs pa dag gis cig car spong ba de bzhin du/_dge ba'i rtsa ba rnam pa
[\[64a.3\]]dgu char yang log par lta ba chen po'i chen pos cig car kun du gcod do/_/bye brag tu smra ba rnams ni 'di skad du rim gyis brjod do/_/bsgom pas spang bar bya ba'i nyon mongs pa bzhin no/_/de ltar na gzhung 'di bskyab pa yin no zhes bya ba ni/_gal te bsgom pas spang bar bya ba'i
[\[64a.4\]]nyon mongs pa ltar kun du 'chad kyi gzhan du ma yin no/_/'o na mi dge ba'i rtsa ba chen po zhes bya ba ni/_gal te rim gyis yin na'o/_/gzhung 'di las ni mi dge ba'i rtsa ba chen po dag gis dge ba'i rtsa ba kun du gcod par gsungs la/_de yang bsgom pas spang bar bya ba'i nyon mongs pa
[\[64a.5\]]bzhin du rim gyis kun du gcod pa la 'gal ba med do/_/'di skad du zhes bya ba ni bye brag tu smra ba rnams so/_/gnyis kar zhes bya ba ni langs pa dang ma langs par ro/_/sngar sdom pa spong la zhes bya ba ni sbyor ba las byung ba'i sems kyi 'bras bu yin pa'i phyir ro/_/phyis dge ba'i rtsa ba
[\[64a.6\]]rnams kun du gcod do zhes bya ba ni skyes nas thob pa rnams kho na kun du 'chad pa'i phyir ro/_/'di skad ces bya ba ni bye brag tu smra ba rnams so/_/sdom pa sems gang gi 'bras bu yin pa zhes bya ba rgyas par 'byung ngo /_/sems ni rnam pa gnyis te/_skyes nas thob pa dang /_sbyor ba
[\[64a.7\]]las byung ba'o/_/de re re la yang rnam pa dgu ste/_de la sdom pa sems gang gi 'bras bu yin pa de spangs pas de'i 'bras bu sdom pa yang gtong ngo /_/de la gal te skyes nas thob pa'i sems chung ngu'i chung ngus sdom pa mnos na ni/_de'i phyir cig car dge ba'i rtsa ba kun du 'chad pa
[\[64b\]]
[\[64b.1\]]dang /_sdom pa gtong ba yin no/_/gal te gzhan dag gis mnos na ni de'i phyir sngar sdom pa gtong la/_phyis dge ba'i rtsa ba kun du 'chad pas mtha' gcig tu smra bar mi rigs so/_/shes rab nyon mongs pa can dang nyon mongs pa can ma yin pa dag mi bstan pa'i phyir ro zhes bya
[\[64b.2\]]ba ni/_sdug bsngal gyi tshor ba drag pos nyen pa'i phyir dmyal ba dang yi dgas dag ni mi bstan la/_gti mug shas che ba'i phyir dang dpyod pa med pa'i phyir dud 'gro dag ni mi bstan te/_de dag la dge ba'i rtsa ba kun du 'chad pa yod pa ma yin no/_/las kyi 'bras bu mngon sum du
[\[64b.3\]]gyur pa'i phyir ro zhes bya ba ni lha'i bu skyes nas ring po ma lon pa la bdag gang nas shi 'phos/_gang du ni skyes/_las ni gang zhig gis skyes snyam pa'i sems gsum kun du 'byung la de yang thams cad shes pa yin no/_/byang gi sgra mi snyan pa rnams ni rang bzhin gyis bsam pa
[\[64b.4\]]bzang ba'i phyir sdig pa'i bsam pa med do/_/'dzam bu'i gling kho na na yod do zhes bya ba ni 'dzam bu'i gling pa rnams khyad par du rtog ge pa yin pa'i phyir ro/_/dge med nang na nyung ldan pa/_/lus tshor srog yid brgyad dang ldan/_/zhes 'byung la/_shar gyi lus 'phags pa dang /_nub kyi ba
[\[64b.5\]]lang spyod pa yang de dang 'dra ba la/_de'i phyir na de dag na yang dge ba'i rtsa ba kun du 'chad pa yod do/_/'dun pa dang brtson 'grus zhan pa'i phyir zhes bya ba la/_blo 'dod chags kyis cher zil gyis mnan pa'i phyir bud med kyis ni ma yin pa'o/_/de ni gdon mi za bar sngar bshad pa rnams
[\[64b.6\]]las yid mi bde ba'i dbang po bor la/_mo'i dbang po bsnan te brgyad dang ldan no/_/sdig pa'i bsam pa bstan pa dang /_mkhyud pa can yin pa'i phyir ro zhes bya ba la/_sdig pa'i bsam pa ste brnag pa ni sdig pa'i bsam pa'o/_/de yang rgyun chags su nges par rtogs pas rgyun
[\[64b.7\]]gcad par dka' ba'i phyir bstan pa'o/_/lta ba ring du rjes su 'brel pa'i phyir 'chab pas na/_mkhyud pa'o/_/mtshams med byed pa 'di la min/_/de ni rkyen gyi stobs kyis skyes pa'i log par lta bas yang mi gtong ste/_las dang 'bras bu'i 'brel pa la 'jigs pa'i
[\[65a\]]
[\[65a.1\]]phyir ro/_/gang zhig rgyu'i stobs kyis zhes bya ba rgyas par 'byung ste/_gang zhig bdag nyid log par lta ba 'dod pa de ni rgyu'i stobs kyis kun du gcod pa'o/_/'di ltar gang dag gzhan las thos nas 'dod pa de ni rkyen gyi stobs kyis gcod pa'o/_/de bzhin du gang
[\[65a.2\]]zhig rang gi stobs kyis spyod pa ni rang gi rtogs pa'i stobs kyis gcod pa'o/_/gzhan gyi stobs kyis zhes bya ba ni/_gzhan las thos pa tsam gyi stobs kyis so/_/bsam pa nyams pa zhes bya ba ni/_log par lta ba mngon sum du gyur pas bsam pa nyams pa'o/_/bsam
[\[65a.3\]]pa dang sbyor ba nyams pa ni log par lta zhing mtshams med pa byed pa'o/_/lta ba nyams pa gang yin pa dang zhes bya ba rgyas par 'byung ste/_gang zhig lta ba nyams pas dge ba'i rtsa ba kun du gcod par byed pa de ni mthong ba'i chos kho na la nying mtshams sbyor bar 'gyur ro/_/gang zhig
[\[65a.4\]]lta ba dang tshul khrims nyams pas gcod par byed pa de ni lus zhig nas so/_/mu dang po ni rdzogs byed pa la sogs pa'o zhes bya ba ni lta ba nyams pa'i phyir ro/_/gnyis pa ni ma skyes dgra'o zhes bya ba ni/_mtshams med pa byed pa'i phyir ro/_/gsum pa ni lha sbyin no zhes bya
[\[65a.5\]]ba ni/_lta ba nyams pa'i phyir dang /_mtshams med pa byed pa'i phyir ro/_/bzhi pa ni bdag cag la sogs pa gzhan dag go/_/las kyi lam du zhig dang sems pa lhan cig 'byung ba zhes bya ba rgyas par 'byung ste/_las kyi lam dge ba dang mi dge ba du dag cig dang /_sems pa dge
[\[65a.6\]]ba'am mi dge ba'am/_lung du ma bstan pa yang rung ba lhan cig 'byung zhes bya ba'o/_/gzhan med par zhes bya ba la/_las kyi lam gzhan mthar phyin pa na yang brnab sems la sogs pa dag yod pas de'i phyir gzhan med par zhes bya ba smos so/_/sems pa nyon mongs pa can
[\[65a.7\]]ma yin pa can zhes bya ba ni/_sems pa dge ba dang lung du ma bstan pa'o/_/gzugs can rnams las zhes bya ba ni 'dod pas log par g.yem par ma gtogs pa rnams so/_/gnod sems su gyur pa srog chags gsod pa zhes bya ba ni/_zhe sdang gis srog gcod pa mthar phyin
[\[65b\]]
[\[65b.1\]]pas de'i tshe gdon mi za bar srog gcod pa dang gnod sems dang sems pa lhan cig 'byung ngo /_/brnab sems dang ldan pa zhes bya ba ni ma byin par len pa dang 'dod pas log par g.yem pa gnyis chags pas mthar phyin par byed pa'i phyir gnyis dang sems pa lhan cig 'byung ste/_brnab
[\[65b.2\]]sems dang ma byin par len pa'am/_'dod pas log par g.yem pa dang ngo /_/tshig kyal pa mthar phyin pa na yang brnab sems la sogs pa gang yang rung ba yod pa yin no/_/gsum dang lhan cig 'byung ba ni/_/zhes bya ba la sogs pa ni gang du gsad pa kho nas 'phrog par grub
[\[65b.3\]]pa'o/_/cig car du zhes bya ba ni gnas nas bskyod bzhin pa na gsod pa ste/_de ltar na gnod sems dang /_srog gcod pa dang /_ma byin par len pa dang gsum lhan cig 'byung ba'o/_/nges pa de ni sems gzhan dang mi ldan pa'i zhes bya ba la/_nges pa de ni gzhan gyi nor
[\[65b.4\]]'phrog pa'i sems dang ldan pa kho na la shes par bya ste/_'dir ni 'di la srog chags gsad par bya'o snyam pa'i sems gzhan yang yod pas de'i phyir 'gal ba med do/_/nges pa de ni gzhan du yang gsum dang lhan cig 'byung ba ni bdag nyid 'dod pas log par g.yem pa la sbyar ba
[\[65b.5\]]de'i sbyor bas cig car srog gcod pa la sogs pa las gang yang rung ba mthar phyin par byed pa 'am/_sems pa nyon mongs pa can ma yin pa can de'i sbyor ba cig car gzugs can gsum mthar phyin par byed pa na ste/_'brel pa las ni dper brjod pa tsam zhig bshad do/_/de la ni
[\[65b.6\]]yid kyi gcig yin la zhes bya ba ni brnab sems sam/_gnod sems sam/_log par lta ba'o/_/ngag gi ni gsum yin no zhes bya ba ni/_brdzun gyi tshig smra na ni brdzun du smra ba dang /_dbyen dang /_tshig kyal pa'o/_/tshig rtsub mo smra na ni tshig rtsub mo dang /_phra ma dang /_tshig
[\[65b.7\]]kyal pa'o/_/'di ni nyon mongs can kun kyal pa nyid ces bya ba'i dbang du byas nas bshad de/_gang gi tshe de las gzhan nyon mongs can zhes bya ba khas blangs nas 'chad na ni de'i tshe gsum kho na dang /_lhan cig 'byung ba ni dbyen bya ba'i bsam pa dang ldan pa brdzun gyi tshig gam/_
[\[66a\]]
[\[66a.1\]]tshig rtsub mo smra na ste zhes brjod par bya'o/_/yang na brnab sems la sogs par gyur pa zhes bya ba la sogs pa zhes bya ba'i sgra ni/_gnod sems dang log par lta ba dang sbyar ro/_/lnga dang drug dang bdun dang yang de bzhin du sbyar bar bya'o zhes bya ba ni/_brnab
[\[66a.2\]]sems la sogs par gyur pa de'i tshe sbyor ba bzhi dang lnga dang drug cig car mthar phyin par byed pa na/_lnga dang drug dang bdun dang sems pa lhan cig 'byung ngo /_/drug pa sbyar byas nas zhes bya ba ni/_'dod pas log par g.yem pa ma gtogs pa la'o/_/'dod pas log par
[\[66a.3\]]g.yem pa bdag nyid kyis byed la zhes bya ba ni/_de gzhan gyi yongs su rdzogs pa med pa'i phyir ro/_/'dir ni brnab sems brgyad par 'gyur ro/_/yang ci'i phyir dgu 'am bcu dang lhan cig mi 'byung zhe na/_brnab sems la sogs pa rnams la/_phan tshun mtshungs par ldan pa
[\[66a.4\]]med pa'i phyir ro/_/dge ba bcu yi bar dag dang /_zhes bya ba ni 'di spyir bstan pa yin no/_/gcig dang brgyad dang lnga dang min/_/zhes bya ba smos pa ni dmigs kyis bsal ba'o/_/re zhig gcig dang /_lhan cig 'byung ba ni ma yin te/_brnab sems med pa dang gnod sems
[\[66a.5\]]med pa gnyis phan tshun 'khrul pa med pa'i phyir ro/_/yang dag pa'i lta ba kho na de dag la 'khrul pa'i phyir dang /_spong ba gcig gi bdag nyid kyi sdom pa med pa'i phyir ro/_/brgyad dang lhan cig 'byung ba yang ma yin te/_spong ba lnga 'am drug gi bdag nyid kyi sdom pa med pa'i phyir ro/_/
[\[66a.6\]]lnga dang lhan cig 'byung ba yang ma yin te/_spong ba gnyis dang /_gsum dang /_lnga'i bdag nyid kyi sdom pa med pa'i phyir ro/_/dge ba'i rnam par shes pa lnga la gnas pa zhes bya ba ni/_de na yang dag pa'i lta ba med pas brnab sems med pa dang /_gnod sems med pa gnyis dang
[\[66a.7\]]lhan cig 'byung ngo /_/zad pa dang mi skye bar shes pa dag ma gtogs pa dge ba'i yid kyi rnam par shes pa thams cad dge ba'i rtsa ba gsum dang mtshungs par ldan pa'i phyir gzugs med pa'i snyoms par 'jug pa'i zhes bya ba la sogs pa 'byung ste/_gzugs med pa smos pa ni bsam gtan
[\[66b\]]
[\[66b.1\]]gyi snyoms par 'jug pa la gnas pa la bsam gtan dang zag pa med pa'i sdom pa dag yod pa rnam par gcad par bya ba'i phyir ro/_/zag pa dang mi skye ba'i shes pa dag kyang lta ba'i bdag nyid ma yin pa'i phyir brnab sems med pa dang /_gnod sems med pa gnyis kho na dang sems pa lhan cig
[\[66b.2\]]'byung ngo /_/yin gyi gsum kho na dang lhan cig 'byung ba ni sdom pa blang bar ma gyur pa yang dag pa'i lta ba dang mtshungs par ldan pa'i yid kyi rnam par shes pa la gnas pa'o/_/bzhi dang lhan cig 'byung ba ni mi dge ba 'am lung du ma bstan pa'i sems dang ldan pa zhes bya ba rgyas par 'byung ste/_
[\[66b.3\]]de la ni brnab sems med pa la sogs pa yid kyi yod pa ma yin la/_dge bsnyen dang dge tshul gyi sdom pa dag kyang spong ba bzhi'i bdag nyid yin pa'i phyir ro/_/de yang dag par len pa na'o zhes bya ba ni/_dge bsnyen dang /_dge tshul gyi sdom pa yang dag par len pa na ste/_dge ba'i
[\[66b.4\]]rnam par shes pa'i tshogs lnga la gnas pa la ni yang dag pa'i lta ba med pas drug dang lhan cig 'byung ngo /_/bdun dang lhan cig 'byung ba ni dge ba'i yid kyi rnam par shes pa la gnas te zhes bya ba ni/_de la yang dag pa'i lta ba bla lhag tu bsnan te bdun dang lhan cig 'byung ngo /_/mi dge ba
[\[66b.5\]]dang lung du ma bstan pa'i sems dang ldan zhes bya ba rgyas par 'byung ste de la yid kyi brnab sems med pa la sogs pa med pa la/_dge slong gi sdom pa yang spong ba bdun gyi bdag nyid yin pa'i phyir bdun kho na dang sems pa lhan cig 'byung ngo dgu dang lhan cig 'byung ba ni dge ba'i rnam par shes pa
[\[66b.6\]]lnga la gnas pa zhes bya ba ni/_dge slong gi sdom pas bsdus pa spong ba bdun dang /_brnab sems med pa dang /_gnod sems med pa dang yin te/_de la yang dag pa'i lta ba med pa'i phyir ro/_/zad pa dang mi skye ba shes pas bsdus pa'i yid kyi rnam par shes pa la gnas pa dge slong gi sdom pa yang dag par
[\[66b.7\]]len pa dgu dang sems pa lhan cig 'byung ngo zhes bya bar skabs dang sbyar te/_de la ni dge slong gi sdom pas bsdus pa gzugs can bdun dang /_brnab sems med pa dang gnod sems med pa 'byung ngo gzugs med pa gsum la brten nas zad pa shes pa la sogs pa skyes pa'i phyir zag
[\[67a\]]
[\[67a.1\]]pa med pa'i sdom pa med do/_/de nyid kyi phyir de nyid bsam gtan gyis bsdus pa zhes bya ba smos te/_zad pa dang mi skye ba shes pa dang mtshungs par ldan pa'i yid kyi rnam par shes pa bsam gtan gyis bsdus pa la gnas pa ni dgu dang lhan cig 'byung ste/_dge
[\[67a.2\]]slong gi sdom pa yang dag par len pa med kyang snyam du dgongs so/_/de la ni zag pa med pa'i sdom pas bsdus pa bdun dang /_brnab sems med pa la sogs pa yod do/_/bsam gtan gyis bsdus pa zhes bya ba ni/_gzugs med pas bsdus pa las khyad par du bya ba'i phyir ro/_/
[\[67a.3\]]bcu dang lhan cig 'byung ba ni de las gzhan pa zhes bya ba ni/_zad pa dang mi skye ba shes pa dang mtshungs par ldan pa las gzhan pa'i dge ba'i yid kyi rnam par shes pa'o/_/ci thams cad kyi tshe 'dod par gtogs pa dang gzugs su gtogs pa la gnas pa zhig bcu dang lhan cig 'byung
[\[67a.4\]]ngam zhe na/_ma yin no/_/'o na ci zhe na/_dge slong gi sdom pa yang dag par len pa kho na'o/_/zad pa dang mi skye ba'i shes pa dag ma gtogs pa zhes bya ba ni dgu dang zhes de dag gi tshul ni bshad zin pa'i phyir ro/_/bsam gtan dang zag pa med pa'i sdom pa gzhan dang lhan cig 'jug pa'i
[\[67a.5\]]sems pa thams cad ces bya ba ni bcu dang lhan cig 'byung ngo zhes bya bar skabs dang sbyar ro/_/re zhig 'di ni sdom pas bsdus pa rnams kyi nges pa yin no/_/sdom pa ma gtogs pa ni gcig dang zhes bya ba la sogs pa 'byung ste/_sems gzhan dang ldan pa zhes bya ba ni/_mi dge ba dang
[\[67a.6\]]lung du ma bstan pa'i sems dang ldan pa'o/_/spong ba'i yan lag gcig yang dag par len na'o zhes bya ba ni/_srog gcod pa 'am ma byin par len pa'i yan lag gcig spong ba yang dag par len pa na gcig kho na dang /_sems pa lhan cig 'byung ngo /_/gnyis dang lnga yang dag par
[\[67a.7\]]len pa na'o zhes bya ba la/_yan lag gnyis yang dag par len pa na ni/_lnga dang lhan cig 'byung ste/_yid kyi gsum dang /_lus kyi'am/_yid kyi gnyis dang ngo /_/yan lag lnga yang dag par len pa na ni brgyad dang lhan cig cig car 'byung ste/_de la ni gzugs can lnga dang
[\[67b\]]
[\[67b.1\]]yid kyi gsum 'byung ngo /_/dmyal ba na ni kyal pa dang /_tshig rtsub gnod sems rnam gnyis so/_/zhes bya ba la/_ldan pa zhes bya ba ni 'thob pa'o/_/mngon sum du gyur pa zhes bya ba ni dngos su 'jug pa'o/_/smre sngags 'don pa'i phyir kyal pa yin no zhes bya ba ni/_gzhan ni de
[\[67b.2\]]las gzhan nyon mongs/_/zhes bya ba'i mtshan nyid yongs su bzung nas yin no/_/phan tshun brgyad gags byed pa'i phyir tshig rtsub mo yin no zhes bya ba ni/_sdug bsngal gyis nyam thag pa'i dmyal ba rnams dmyal srung dag la spyo bar byed la/_dmyal srung dag kyang dmyal ba rnams la
[\[67b.3\]]spyo ba'am/_dmyal ba rnams kho na phan tshun spyo ba'o/_/sems kyi rgyud rtsub pos zhes bya ba ni/_'ga' yang 'jam por rjes su 'brel pa med pa'i phyir ro/_/chags par bya ba'i dngos po med pa'i phyir mngon du gyur pa'i sgo nas brnab sems kun du spyod pa med do/_/las kyi 'bras bu mngon
[\[67b.4\]]sum du gyur pa'i phyir log par lta ba med do/_/de nyid kyi phyir zhes bya ba ni/_dgos pa med pa'i phyir phra ma med pa'o/_/rtag tu bye zin pa'i phyir zhes bya bas ni de na yul med pa'i phyir phra ma med do zhes bstan to/_/nga yir 'dzin pa med pa'i phyir brnab sems mngon du gyur pa'i sgo nas med do/_/
[\[67b.5\]]rgyud 'jam pa'i phyir dang kun nas mnar sems kyi dngos po med pa'i phyir gnod sems med de/_gnod sems ni rgyu'i stobs dang rkyen gyi stobs kyis skyon/_de gnyi ga yang de na med do/_/de'i phyir byang gi sgra mi snyan na gnod sems mngon du gyur pa med do/_/sdig pa can gyi bsam pa ma
[\[67b.6\]]yin pa'i phyir log par lta ba med do/_/bdun pa zhes bya ba ni 'don pa'i go rims kyis tshig kyal pa la bdun pa zhes bya'o/_/mngon sum du gyur pa'i sgo nas zhes bya ba ni/_dngos su yang zhes bya ba 'di'i rnam par bshad pa yin no/_/sdig pa can gyi bsam pa ma yin pa'i phyir srog gcod
[\[67b.7\]]pa la sogs pa drug char yang ldan pa dang /_mngon sum du gyur pa'i sgo nas med de/_'dod pa na gzugs kyi sngar ni skye ba med ces nges pa'i phyir ro/_/gzhan yang tshe nges pa'i phyir srog gcod pa med do/_/rdzas dang bud med yongs su gzung ba med pa'i phyir ma byin par len pa dang 'dod pas
[\[68a\]]
[\[68a.1\]]log par g.yem pa dag med do/_/dgos pa med pa'i phyir brdzun du smra ba dang /_phra ma dang tshig rtsub mo dag med do/_/ji ltar 'di dag gi mi tshangs par spyod pa yin zhes bya ba ni/_gal te bud med yongs su gzung ba med na snyam du bsams pa'o/_/mngon sum du gyur
[\[68a.2\]]pa'i sgo nas kyang zhes bya ba la/_kyang zhes bya ba'i sgras ni ldan pa'i sgo nas kyang yod ces bya bar sbyar ro/_/dud 'gro dang yi dgas dang lha dag gi nang na ni sdom pa ma yin pa ma gtogs so zhes bya ba ni/_'di ltar mi rnams kho na la sdom pa ma yin pa 'dod kyi/_gzhan la ni ma yin no/_/mi dag gi
[\[68a.3\]]nang na ni sdom pa ma yin pas bsdus pa yang yod do zhes bya ba'o/_/sogs pa zhes bya ba'i sgras ni sdom pa ma yin pa ma gtogs pa yang yod do/_/lha dag gi nang na ji ltar srog gcod pa yod ce na/_gal te yang zhes bya ba la sogs pa smos te/_'gro ba gzhan na gnas pa na gsod par byed do
[\[68a.4\]]zhes bya ba ni/_yi dgas la sogs pa'i 'gro ba na gnas pa'o/_/mgo dang rked pa bcad na 'chi'o zhes bya ba 'dis ni lhas kyang lha gsod do zhes bstan to/_/ldan pa'i sgo nas yod do zhes bya ba ni/_gzugs med pa dag na gzugs med pa'i phyir mngon du gyur pa'i sgo nas med do/_/'du shes
[\[68a.5\]]med pa'i sems can rnams la ni bsam gtan du skyes pa yin yang bsam gtan gyi sdom pa mngon sum du gyur pa'i sgo nas yod pa ma yin te/_bsam gtan gyi sdom pa ni sems kyi rjes su 'jug pa'i phyir dang /_de dag gi sems ril 'gags pa'i phyir ro/_/gal te gzugs med pa
[\[68a.6\]]dag na gzugs med pas mngon sum du med na des na 'o na ni gzugs med par skyes pa gang dag cig la ldan pa brjod dgos so zhe na/_de'i phyir gzugs med par skyes pa'i 'phags pa rnams la zhes bya ba rgyas par smos so/_/'phags pas sa gang la brten pa can gyi zhes bya ba la/_
[\[68a.7\]]sa gang du skyes pas zag pa med pa'i tshul khrims gang bskyed pa de ni sa de la brtan pa can yin no/_/'dod pa'i khams dang bsam gtan bzhi'o/_/gal te sa gcig la brten pa can bskyed de 'gags pa nas/_de bzhin du sa lnga la brten pa can gyi bar bskyed de 'gags na ni gzugs med
[\[68b\]]
[\[68b.1\]]pa dag na 'das pa de dang ldan par 'gyur ro/_/sa lnga char la brten pa can dang ni ma 'ongs pa dang ldan no zhes bya ba ni gang du skyes pa'am gang du ma skyes pa de dag la brten pa can dang ldan no/_/ci'i phyir zhe na/_nges pa med pa'i phyir ro/_/'di ltar gang ma 'ongs pa rnam grangs kyis sa lnga char la
[\[68b.2\]]brten nas skye ba srid pa ni yod pa yin te/_de'i phyir gang du skyes pa de 'gags pa de ni skyes zin pa'i phyir sa kho nas bsnyad la/_gang ma skyes pa de ni nges pa med pa'i phyir sa lnga char la rnam par gzhag go/_/lhag byas na zhes bya ba la/_gang las lhag mar byas she na/_gzugs med pa dang
[\[68b.3\]]'du shes med pa'i sems can dang gnyis las so/_/gzugs med pa'i khams su ldan pa nges par bshad pas/_'dod pa'i khams dang gzugs kyi khams su ldan pa dang mngon du gyur pa nges par brjod par bya'o zhe na/_de'i phyir khams zhes bya ba rgyas par smos so/_/dmyal ba dang byang
[\[68b.4\]]gi sgra mi snyan pa ma gtogs pa zhes bya ba ni/_de na yang dag par blangs pa'i tshul khrims med pa'i phyir ro/_/gzhan na ni gnyi ga yod do zhes bya ba ni/_lha dag dang byang gi sgra mi snyan pa ma gtogs pa'i mi dag gi nang na ni/_sdom pas bsdus pa dang sdom pa ma gtogs pa yod do/_/kun du bsten
[\[68b.5\]]pa dang /_goms par byas pa dang /_lan mang du byas pa dang zhes bya ba la/_kun du bsten pa ni sbyor ba'i gnas skabs su'o/_/goms par byas pa ni dngos kyi gnas skabs su'o/_/lan mang du byas pa ni mjug gi gnas skabs su'o/_/srog gcod pas ni tshe thung bar 'gyur ro zhes
[\[68b.6\]]bya ba 'dis ni rgyu mthun pa'i 'bras bu bshad do/_/tshig kyal pas ni tshig gzung bar mi 'os par 'gyur ro zhes bya ba ni tshig mi btsun pa'o/_/'di ni de dag gi rgyu mthun pa'i 'bras bu yin no zhes bya ba 'byung ngo /_/lung du ma bstan pa mi dge ba bsgom pas spang bar bya ba'i rgyu mthun pa brjod
[\[68b.7\]]pa na ji ltar skyon can du mi 'gyur zhe na/_de'i phyir srog gcod pa ni tshe de'i bar chad byed pa'i rgyu mthun zhes bya ba rgyas par smos te/_dug dang gnam lcags dang mtshon cha lhags pa la sogs pa gang dag yin pa de dag ni srog gcod pa rnams kyi tshe dge ba'i las kyis 'phangs pa 'byung ba la
[\[69a\]]
[\[69a.1\]]gegs byed par nus pa yin te/_gzhan du ni ma yin no/_/de'i phyir srog gcod pa ni tshe de'i bar chad byed pa'i rgyu yin no zhes bya'o/_/gzi mthu chung ba ni nus pa chung ba'o/_/ser ba ni ser ba dag go/_/char ni char te des ni 'bru rlag par 'gyur ro/_/rdul gyis 'khrigs
[\[69a.2\]]par 'gyur zhes bya ba ni/_rdul lhags pas spu ngan par 'gyur ba'o/_/sa tsha sgo can zhes bya ba ni/_'bru dag mi skye ba'i sa'o/_/dgon dung ni chu med pa ste/_mya ngan lta bu'o/_/tha chad ni dman zhing smad pa ste/_kla klo la sogs pa'i sa dag go sdig pa can gyi sa ni ri dgas dang phag
[\[69a.3\]]gis nye bar gtses pa'i zhing dag go/_/dus log pa can 'di dag la dus yod pa ste/_dus bzhin du grang ba dang dro ba dang char 'bab par mi 'gyur zhes bya ba'i don to/_/'bras bu phra mo ni 'bras bu mi rags pa'o 'bras bu kha ba zhes bya ba ni smin pa mi snyoms zhes bya ba'i don to/_/ci las
[\[69a.4\]]de kho nas zhes bya ba ni/_gang gis dmyal ba dag tu skyed pa'o/_/der ni sbyor bas yin la zhes bya ba ni/_sbyor ba rgyun chags pa yin pa'i phyir/_sdug bsngal drag po'i rgyu yin pa'i phyir ro/_/dngos ni skad cig ma gcig yin pa'i phyir dang tshor ba chung ba'i phyir 'dir dngos kyis tshe thung
[\[69a.5\]]ba yin no zhes bya bar rigs so/_/gal te sbyor bas dmyal ba dag tu skye na/_'o na mdo las srog gcod pa kun du bsten pa dang /_goms par bya ba dang /_len mang du byas pas dmyal ba dag gi nang du skye bar 'gyur ro zhes gsungs pa de ji ltar zhe na/_de'i phyir 'khor dang bcas pa smos
[\[69a.6\]]pa'i phyir zhes bya ba rgyas par smos so/_/sbyor ba ni srog gcod pa'i 'khor yin te/_der sbyor ba la srog gcod pa btags nas de skad bshad do/_/rgyu mthun pa'i 'bras bur bshad pa gang yin pa de yang rnam par smin pa'i 'bras bu dang /_bdag po'i 'bras bu dang gnyis las mi [(]'da'i[,]'dra'i[)]/_
[\[69a.7\]]'dra ba'i khyad par las de skad bshad par zad do zhes bya ba ni/_yid du 'ong ba'i srog gcod pa la sogs pa dang 'dra ba las rgyu mthun pa'i 'bras bu yin no zhes bshad par zad do/_/gzi byin med phyir zhes bya ba la/_gzi byin ni snying ga'i phyogs na yod do/_/gzhan dag la yang de
[\[69b\]]
[\[69b.1\]]bzhin du sbyar bar bya'o zhes bya ba ni/_ma byin par len pas ni rdzas kyi bdag po la sdug bsngal bskyed pa dang /_longs spyod kyis phongs par byas pa dang /_gzi byin med par byas pa yin te/_rdzas kyi dbang gis gzi byin can du gyur na de'i rgyu med par byas pa'i phyir te/_longs spyod kyis
[\[69b.2\]]phongs par byas pas de la gnod pa'i phyir ro/_/gzhan gyi chung ma la nyal po byed pas ni gzhan la sdug bsngal skyed pa dang /_dgra dang bcas pa'i chung ma can du byas pa dang /_'jig rten na gzi byin gang /_gang gi gzi dang bcas pa'o/_/zhes nges par brjod pa'i gzi byin med par byas pa
[\[69b.3\]]yin no/_/de bzhin du gzhan dag la yang srid tshad du sbyar bar bya ste/_'di ni phyogs yin no/_/thams cad mi dge ba las bzlog ste sbyar bar bya'o zhes bya ba ni/_srog gcod pa spangs pas gzhan la sdug bsngal ma bskyed pa dang /_ma bsad pa dang /_gzi byin med par ma byas pas de'i
[\[69b.4\]]phyir de la 'bras bu rnam pa gsum 'byung ste/_de bzhin du ma byin par len pa spangs pas rdzas kyi bdag po la sdug bsngal ma bskyed pa dang /_longs spyod kyis phongs par ma byas pa dang /_gzi byin med par ma byas pa de'i phyir de la 'bras bu rnam pa gsum 'byung ste/_'dod pas log par g.yem
[\[69b.5\]]pa spangs pas/_gzhan la sdug bsngal ma bskyed pa dang /_dgra dang bcas pa'i chung ma can du ma byas pa dang /_gzi byin med par ma byas pa de'i phyir de la 'bras bu rnam pa gsum 'byung ste/_gzhan la yang de bzhin du sbyar bar bya'o/_/las kyi skabs su 'di yang dpyad par bya ste/_bcom
[\[69b.6\]]ldan 'das kyis zhes bya ba rgyas par 'byung ngo /_/de gnyis las logs shig bstan to zhes bya ba ni log pa'i 'tsho ba log pa'i ngag dang las kyi mtha' gnyis las so/_/de ltar bshad na chags pa las skyes pa'i lus dang ngag gi las gang dag yin pa de dag ni log pa'i ngag dang las kyi mtha'
[\[69b.7\]]yang yin la/_log pa'i 'tsho ba yin te/_zhe sdang dang gti mug gis kun nas bslang ba gang dag yin pa de dag ni log pa'i ngag dang las kyi mtha' kho na yin no/_/chags pa'i chos ni 'phrog par byed pa yin pas zhes bya ba la/_chags pa'i chos ni phra mo yin yang 'phrog par byed pa yin no/_/
[\[70a\]]
[\[70a.1\]]shin tu mkhas pa rnams kyis kyang bsrung bar sla ba ma yin pa'i phyir sbyong dka' ba'o/_/khyim pas lta ba sbyang bar dka' ba ci'i phyir zhe na/_rtag tu lta ba sna tshogs pa'i phyir te/_ngo mtshar dang /_bkra shis dang /_gza' dang /_rgyu skar dang /_yud tsam la
[\[70a.2\]]sogs pa'i lta ba can yin zhes bya ba'i tha tshig go/_/gzhan la 'tsho ba rag lus pa'i/_/zhes bya ba ni dge slong gi lus gnas pa'i rgyu chos gos dang bsod snyoms dang /_mal stan la sogs pa rnams ni gzhan la rag lus pa'i dge slong rnams kyis 'tsho ba sbyang bar dka'o/_/log
[\[70a.3\]]pa'i yul la yongs su longs spyod pa'i phyir ro zhes bya ba ni/_ma gnang ba'i yul la yongs su longs spyod pa'i phyir ro/_/las kyi skabs su las su gtogs pa thams cad brjod par bya dgos pas de'i phyir/_gong du 'bras bu lnga bshad pa gang dag yin pa zhes bya ba smos te/_bdag
[\[70a.4\]]po'i 'bras bu dang /_skyes bu byed pa'i 'bras bu dang /_rgyu mthun pa'i 'bras bu dang /_rnam par smin pa'i 'bras bu dang /_bral ba'i 'bras bu'o/_/dri bcas spong ba'i lam dag gi/_/zhes bya ba la/_spong ba'i lam ni zag pa dang bcas pa dang zag pa med pa dang rnam pa gnyis yin te/_
[\[70a.5\]]de'i phyir dri bcas zhes bya ba smos so/_/spong ba'i phyir lam yin pa'am zhes bya ba 'byung ste/_spong ba ni so sor brtags pa'i 'gog pa'o/_/'dis nyon mongs pa spong bar byed pas na zhes bya ba ni/_thob pa gcod pa'i phyir te/_'dir tshig rnam par sbyar bas byas pa'i khyad par yod kyi don
[\[70a.6\]]gyi byas pa ni med de/_gnyi gar yang bar chad med pa'i lam dang sbyar ba'i phyir ro/_/rang gi sar gtogs pa'i rnam par smin pa yid du 'ong ba yin no zhes bya ba la/_rnam par smin pa'i 'bras bu ni rnam par smin pa lam zag pa dang bcas pa'i las gang yin pa de'i sa gang yin pa der nges
[\[70a.7\]]pa kho na'o/_/ting nge 'dzin las skyes pa'i chos 'dra ba phyi ma rnams so zhes bya ba la/_rgyu mthun pa'i 'bras bu ni chos 'dra ba mnyam pa dang lhag pa de'i phyi nas skyes pa rnams so/_/skyes bu byed pa'i 'bras bu ni chos gang dag de'i stobs kyis skyes pa rnams so/_/spangs pa de yang yin no
[\[70b\]]
[\[70b.1\]]zhes bya ba ni de'i stobs kyis spangs pa thob pa'i phyir spangs pa yang skyes bu byed pa'i 'bras bur rnam par gzhag go/_/gzhan dag na re spangs pa yang lam gyi bdag po'i 'bras bur rigs te/_de'i dbang gis de mngon sum du byed pa'i phyir ro zhes zer ro/_/rnam par smin pa'i 'bras bu
[\[70b.2\]]ma gtogs so zhes bya ba ni/_zag pa med pa la rnam par smin pa'i 'bras bu med pa'i phyir ro/_/rgyu mthun pa'i 'bras bu ni ting nge 'dzin las skyes pa'i chos phyi ma rnams so/_/bral ba'i 'bras bu ni bral ba kho na'o/_/skyes bu byed pa'i 'bras bu ni des drangs pa'i chos 'di lta ste/_rnam par grol
[\[70b.3\]]ba'i lam dang /_de dang lhan cig 'byung ba dang /_gang yang ma 'ongs pa 'thob pa dang /_spangs pa de yang yin no/_/bdag po'i 'bras bu ni sngar byung ba ma gtogs pa rang gi ngo bo las gzhan pa'i 'du byed thams cad do/_/spong ba'i lam las gzhan pa'i las/_/zhes bya ba ni/_sbyor ba dang
[\[70b.4\]]rnam par grol ba dang /_khyad par gyi lam gyis bsdus pa dang /_sbyin pa'i sems pa la sogs pa gang yin pa dang /_mi dge ba gang yin pa'o/_/bral ba'i 'bras bu ma gtogs so zhes bya ba ni/_des nyon mongs pa spong ba ni ma yin te/_bar chad med pa'i lam kho na bral ba'i 'bras bu
[\[70b.5\]]dang 'brel pa'i phyir ro/_/de'i rnam par smin pa'i 'bras bu ni rang gi sar gtogs pa'i rnam par smin pa yid du 'ong ba dang yid du mi 'ong ba yin te/_dge ba zag pa dang bcas pa yin pa'i phyir dang /_mi dge ba yin pa'i phyir ro/_/rgyu mthun pa'i 'bras bu ni chos 'dra ba mnyam pa dang lhag pa phyi
[\[70b.6\]]nas skyes pa rnams so/_/skyes bu byed pa'i 'bras bu ni de dang lhan cig 'byung ba dang de'i stobs kyis skye ba gang dag yin pa de dag go/_/bdag po'i 'bras bu ni sngar byung ba ma gtogs pa rang gi ngo bo las gzhan pa'i 'du byed thams cad do/_/zag pa med pa'i lhag ma dang /_/zhes bya
[\[70b.7\]]ba ni sbyor ba dang rnam par grol ba dang /_khyad par gyi lam gyis bsdus pa de ni bar chad med pa'i lam ma yin pa'i phyir bral ba'i 'bras bu yang med la/_zag pa med pa yin pa'i phyir dang /_lung du ma bstan pa'i phyir rnam par smin pa'i 'bras bu yang med do/_/'dir yang rgyu mthun
[\[71a\]]
[\[71a.1\]]pa dang skyes bu byed pa dang /_bdag po'i 'bras bu dag ni gong ma bzhin du brjod par bya'o/_/las dge ba'i 'bras bu chos dge ba bzhi ste zhes bya ba ni/_rigs yongs su bzung ste/_de skad bshad de/_bral ba ni dge ba thams cad kyi 'bras bu ma yin pa'i phyir ro/_/
[\[71a.2\]]bral ba ni rgyu mthun pa'i 'bras bu 'am bdag po'i 'bras bu yang ma yin la/_dge ba 'dus byas rnams kyang bral ba'i 'bras bu ma yin te/_bral ba 'dus ma byas yin pa'i phyir ro/_/rnam par smin pa ni lung du ma bstan pa'i phyir rnam par smin pa'i 'bras bu ma gtogs so zhes bya ba smos so/_/
[\[71a.3\]]mi dge ba gnyis te/_skyes bu byed pa dang /_bdag po'i 'bras bu dang gnyis so/_/de la skyes bu byed pa'i 'bras bu ni gang dag de'i stobs las skyes pa'o/_/bdag po'i 'bras bu ni sngar byung ba ma gtogs so/_/mi dge ba'i chos thams cad nyid do/_/rgyu mthun pa'i 'bras bu ni med de/_
[\[71a.4\]]mi 'dra ba'i phyir ro/_/rnam par smin pa'i 'bras bu yang med de/_nyon mongs pa can yin pa'i phyir ro/_/bral ba'i 'bras bu yang med de/_'dus byas yin pa'i phyir dang /_nyon mongs pa can yin pa'i phyir ro/_/lung du ma bstan pa gsum ste/_rgyu mthun pa dang bral ba'i 'bras bu ma
[\[71a.5\]]gtogs so/_/'di ltar lung du ma bstan pa rnams ni dge ba dang 'dra ba ma yin pa'i rgyu mthun pa'i 'bras bu med la/_bral ba'i 'bras bu yang med de/_bral ba'i 'bras bu ni dge ba 'dus ma byas yin pa'i phyir ro/_/rnam par smin pa'i 'bras bu ni rang sar gtogs pa'i rnam par smin
[\[71a.6\]]pa yid du 'ong ba'o/_/skyes bu byed pa'i 'bras bu ni/_gang dag de'i stobs kyis skye ba 'di lta ste/_mjug thogs su 'byung ba rnams so/_/bdag po'i 'bras bu ni sngar byung ba ma gtogs pa lung du ma bstan pa thams cad kho na'o/_/las mi dge ba'i 'bras bu zhes bya ba rgyas par 'byung ste/_
[\[71a.7\]]skyes bu byed pa'i 'bras bu ni de'i mjug thogs su 'byung ba'i chos dge ba rnams so/_/bdag po'i 'bras bu ni sngar skyes pa ma gtogs pa dge ba'i chos thams cad kho na'o/_/rgyu mthun pa'i 'bras bu med de/_mi 'dra ba'i phyir ro/_/rnam par smin pa lung du ma bstan pa yin pas rnam
[\[71b\]]
[\[71b.1\]]par smin pa'i 'bras bu yang med do/_/bral ba'i 'bras bu yang med de/_'dus byas yin pa'i phyir ro/_/mi dge ba ni gsum ste/_skyes bu byed pa'i 'bras bu ni de dang lhan cig 'byung ba dang /_de'i mjug thogs su skyes pa'o/_/bdag po'i 'bras bu ni sngar byung ba ma gtogs pa mi dge ba
[\[71b.2\]]thams cad do/_/sngar skyes pa'i rgyu mthun pa'i 'bras bu ni rigs mthun pa khyad par dang bcas pa rnams so/_/rnam par smin pa'i 'bras bu'am/_bral ba'i 'bras bu ni med de/_nyon mongs pa can yin pa'i phyir dang /_'dus byas yin pa'i phyir ro/_/lung du ma bstan pa ni bzhi ste
[\[71b.3\]]zhes bya ba ni bral ba'i 'bras bu ni ma gtogs pa ste/_bral ba ni dge ba rtag pa yin pa'i phyir ro/_/rnam par smin pa'i 'bras bu ni rang gi sar gtogs pa'i rnam par smin pa yid du mi 'ong ba'o/_/gal te chos 'dra ba rnams kho na sngar skyes pa dag gi rgyu mthun pa'i 'bras bu yin pa bor nas/_
[\[71b.4\]]lung du ma bstan pa mi 'dra ba rnams mi dge ba dag gi rgyu mthun pa'i 'bras bur ji ltar brjod ce na/_de'i phyir lung du ma bstan pa zhes bya ba rgyas par smos so/_/rgyu mthun pa'i 'bras bu ni kun du 'gro ba dang skal ba mnyam pa'i rgyu dag gi yin par rnam par gzhag ste/_de la 'jig tshogs
[\[71b.5\]]dang mthar 'dzin par lta ba dag ni lung du ma bstan pa yin du zin kyang /_nyon mongs pa can nyid dang /_sdug bsngal mthong bas spang bar bya ba nyid du 'dra ba'i phyir/_sdug bsngal mthong bas spang bar bya ba kun du 'gro ba'i rgyu dang /_sdug bsngal mthong bas spang bar bya ba skal ba mnyam
[\[71b.6\]]pa'i rgyu'i rgyu mthun pa'i 'bras bur rnam par gzhag pas 'gal ba med do/_/las lung du ma bstan pa'i zhes bya ba rgyas par 'byung ste/_skyes bu byed pa'i 'bras bu ni dge ba'i chos gang dag de'i mjug thogs su 'byung ba de dag go/_/bdag po'i 'bras bu ni sngar byung ba ma gtogs pa dge
[\[71b.7\]]ba'i chos thams cad nyid do/_/rgyu mthun pa'i 'bras bu med de/_mi 'dra ba'i phyir ro/_/rnam par smin pa'i 'bras bu yang med de/_dge ba yin pa'i phyir ro/_/bral ba'i 'bras bu yang med de/_'dus byas yin pa'i phyir ro/_/mi dge ba ni gsum ste zhes bya ba ni rgyu mthun pa'i 'bras bu
[\[72a\]]
[\[72a.1\]]bcug ste'o/_/mi dge ba yang lung du ma bstan pa rnams kyi 'bras bu yin pa ni yod de/_dper na chos mi dge bas ris lnga pa rnams 'jig tshogs dang mthar 'dzin par lta ba gnyis pa'i 'bras bu bcug ste'o/_/mi dge ba yang lung du ma bstan pa rnams kyi 'bras bu yin
[\[72a.2\]]pa bzhin no/_/lung du ma bstan pa'i chos ni gsum ste/_de dag kho na yin no zhes bya ba la/_skyes bu byed pa'i 'bras bu ni lhan cig 'byung ba dang /_mjug thogs su 'byung ba dag go/_/bdag po'i 'bras bu ni sngar byung ba ma gtogs pa thams cad do/_/rgyu mthun pa'i 'bras bu ni
[\[72a.3\]]chos 'dra ba phyis skyes pa rnams so/_/rnam par smin pa dang bral ba'i 'bras bu dag ni med de/_lung du ma bstan pa rnams la rnam par smin pa'i 'bras bu med pa'i phyir dang nyon mongs pa'i gnyen po ma yin pa'i phyir ro/_/'das pa'i thams cad gzhi yin no/_/zhes bya ba 'byung ste/_'dir rigs
[\[72a.4\]]yongs su bzung nas de skad du bshad kyi 'das pa thams cad 'das pa thams cad kyi 'bras bu rnam pa bzhi ni ma yin no/_/bral ba'i 'bras bu ma gtogs so zhes bya ba ni de 'dus ma byas yin pa nyid kyi dus su ma gtogs pa'i phyir ro/_/las dge ba dang zag pa dang bcas pa dang /_mi dge ba 'das pa
[\[72a.5\]]rnams kyi rnam par smin pa'i 'bras bu ni rnam par smin pa 'das pa'o/_/skyes bu byed pa'i 'bras bu ni 'das pa'i las dang lhan cig 'byung ba dang /_de'i stobs kyis skyes pa'i chos 'das pa rnams so/_/bdag po'i 'bras bu ni de'i rang gi ngo bo ma gtogs pa de dag dang lhan cig 'byung ba dang /_phyis 'byung
[\[72a.6\]]ba 'das pa rnams so/_/rgyu mthun pa'i 'bras bu ni 'dra ba phyis byung ba 'das pa rnams kho na'o/_/de bzhin du 'bras bu da ltar ba yang bzhi ste/_'das pa'i rnam par smin pa'i 'bras bu ni rnam par smin pa da ltar ba'o/_/rgyu mthun pa'i 'bras bu ni sngar ma byung ba'i chos 'dra ba da ltar ba rnams so/_/skyes
[\[72a.7\]]bu byed pa'i 'bras bu ni chos da ltar ba 'das pa'i las kyi stobs kyis skyes pa rnams so/_/bdag po'i 'bras bu ni da ltar ba thams cad kho na'o/_/ma 'ongs pa dag kyang de dang 'dra bar brjod par bya ste/_'das pa'i rnam par smin pa'i 'bras bu ni rnam par smin pa ma 'ongs pa'o/_/rgyu mthun pa'i
[\[72b\]]
[\[72b.1\]]'bras bu ni chos 'dra ba ma 'ongs pa rnams so/_/skyes bu byed pa'i 'bras bu ni gang dag de'i stobs kyis skye bar 'gyur ba rnams so/_/bdag po'i 'bras bu ni thams cad kho na'o/_/bar ma'i ni ma 'ongs pa 'ang zhes bya ba ni 'bras bu bzhi ste zhes bya bar sbyar ro/_/de'i skyes bu byed pa'i 'bras bu ni de'i
[\[72b.2\]]mjug thogs su skye ba ma 'ongs pa rnams so/_/bdag po'i 'bras bu ni ma 'ongs pa thams cad kho na'o/_/rnam par smin pa'i 'bras bu ni de'i rnam par smin pa ma 'ongs pa'o/_/rgyu mthun pa'i 'bras bu ni de dang 'dra ba ma 'ongs pa rnams so/_/da ltar byung ba'i las kyi da ltar ba ni gnyis te/_skyes bu
[\[72b.3\]]byed pa dang bdag po'i 'bras bu dag go zhes bya ba la/_de'i skyes bu byed pa'i 'bras bu ni lhan cig skyes pa yin no/_/bdag po'i 'bras bu de dang gzhan dus mnyam du skyes pa yin no/_/da ltar ba'i rgyu mthun pa'i 'bras bu dang /_rnam par smin pa'i 'bras bu da ltar ba ni med de/_der rgyu dang 'bras
[\[72b.4\]]bu dag dus snga phyir nges pa'i phyir ro/_/ma skyes pa'i 'bras bu ma 'ongs pa gsum yin no zhes bya ba 'byung ste/_skyes bu byed pa'i 'bras bu ni gang dag de'i stobs la rag las te/_'byung ba de dag go/_/bdag po'i 'bras bu ni rang gi ngo bo ma gtogs pa thams cad do/_/rnam par smin pa'i 'bras
[\[72b.5\]]bu ni dge ba zag pa dang bcas pa dang /_mi dge ba rnams kyi rnam par smin pa ma 'ongs pa'o/_/ma skyes pa rnams ni skal ba mnyam pa dang /_kun du 'gro ba'i rgyu nyid ma yin pas rgyu mthun pa'i 'bras bu ma 'ongs pa med do/_/bral ba'i 'bras bu yang med do/_/dus su ma gtogs pa'i phyir ro/_/
[\[72b.6\]]rang gi sa pa bzhi yin no/_/zhes bya ba la/_'di yang srid tshad kyi dbang du byas nas bshad kyi/_rang gi sa pa thams cad kyi 'bras bu rang gi sa pa'i chos bzhi pa thams cad ni ma yin no/_/zag pa med pa la yang rnam par smin pa'i 'bras bu med mod kyi/_rang gi sa pa'i chos 'dod pa na spyod pa nas srid
[\[72b.7\]]pa'i rtse mo pa'i bar ci rigs par las zag pa dang bcas pa dang zag pa med pa'i 'bras bu bzhir 'gyur ro/_/bral ba'i 'bras bu ma gtogs so/_/zhes bya ba ni bral ba pas ma bsdus pa'i phyir ro/_/de la rang gi sa pa'i chos zag pa dang bcas pa rnams ni las zag pa dang bcas pa'i 'bras bu bzhi yin
[\[73a\]]
[\[73a.1\]]la/_zag pa med pa rnams ni skyes bu byed pa'i 'bras bu dang /_bdag po'i 'bras bu yin no/_/zag pa med pa rnams ni zag pa med pa'i 'bras bu gsum yin te/_rnam par smin pa dang /_bral ba'i 'bras bu ma gtogs so/_/zag pa dang bcas pa ni gnyis yin te/_
[\[73a.2\]]rnam par smin pa dang rgyu mthun pa dang bral ba'i 'bras bu ma gtogs so/_/de ltar na rang gi sa pa'i chos zag pa dang bcas pa dang /_zag pa med pa rnams ni mdor bsdus te las zag pa dang bcas pa dang /_zag pa med pa'i 'bras bu bzhir 'gyur ro/_/gzhan gyi sa pa gsum dang /_gnyis
[\[73a.3\]]zhes bya ba la/_zag pa dang bcas pa dang zag pa med pa'i dbye bas phye nas bstan te/_zag pa med pa'i las kyi 'bras bu zag pa med pa'i chos gzhan gyi sa pa ni gsum ste/_skyes bu byed pa dang /_bdag po dang /_rgyu mthun pa'i 'bras bu rnams so/_/sa dgu'i lam ni phan tshun du/_mnyam
[\[73a.4\]]dang khyad par can yin zhes 'byung bas/_skal ba mnyam pa'i rgyu yin pas zag pa med pa'i chos mnyam pa dang /_khyad par can rnams gzhan gyi sa pa yin du zin kyang /_gzhan gyi sa pa'i las zag pa med pa'i rgyu mthun pa'i 'bras bu yin no/_/khams su ma gtogs pa'i phyir ro zhes bya
[\[73a.5\]]ba ni/_zag pa med pa'i las ni khams su ma gtogs pa'i phyir rnam par smin pa'i 'bras bu mi srid do/_/bral ba yang khams su ma gtogs pa'i phyir gzhan gyi sa pa nyid mi srid do/_/gzhan gyi sa pa'i chos zag pa dang bcas pa rnams ni de nyid kyi gnyis yin te/_skyes bu byed pa dang /_bdag
[\[73a.6\]]po'i 'bras bu dag go/_/de bzhin du gzhan gyi sa pa'i chos zag pa dang bcas pa dang /_zag pa med pa rnams kyang zag pa dang bcas pa'i las kyi gnyis yin te/_skyes bu byed pa dang bdag po'i 'bras bu dag go/_/rnam par smin pa dang bral ba'i 'bras bu ma gtogs so zhes bya ba
[\[73a.7\]]'byung ste/_slob pa 'am mi slob pa ni rnam par smin pa'i 'bras bu 'am bral ba'i 'bras bu med do/_/slob pa yang ma yin mi slob pa yang ma yin no zhes bya ba rgyas par 'byung ste/_slob pa yang ma yin mi slob pa yang ma yin pa'i chos dag ni zag pa dang bcas pa dang /_'dus ma byas yin no zhes bshad _
[\[73b\]]
[\[73b.1\]]do/_/de la slob pa'i las rnam par smin pa'i 'bras bu ni med de/_sred pas ma brlan pa'i phyir ro/_/'jig rten pa'i rgyu mthun pa'i 'bras bu yang med de/_mi 'dra ba'i phyir ro/_/bral ba'i 'bras bu ni slob pa yang ma yin mi slob pa yang ma yin pa yin na/_de yang slob pa'i las la yod pa gsum
[\[73b.2\]]yin no/_/slob pa'i chos ni gcig ste bdag po'i 'bras bu'o/_/rgyu mthun pa'i 'bras bu ni med de/_dman pa'i phyir ro/_/lhan cig dang mjug thogs su skye ba med pa'i phyir skyes bu byed pa'i 'bras bu yang med do/_/mi slob pa'i mjug thogs su slob pa ni mi 'byung ste/_yongs su nyams
[\[73b.3\]]pa'i tshe na yang nyon mongs pa kun du 'byung bas bar du chod pa'i phyir ro/_/rnam par smin pa'i 'bras bu dang /_bral ba'i 'bras bu ni slob pa yang ma yin ma yin mi slob pa yang ma yin pa yin no/_/mi slob pa ni gsum ste/_rnam par smin pa'i 'bras bu dang /_bral ba'i 'bras bu dag ma gtogs so/_/_
[\[73b.4\]]zhes bya ba la/_de dag ni slob pa yang ma yin mi slob pa yang ma yin pa nyid yin pas bsal to/_/slob pa yang ma yin mi slob pa yang ma yin pa ni zhes bya ba rgyas par 'byung ste/_skyes bu byed pa'i 'bras bu ni de'i stobs kyis skyes pa rnams so/_/bdag po'i 'bras bu ni sngar byung ba ma gtogs pa
[\[73b.5\]]thams cad do/_/bral ba'i 'bras bu ni bar chad med pa'i yin no/_/mi slob pa ni bar chad med pa'i lam ni med pas mi slob pa rnams la bral ba'i 'bras bu med do/_/de las gzhan pa'i 'bras bu ni zhes bya ba rgyas par 'byung ste/_slob pa yang ma yin mi slob pa yang ma yin la rgyu mthun
[\[73b.6\]]pa'i 'bras bu slob pa dang mi slob pa ni med de/_mi 'dra ba'i phyir ro/_/rnam par smin pa'i 'bras bu yang med de/_khams su ma gtogs pa'i phyir ro/_/bral ba'i 'bras bu yang med de/_'dus byas yin pa'i phyir ro/_/'bras bu lnga char yin no zhes bya ba la/_spong ba'i las kyis bsdus
[\[73b.7\]]pa'i las 'jig rten pa la bral ba'i 'bras bu yang yod do/_/rnam par smin pa dang bral ba'i 'bras bu dag ma gtogs so zhes bya ba ni/_rnam par smin pa 'am bral ba ni mthong bas spang bar bya ba yod pa ma yin pas sel bar byed do/_/bral ba'i 'bras bu ma gtogs zhes bya ba ni bral ba bsgom
[\[74a\]]
[\[74a.1\]]pas spang bar bya ba yod pa ma yin pa'i phyir ro/_/kun du 'gro ba dang mtshungs par ldan pa'i las kyi rgyu mthun pa'i 'bras bu ni bsgom pas spang bar bya ba'i chos nyon mongs pa can rnams so/_/rnam par smin pa ni nyon mongs pa can ma yin pa'i phyir bsgom pas spang bar bya ba yin
[\[74a.2\]]pas mthong bas spang bar bya ba'i nyon mongs pa mi dge ba dag dang mtshungs par ldan pa'i las kyi rnam par smin pa'i 'bras bu ni bsgom pas spang bar bya ba yin no/_/gcig ste bdag po'i 'bras bu'o zhes bya ba la/_de'i stobs kyis mi skye ba'i phyir skyes bu byed pa'i 'bras bu ni med do/_/bsgom
[\[74a.3\]]pas spang bar bya ba'i las kyi zhes bya ba rgyas par 'byung la/_rgyu mthun pa'i 'bras bu ni med de/_kun du 'gro ba ma yin pa'i phyir ro/_/rnam par smin pa'i 'bras bu yang med de/_rnam par smin pa mthong bas spang bar bya ba med pa'i phyir ro/_/bral ba'i 'bras bu yang med de/_bral ba'i 'bras bu
[\[74a.4\]]spang bar bya ba ma yin pa'i phyir ro/_/rnam par smin pa dang rgyu mthun pa'i 'bras bu ma gtogs so zhes bya ba ni/_spang bar bya ba yin pa'i phyir dang /_mi 'dra ba'i phyir rnam par smin pa dang /_rgyu mthun pa'i 'bras bu nyid yin pa sel bar byed do/_/spang bar bya ba ma yin pa'i las kyi 'bras bu
[\[74a.5\]]zhes bya ba rgyas par 'byung ba la/_spang bar bya ba ma yin pa'i las kyi mjug thogs sam/_lhan cig tu mthong bas spang bar bya ba skye ba ni yod pa ma yin pas skyes bu byed pa'i 'bras bu med do/_/bsgom pas spang ba'i sems ni spang bar bya ba ma yin pa'i las kyi mjug thogs su 'byung bas
[\[74a.6\]]skyes bu byed pa'i 'bras bu yang bsgom pas spang bar bya ba yin no/_/rnam par smin pa'i 'bras bu ma gtogs so zhes bya ba ni/_rnam par smin pa spang bar bya ba ma yin pa med pas ma gtogs so/_/dbus su yang thog ma dang /_tha ma de bzhin shes par bya ba'i phyir te zhes bya ba ni ma smos kyang
[\[74a.7\]]dbus su yang go rims bzhin zhes bya ba'i sgra ci nas kyang shes par bya ba'i phyir ro/_/ji ltar zhe na/_de'i phyir de ni mthun par sbyar ba'i chos yin no zhes bya ba smos te/_'di ni mdor bsdus pa'i tshul yin no/_/mi dge'i dge sogs gnyis dang ni/_/gsum dang bzhi ste go rims bzhin/_/
[\[74b\]]
[\[74b.1\]]zhes thog mar yang go rims zhes bya ba'i sgra sbyar la/_spang bya min pa'i de dag gcig_/gnyis dang bzhi ste go rims bzhin/_/zhes tha mar yang sbyar ba yin no/_/tshul bzhin ma yin pa yid la byed pa las 'byung ba'i phyir ro zhes bya ba la/_yid la byed pas na yid la byed pa ste/_yid
[\[74b.2\]]yul dag la rangs par byed ces bya ba'i tha tshig go/_/tshul ni tha bas so/_/tshul bzhin du min pa'i tshul bzhin ma yin pa ste/_tshul bzhin ma yin zhing thabs bzhin ma yin pa ni tshul bzhin ma yin pa yid la byed pa'o/_/gzhan dag na re cho ga nyams pa yang yin te zhes bya ba ni nyon
[\[74b.3\]]mongs pa can 'ba' zhig tu ma zad pa'o/_/cho ga nyams pa gang yin pa de yang rigs pa ma yin pas skyes pa yin te/_mi rigs pa byed pa'i phyir ro/_/'gro ba dang gnas pa dang /_bza' ba la sogs pa rnams ni rang rang gi cho ga nyams pa yin no/_/sogs pa zhes bya ba'i sgra ni
[\[74b.4\]]ngag gi las ma bsgribs la lung du ma bstan pa rtags dang dus dang /_byed pa mi mthun pa'i phyir mi rigs pa byas pas rigs pa ma yin pas bskyed pa dang /_cho ga nyams pa'i lus dang /_ngag gi las kun nas slong bar byed pa'i yid kyi las rigs pa ma yin pa skyes pa bsdu'o/_/rigs pa ma
[\[74b.5\]]yin pas bskyed pa 'di ni brdar btags pa yin gyi/_don dam par ni rigs pas bskyed pa ni dge ba'i las yin la/_rigs pa ma yin pas bskyed pa ni nyon mongs pa can yin zhing /_de gnyi ga dang bral ba ni ma bsgribs la lung du ma bstan pa yin no/_/ci las gcig gis skye ba gcig kho na
[\[74b.6\]]'phen tam zhes bya ba la sogs pa 'byung ste/_rgyu'i dngos por gnas sam zhes bya ba'i tha tshig go/_/gal te las du mas skye ba gcig 'phen pa dang /_gcig gis du ma 'phangs na cir 'gyur zhe na/_re zhig dang po ltar na ris mthun pa dum bur 'phen pas skye ba gcig kho na la las kyi 'bras
[\[74b.7\]]bu gcig zad cing las gzhan gyi 'bras bu skye ba na 'chi 'pho ba dang skye bar thal bar 'gyur ba'i phyir sngon gyi dus kyi srid pa kho na la 'chi ba dang skye ba'i srid pa lan cig ma yin par yod par 'gyur ro/_/gcig gis du ma 'phen pas yang ma yin te/_de ltar na ni las gcig kho na skyes nas myong bar
[\[75a\]]
[\[75a.1\]]'gyur ba dang /_lan grangs gzhan la myong bar 'gyur bar yang 'gyur na/_de ni 'dod pa yang ma yin te/_las gnas skabs nges pa yin pa'i phyir ro/_/de'i phyir las gcig kho nas skye ba gcig 'phen gyi du ma ni ma yin no zhes bya ba de grub po/_/gal te las gcig
[\[75a.2\]]gis skye ba gcig 'phen no zhes bya ba de ltar nges pa yin na ni/_'o na gnas pas nges pa yin pa'i phyir ro/_/de'i phyir las gcig las gcig bsgyur te zhes bya ba ni bsgrubs shing bsags zhes bya ba'i don to/_/de bsod snyoms de la brten te zhes bya ba rgyas par 'byung ste/_de nyid kyi phyir bsod
[\[75a.3\]]snyoms gcig pa 'di'i rnam par smin pas zhes bya ba brjod do/_/bsod snyoms ni sems pa de rnams kyi rten du bstan to/_/'di ltar mir mtshungs mod kyi/_kha cig dbang po tshang la kha cig dbang po ma tshang ste/_yongs su rdzogs par byed pa'i las mang ba'i phyir dang /_'phen par byed pa'i
[\[75a.4\]]las 'dra ba'i phyir ro/_/de lta ma yin na skye ba 'phangs na 'ga' yang dbang po ma tshang bar mi 'gyur ro/_/rnam par smin pa dang bcas pa gzhan yang yin no zhes bya ba ni/_las dang 'bras bu'i gcig pa'i tshogs thams cad do/_/ci'i phyir zhe na/_lhan cig 'byung ba'i rgyu'i phyir ro/_/sems med
[\[75a.5\]]snyoms par 'jug pa dag_/'phen byed ma yin zhes bya ba rgyas par 'byung ste/_las dang lhan cig mi 'byung ba'i phyir ro/_/snyoms par 'jug pa de gnyis ni sems pa zhes bya ba'i las dang lhan cig mi 'byung ste/_phan tshun 'gal ba'i phyir ro/_/lus dang ngag gi las dag dang yang ma yin te/_
[\[75a.6\]]sems med pa'i phyir ro/_/rnam par smin pa dang bcas pa rnams kyis kyang ris mthun pa mi byed do/_/las pas 'bras bu mang po'i phyir ro/_/gal te ris mthun pa 'phen par byed pa'i las dang lhan cig 'byung mod kyi/_de dang 'bras bu gcig pa ni ma yin pas de rnams kyis kyang mi 'phen te/_ji ltar
[\[75a.7\]]de dag gi 'bras bu gcig ma yin pa de ltar ni mdzod kyi gnas gnyis par bshad zin to/_/sgrib pa gsum zhes bya ba la sogs pa 'byung ste/_las nyid sgrib pa yin pas na las kyi sgrib pa'o/_/nyon mongs pa dang rnam par smin pa'i sgrib pa yang de dang 'dra bar rig par bya'o/_/de la drag po'i rgyun du
[\[75b\]]
[\[75b.1\]]'byung ba gang yin pa dang /_dal yang rgyun du 'byung ba gang yin pa de ni rnam pa gnyis ka yang sgrib pa yin no/_/'phags pa'i lam la zhes bya ba ni yang dag pa'i lta ba la sogs pa la ste/_de dag yod na de mi skye ba'i phyir ro/_/'phags pa'i lam la sbyor bar byed pa zhes bya ba ni mi sdug pa dang /_dbugs
[\[75b.2\]]dbyung ba dang rngub pa dran pa dang /_dro bar gyur pa la sogs pa rnams so/_/ngan song la sogs pa nges par 'gyur ba zhes bya ba ni dmyal ba dang yi dgas dang dud 'gror nges par 'gyur ba'o/_/sogs pa zhes bya ba'i sgras ni 'du shes med pa dang /_tshangs pa chen por nges par 'gyur ba'i las kyang
[\[75b.3\]]bsdu la/_za ma dang ma ning dang mtshan gnyis par 'gyur ba yang brjod par bya'o/_/sgo nga las skye bar 'gyur ba dang /_drod gsher las skye bar 'gyur ba dang /_bud med nyid du 'gyur ba dang /_srid pa brgyad par nges par 'gyur ba gzhan dang gzhan dag kyang zhes bya ba ni 'phags pa'i rgyud la
[\[75b.4\]]sgo nga las skyes pa dang /_drod gsher las skyes pa dang /_bud med nyid rnam par mi smin pa yin gyi sgo nga las skyes pa la sogs pa rnams bden pa mthong bar ni mi 'gal lo/_/bden pa mthong ba ni lha 'am mi dag gi nang du srid pa brgyad par nying mtshams sbyor ba yang ma yin no/_/bstan par sla
[\[75b.5\]]ba ni gzhan dag la'o/_/gdags par sla ba ni bdag nyid kyis te/_gdags par nus pa'i phyir ro/_/rnam pa gcig tu na bstan par sla zhing gdags par sla zhes bya ba ni tshig phyi ma snga ma'i bshad par bstan to/_/gzhi dang zhes bya ba ni gzhis te/_mtshams med pa gsum gyi gzhi ni srog gcod
[\[75b.6\]]pa'i las kyi lam yin no/_/bzhi pa'i gzhi ni brdzun du smra ba'o/_/lnga pa'i gzhi ni srog gcod par sbyar ba yin no/_/'bras bu ni 'bras bu ste/_mtshams med pa thams cad kyi 'bras bu ni yid du mi 'ong ba yin pa'i phyir ro/_/'gro ba ni 'gro ba ste/_de'i rnam par smin pa ni dmyal ba'i 'gro ba kho nar nyams su
[\[75b.7\]]myong bar 'gyur ro/_/skye ba ni skye ba ste/_skyes pa'i mjug thogs kho nar myong bar 'gyur ba yin pa'i phyir ro/_/gang zag ni gang zag gi ste/_mngon sum du mthong ba'i tshul du 'di ni pha gsod par byed pa yin no/_/'di ni ma gsod par byed pa yin no zhes bya ba la sogs par ro/_/ngan song la sogs
[\[76a\]]
[\[76a.1\]]par nges par 'gyur ba ni de ltar ma yin pas ma bshad do/_/nyon mongs pa dang las kyi sgrib pa gnyis kyis ni/_tshe phyi mar yang gsor mi rung bar 'gyur gyi/_rnam par smin pa'i sgrib pa'i sgrib pas ni ma yin no/_/phyi ma phyi mas 'dren pa'i phyir ro zhes bya ba ni bye brag tu smra ba
[\[76a.2\]]rnams ni/_nyon mongs pa dag gis las 'dren la/_las kyis skye ba 'dren pa de'i phyir nyon mongs pa dang las kyi sgrib pa dag kho na tha shal yin no zhes zer ro/_/dge sbyong gi tshul bzhin no zhes bya ba ni/_dge sbyong tshul ni dri med lam/_/zhes 'byung bas na zag pa med pa'i lam dang ldan pa'i phyir
[\[76a.3\]]na de dge sbyong du 'gyur ba de bzhin du de yang ma gsod pa la sogs pa dang ldan pas dmyal bar skye bar 'gyur ba la bar med pa yin pas ma gsod pa la sogs pa'i las la mtshams med pa zhes bya'o/_/byang gi sgra mi snyan pa dang zhes bya ba ni/_mtshams med pa med de/_rang bzhin bzang ba'i phyir dang /_
[\[76a.4\]]tshe nges pa'i phyir dang /_de na bstan pa med pa'i phyir ro/_/'gro ba gzhan yang med ces bya ba ni dmyal ba dang yi dgas dang dud 'gro dag na'o/_/khams gzhan na lta smos kyang ci dgos zhes bya ba ni gzugs dang /_gzugs med pa'i khams na'o/_/za ma la sogs pa la mi 'dod do zhes bya ba ni/_za ma
[\[76a.5\]]dang ma ning dang mtshan gnyis pa rnams la'o/_/sdom pa med pa'i gtan tshigs gang yin pa de nyid kyi phyir ro zhes bya ba ni/_ngo tsha shes pa dang /_khrel yod pa dang med pa dang /_lus zhing tsha sgo can dang 'dra'o/_/gal te lus ma tshang ba'i rgyu yin pa'i phyir phan pa chung ba nyid yin na dmus long la sogs pa dag la
[\[76a.6\]]yang mtshams med pa med par 'gyur ro zhe na/_za ma la sogs pa'i lus ni rtogs pa dang 'gal ba'i phyir ma tshang bar 'dod kyi gzhan du ma yin no/_/de nyid phyir zhes bya ba ni yi dgas dang dud 'gro rnams la yang phan pa dang ngo tsha chung ba'i phyir mi 'dod do/_/ji ltar phan pa chung ba nyid yin zhe na/_'gro ba ngan
[\[76a.7\]]pas bsdus pa'i lus kyi rgyu yin pa'i phyir ro/_/rta cang shes bzhin no zhes bya ba ni rta kha cig cang shes yin pa'i phyir ma la mi rgal lo zhes grag go/_/mi'i yang pha ma mi ma yin pa zhes bya ba ni phan pa dang ngo tsha chung ba nyid kyi phyir te/_mi ma yin pas ni mi dang mthun pa'i phan pa byed par mi nus la/_pha ma
[\[76b\]]
[\[76b.1\]]mi ma yin pa dag gi gam du mi la ngo tsha shes pa dang khrel yod pa shas chen po yang nas yang du gnas pa yang ma yin no/_/sgra mi snyan pa rnams dang /_'du shes med pa'i sems can rnams ni bden pa dag mthong bar mi nus pas rnam par smin pa'i sgrib pa yin no/_/de bzhin gshegs pa rnams ni nye
[\[76b.2\]]bar mi brdzi ba'i chos can yin no zhes bya ba ni/_rang 'grongs pa'i phyir de dag la gzhan dag gis mi brdzi'o/_/rgyu la 'bras bu btags pa zhes bya ba ni brdzun du smra ba dge 'dun gyi dbyen gyi rgyu yin te/_rgyu de las 'bras bu btags pa'i phyir dge 'dun gyi dbyen mtshams med par bshad do/_/
[\[76b.3\]]'dis 'byed par byed pas na zhes bya ba 'dis ni 'di dngos kho nar dge 'dun gyi dbyen yin no zhes ston to/_/de ji ltar mtshams med par 'gyur zhes bya ba ni mtshams med pa ni mi dge ba yin la/_dge 'dun gyi dbyen ni ma bsgribs la lung du ma bstan pa yin no snyam du sems pa'o/_/'byed pa po ni
[\[76b.4\]]mtshams med pa dang ldan gyi/_'byed pa po bye ba dang ni mi ldan pas/_dge 'dun gyi dbyen mtshams med pa ma yin no/_/bar gyi bskal pa zhes bya ba ni bskal pa chen po ma yin te/_'dod pa'i khams na tshe'i tshad de tsam med pa'i phyir ro/_/yang gang gis mtshams med pa mang po byas pa yin la zhes
[\[76b.5\]]bya ba rgyas par 'byung ba ni dang po kho nas dmyal ba dag tu skye ba 'phangs pas ji ltar gzhan dag don dam par mi 'gyur snyam du bsams pa'o/_/don med pa med pa ste/_gang gi phyir/_gcig gis skye ba 'phangs pa las/_/lhag pas gnod pa lhag par 'gyur/_/chen po zhes bya ba ni ches che ba'o/_/khyim
[\[76b.6\]]pa yang ma yin la dge slong ma la sogs pa yang ma yin no zhes bya ba ni de dag gi lus mi gnyan pa'i phyir ro/_/de yang lta ba spyod pa kho nas zhes bya ba ni sdig pa'i bsam pa brtan pa dang mkhyud pa can yin pa'i phyir ro/_/sred pa spyad pas ni ma yin no zhes bya ba ni kun nas nyon mongs pa dang rnam par byang ba'i
[\[76b.7\]]phyogs dag la bsam pa mi brtan pa'i phyir ro/_/bzod par dka' ba'i phyir zhes bya ba ni zil gyis mnan par dka' ba'i phyir ro/_/chos mngon sum du gyur pa'i phyir ro zhes bya ba ni lung dang rtogs pa'i chos dag mngon sum du byas pa'i phyir dang /_dad pa mi phyed pa dang ldan pa'i phyir ro/_/bzod pa thob pa
[\[77a\]]
[\[77a.1\]]rnams ni ma yin no zhes bya ba ni bzod pa chen po thob pa rnams te/_mthong ba'i lam nye zhing nges pa la mngon sum du phyogs pa'i phyir ro/_/lam 'jug pa'i gags su gyur pa'i phyir zhes bya ba ni dge 'dun bye la lam 'jug pa'i gags nyid du 'gyur te/_dam pa ma yin pa'i
[\[77a.2\]]lam gzhan zhugs pas dam par gyur pa'i lam 'jug pa'i gegs byas pa'i phyir gegs nyid du 'gyur ro zhes bya ba'i tha tshig go/_/lha sbyin gyis ni nges par 'byung bar bya ba'i phyir lam gzhi lnga pa bstan te/_'o ma mi spyad pa dang /_sha spang ba dang /_lan tshwa nye bar longs mi spyad pa dang /_gos ma dras pa
[\[77a.3\]]bgos pa dang /_grong gi nang gi gtsug lag khang du 'dug pa'o/_/gling gzhan na ni med do zhes bya ba ni sangs rgyas 'byung ba'i sa nges pa yin pa'i phyir te/_gang ston pa bzhugs pa de na ston pa'i 'gran zla gnas kyi gzhan du ni ma yin no/_/gdon mi za bar dge 'dun phyogs gnyis su gnas par 'gyur ba
[\[77a.4\]]zhes bya ba la 'dir bzhi sde la dge 'dun du mngon par 'dod do/_/brgyad dag dang lhag pa dag gis kyang yin te/_'byed pa po med pa'i phyir ro/_/dang po zhes bya ba ni de'i tshe sngar med pa'i chos byung ba la dga' ba dang rab tu dga' ba skye bas thams cad bsam pa dge ba'i phyir sha gcig pa yin no/_/mthar yang
[\[77a.5\]]ston pa dang bral bar 'gyur ro snyam ste/_skye ba'i phyir sha gcig pa yin no/_/sha gcig ces bya ba ni blo gcig cing mi mthun pa med pa zhes bya ba'i don te/_dge 'dun mthun pa na sangs rgyas rnams yongs su mya ngan las 'da' bas so/_/bar du yang skyon ma byung ba'i snga rol du zhes bya ba ni lta ba dang tshul
[\[77a.6\]]khrims rnam par gyur pa dmigs pas byed pa po'i tshig gi glags yod par 'gyur ro/_/de la lta ba'i skyon ni ji skad du bdag gis bcom ldan 'das kyis bshad pa'i don 'tshal ba ltar na/_bcom ldan 'das kyis gang zhig bar du gcod pa'i chos su bka' stsal pa de dag ni bsten na bar du gcod par bgyid
[\[77a.7\]]par mi 'gyur lags so zhes bya ba dang de bzhin du sems de nyid kun du rgyun 'khor bar 'gyur lags so zhes bya ba la sogs pa bshad pa lta bu'o/_/tshul khrims kyi skyon ni 'chal ba'i tshul khrims so/_/des phyis sdum par 'gyur ba'i phyir ro zhes bya ba ni nyan thos zung des so/_/sangs rgyas
[\[77b\]]
[\[77b.1\]]thams cad la nyan thos zung gdon mi za bar yod de/_rdzu 'phrul dang shes rab dang ldan pa rnams kyi mchog go/_/'gran zla med pa'i phyir ro zhes bya ba ni bcom ldan 'das yongs su mya ngan las 'das na byed pa po de'i 'gran zlar gyur pa med do/_/mtshams ma bcad pa dag tu yang zhes bya ba ni dkyil 'khor
[\[77b.2\]]gyi mtshams te/_mtshams gcig gi nang du las tha dad pa byed pas ni dge 'dun rnam pa gnyis su 'gyur ro/_/las la rag las pa'i phyir zhes bya ba ni gang gi slob ma dbye bar 'gyur ba'i las byas pa de kho na'i dbye bar 'gyur gyi gzhan du ni ma yin no/_/bcom ldan 'das shAkya thub pas kyang byang chub
[\[77b.3\]]sems dpar gyur pa dang /_drang srong mngon par shes pa lnga dang ldan pa zhig gi 'khor phye ste/_des na 'di'i dge 'dun lha sbyin gyis phye'o zhes grags so/_/phan 'dogs pa dang yon tan zhing /_/spangs dang med par byas phyir ro/_/zhes bya ba la/_shin tu phan 'dogs pa spangs pa'i sgo nas mtshams
[\[77b.4\]]med par 'gyur ro/_/'o na pha dang ma gang dag lto na gnas pa nyid gsod par zhugs pa dang /_skyes ma thag tu khyi dang ce spyang dkrigs pa'i lam po cher 'bor ba de dag ji ltar phan 'dogs pa nyid yin zhe na/_de'i phyir de las lus skyes pa'i phyir ro zhes bya ba smos so/_/spangs pa zhes bya ba ni yongs
[\[77b.5\]]su bor ba ste/_bsad ces bya ba ni rnam grangs so/_/yon tan gyi zhing yin pa'i phyir zhes bya ba ni yon tan gyi rten yin pa'i phyir zhes bya ba'i tha tshig go/_/yang na zhing dang 'dra bas na zhing ste/_dper na zhing bzang po la sa bon btab na 'bras bu mang por 'gyur ba de bzhin du 'di la bsod nams kyi sa
[\[77b.6\]]bon btab na 'bras bu mang por 'gyur gyi gzhan ni ma yin no/_/lus gcig pa de la ni zhes bya ba ni rten gcig pa'i phyir skye ba gzhan dgag pa smras pa'o/_/de ni nu zho ldud pa zhes bya ba ni nu ma snun par byed ces bya ba'i don gang yin pa'o/_/gsod par byed pa ni zas rags pa la goms par byed
[\[77b.7\]]pa'o/_/skyed par byed pa ni khrus dang lus mnye ba dang /_yang ba yongs su spong bar byed pa'o/_/ma ma yin pa la sbyor ba byas zhes bya ba ni ma nor pa zhes bya ba'i mtshan nyid kyi phyir ro/_/rdul phra rab bsags pa'i phyir rnam par rig byed kyang rnam pa gnyis so zhes bya ba ni rdul phra rab rnams mang ba'i phyir na
[\[78a\]]
[\[78a.1\]]kha cig ni 'dir mtshams med pas bsdus pa yin la/_kha cig ni srog gcod pa cig shos kyis bsdus pa'o/_/song la skra can khyod kyis zhes bya ba ni grong khyer ro ru ka zhes bya bar rgyal po skra can gyis rang gi pha dgra bcom pa bsad de/_des na 'di skad du song la skra can khyod kyis
[\[78a.2\]]zhes bya ba la sogs pa smras so/_/rgyu gnyis kyis zhes bya ba ni pha nyid dang dgra bcom pa nyid kyi rgyu gnyis kyis mtshams med pa de byas pa'o/_/yang na sgo gnyis nas zhes bya ba ni pha gnyis kyi sgo dang dgra bcom pa nyid kyi sgo nas brgyad ces bya ba'i tha tshig go/_/sangs rgyas brdeg par sems la min/_/zhes bya ba
[\[78a.3\]]ni brdeg par sems pa yang ngan sems yin mod kyi yongs su 'bor ba'i sems pa med pa'i phyir mtshams med par mi rung ngo /_/mtshams med sbyor ba byas pa la/_/'dod chags bral 'bras mi srid do/_/zhes bya ba ni sems ma bzlog par te/_de nyid kyi phyir te de mtshams med pa nyid du mi 'grub po/_/rten de
[\[78a.4\]]dang shin tu 'gal ba'i phyir ro zhes bya ba ni bden pa mthong ba ni las kyi lam gyis bsdus pa'i kha na ma tho bas rig par mi 'gyur ro/_/yang ci gang gis na de yang ma bzlog par zhes de skad du brjod pa mtshams med pa'i sbyor ba yang bzlog gam zhe na/_bye brag tu smra ba rnams na re/_bzlog ste sor mo'i phreng ba can bzhin no
[\[78a.5\]]zhes zer ro/_/chos dang chos ma yin pa shes bzhin du zhes bya ba la/_gang zhig 'di ni legs par bshad pa yin gyi mu stegs pa rnams kyi ni ma yin no snyam du de bzhin gshegs pa'i chos shes pa ni chos ma yin pa shes pa'o/_/log par ston pa'i phyir zhes bya ba la/_legs par bshad pa la nyes par bshad
[\[78a.6\]]pa ston pa'i phyir la nyes par bshad pa la legs par bshad pa ston pa'i phyir log par ston pa'o/_/de las rnam pa gzhan du bstan pas ni brdzun smra bar 'gyur gyi dge 'dun gyi dbyen ni ma yin no/_/'di ltar dge 'dun bye na so so'i skye bo rnams nges pa la mi 'jug go/_/nges pa la zhugs pa rnams kyis
[\[78a.7\]]'bras bu gzhan mi 'thob bo/_/'bras bu thob pa rnams kyis 'dod chags dang bral ba mi 'thob po/_/'dod chags dang bral ba thob pa rnams kyi zag pa zad pa la gegs su 'gyur te/_mdor bsdu na khams gsum du chos kyi 'khor lo'i gegs su 'gyur ro/_/go rims bzhin du lnga pa dang /_/zhes bya ba
[\[78b\]]
[\[78b.1\]]rgyas par 'byung ngo /_/mtshams med pa rnams kyi go rims ni 'di yin te/_ma gsod pa dang /_pha gsod pa dang /_dgra bcom pa gsod pa dang /_dge 'dun gyi dbyen byed pa dang /_de bzhin gshegs pa la ngan sems kyis khrag 'byin pa zhes bya'o/_/lnga pa ni ngan sems kyis khrag
[\[78b.2\]]'byin pa ste/_de ni dge 'dun gyi dbyen byed pa ma gtogs pa lhag ma bzhi pas ches lci'o/_/gsum pa ni dgra bcom pa gsod pa ste/_de ni ma dang pha gsod pas ches lci'o/_/dang po ni ma gsod pa ste/_de ni pha gsod pa bas ches lci'o/_/des na pha gsod pa ni thams cad kyi nang na yang ba yin
[\[78b.3\]]no zhes bshad do/_/mtshams med pa rnams nges par mdzad nas ni/_/zhes bya ba ni nges par bzung nas zhes bya ba'i tha tshig go/_/rnam par smin pa rgya che ba/_/zhes bya ba ni dge 'dun dbye ba'i phyir brdzun smra ba las gzhan pa'i las kyi rnam par smin pa bskal pa bar ma ma yin zhing mnar med pa kho nar yang
[\[78b.4\]]ma yin pas dge 'dun gyi dbyen gyi brdzun smra ba kho na'i rnam par smin pa rgya che'i/_gzhan gyis ni ma yin no/_/skye bo phal po che 'chi ba/_/zhes bya ba ni/_drang srong rnams kyi yid 'khrugs pa tsam gyis dan da ka'i dgon pa pa la sogs pa stongs par gyur pa'i phyir te/_lus kyi las sam ngag gi las
[\[78b.5\]]kyis ni de ltar skye bo'i tshogs phal po che 'chi bar mi 'gyur ro/_/dge ba'i rtsa ba kun du gcod pa'i dbang du mdzad nas zhes bya ba ni mi dge ba gzhan gyis ni de ltar dge ba'i rtsa ba dag kun du mi gcod de/_kun du spyod pa tsam dang 'gal ba'i phyir ro/_/rdo rje lta bu'i ting nge 'dzin gyi sems pa zhes bya ba ni srid
[\[78b.6\]]pa'i rtse mo las 'dod chags dang bral ba'i bar chad med pa'i lam dang mtshungs par ldan pa'o/_/kun du sbyor ba thams cad gtan du gtugs pa'i 'bras bu yin pa'i phyir ro zhes bya ba la/_kun du sbyor ba gtugs pa ni spangs pa'o/_/bar chad med pa kho nar ni ma yin no zhes bya ba rgyas par 'byung ste/_de nyid kyi
[\[78b.7\]]phyir de dang 'dra bas cha 'dra ba rnams zhes bya ste/_de lta ma yin na ni mtshams med pa dag kho nar 'gyur ro/_/ma dgra bcom pa sun byas dang /_/zhes bya ba 'di ni/_ma bsad pa dang 'dra ba yin no/_/nges pa la gnas pa'i byang chub sems dpa' bsad pa ni pha bsad pa dang 'dra ba yin no/_/slob pa
[\[79a\]]
[\[79a.1\]]bsad pa ni dgra bcom pa bsad pa dang 'dra ba yin no/_/dge 'dun gyi 'du ba'i sgo 'phrog pa ni/_dge 'dun gyi dbyen dang 'dra ba yin te/_dge 'dun gyi 'du ba'i sgo ni nar ma la sogs pa'o/_/zhal du 'du ba'i sgo 'phrog pa zhes bya ba ni/_gang gis dge 'dun 'tsho bar byed
[\[79a.2\]]pa zhal du gsol ba gang yin pa de 'phrog par byed pa'o/_/mchod rten 'jig pa ni de bzhin gshegs pa la ngan sems kyis khrag 'byin pa dang 'dra'o/_/rtse mo las bzod pa thob pa la zhes bya ba ni/_rtse mo'i mjug thogs su bzod pa'i tshe slar yang /_bden pa dag la rna ba gtod pa la zhes bya ba'i
[\[79a.3\]]don to/_/nyon mongs pa rnams kyang gnas skabs 'di dag tu gegs bya ba'i phyir nye bar gnas mod kyi/_'dir ni las kyi gnas skabs yin pas ma bshad do/_/de'i rnam par smin pa'i sa las 'da' ba'i phyir zhes bya ba ni/_bzod thob ngan song mi 'gro'o/_/zhes 'chad par 'gyur ro/_/
[\[79a.4\]]de bzhin zhes bya ba ni de'i rnam par smin pa'i sa las 'da' ba'i phyir ro/_/mthong ba'i chos la myong bar 'gyur ba'i las dang /_myong bar 'gyur bas ma nges pa'i rnam par smin pa ma nges pa ma gtogs so/_/gang nas byang chub sems dpa' yin/_/zhes bya ba ni/_gang zhig gsod pa'i las pha bsad
[\[79a.5\]]pa'i mtshams med pa dang 'dra bar 'gyur snyam du dgongs so/_/gang nas mtshan gyi las byed pa/_/zhes bya ba la/_ye shes la 'jug pa las/_gang nas gzung nas byang chub sems dpar brjod cing las gang dang /_/ldan pas byang chub sems dpar 'gyur bshad pa/_/gang nas gzung nas mtshan
[\[79a.6\]]gyi rnam par smin pa can gyi las dag byed pa dang /_mtshan gyi rnam par smin pa can gyi las dang ldan pas byang chub sems dpar 'gyur ro zhes gsungs so/_/byang chub kyi phyir sems pa'am/_byang chub tu smon lam btab pa'i sems pa ni/_byang chub tu sems pa'o/_/nges par [(]rtags [,]rtogs [)]pa yin no zhes bya
[\[79a.7\]]ba ni phyir mi ldog pa ste/_byang chub la nges par gzhol zhes bya ba'i tha tshig go/_/rigs shing sA la chen po lta bur skyes zhes bya ba 'di ni rgyal rigs la sogs pa dag re re dang sbyar bar bya'o/_/shing sA la chen po dang 'dra ba ni shing sA la chen po lta bu ste/_dper na shing rnams las shing sA la chen po mtho
[\[79b\]]
[\[79b.1\]]ba nyid yin pa de bzhin du rigs ches mtho bar skyes pa'i phyir te/_khyim bdag chen po zhes bya ba'i tha tshig go/_/brnyas gnod zhes bya ba ni/_brnyas pa sngon du btang ba'i rnam par mtho btsams pa'o/_/brnags pa zhes bya ba 'byung ste/_brtan pa rnam pa ni lus dang srog la mi lta bar gnas stong pa la
[\[79b.2\]]nags kyi me 'bar ba'i tshogs kyis tshig pa ltar sdug bsngal drag po'i me 'bar bas reg pa la rtsis med par bya ste/_sems can gyi don nyams su len pa yin te/_ba da ra'i gling du 'gro ba la sogs pa bzhin no/_/sangs rgyas la dmigs pa'i sems pa kho nas zhes bya ba ni mngon sum mam lkog tu gyur kyang
[\[79b.3\]]bla ste/_skyon bzhi po 'di dag ni zlog par byed la zhes bya ba ni ngan 'gro'i skyon dang /_rigs dma' ba nyid kyi skyon dang /_dbang po ma tshang ba nyid kyi skyon dang /_bud med kyi dngos po'i skyon no/_/yon tan gnyis ni thob po zhes bya ba ni/_tshe rabs dran pa nyid dang /_phyir mi ldog pa nyid do/_/re re'ang bsod
[\[79b.4\]]nams brgya las skyes/_/zhes bya ba 'byung ste/_'dir sems pa brgyas bsod nams brgya zhes bya ba'i ming 'thob ste/_dang po'i sems pa lnga bcu 'phen cing mngon du gyur la/_de'i mjug tu yang rdzogs par byed pa lnga bcu mngon du 'gyur ro/_/de dag kyang gang zhe na/_kha cig na re las kyi lam
[\[79b.5\]]bcu'i rten can dag yin te/_las kyi lam re re la lnga lnga 'di lta ste/_srog gcod pa spong ba'i sems pa dang /_de la 'god pa'i sems pa dang /_de'i bsngags pa brjod pa'i sems pa dang /_de'i rjes su yi rang ba'i sems pa dang /_sangs rgyas nyid yongs su bsngo bas yongs su bsngo ba'i sems pa ste/_log
[\[79b.6\]]par lta ba spong ba'i sems pa'i bar la yang de dang 'dra bar brjod par bya la/_lan gnyis mngon du gyur pas sems pa brgyar 'gyur ro zhes zer ro/_/gzhan dag na re sangs rgyas bcom ldan 'das ni rgyu lngas srog gcod pa spong ba dang ldan te/_rgyu lnga ni las kyi lam dngos po yongs su dag pa dang /_nyer
[\[79b.7\]]bsdogs yongs su dag pa dang /_rnam par rtog pas ma smras pa dang /_dran pas yongs su zin pa nyid dang /_mya ngan las 'das par yongs su bsngos pa nyid de/_de la dmigs pa'i sems pa yang lnga lnga 'byung ngo /_/las kyi lam bcu char la dmigs pa de dang 'dra ste/_sems pa lnga phrag bcu yin no/_/
[\[80a\]]
[\[80a.1\]]yang ji ltar bcom ldan 'das de dge ba'i las kyi lam ma 'dres pa bcu las nges par skye ba ltar bdag kyang de dang 'dra bar shog shig snyam du de dag la lan gnyis su mngon du gyur pas sems brgyar 'gyur ba yin no zhes zer ro/_/gzhan dag na re sangs rgyas rnams kyi sku ni rnam pa gnyis
[\[80a.2\]]te/_skye ba'i sku dang chos kyi sku'o/_/de la skye ba'i sku ni skyes bu chen po'i mtshan sum cu rtsa gnyis kyi mtshan nyid do/_/chos kyi sku ni sangs rgyas kyi chos ma 'dres pa bco brgyad do/_/de la sangs rgyas la dmigs pa'i yid la byed pa mngon du gyur pa las sems pa lnga bcu 'byung la/_bdag kyang 'di 'dra bar
[\[80a.3\]]gyur cig snyam pa'i las kyang gzhan lnga bcu 'byung ste/_de ltar na bsod nams brgya yin no zhes zer ro/_/gzhan dag na re 'dod pa'i khams gnas nyi shu dang /_gzugs kyi khams bcu drug dang /_gzugs med pa bzhi dang /_grang ba'i dmyal ba brgyad de/_de ltar na khams gsum pa ril ni
[\[80a.4\]]gnas khyad par can bzhi bcu rtsa brgyad yin la/_de la dmigs pa'i byang chub sems dpa' la snying rje'i sems skye ste/_de'i phyir de dang mtshungs par ldan pa'i sems pa bzhi bcu rtsa brgyad 'byung ngo /_/de'i rjes la ji ltar 'dis khams gsum pa 'di la sems can dag bkrol ba ltar snyam pa
[\[80a.5\]]de lta bu'i sems pa sangs rgyas la dmigs pa'i sems pa 'byung ngo /_/de'i rjes la bdag kyang de dang 'dra bar 'grol bar byed par gyur cig snyam pa bdag la dmigs pa'i sems pa gnyis pa 'byung bas sems pa lnga bcu 'byung ngo /_/yang de dag lan gnyis mngon du gyur pas sems pa brgyar
[\[80a.6\]]'gyur ba yin no zhes zer ro/_/de ltar na bsod nams brgya las skyes pa yin no/_/byang chub sems dpa' nye ba ni 'phen pa'i mtshan nyid can no/_/gal te de bzhin gshegs pa rnam par gzigs kyi tshe bskal pa grangs med pa gsum pa yongs su rdzogs na ci'i phyir gtsug tor can dang /_thams cad
[\[80a.7\]]skyob dang /_'khor ba 'jig dang /_gser thub dang /_'od srungs rnams kyis bar du bcad kyi/_de ma thag kho na mngon par rdzogs par sangs rgyas zhes bya ba 'di brjod par bya ste/_tshogs yongs su rdzogs pa ni gzhes par mi rigs so zhe na/_yongs su rdzogs mod kyi/_rnam pa thams cad du tshogs
[\[80b\]]
[\[80b.1\]]yongs su rdzogs pas ni ma yin no/_/grangs med pa rdzogs kyi rnam pa thams cad du tshogs yongs su rdzogs pa ni ma yin te/_de ltar na 'od srungs mngon par rdzogs par sangs rgyas pa'i tshe tshangs par spyod pa shin tu spyad nas dga' ldan gyi lha'i ris su slar 'khrungs so zhes bya ba'i mdo 'di yang tshad mar gyur
[\[80b.2\]]pa yin no/_/gang la bcom ldan 'das byang chub sems dpar gyur pa'i tshe zhes bya ba rgyas par 'byung ba ni/_rdza mkhan gyi bu snang byed ces bya bar gyur pas/_chu 'jam po dang bsku mnye dang /_zha 'bring la sogs pa dag gis rim gro byas nas dang por smon lam btab pa'o/_/kun la thams cad ces bya ba la/_
[\[80b.3\]]byang chub sems dpa' ni thog mar thams cad sbyin par mi nus la/_thams cad la yang ma yin zhing /_snying rje nyid kyis kyang ma yin no/_/de'i 'og tu ni goms pa'i shugs dang /_snying rje che bas thams cad la sbyin par byed kyi/_thams cad ni ma yin no/_/gang gi tshe thams cad la thams cad snying rjes
[\[80b.4\]]sbyin par byed pa'i tshe ni/_de tsam gyis sbyin pa'i pha rol tu phyin pa yongs su rdzogs par 'gyur ro/_/de'i tshe 'di'i tshul khrims kyi pha rol tu phyin pa dang /_bzod pa'i pha rol tu phyin pa dag yongs su rdzogs pa yin no zhes bya ba ni 'khrug pa ma skyes pa'i phyir bzod pa'i pha rol tu phyin pa yongs su rdzogs pa
[\[80b.5\]]yin la/_gzhan la gnod par byed pa'i lus dang ngag gi las mi 'jug pa'i phyir/_tshul khrims kyi pha rol tu phyin pa yongs su rdzogs pa yin no/_/skyes bu khyu mchog ces bya ba ni skyes bu'i gtso bo'o/_/de lta bu'i sangs rgyas gnyis pa med pas khyod 'dra ba'i dge sbyong chen po gzhan dag ces bya ba
[\[80b.6\]]'byung ngo /_/nyan thos la sogs pa dag kyang dge sbyong yin pas de dgag pa'i phyir dge sbyong chen po zhes bya ba smos so/_/lha yul sa la med ces bya ba rgyas par 'byung ba la/_lha yul sa zhes bya ba ni bstan pa'i tshig gi tshul du bshad pa yin no/_/'jig rten 'di na'ang yod pa ma yin rnam thos bu'i
[\[80b.7\]]gnas na 'ang yod ma yin/_lha'i pho brang gnas mchog dag na 'ang yod min zhes bya ba ni de gsal bar bya ba'i phyir bstan pa'i tshig dag yin te/_'jig rten 'di na zhes bya ba ni mi'i 'jig rten na'o/_/rnam thos kyi bu'i gnas na zhes bya ba ni rgyal po chen po bzhi'i gnas na'o/_/lha'i pho brang zhes bya ba ni lha'i
[\[81a\]]
[\[81a.1\]]gnas te/_sum cu rtsa gsum pa'i gnas na zhes bya ba'i don to/_/gnas mchog dag na zhes bya ba ni 'thab bral la sogs pa'i gnas dag na'o/_/'jig rten gyi khams gzhan dag na yang khyod 'dra ba med par shes par bya ba'i phyir/_phyogs dang phyogs mtshams dag na
[\[81a.2\]]med/_/ces bya ba smos so/_/'on te yid mi ches na 'ga' zhig gis ri rnams dang nags dag tu bcas pa'i sa stengs rgyas par sems can mang po gnas pa 'di kun du nyul cig_/bdag nyid tshol cig ces bya bar bsams pa yin no/_/gal te yang byang chub sems dpa' nye bas ming gi tshogs
[\[81a.3\]]la sogs pa sna tshogs pa dag gis bstod pa byed par nus mod kyi/_de ltar na yang byang chub sems dpa' rnam par g.yeng ba la 'jigs pas yid kyi rgyun g.yengs par ma byas so/_/bskal pa dgu yang bsdums so zhes bya ba ni brtson 'grus brtsams pa gcig gis bskal pa dgu bcu rtsa gcig
[\[81a.4\]]gis/_brtson 'grus kyi pha rol tu phyin pa yongs su rdzogs pa'i phyir ro/_/byang chub pa'i sngon rol gyi de ma thag ces bya ba ni rdo rje lta bu'i ting nge 'dzin gyi tshe ste/_de ma thag pa ni rnam pa gnyis te/_de'i phyir sngon rol smos pa ni 'og rol gyi de ma thag pa las khyad par du byed pa'o/_/ci'i phyir sngon
[\[81a.5\]]rol gyi de ma thag pa smos she na/_pha rol tu phyin pa yongs su rdzogs pas byang chub pa'i phyir ro/_/ci rigs par zhes bya ba la/_la la ni bsod nams kyang yin gzhi yang yin/_la la ni bsod nams kyang yin bya ba yang yin/_la la ni bsod nams kho na yin pas so/_/ji ltar zhe na/_dper
[\[81a.6\]]na zhes bya ba rgyas par smos so/_/srog gcod pa la sogs pa las kyi lam bdun po de dag ni las kyi rang bzhin yin pa'i phyir dang /_de dag la brten nas de dag kun nas slong bar byed pa'i sems pa 'jug pa'i phyir las kyang yin lam yang yin/_brnab sems la sogs pa gsum ni las kyi
[\[81a.7\]]lam kho na yin no/_/las gang zhe na/_sems pa zhes bya ba'i ste/_de dag dang mtshungs par ldan pa'i sems pa ni/_de dag gi rgyu bas rgyu zhes bya ba la sogs par las kyi lam bshad pa de bzhin no/_/lus dang ngag gi las ni gsum char yin no zhes bya ba 'byung ste/_ji ltar zhe na/_re zhig sbyin pa
[\[81b\]]
[\[81b.1\]]ni/_lus dang ngag las kun slong dang bcas zhes 'chad par 'gyur ro/_/de la lus dang ngag gi las gang yin pa de ni rnam pa gsum char yin te/_dge ba yin pa'i phyir bsod nams kyang yin la/_las kyi rang bzhin yin pa'i phyir bya ba yang yin no/_/de kun nas slong bar byed pa'i sems pa'i
[\[81b.2\]]rten yin pa'i phyir gzhi yang yin no/_/de kun nas slong bar byed pa'i sems pa gang yin pa de ni dge ba yin pa'i phyir dang las kyi bdag nyid yin pa'i phyir bsod nams kyang yin la bya ba yang yin no/_/de dang lhan cig 'byung ba'i chos gzhan ni dge ba yin pa'i phyir bsod nams kho na yin no/_/tshul
[\[81b.3\]]khrims las byung ba ni lus dang ngag gi las kho na yin pas rnam pa gsum char yin te/_dge ba yin pa'i phyir dang /_las kyi bdag nyid yin pa'i phyir bsod nams kyang yin la bya ba yang yin no/_/de kun nas slong bar byed pa'i sems pa'i rten yin pa'i phyir gzhi yang yin no/_/bsgoms pa las
[\[81b.4\]]byung ba'i byams pa ni bsod nams kyang yin la/_bsod nams bya ba'i gzhi yang yin te/_de dang mtshungs par ldan pa'i sems pa byams pa'i rten gyis mngon par 'du byed pa'i phyir ro/_/byams pa dang lhan cig 'byung ba'i sems pa dang /_bsam gtan gyi sdom pa ni bsod nams kyang yin la/_
[\[81b.5\]]bya ba yang yin no/_/de dang lhan cig 'byung ba gzhan ni bsod nams kho na yin no/_/yang na bsod nams byed pa ni bsod nams bya ba'o/_/de yang gang zhe na/_sbyor ba'o zhes bya ba smos so/_/'di dag de'i gzhi yin no zhes bya ba ni/_sbyin pa la sogs pa gsum po 'di dag ni bsod nams kyi bya
[\[81b.6\]]ba de'i gzhi yin no/_/yang ci'i phyir 'di dag gzhi zhes bya zhe na/_de'i phyir 'di dag bsgrub pa'i ched du zhes bya ba la sogs pa smos te/_sbyin pa la sogs pa 'di dag bskyed pa'i don du bsod nams kyi sbyor ba rtsom pa'i phyir ro/_/'di ltar gang la la bsod nams kyi ched de/_chos kyi don du sbyor ba
[\[81b.7\]]rtsom pa de ni sbyin pa sbyin par byed de/_tshul khrims srung bar byed/_sgom pa la yang rab tu sbyor ro/_/sbyin pa zhes bya ba 'di ci zhig_/ci gang sbyin par bya ba yin nam/_'on te gang gi sbyin par byed pa yin zhe na/_dmigs pa yin pa'i phyir gang sbyin par bya ba de yang sbyin pa yin mod kyi/_khyad
[\[82a\]]
[\[82a.1\]]par du ni gang gis sbyin par byed de sbyin pa yin gyi gang sbyin par bya ba bgos la sogs pa ni ma yin te/_de ni lung du ma bstan pa yin pa'i phyir dang /_sbyin pa po'i rgyud las tha dad pa'i phyir ro/_/'dod chags la sogs pas kyang sbyin par byed mod kyi zhes bya ba la
[\[82a.2\]]sogs pa zhes bya ba'i sgras ni khro ba dang /_phrag dog dang /_nga rgyal dang /_'gran pa la sogs pa bsdu'o/_/mchod dang phan 'dogs 'dod pa yis/_/zhes bya ba ni/_yongs su mya ngan las 'das pa dag la mchod par 'dod pas sbyin par byed la/_de las gzhan pa rnams la ni dbang po'i
[\[82a.3\]]'byung ba chen po la phan gdags par 'dod pas so/_/tshogs gang gis zhes bya ba ni sems dang sems las byung ba'i tshogs kyis so/_/byung ba 'di rang bzhin yin par rig par bya ste zhes bya ba ni/_dper na ngar thags las byung ba'i khur ba zhes bya ba lta bur rnam par gyur pa la sogs pa
[\[82a.4\]]dag ma yin pa'o/_/bdag gzhan don phyir gnyis don phyir/_/zhes bya ba rgyas par 'byung ngo /_/don gnyis mthong bas sbyin pa sbyin par byed de/_bdag nyid kyi dge ba'i las bsags pa'i phyir dang /_len pa po'i dbang po'i 'byung ba chen po la phan gdags par bya ba'i phyir ro/_/sbyin pa po
[\[82a.5\]]rnam pa gnyis te/_nyon mongs pa can dang bcas pa dang /_nyon mongs pa med pa'o/_/nyon mongs pa dang bcas pa yang gnyis te/_'dod pa las 'dod chags dang bral ba dang /_'dod chags dang ma bral ba'o/_/'dod chags dang bral ba yang gnyis te/_'phags pa dang /_so so'i skye bo'o/_/
[\[82a.6\]]'dod chags dang ma bral ba yang de dang 'dra bar rnam pa gnyis yin no/_/de la 'phags pa 'dod chags dang bral ba'am/_so so'i skye bo 'dod chags dang bral bas mchod rten la sbyin pa sbyin par byed pa gang yin pa de ni bdag nyid kho na'i don gyi phyir yin no/_/de ni dge ba'i rtsa ba rnam pa gnyis bsags
[\[82a.7\]]par 'gyur te/_'bras bu longs spyod chen po can dang /_don gyi mchog chen po thob pa'i tshogs su gyur pa'o/_/'phags pa 'dod chags dang bral bas sems can pha rol dag la sbyin par byed pa zhes bya ba la/_de'i rnam par smin pa'i sa las 'das pa'i phyir/_'phags pa 'dod chags dang
[\[82b\]]
[\[82b.1\]]bral ba la ni 'bras bu longs spyod chen po can med kyi/_len pa po la ni de'i sgo nas 'byung ba chen po rgyas pa yod pas gzhan gyi don gyi phyir yin gyi/_rang gi don ni 'ga' yang med do/_/'phags pa 'dod chags dang bral ba 'am/_so so'i skye bo 'dod chags dang bral bas sems can pha rol
[\[82b.2\]]po dag la sbyin par byed pa gang yin pa de ni gnyi ga'i don gyi yin te/_sbyin bdag gi dge ba'i rtsa ba bsags pa'i don dang /_len pa po'i dbang po'i 'byung ba chen po la phan 'dogs pa'i don to/_/'phags pa 'dod chags dang bral bas mchod rten la 'bul bar byed pa zhes bya la/_sbyin
[\[82b.3\]]pa ni mthong ba'i chos la myong bar 'gyur ba ma gtogs par gnyi ga'i don gyi phyir yang ma yin te/_mchod rten la sogs pa rnams la dbang po'i 'byung ba chen po la phan gdags pa med pa'i phyir dang /_de'i rnam par smin pa'i sa las shin tu yang dag par 'das pa'i phyir ro/_/sbyin pa'i rnam
[\[82b.4\]]par smin pa'i sa ni/_'dod pa'i khams yin na/_'phags pa'i 'dod chags dang bral ba ni 'dod pa'i khams las shin tu yang dag par 'das pa yin na de'i phyir gnyi ga'i don gyi phyir ma yin no/_/thos pa la sogs pa'i yon tan dang ldan pa zhes bya ba la sogs pa zhes bya ba'i sgra ni shes rab
[\[82b.5\]]dang 'dod chags chung ba la sogs pa bsdu'o/_/sbyin pa po la la ni rgyu dang 'bras bu'i 'brel pa gtan la ma phebs par sbyin par byed/_la la ni tshul khrims dang ldan par 'gyur te sbyin par byed/_la la ni tshul khrims 'chal bzhin du sbyin par byed/_la la ni de bzhin gshegs pa'i gsung rab
[\[82b.6\]]mang du thos nas sbyin par byed/_kha cig ni thos pa chung bzhin du sbyin par byed ces bya ba de lta bu la sogs pa ste/_de ltar na sbyin bdag dad pa dang /_tshul khrims dang /_thos pa la sogs pas khyad par du 'phags pa de'i sbyin pa ni sbyin bdag gi khyad par gyis 'bras bu sbyin pa la khyad par du 'phags par
[\[82b.7\]]'gyur ro/_/sbyin bdag de lta bu de ni/_gus pa la sogs pas sbyin par byed ces bya ba 'dis ni sbyor ba'i khyad par las kyang 'bras bu khyad par du 'phags par 'gyur ro/_/khyad par bzhir 'gyur te zhes bya ba la/_gus par sbyin pas ni bkur sti rnyed par 'gyur ro/_/rang gi lag gis sbyin pas longs
[\[83a\]]
[\[83a.1\]]spyod rgya chen po la dad pa rnyed par 'gyur ro/_/dus su sbyin pa ni gang gi tshe longs spyod longs spyad par nus shing dus las mi yol bar dus su rnyed par 'gyur ro/_/gzhan la mi gnod par sbyin pas ni longs spyod rgyal po dang /_rkun po dang sha khon can dang /_me dang chu dag gis bar chad
[\[83a.2\]]med pa rnyed par 'gyur ro/_/ji ltar sbyin bdag khyad par du 'phags pa yin pa dang zhes bya ba rgyas par 'byung ste/_'dir sbyin bdag dad pa la sogs pa dag gis dad pa med pa dag las khyad par du 'phags pa de bzhin du/_gus par byas nas sbyin pa la sogs pas kyang ma gus pa la sogs pa
[\[83a.3\]]dag la sbyin bdag khyad par du 'phags so/_/dus su reg na bde ba'i lus su 'gyur ro zhes bya ba ni grang ba'i tshe ni dro la/_dro ba'i tshe ni grang zhing /_tha mal pa'i tshe ni tha mal par 'dug pa'o/_/'gro bas zhing khyad par du 'phags par 'gyur te/_yon tan gyis ni ma yin te/_tshul khrims
[\[83a.4\]]'chal bar gyur pa'i mi la zhes 'byung ba'i phyir ro/_/de ni gang gis na rnam par smin pa stong 'gyur du 'gyur ba ma gtogs pa khyad par gzhan yod pa ma yin no/_/gzhan la yang de bzhin du brjod par bya'o/_/'di ltar rdzas las byung ba'i zhes bya ba rgyas par 'byung ste/_'dir ni len pa po
[\[83a.5\]]sdug bsngal gyis zil gyis mnan pas rtag tu skyo ba nyid kyis dge ba'i chos kyi snod yin pa'i phyir/_sbyin bdag gi 'bras bu khyad par du 'phags par 'gyur ro/_/de lta bu la sogs pa zhes bya ba'i sgra ni rgyun du zhugs pa'i 'bras bu la zhugs pa la sbyin pa byin na rnam par smin pa gzhal du med do zhes bya ba dang /_
[\[83a.6\]]de bzhin du rgyun du zhugs pa la byin na ches gzhal du med do zhes bya ba nas/_de bas kyang dgra bcom pa la byin na ches gzhal du med pa yin na/_rang sangs rgyas dang de bzhin gshegs pa dgra bcom pa yang dag par rdzogs pa'i sangs rgyas la phul na lta smos kyang ci dgos zhes bya bar bsdus te/_gzhal
[\[83a.7\]]du med pa bas kyang gzhal du med par 'gyur te/_gang gA dang rgya mtsho'i chu bzhin no/_/yang ji ltar 'di rnam par smin pa brgya 'gyur ram gzhal du med par 'gyur zhe na/_bsod snyoms la sogs pas len pa po'i tshe la sogs pa dag ji tsam 'phel ba de brgya 'gyur ram stong 'gyur ram/_dpag tu med
[\[83b\]]
[\[83b.1\]]par lha dang mi dag gi nang du sbyin bdag gi tshe la sogs pa dag mngon par grub pa yin te/_de skad du bcom ldan 'das kyis sbyin bdag sbyin pa pos/_/len pa po dag la zas sbyin pa na gnas lnga sbyin par byed ces bya ba rgyas pa nas tshe sbyin pas lha dang mi'i tshe thob par 'gyur zhes bya ba'i bar du gsungs so/_/
[\[83b.2\]]'di lta ste/_pha ma dang zhes bya ba rgyas par 'byung ste/_phan 'dogs pa dag la gnod pa byas pa'i 'bras bu mthong bas lam du phan 'dogs pa'i 'bras bu rjes su dpag par bya'o/_/dom dang ri dgas la sogs pa'i skyes rabs la sogs pa dper bya'o zhes bya ba 'byung ngo /_/ji ltar zang zing gi sbyin pa
[\[83b.3\]]thams cad pas chos kyi sbyin pa mchog tu bshad pa de bzhin du zang zing gi sbyin pa 'di yang mchog ste/_grol bas grol ba la zhes bya ba'o/_/'di ni sbyin bdag dang lan pa po gnyi ga mchog tu gyur pa'i phyir dang /_sred pas bdag gir ma byas pa'i phyir mchog yin no/_/byang chub sems dpa' yis zhes
[\[83b.4\]]bya ba las 'di yang sems can thams cad kyi don yin pa'i phyir dang /_snying rjes rab tu bcug pa'i phyir dang /_sred pas yongs su ma zin pa'i phyir phul du byung ba yin no/_/sems kyi rgyan gyi don zhes bya ba la sogs pa 'byung ste/_sems kyi rgyan gyi don can ni dad pa la sogs pa'i nor 'dren pa'i phyir ro/_/
[\[83b.5\]]sems kyi yod byad kyi don can ni ser sna'i dri ma dang 'gal ba'i phyir ro/_/rnal 'byor gyi tshogs kyi don can ni snyoms par 'jug pa'i bde ba 'dod pa rnams kyi yin te/_de'i rgyu phan tshun mtshams sbyor ba'i phyir ro/_/don gyi mchog thob par byed pa ni mya ngan las 'das pa 'dren pa'i phyir ro/_/zhing gi
[\[83b.6\]]khyad par rnam pa bzhi po zhes bya ba ni/_'gro ba dang sdug bsngal ba dang /_phan 'dogs pa dang /_yon tan gyi zhing ngo /_/mthun pa dang mi mthun pa rab tu ston par byed pa zhes bya ba ni/_dge ba dang mi dge ba las kyi lam rab tu ston par byed pa'o/_/chos kyi sku zag pa med pa zhes bya ba ni/_lam skye ba'i sngon
[\[83b.7\]]du lung 'bogs pa 'gro ba'i phyir ro/_/de nyid kyi phyir mdor na sangs rgyas kyi mdzad pa thams cad byed pa yin pas zhes bya ba smos so/_/zhing zhes bya ba ni gang du phan pa dang gnod pa dag byed pa'o zhes bya ba ni/_sems can du bgrang ba'i dngos po 'am/_de bzhin gshegs pa'i mchod rten no/_/gzhi ni
[\[84a\]]
[\[84a.1\]]las kyi lam mo zhes bya ba ni srog gcod pa la sogs pa'i mtshan nyid do/_/ji ltar lci bar 'gyur zhe na/_de'i phyir rnam par smin pa nges par gnas pa'i phyir ro zhes bya ba smos so/_/ma byin par blangs pa la sogs pas ni de ltar ma yin no zhes bya ba la/_sogs pa zhes bya ba'i
[\[84a.2\]]sgras ni brdzun du smra ba la sogs pa bsdu'o/_/de bzhin du gzhan la yang sbyar bar bya'o zhes bya ba 'byung ste/_ji ltar zhe na/_la la ni sbyor ba'i khyad par kho nas lci bar 'gyur te/_rnam par smin pa nges par gnas pa'i phyir ro/_/la la'i ni sems pa'i khyad par gyis so/_/la la ni bsam pa'i khyad par
[\[84a.3\]]gyis so/_/blo sngon du ma btang ba yang ma yin la zhes bya ba la/_blo sngon du ma btang ba ni lung du ma bstan pa yin no/_/bab col du byas pa yang ma yin no zhes bya ba ni dper na smra ba la drag tu brtsad pas brdzun du smra ba lta bu ma yin pa'o/_/gzhan dag na re 'di ni blo sngon du ma btang ba'i rnam grangs kho na yin
[\[84a.4\]]no zhes zer ro/_/kha cig ni nyes par spyad pa gcig gis zhes bya ba ni lus dang ngag dang yid kyis nyes par spyad pa rnams las gang yang rung bas so/_/kha cig ni gsum gyi bar gyis zhes bya ba ni lus kyis nyes par spyod pa la sogs pa mtha' dag gis so/_/gnyen po med pa yin no zhes bya ba ni bshags
[\[84a.5\]]pa la sogs pa'i gnyen po med pa'i phyir ro/_/mi dge ba la 'khor ba yang mi dge ba yin zhes bya ba ni dper na gang zhig ma byin par blangs nas gzhan gyi chung ma la nyal po byed pa lta bu'o/_/rnam par smin pa las ji ltar bu zhe na/_gnas skabs ma nges kyang rnam par smin par nges par 'gyur ro/_/de bzhin
[\[84a.6\]]du dge ba la yang sbyar bar bya'o zhes bya ba ni/_bsams bzhin pa dang rdzogs pa dang /_/mi 'gyod gnyen po med pa dang /_/'khor dang rnam par smin pa las/_/bsags pa'i las zhes bya ba yin/_/zhes bya ba ste/_ched du bsams nas byas pa yin gyi/_blo sngon du ma btang ba ni ma yin te/_
[\[84a.7\]]dper na rdo sbyin par bya'o snyam ste gser gyi gar bu sbyin par byed pa lta bu ma yin pa'o/_/de ni blo sngon du ma btang bas lung du ma bstan par 'gyur te/_de ni byas pa yin gyi bsags pa ni ma yin no/_/blo sngon du btang du zin kyang bab col du yin na ni byas pa yin gyi bsags pa ni ma yin te/_dper na smras
[\[84b\]]
[\[84b.1\]]pa la drag tu brtsad pas bden par smra ba bzhin no/_/rdzogs pa ji lta bu zhe na/_kha cig ni legs par spyad pa gcig gis bde 'gror 'gro la kha cig ni gsum gyis bar gyi 'gro ba dang /_kha cig ni las kyi lam gcig gis bde 'gror 'gro la/_kha cig ni bcu'i bar gyis 'gro ba de la gang zhig ji
[\[84b.2\]]tsam gyis der 'gro bar 'gyur ba rdzogs par ma byas na las de byas na/_las de byas pa yin gyi bsags pa ni ma yin no/_/rdzogs pa ni bsags pa yin no/_/las de ni yid la gcags pa med pa yang yin te/_'ga' zhig dge ba byas nas kyang 'gyod par 'gyur ba de ni byas pa yin gyi bsags pa ma
[\[84b.3\]]yin no/_/gnyen po med pa ni sbyin pa byin nas mi smod pa na'o/_/dge ba la yang 'khor dge ba yin te/_byin nas de'i rjes su yi rang ba'i phyir ro/_/gnas skabs ma nges kyang rnam par smin pa nges pa yang yin te/_ma nges pa ni byas pa yin gyi bsags pa ma yin no/_/'dod chags dang bcas pas
[\[84b.4\]]mchod rten la sbyin pa byin pa ni bdag gi don du'o zhes bya ba ni/_bdag gzhan don phyir gnyis dor phyir/_/zhes bya ba der ro/_/mi bzod nas smras pa ni longs spyod par byed pa med na ji ltar bsod nams su 'gyur zhes bya ba ste/_su yang phan btags pa med pa'i phyir ro/_/longs spyod par byed pa yod na
[\[84b.5\]]ni sbyin par bya ba'i chos de las de'i dbang po'i 'byung ba chen po la phan btags pas sbyin bdag la bsod nams su 'gyur bar rigs so/_/gal te kho bo cag yongs su longs spyod pa las 'byung ba kho na sbyin bdag gi bsod nams su khas len na ni 'di de ltar 'gyur ba zhig go/_/'o na ci zhe na/_bsod nams
[\[84b.6\]]ni rnam pa gnyis te/_btang ba'i rgyu las byung ba dang /_yongs su longs spyod pa las byung ba'o/_/byung ba ni rgyu dang byed rgyu dang /_rgyu mtshan can gyi rnam grangs dang /_btang ba'i rgyu mtshan zhes bya ba'i don to/_/de'i phyir dngos po yongs su longs spyod pa med kyang /_mchod rten la btang ba'i rgyu las
[\[84b.7\]]byung ba'i bsod nams su 'gyur ro/_/dngos po yongs su gtong ba la ni de'i 'og rol du dngos po de la yongs su longs spyod pa yod dam med kyang bla ste/_ma chags pa chags pa'i gnyen po yin pa'i phyir dang /_/lhan cig par 'gyur ba'i sems pa gdon mi za bar 'gyur te/_de lta ma yin na gang gis
[\[85a\]]
[\[85a.1\]]dge 'dun gang zag la sogs pa dag la phul ba'i dngos po yongs su longs ma spyad pa kho nar brlag par 'gyur ba de'i gtong ba don med par 'gyur te/_bsod nams kyi 'bras bu med par thal bar 'gyur ba'i phyir ro/_/de la len pa su yang med na ji ltar bsod nams yin zhe
[\[85a.2\]]na/_re zhig bcom ldan 'das kyis de dag thams cad yongs su gzung ngo zhes 'di ni bshad zin to/_/byams pa la sogs pa tshad med pa dang /_yang dag pa'i lta ba bsgom pa zhes bya ba 'byung ste/_byams pa la gnas pa ni sems can thams cad bde bar gyur cig snyam du bsams pa dge ba'i phyir
[\[85a.3\]]dang /_zhe sdang med pa'i sbyor ba'i phyir/_de tsam gyis 'ga' zhig la bde bas phan btags pa yang ma yin la de la lan par byed pa 'ga' yang med mod kyi mos pa'i dbang gis bsod nams mchog tu 'byung ba med pa yang ma yin pa de bzhin du snying rje la gnas pa'i yang yin te/_de'i phyir byams pa la
[\[85a.4\]]sogs pa bzhin du/_len pa med pa'i mchod rten la yang de'i yon tan la lhag par mos pa'i rang gi sems kho na las bsod nams su mngon par 'dod par bya'o/_/sbyin pa dang /_mchod par bya ba don med pa yang ma yin te/_las de kun nas slong bar byed pa'i dad pa ni ches mchog yin pa'i phyir ro/_/
[\[85a.5\]]sbyin pa dang mchod par bya ba'i bya ba sems pa'i dad pa gang yin pa de mchog nyid yin pa ni lus dang ngag rab tu 'jug par byed pa nyid yin pa'i phyir ro/_/gzhan la phan btags pa dang /_gnod pa la ltos pa 'am/_len par byed pa la ltos pas sems dang sems las byung ba rnams dge ba dang mi dge
[\[85a.6\]]ba nyid du 'gyur ba yang ma yin te/_'o na ci zhe na/_dge ba dang mi dge ba'i rtsa ba dang mtshungs par ldan pa la ltos nas yin no/_/de lta ma yin na gzhan gnod pa bya ba'i phyir gos dang zas dang dug la sogs pa sbyin par byed pa yang bsod nams su 'gyur te/_de na yang len pa po dang gzhan la phan
[\[85a.7\]]btags pa yod pa yin no/_/gal te gzhi bzang po zhes bya ba rgyas par 'byung ngo /_/gcer bu pa dag chom rkun la sogs pa la byin na 'bras bu yid du mi 'ong bar 'gyur te/_sbyin pa'i 'bras bu yid du 'ong ba dang mi 'ong ba ni zhing gi dbang gis yin pa'i phyir ro zhes zer ro/_/gcer bu pa rnams kyi
[\[85b\]]
[\[85b.1\]]chos 'di ni nyes par bshad pa zhig ste/_'di ltar ngan pa'i zhing la 'bras bu yid 'ang /_zhes bya ba 'byung ngo /_/zhing gi dbang gis 'bras bu yid du 'ong bar 'gyur ro zhes ni mi smra 'o/_/'o na ci zhe na/_'bras bu mchog yin par smra ste/_ji ltar srog gcod pa ni zhing bzang ngam ngan yang rung ste/_thams
[\[85b.2\]]cad du 'bras bu yid du mi 'ong ba yin pa de bzhin du/_sbyin pa yang zhing bzang ngam ngan yang rung ste/_thams cad du 'bras bu yid du 'ong ba kho na yin no/_/zhing gi khyad par gyis ni 'bras bu che ba'am/_chung ba 'am/_'bras bu med par 'gyur gyi/_'bras bu yid du mi 'ong bar ni mi 'gyur ro/_/'chal ba'i
[\[85b.3\]]tshul khrims mi dge'i gzugs/_/zhes bya ba ni 'chal ba'i tshul khrims lus dang ngag gi rang bzhin yin pa'i phyir te/_de ni srog gcod pa sbyor ba dang mjug dang bcas pa nas tshig kyal pa'i bar yin no/_/de'i phyir mi dge ba'i gzugs spong ba de ni tshul khrims yin no/_/yang ci 'chal ba'i tshul
[\[85b.4\]]khrims spong ba kho na tshul khrims yin nam zhe na/_smras pa/_ma yin te/_sangs rgyas kyis ni bcas pa spong ngo /_/dus ma yin pa'i zas za ba la sogs pa bcas pa'i kha na ma tho ba spong ba rnam pa gnyis kyang tshul khrims yin no/_/bslab pa mnos pas zhes bya ba ni/_bcas pa'i kha na ma tho ba ni rang bzhin
[\[85b.5\]]gyis 'chal pa'i tshul khrims ma yin gyi/_'o na ci zhe na/_de ni bslab pa mnos pa gang yin pa de la 'chal pa'i tshul khrims su 'gyur ro/_/rnam dag yon tan bzhi ldan no/_/gang la yon tan bzhi yod pa/_/de ni yon tan bzhi ldan no/_/re zhig 'chal ba'i tshul khrims kyis/_/zhes rgyas par 'byung ba
[\[85b.6\]]la/_'chal ba'i tshul khrims ni ched du bsams nas ltung ba phyung ba'o/_/'di skad du bshad pas zhes bya ba ni 'chal ba'i tshul khrims mi dge ba'i gzugs zhes bya ba 'dis so/_/'chal ba'i tshul khrims kyi rgyu ni chags pa la sogs pa nyon mongs pa dang /_nye ba'i nyon mongs pa rnams so/_/ji ltar
[\[85b.7\]]de dag 'chal pa'i tshul khrims kyi rgyu yin zhe na/_ji skad du/_gsod dang gnod sems tshig rtsub po/_/zhe sdang gis ni mthar phyin byed/_/ces bya ba la sogs pa bshad pa thams cad dang /_ji ltar 'chal ba'i tshul khrims kyi gnyen po la brten zhe na/_dran pa nye bar gzhag pa la brten pa'i phyir ro
[\[86a\]]
[\[86a.1\]]zhes bya ba smos te/_lus tshor sems dang chos rnams la/_/mtshan nyid gnyis su yongs brtags pas/_/zhes 'byung ba'i phyir ro/_/zhi ba la ji ltar brten zhe na/_de'i phyir mya ngan las 'das par yongs su bsngos pa'i phyir ro zhes bya ba smos so/_/las kyi lam dngos kyis
[\[86a.2\]]rnam par dag pa zhes bya ba ni srog gcod pa la sogs pa las kyi lam la spyad pa dag gis nyams par ma byas zhes bya ba'i tha tshig go/_/nyer bsdogs dag gis rnam par dag pa zhes bya ba ni las kyi lam gyi nyer bsdogs cung zad kyang spyad par ma gyur pa'o/_/rnam par rtog pa rnams kyis 'phan ma byung
[\[86a.3\]]ba zhes bya ba ni 'dod pa'i rnam par rtog pa la sogs pa mi dge ba rnams kyis dri ma can du ma byas zhes bya ba'i don to/_/dran pas yongs su bzung ba zhes bya ba ni/_lus la sogs pa dran pa nye bar gzhag pa bzhis bstan par byas zhes bya ba'i tha tshig go/_/'tsho ba med pa dang tshigs su bcad pa med pa dang
[\[86a.4\]]chad pa dang /_ngan 'gros 'jigs nas zhes bya ba la/_'jigs pa zhes bya ba'i sgra ni 'tsho ba med pa'i 'jigs pa dang /_ngan 'gros 'jigs pa'i bar du ste/_re re dang sbyar bar bya'o/_/srid pa dang longs spyod dang bkur sti la chags pa/_/zhes bya ba la/_'dir chags pa zhes bya ba'i sgra ni/_re re dang sbyar bar bya ste/_
[\[86a.5\]]srid pa la chags pa dang /_de bzhin du longs spyod la chags pa dang /_bkur sti la chags pa dang /_byang chub kyi yan lag gi rjes su mthun pa na zhi gnas dang lhag mthong gi rten gyi don can no/_/yang dag pa'i lta ba can rnam par thar pa'i don du zhes bya ba ni mu stegs can dgag pa'i phyir te/_de dag ni srid pa la
[\[86a.6\]]brten pa'i phyir ro/_/mnyam par gzhag pa'i dge ba ni/_/zhes bya ba la/_mnyam par gzhag pa smos pa ni mnyam par ma bzhag pa bzlog par bya ba'i phyir ro/_/dge ba smos pa ni mnyam par gzhag pa'i bsam gtan nyon mongs pa can ro myang ba dang bcas pa bsal ba'i phyir ro/_/sbyin pa la sogs pa yang
[\[86a.7\]]sems la bsgo bar byed pa yin mod kyi/_mnyam par gzhag pa ji lta ba bzhin du ni ma yin te/_de nyid bstan pa'i phyir rgyud yon tan rnams kyis de'i bdag nyid du byed pa'i phyir zhes bya ba smos so/_/me tog rnams kyis til la bsgos pa bzhin no zhes bya ba ni/_dper na me tog gi dri'i bdag nyid du byed pa'i
[\[86b\]]
[\[86b.1\]]phyir me tog rnams kyis til bsgos par byed pa de bzhin no/_/yang tshul khrims dang bsgoms pas cir 'gyur zhes bya ba ni/_tshig gi lhag ma'o/_/mtho ris don du tshul khrims zhes bya ba la/_sbyin pa yang mtho ris kyi don du 'gyur mod kyi/_tshul khrims ni gtso bo yin pa'i phyir ro/_/de med
[\[86b.2\]]na mi 'byung ba'i phyir/_tshul khrims kyis kyang bral bar ni 'gyur mod kyi/_bsgom pa ni gtso bo yin pa'i phyir ro/_/bsod nams bya ba'i dngos po'i zhar la 'di yang bsam par bya ste/_mdo las gang zag bzhi ni tshangs pa'i bsod nams bskyed do zhes gsungs pa zhes bya ba ni/_sngon ma
[\[86b.3\]]bzhengs pa'i sa phyogs su de bzhin gshegs pa'i sku gdung gi mchod rten bzhengs pa ni tshangs pa'i bsod nams bskyed do/_/phyogs bzhi'i dge 'dun gyi ched du gtsug lag khang rtsig par byed pa ni tshangs pa'i bsod nams bskyed do/_/dge 'dun bye ba sdums byed pa ni tshangs pa'i bsod nams
[\[86b.4\]]bskyed de/_/byams pa dang ldan pa'i sems khon med pa 'gran zla med pa nas 'jig rten thams cad kyi bar du mos te/_khyab par byas nas rdzogs par byas te gnas pa ni tshangs pa'i bsod nams bskyed do zhes bya ba'o/_/mtshan rnam par smin pa can gyi zhes bya ba rgyas par 'byung ba la/_de las ni
[\[86b.5\]]byang chub sems dpa' nye ba ma gtogs pa sems can thams cad kyi longs spyod kyi 'bras bu can zhes 'byung ngo /_/bskal pa mtho ris dga' gnas phyir/_/zhes bya ba ni 'dod pa na spyod pa'i lha'i skye ba dag tu zhes bya bar dgongs te/_las de 'dod pa na spyod pa yin pa'i phyir ro/_/tshangs pa'i mdun na 'don
[\[86b.6\]]pa rnams kyi tshe ni tshangs pa'i bsod nams kyi rnam par smin pas bskal pa gcig yin te/_de dang chos mthun par tshangs pa'i bsod nams bskyed do zhes gsungs so/_/nyon mongs can min zhes bya ba ni nyon mongs pa can ma yin pa'i phyir sems kyis kun nas bslang bas zhes bya ba'i tha tshig go/_/
[\[86b.7\]]bsod nams chen po nyams par byed pa ni bsod nams chen po rlag par byed pa'o/_/bsod nams kyi cha dang mthun pa zhes bya ba la/_bsod nams kyi cha ni bsod nams kyi cha ste/_'bras bu yid du 'ong ba thob/_/ces bya ba'i don to/_/de dang mthun pa'i bsod nams kyi cha dang mthun pa'o/_/de nyid kyi phyir
[\[87a\]]
[\[87a.1\]]rnam par smin pa yid du 'ong ba can gang yin pa'o zhes bya ba smos so/_/thar pa'i cha dang mthun pa ni gang skye na yongs su mya ngan las 'das pa'i chos can du 'gyur ba ste zhes bya ba 'byung ngo /_/de yod do zhes bya bar ji ltar rtogs she na/_de'i phyir/_gang la 'khor ba'i nyes dmigs
[\[87a.2\]]dang /_/zhes bya ba smos te/_thos pa thams cad la de med pa'i phyir 'khor ba'i nyes dmigs la sogs pa brjod pa tsam ni spu zing zhes byed pa dang /_mchi ma dkrug ces byed pa'i rgyu ma yin te/_dper na thams cad myu gu skye ba med pa'i phyir dbyar tsam myu gu skyes pa'i rgyu ma yin pa bzhin no/_/thar pa
[\[87a.3\]]la brten pas na thar pa'i cha ste/_de dang mthun pa ni thar pa'i cha dang mthun pa'o/_/nges par 'byed pa'i cha dang mthun pa ni dro bar gyur pa la sogs pa rnam pa bzhi zhes bya ba la/_nges par 'byed pa ni 'phags pa'i lam ste/_de dang mthun pa ni nges par 'byed pa'i cha dang mthun pa dag go/_/'og nas
[\[87a.4\]]bshad par bya'o zhes bya ba ni mdzod kyi gnas drug pa nas te/_de la dro bar gyur pa ste/_de ni bden bzhi'i spyod yul can/_/zhes bya ba der ro/_/'jig rten na zhes bya ba rgyas par 'byung ste/_'di las bstan pa'i skabs yin pa'i phyir dang 'di dag kyang las kyi rang bzhin yin pa'i phyir 'di dag gi rang bzhin
[\[87a.5\]]gang yin pa zhes bya ba dris so/_/kun slong bcas pa ni zhes bya ba la sogs pa la kun nas slong ba dang lhan cig pa ni kun slong dang bcas pa'o/_/de yang gang zhig ce na/_sems dang sems las byung ba'i tshogs pa'o/_/yi ge dag ni yig 'bru ma yin gyi las gang gis de dag 'dri bar byed de yig 'bru yin la/_
[\[87a.6\]]gang la rko ba nor bu dang ra la sogs pa de yang rgya ma yin gyi/_lus kyi las gang gis rko ba de rgya yin te/_yig ge dag dang brkos pa ni 'bras bu la rgyu btags pas yig 'bru dang rgya zhes bya bar 'gyur ro/_/yid kyi chos rnams sdom par byed pa gang yin pa zhes bya ba ni zag pa dang bcas pa dang /_zag pa med pa nyid
[\[87a.7\]]du gcig gnyis gsum zhes bya ba de lta bu la sogs par bgrang ba'o/_/gzugs kyi phung po med pa'i phyir phung po bzhi'i rang bzhin no/_/las kyi skabs yin pas de ni chos rnams kyi rnam grangs zhes bya ba smos te/_ma rmongs par bya ba'i phyir chos mngon pa las nyon mongs pa can gyi chos dang /_gya nom pa
[\[87b\]]
[\[87b.1\]]dang /_brten par bya ba'i chos zhes bya ba 'byung ba'i rnam grangs de dag bstan to/_/kha na ma tho ba dang bcas pa zhes bya ba ni smad pa yin pa'i phyir ro/_/nyon mongs pas sgrib pa'i phyir thar pa'i lam gyi bgegs yin pa'i phyir bsgribs pa'o/_/'phags pa rnams kyis bor ba'i phyir ram rnam par smin pa
[\[87b.2\]]ngan pa'i phyir ngan pa'o/_/gya nom pa zhes bya ba ni dag pa rab tu gyur pa'i phyir ro/_/ngan pa dang gya nom pa dag las gzhan pa ni bar ma zhes bya bar grub pa yin no zhes bya ba la/_de dag kyang dge ba zag pa dang bcas pa dang /_ma bsgribs pa la lung du ma bstan pa'o/_/'dus byas dge bsten bya zhes bya ba la/_
[\[87b.3\]]zag pa dang bcas pa dang zag pa med pa rnams ni khyad par med par bsten par bya ba yin te/_rgyud la byed pa'i sgo nas bsten par bya ba yin no/_/lhag ma rnams ni bsten par bya ba ma yin pa zhes bya ba la/_de dag ni nyon mongs pa can dang ma bsgribs la lung du ma bstan pa dang /_'dus ma byas so/_/goms
[\[87b.4\]]par byar mi rung ba'i phyir zhes bya ba ni khyad par du byar med pa'i phyir ro/_/mya ngan las 'das pa ni yang nas yang du mngon du bya bar mi nus pas goms par byar mi rung ba yin no/_/chos gang zhig rgyud la yang dang yang du skyed par byed pa de ni bsten par bya ba zhes brjod do/_/dper na lam bzhin no/_/'bras bu'i
[\[87b.5\]]phyir bsten pa yin na 'dus ma byas ni 'bras bu med pas bstan par bya ba ma yin no/_/lung du ma bstan pa dag kyang de dang 'dra bar 'bras bu med pa'i phyir bsten par bya ba ma yin la/_nyon mongs pa can dag kyang 'bras bu yid du mi 'ong ba can yin pa'i phyir ro/_/gzhan thams cad ni bla ma dang bcas pa yin gyi
[\[87b.6\]]zhes bya ba ni phul du byung ba dang bcas pa yin te/_de dag kyang 'dus byas thams cad dang /_nam mkha' dang so sor brtags pa ma yin pas 'gog pa'o/_/thar pa bla na med pa yin/_/zhes bya ba ni phul du dbyung du med ces bya ba'i tha tshig go/_/'di las bla na med pas bla na med pa ste/_de nyid kyi phyir mya ngan las
[\[87b.7\]]'das pa las ches khyad par du 'phags pa ni med do zhes bya ba smos ste/_'di ltar dge slong 'dus byas sam/_'dus ma byas ji snyed pa de dag gi nang na mchog ni 'dod chags dang bral ba'i chos yin par brjod do zhes bshad do/_/dge ba rtag pa yin pa'i phyir zhes bya ba la/_dge ba zhes bya ba smos pa ni nam
[\[88a\]]
[\[88a.1\]]mkha' dang so sor brtags pa ma yin pas 'gog pa bsal bar bya ba'i phyir ro/_/rtag pa smos pa ni dge ba dang 'dus byas bzlog par bya ba'i phyir te/_de'i phyir mya ngan las 'das pa las ches khyad par du 'phags pa'i chos gzhan med do/_/slob dpon gang ba spel bas
[\[88a.2\]]mdzad pa chos mngon pa mdzod kyi 'grel bshad mtshan nyid kyi rjes su 'brang ba zhes bya ba las/_las bstan pa zhes bya ba mdzod kyi gnas bzhi pa'i 'grel bshad do/_/las rnams rgyas par rnam par dbye ba dpyad pa dang bcas pa byas zin to//_//de'i phyir 'grel pa 'dis phra rgyas nye
[\[88a.3\]]bar bkod do/_/zhes 'brel pa bstan pa'i phyir/_las las 'jig rten sna tshogs skyes/_/zhes bshad pa zhes bya ba smos te/_thal ma thag pa'i mdzod kyi gnas las gang 'jig rten sna tshogs pa 'di ni dbang phyug la sogs pa rnams kyi blo sngon du btang ste 'dod rgyal du byas pa ma yin gyi/_'o na ci
[\[88a.4\]]zhe na/_las rnams srid pa 'phen pa dang /_mngon par 'grub pa la rgyur gyur pas las las skyes pa yin no zhes bshad cing rgyas par bstan pa yin no/_/gal te 'dod chags dang bral ba rnams kyang lus dang ngag dang yid dag gi sgo nas dge ba'i las dag byed pa yin mod kyi/_de rnams kyi srid pa 'phen pa
[\[88a.5\]]yang ma yin zhing mngon par 'grub pa yang ma yin nam zhe na/_las tsam gyi 'phen pa 'am mngon par grub pa ni mi 'dod kyi/_'o na ci zhe na/_las de dag kyang phra rgyas kyi dbang gis bsags par 'gyur te ji skad bshad pa'i mtshan nyid dang rab tu dbye ba dang ldan pa rnams rnam par smin par nges par gnas shing
[\[88a.6\]]rnam par 'phen par nus par 'gyur ro zhes bya ba'i tha tshig go/_/de nyid kyi phyir rten cing 'brel par 'byung ba bstan pa dag las phra rgyas rnams kho na dang por bkod de/_ma rig pa'i rkyen gyis 'du byed rnams zhes ma rig pa smos pas gtso bo yin pa'i phyir nyon mongs pa thams cad gzung ba grub pa'i phyir ro/_/
[\[88a.7\]]gal te de lta na ni 'o na dgra bcom pa la yang ci'i phyir srid pa mngon par 'grub par mi 'gyur te/_de la yang las dge ba dang mi dge ba yang srid par 'phen pa can rnam par smin pa du ma 'phangs pa yod pa yin no/_/de'i phyir phra rgyas med par ni srid pa mngon par grub par mi nus te zhes bya ba smos te/_dgra bcom
[\[88b\]]
[\[88b.1\]]pa ni las yod du zin kyang khams gsum pa'i phra rgyas med pa de'i phyir lhan cig byed pa'i rgyu med pa'i phyir yang srid pa mngon par 'grub par mi nus par 'gyur ro/_/smras pa/_skye ba'i shing rta skye bo byis pa yis/_/zhon cing nyon mongs las kyi 'phang lo can/_/'di ni nyon mongs 'phang lo gcig nyams
[\[88b.2\]]pas/_/las kyi 'phang lo gcig pu 'khor ma yin/_/gang gi phyir de ltar srid par 'phen pa dang /_/srid pa 'grub pa las phra rgyas gtso bo'i rgyu yin pa de'i phyir srid pa'i rtsa ba phra rgyas yin par rig par bya ste/_de yod na yod pa'i phyir dang /_de med na med pa'i phyir dang /_dang po'i rgyu yin pa'i phyir
[\[88b.3\]]ro/_/bya ba bcu byed de zhes bya ba 'bras bu bcu byed pa'o/_/rtsa ba brtan par byed do zhes bya ba ni nyon mongs pa 'jug na de'i thos pa rnams gcad par dka' ba nyid kyis brtan par 'gyur ba'i phyir te/_rtsa ba ni thob pa yin no/_/rgyud gnas par byed do zhes bya ba ni yang dang yang du gzhan rgyun chags su skyed par
[\[88b.4\]]byed pa yin pa'i phyir ro/_/zhing du sgrub par byed do zhes bya ba ni rten de skyes pa dang mthun par byed pa ste/_rtswa skam po me dang mthun pa bzhin no/_/rgyu mthun pa sgrub par byed do zhes bya ba ni mi gtsang ba'i stor khung zag pa ltar nye ba'i nyon mongs pa gang zhig nyon mongs pa gang gi rgyu mthun pa yin pa de skyed
[\[88b.5\]]par byed pa ste/_dper na 'dod chags kyis ngo tsha med pa dang /_rgod pa dang /_ser sna dag skyed par byed pa dang /_ma rig pas ni rmugs pa dang /_gnyid dang khrel med pa la sogs pa bsdu ba'o/_/las kyi srid pa mngon par sgrub par byed do zhes bya ba ni las nyid srid pa yin pa las kyi srid pa ste/_yang srid pa'i
[\[88b.6\]]las te skyed par byed pa'o/_/rang gi tshogs 'dzin par byed do zhes bya ba la/_de'i tshogs ni tshul bzhin ma yin pa'i rnam par rtog pa ste/_de yongs su 'dzin cing de skye ba dang mthun par gnas zhes bya ba'i don to/_/dmigs pa la kun du rmongs par byed do zhes bya ba ni/_blo nyams par byed pa'i phyir ram/_yang
[\[88b.7\]]dag pa ji lta ba bzhin yongs su mi shes pa'i phyir ro/_/gzhan dag na re phyin ci log bzhi'i rab rib kyis shes rab kyi mig nyams par byed pa'i phyir ro zhe'o/_/rnam par shes pa'i rgyun 'khrid par byed do zhes bya ba ni/_rnam par shes pa'i rgyun dmigs pa 'am yang srid par 'khrid par byed pa'o/_/dge ba'i chos la g.yo
[\[89a\]]
[\[89a.1\]]bar byed pa ni/_de la ltos pa med pa'i phyir te/_gzhan dag na re/_yongs su nyams pa'i phyir ro/_/zhe'o/_/'ching ba'i don du khyab par byed do zhes bya ba ni khyab par byed pa'o/_/ji ltar zhe na/_khams las mi 'da' ba'i tshul gyis so/_/khams gang ba'i nyon mongs pa
[\[89a.2\]]des khams de las mi 'da' bar byed do/_/khams nyon mongs pa can gsos 'debs pa'i phyir ro/_/'dir yang srid pa 'phen par byed pa'i shes par byed pa ni las kyi srid pa mngon par sgrub par byed do zhes bya ba 'di yin te/_de'i phyir srid pa nye bar len pa'i phung po lnga'i mtshan nyid can gyi rtsa ba ste/_
[\[89a.3\]]gtso bo'i rgyun ni phra rgyas yin no zhes bya ba grub po/_/grangs kyi dbang du byas nas brjod pa ni drug_/'dod chags de bzhin khong khro dang /_/nga rgyal ma rig lta ba dang /_/the tshom yin te zhes bya ba'o/_/'dod chags kyi dbang gis gzhan dag zhes bya ba ni/_zhe sdang la sogs pa dag go/_/'di skad du/_
[\[89a.4\]]mdo las dga' ba las zhe sdang skye'o zhes gsungs te/_nga rgyal la sogs pa dag kyang de dang 'dra bar rig par bya'o/_/de nyid kyi phyir 'dod chags med pas zag pa med pa dang /_skal ba mi mnyam pa'i khams dag la dmigs pa'i sgo nas rgyas par mi 'gyur ro/_/de ni 'og nas bshad par bya'o zhes bya
[\[89a.5\]]ba ni/_dngos po gang zhig bdag tu lta ba dang sred pa dag gis bdag gis byas pa de la ni phra rgyas gzhan dag kyang rgyas par bzod par 'gyur te zhes bya ba la sogs pa'o/_/dang zhes bya ba'i sgra gong ma ni tshig rkang rdzogs par bya ba'i phyir yin la/_'og ma ni bsdus par bya ba'i phyir yin no/_/'on te 'dod
[\[89a.6\]]pa'i 'dod chags kyi phra rgyas yin zhes bya ba ni/_thob pa'i mtshan nyid can nam gzhan gyi mtshan nyid can no/_/phra rgyas dang bcas par yang dag par spro bar byed do zhes bya ba 'dis ni 'dir mdo dang 'gal ba'i dper brjod pa yin te/_de nyid ni de dang bcas par mi rung ba'i phyir ro/_/gal te 'dod pa'i
[\[89a.7\]]'dod chags kyi phra rgyas zhes bya ba la/_phra rgyas ldan pa ma yin par thal bar 'gyur bas/_dper na gzugs kyi skye ba zhes bya ba ltar/_chos mngon pa dang 'gal lo/_/'dod pa'i 'dod chags kyi phra rgyas ni/_dbang po gsum dang mtshungs par ldan pa yin no zhes bya ba la/_dbang po gsum ni bde
[\[89b\]]
[\[89b.1\]]ba dang /_yid bde ba dang /_btang snyoms te/_ldan pa ma yin pa ni skye ba la sogs pa ltar bde ba la sogs pa dag dang mtshungs par ldan par mi rung ngo /_/de'i phyir bde ba la sogs pa dag dang mtshungs par ldan par gsungs pas/_chos mngon par mtshungs par ldan pa kho na phra rgyas su
[\[89b.2\]]bzhed kyi/_ldan pa ma yin pa ni ma yin no/_/de ltar na mdo dang 'gal lo zhes bshad pa ma yin nam zhes bya ba ni/_phra rgyas dang bcas par spong bar byed do zhes bya ba de dang ngo /_/'gal ba med de/_dgongs pa can yin pa'i phyir ro/_/dgongs pa gang yin zhe na/_phra rgyas dang bcas pa
[\[89b.3\]]ni/_rjes su 'brel ba dang bcas pa zhes bya ba'i don yin pa'i phyir ro zhes bya ba 'byung ste/_nyon mongs pa rnam pa dgu las phyi ma phyi ma snga ma snga ma'i rjes su 'brel pa yin te/_'di ltar bsgom pas spang bar bya ba'i nyon mongs pa rnam pa brgyad spangs su zin kyang /_rjes su 'brel pa rnam pa dgu
[\[89b.4\]]pa yod pa nyid yin pas/_de'i phyir ma lus par spangs pa la dgongs pa las phra rgyas dang bcas par spong bar byed do zhes gsungs te/_rjes su 'brel pa dang bcas par zhes bya ba'i don to/_/yang na mdo las phra rgyas zhes bya ba'i sgra 'byung ba ni thob pa la nye bar btags pa yin pas mdo dang 'gal
[\[89b.5\]]ba med do/_/dper na me sdug bsngal zhes bya ba bzhin no zhes bya ba rgyu la 'bras bu btags pa'i phyir te/_sdug bsngal tshor ba'i bye brag yin la de rgyu yin pa'i phyir me la yang sdug bsngal zhes brjod pa de bzhin du 'di yang thob pa phra rgyas kyi rgyu yin pas phra rgyas kyi sgras brjod do/_/phra rgyas dang bcas par spong
[\[89b.6\]]bar byed do zhes bya ba ni thob pa dang bcas par spong bar byed pa'o/_/mtshan nyid pa yin te zhes bya ba la/_phra rgyas kyi sgra ni 'dod chags la sogs pa nyon mongs pa kho na la 'jug ste/_de dag phra ba dang /_rjes su 'brel rnam gnyis rgyas 'gyur dang zhes rgyas par phra rgyas kyi mtshan nyid dang /_rgyu mtshan can
[\[89b.7\]]yin pa'i phyir/_mtshan nyid yod pa ni mtshan nyid pa'o/_/thob pa la ni de ltar phra rgyas kyi mtshan nyid yod pa ma yin pas de'i phyir nye bar btags pa la yod pa ni nye bar btags pa pa yin pas thob pa dag la phra rgyas kyi sgra brjod do/_'phags pa mang pos bkur pa'i sde dang rnam par phye ste/_smra ba rnams
[\[90a\]]
[\[90a.1\]]phra rgyas ldan pa ma yin par 'dod pas dris pa ni 'di ji ltar shes she na zhes bya ba'o/_/smras pa/_sems ni nyon mongs byed phyir dang /_/zhes bya ba 'di'i 'grel pa ni gang gi phyir phra rgyas rnams kyis sems nyon mongs pa can du 'gyur ba dang zhes bya ba ste/_ldan pa ma yin pa
[\[90a.2\]]rnams kyis ni sems nyon mongs pa can du mi 'gyur ro/_/sgrib phyir zhes bya ba'i tshig 'di'i 'grel pa ni sngon med pa'i dge ba mi skye ba zhes bya'o/_/dge dang 'gal phyir zhes bya ba'i tshig 'di'i 'grel pa ni skyes pa las kyang yongs su nyams par 'gyur ba zhes bya ba'o/_/de'i phyir ldan pa ma yin pa ma
[\[90a.3\]]yin no zhes bya ba ni gang gi phyir sems nyon mongs par byed pa nyid la sogs pa ji skad bshad pa mi srid la/_mtshungs par ldan pa dag gis ni 'di dag thams cad rig pa'i phyir ro/_/'on te ldan pa ma yin pa rnams kyis kyang de ltar 'gyur na ni zhes bya ba ni sems nyon mongs par byed pa dang /_
[\[90a.4\]]sngon med pa'i dge ba mi skye ba dang /_skyes pa las yongs su nyams pa 'gyur na ni mi ldan pa de dag rtag tu nye ba'i phyir dge ba nam yang dmigs par mi 'gyur te/_'di ldan pa ma yin pa'i phra rgyas dag gis nam yang sems can rnams kyi rgyud mi stong la/_de dag kyang dge ba la sgrib pas nam
[\[90a.5\]]yang dge ba skye bar mi 'gyur ba zhig go/_/'di ni gtan tshigs su mi rung ste zhes bya ba la/_sems ni nyon mongs byed phyir dang /_/zhes bya ba la sogs pa 'di ni phra rgyas ldan pa ma yin par bstan pa la gtan tshigs su mi rung ste/_phra rgyas ldan pa ma yin par smra ba rnams kyis khas ma blangs pa'i
[\[90a.6\]]phyir ro/_/nyon mongs pas byas pa kho nar 'dod do zhes bya ba ni kun nas dkris pas byas pa kho nar 'dod do zhes bya ba'i tha tshig go/_/kun nas dkris pa ni rtag tu nye ba ma yin pas dge ba dmigs pa grub ste/_'di ltar nyon mongs mngon du ma gyur na/_/dge ba skye ba mi 'gal ba'i phyir ro/_/mdo sde
[\[90a.7\]]pa rnams kyi ji lta bu yin pa de lta bu ni legs pa yin no zhes bya ba rgyas par 'byung ngo /_/mdo sde pa rnams kyi ltar na phra rgyas dang bcas par spong bar byed do zhes bya ba'i mdo dang ni 'gal ba med mod kyi/_'on kyang 'dod pa'i 'dod chags kyi phra rgyas yin pas phra rgyas ldan pa ma yin par thal bar 'gyur
[\[90b\]]
[\[90b.1\]]ro snyam pa de spang ba'i phyir/_phra rgyas ni mtshungs par ldan pa yang ma yin la ldan pa ma yin pa yang ma yin gyi zhes bya ba smos so/_/ji ltar zhe na/_de rdzas gzhan ma yin pa'i phyir zhes bya ba smos te/_'di ltar mdo sde pa rnams kyi ltar na ni phra rgyas rdzas gzhan ma yin te/_'dod chags la sogs pa'i
[\[90b.2\]]sa bon gyi dngos po tsam la der nye bar bsnyad pa'i phyir ro/_/de nyid kyi phyir nyon mongs pa nyal ba la ni zhes bya ba smos te/_rang gi 'bras bu sems kun nas nyon mongs par mi byed pa'i phyir nyal ba zhes bya la/_rgyu'i dngos por rjes su 'brel pa'i phyir phra rgyas zhes bya'o/_/sad pa zhes bya ba ni mngon du gyur
[\[90b.3\]]pa ste/_rang gi 'bras bu sems kun nas nyon mongs pa la sogs pa byed par nus pa'i phyir sad pa zhes bya la/_sems rang dbang med par byed pa'i phyir kun nas dkris pa zhes bya'o nyal ba dang sad pa yang ma grub pas de la nyal ba gang yin zhe na zhes bya ba rgyas par dris so/_/mngon sum du ma gyur
[\[90b.4\]]pa zhes bya ba la/_mngon sum du ma gyur pa sa bon gyi dngos po yin pas mngon sum du ma gyur pa la khyad par du byed de/_'dod chags la sogs pa nyon mongs pa'i sa bon gyi dngos po ni de'i gnyen po skyes pa med par nam yang rten la zlog pa ma yin no/_/sa bon gyi dngos po'i rang gi ngo bo ma grub
[\[90b.5\]]par phyir 'dri ba ni sa bon gyi dngos po zhes bya ba 'di ci zhe na zhes bya ba'o/_/lus kyi zhes bya ba rgyas par 'byung ste 'dir lus ni rten no/_/nyon mongs pa las skyes pa nyon mongs pa skyed pa'i mthu yin te zhes bya ba la/_nyon mongs pa ni 'jug pa na rten ma 'ongs pa'i nyon mongs pa skye ba dang mthun par byed cing /_
[\[90b.6\]]de dang mthun pa'i rten de las kyang rkyen lhag ma yod na slar nyon mongs pa skye'o/_/de'i phyir rten gyi gnas skabs kyi khyad par gang zhig nyon mongs pa'i nus pa sa bon gyi nyon mongs pa skye ba dang /_mthun pa de ni nyon mongs pa las skyes pa nyon mongs pa bskyed pa'i mthu zhes bya ba la/_de ni mi rtag pa dang
[\[90b.7\]]'bras bu nyid la sogs pa ltar brtags pa'i chos yin pa'i phyir rten de las de nyid dang gzhan du brjod du med pa yin te/_dper na nyams su myong ba'i shes pa las skyes pa dang dran pa bskyed pa'i mthu rdzas gzhan du gyur pa ma yin pa de dang 'dra ba yin no/_/dran pa bskyed pa'i rgyu ni mi ldan pa'i 'du byed
[\[91a\]]
[\[91a.1\]]rdzas gzhan du gyur pa 'ga' zhig yin par dogs pa bsu nas/_yang dper na myu gu la sogs pa'i zhes bya ba rgyas par dpe gzhan nye bar bkod de/_dper na myu gu la sogs pa rnams kyi sA lu'i 'bras bu sngar byung ba las skyes pa sA lu'i 'bras bu gzhan skyed par
[\[91a.2\]]byed pa'i mthu rdzas gzhan du gyur pa ma yin pa de dang 'dra'o/_/gang zhig ces bya ba ni gnas ma'i bu'i sde pa'o/_/nyon mongs pa rnams kyi sa bon gyi don du zhes bya ba ni sa bon gyi ched du'o/_/phra rgyas ldan pa ma yin pa zhes bya ba la sogs pa la/_don gzhan du zhes bya ba ni rdzas gzhan du'o/_/
[\[91a.3\]]des na zhes bya ba ni rgyus so/_/mi 'dod pa sgrub par byed de/_dran pa'i sa bon yang ldan pa ma yin pa zhes bya ba don gzhan zhig brtag par bya bar 'gyur ro/_/'o na mdo las zhes bya ba ni bye brag tu smra ba ste/_gal te 'dod chags kyi phra rgyas zhes bya bar 'dod na'o/_/mdo las ni nyon
[\[91a.4\]]mongs pa nyid phra rgyas su gsungs te/_drug tshan drug pa'i mdo las so/_/de las ni gang zhig bde ba'i tshor bas reg cing mngon par dga' mgus lhag par zhe na/_lhag par zhen nas gnas pa 'di'i 'dod chags de bde ba'i tshor ba las rgyas par 'gyur ro zhes gsungs so/_/'dod pa'i 'dod
[\[91a.5\]]chags nyid phra rgyas yin pas 'dod pa'i 'dod chags kyi phra rgyas yin te/_de'i phyir phra rgyas ni mtshungs par ldan pa kho na yin gyi/_mthu'i bdag nyid can ni ma yin no/_/'gyur ro zhes gsungs pa'i phyir te de kho na ni phra rgyas ma yin no zhes bya ba ni/_mngon sum du gyur pa'i gnas skabs na ma yin no
[\[91a.6\]]zhes bya ba'i tha tshig go/_/de ltar ma yin na 'dod chags de bde ba'i tshor ba la phra rgyas zhes gsungs par 'gyur gyi/_'gyur ro zhes bya bar ni ma yin no/_/gang gi tshe nyal ba na zhes bya ba ni sa bon gyi dngos por gnas na zhes bya ba'i don to/_/ma 'ongs pa la 'gyur ro zhes bya'i da ltar byung ba la ni ma yin
[\[91a.7\]]no/_/yang na 'di ni rgyu la de nye bar btags pa yin par zhes bya ba la/_'dod chags ni 'dod pa'i 'dod chags kyi phra rgyas kyi rgyu yin la/_rgyu 'dod chags de la 'bras bu nye bar 'dogs te/_'di ltar 'dod chags las skyes pa 'dod chags bskyed pa'i mthu la 'dod chags kyi phra rgyas zhes bshad
[\[91b\]]
[\[91b.1\]]par 'gyur ro/_/srid pa khams gsum yin pa'i phyir dang /_'dod pa'i 'dod chags logs shig tu bshad pa'i phyir srid pa'i 'dod chags mi shes pas srid pa'i 'dod chags zhes bya ba 'di ci zhe na zhes bya ba rgyas par dris so/_/gal te khams gnyis las skyes na ci'i phyir gcig tu byas la
[\[91b.2\]]'di kho na gcig tu byas kyi phra rgyas gzhan dag ma yin zhes bya ba 'di rgyu yang ci zhig yod ce na/_kha ni nang du bltas phyir der/_/thar ba'i 'du shes zlog phyir bshad/_/'dod pa'i khams na ni 'dod chags phal cher yul la mngon du kha phyir bltas pas 'jug pa yin la/_de dag ni snyoms par
[\[91b.3\]]'jug pa'i 'dod chags ni phal cher ro myang ba dang mtshungs par ldan pa'i bsam gtan la yin no/_/gzhal med khang la sogs pa dag la yang 'dod chags par bstan pa'i phyir phal cher zhes bya ba smos so/_/'dod chags de gzugs dang gzugs med pa'i khams dag tu ni snyoms par 'jug
[\[91b.4\]]pa'i yul can yin pa'i phyir kha nang du bltas par zhugs pa yin te/_de'i phyir srid pa'i 'dod chags su bshad do/_/da lta bas na kha cig khams de gnyis la zhes bya ba rgyas par 'byung ste/_der kha cig thar par 'du shes pa'i 'dun pa bzlog pa'i phyir/_der skyes pa gang yin pa de ni srid pa
[\[91b.5\]]kho na yin te/_de'i phyir der skyes pa gang yin pa de ni srid pa'i 'dod chags yin no zhes bshad de/_thar pa 'dod pas sred pa thams cad la 'dod pa med par 'gyur bar bya dgos so zhes bstan to/_/lus kho na srid pa yin gyi/_snyoms par 'jug pa tsam ni ma yin no zhes ston pa ni lus kho na
[\[91b.6\]]zhes bya ba ste/_de nyid kyi phyir rten dang bcas pa zhes bya ba smos so/_/lus nyid kyi rten yin te/_phung po lnga'am bzhi'o/_/'dod pa'i 'dod chags dang bral ba'i phyir zhes bya bas ni 'dod pa'i ro myang bar mi byed ces bya ba bstan no/_/de'i phyir 'dod chags de ni srid pa'i 'dod chags zhes bshad
[\[91b.7\]]do zhes bya ba la khyed cag gi 'di ni srid pa la 'dod chags pa yin gyi/_thar pa ni ma yin no zhes thar pa'i 'du shes bzlog par 'gyur ro/_/bden pa rnams mthong ba tsam gyis spong bar 'gyur ro zhes bya ba la/_tsam gyi sgra ni bsgoms pas gsal bar bya ba'i phyir te/_nyon mongs pa gang
[\[92a\]]
[\[92a.1\]]zhig bde ba gang la skur pa 'debs pa de ni de mthong ba tsam gyis spong bar 'gyur te/_thag pa mthong bas sbrul du 'khrul ba bzhin no/_/phyis lam goms par byas pas zhes bya ba ni/_bden pa gang yang rung ba la dmigs pa'i lam goms par byas pa ste/_
[\[92a.2\]]bden pa mthong ba med par ni goms pa'i lam zag pa med pa srid pa ma yin no/_/de ltar na 'jig tshogs la lta ba ni rnam pa gcig ste zhes bya ba ni bdag dang bdag gi ba'i rnam par sdug bsngal la sogs par zhugs pas sdug bsngal mthong bas spang bar bya ba kho na yin no/_/mthar
[\[92a.3\]]'dzin pa yang de dang 'dra'o zhes bya ba la/_de yang bdag tu mngon par 'dod pa'i dngos po la rtag pa dang chad pa'i mthar 'dzin pa'i phyir sdug bsngal kho na la log par zhugs pas sdug bsngal mthong bas spang bar bya ba kho na yin no/_/log par lta ba ni rnam pa bzhi ste zhes bya ba la/_sdug bsngal
[\[92a.4\]]la sogs pa'i bden pa'i mtshan nyid la skur pa 'debs par zhugs pa'i phyir bden pa bzhi char la yang log par zhugs pas bden pa bzhi mthong bas spang bar bya ba kho na yin no/_/de bzhin du lta ba mchog tu 'dzin pa yang rnam pa bzhi kho na ste/_de ni dman pa la mchog tu lta ba yin pa'i phyir ro/_/
[\[92a.5\]]de bzhin du the tshom yang thams cad la the tshom za ba'i rnam pa can yin pas thams cad la log par zhugs pa'i phyir bden pa bzhi mthong bas spang bar bya ba yin no/_/tshul khrims dang brtul zhugs mchog tu 'dzin pa ni rnam pa gnyis te zhes bya ba la/_dbang phyug la sogs pa rgyu ma yin pa dag la de
[\[92a.6\]]nyid du 'dzin pa ni rtag pa dang bdag tu phyin ci log pa las 'jug pas sdug bsngal mthong bas spang bar bya ba'o/_/lam ma yin pa la der 'dzin pa ni lam mthong bas spang bar bya'o/_/de dag ni ji lta bu yin zhes bya ba ni 'dod chags la sogs pa lnga nyid du bstan pa dag go/_/gang dag gang
[\[92a.7\]]zhig mthong bas spang bar bya ba'i dmigs pa can zhes bya ba rgyas par 'byung te/_'dod chags la sogs pa gang dag sdug bsngal mthong bas spang bar bya ba'i lta ba la dmigs pa de dag ni sdug bsngal mthong bas spang bar bya ba yin pa nas/_de bzhin du lam mthong bas spang bar bya ba la
[\[92b\]]
[\[92b.1\]]dmigs pa de dag ni lam mthong bas spang bar bya ba'i bar du yin no/_/'di skad du bstan par 'gyur te 'jig tshogs la lta ba la sogs pa rnams ni sdug bsngal la sogs pa dag la dmigs pa'o/_/'jig tshogs la lta ba la sogs pa de rnams ni 'dod chags la sogs pa dag
[\[92b.2\]]dmigs so/_/'jig tshogs la lta ba la sogs pa de rnams kyang mthong bas spang bar bya ba yin pa de'i phyir de rnams la dmigs pa 'dod chags la sogs pa dag kyang mthong bas spang bar bya bar 'gyur te/_dmigs pa'i yongs su shes pa dang /_de la dmigs pa yang dag pa zad pa
[\[92b.3\]]dang zhes 'byung ba'i phyir ro/_/lhag ma ni bsgom pas spang bar bya ba dag yin no zhes bya ba ni 'dod chags dang khong khro dang nga rgyal dang ma rig pa gang dag gzugs la sogs pa'i yul can yin pa'i phyir 'jig tshogs la lta ba la sogs pa la mi dmigs pa dag ste/_de dag ni bsgom pas spang
[\[92b.4\]]bar bya ba yin no/_/khong khro ma gtogs de dag nyid/_/gzugs khams zhes bya ba ni/_rgyud zhi gnas kyis brlan pa'i phyir dang /_rten dang ba'i phyir dang /_de rgyas pa'i gzhi med pa'i phyir te/_tshor ba sdug bsngal la khong khro rgyas par gyur na/_de ni gong na med pas des na khong khro ba mi srid do/_/
[\[92b.5\]]de ltar chos mngon pa dag ni phra rgyas drug po de dag rnam pa dang bye brag dang khams kyi dbye bas dgu bcu rtsa brgyad du zhes bya ba la/_rnam pa'i dbye ba ni lta ba rnams kho na la yod de/_bdag dang bdag gi rtag chad dang /_/zhes bya ba'i tshig le'ur byas pa 'di bshad par bya'o/_/bye brag gi dbye ba
[\[92b.6\]]ni sdug bsngal mthong bas spang bar bya ba'i ris nas bsgom pas spang bar bya ba'i bar yin te/_khams kyi dbye ba ni 'dod pa dang gzugs dang gzugs med pa na spyod pa'o/_/'dod chags dang khong khro dang nga rgyal dang ma rig pa dang /_the tshom rnams rnam pa mtshungs pa'i phyir rnam pa'i dbye ba
[\[92b.7\]]ni med de/_rim pa bzhin du chags pa dang /_khong khro dang /_khengs pa dang /_mi gsal ba dang /_the tshom za ba'i rnam pa nyid du tha mi dad pa'i phyir ro/_/khong khro ba la ni/_khams kyi dbye ba yang med de/_gzugs dang gzugs med pa'i khams dag na de med pa'i phyir ro/_/bye brag gi dbye
[\[93a\]]
[\[93a.1\]]ba kho na yod de/_mthong ba dang bsgom pas spang bar bya ba yin pa'i phyir ro/_/de las gzhan pa dag la ni khams dang bye brag gi dbye ba yod do/_/lta ba'i phra rgyas la ni gsum char la yang yod do/_/gal te mdo las phra rgyas bdun bshad pa ma yin nam/_
[\[93a.2\]]ci'i phyir dgu bcu rtsa brgyad du bshad ce na/_mdo gzhan las te/_bcom ldan 'das kyis zag pa mthong bas spang bar bya ba dag kyang yod/_bsgom pas spang bar bya ba dag kyang yod ces rgyas par gsungs pa'i phyir ro/_/srid rtse las skyes bzod pa yis/_/gzhom bya zhes bya ba
[\[93a.3\]]la/_srid rtse smos pa ni de las gzhan pa'i sa las khyad par du bya ba'i phyir ro/_/bzod pa smos pa ni bsgom pas spang bar bsal bar bya ba'i phyir ro/_/chos kyi bzod pa la thal bar 'gyur ba spang ba'i phyir/_rjes su shes pa'i bzod pas gzhom par bya ba zhes bya ba smos so/_/srid pa'i rtse
[\[93a.4\]]mo'i gnyen po'i 'jig rten pa'i lam med pa'i phyir te/_de'i phyir srid pa'i rtse mo las skyes pa bzod pas gzhom par bya ba ni mthong bas spang bar bya ba khams yin gyi bsgom pas spang bar bya ba ni ma yin no/_/sa lhag ma dag na zhes bya ba ni 'dod pa'i khams la sogs pa dag nas ci yang med
[\[93a.5\]]pa'i skye mched kyi bar dag na'o/_/ci rigs par ni ji ltar srid par te/_'dod pa'i khams na ni chos shes pa'i bzod pas spang bar bya ba yin la bsam gtan dang po yan chad na ni rjes su shes pa'i bzod pas gzhom par bya ba yin no/_/so so'i skye bo rnams kyis ni bsgom pas spang bar bya ba dag
[\[93a.6\]]yin no zhes bya ba ni/_sa gong ma pa'i bsgom pa'i lam ni sa 'og ma'i gnyen po yin pa'i phyir te/_bstan bcos las bcom ldan 'das kyi nyan thos kyis ni mthong bas spong la/_so so'i skye bos ni bsgom pas so zhes 'byung ba'i phyir ro/_/sa thams cad na zhes bya ba la/_thams cad
[\[93a.7\]]smos pa ni srid pa'i rtse mo bsdu bar bya ba'i phyir ro/_/gnyi ga'i zhes bya ba ni ci rigs par 'phags pa dang so so'i skye bo ni srid pa'i rtse mo ma gtogs pa'i'o/_/lhag skyes mthong dang bsgom gnyis kyis/_/zhes bya ba 'di ma bzod de/_gzhan dag na re phyi rol pa rnams kyi ni zhes bya ba _
[\[93b\]]
[\[93b.1\]]rgyas par smos so/_/de ltar na srid pa'i rtse mor skyes pa bzod pas gzhom par bya ba 'ba' zhig mthong bas spang bar bya ba ma yin gyi 'o na ci zhe na/_sa thams cad du skyes pa yin no zhes bya bar ston to/_/'di ltar zhes bya ba ni gang gi phyir zhes bya ba'i don to/_/las rnam par 'byed
[\[93b.2\]]pa chen po'i mdo zhes bya ba rgyas par 'byung ste/_de la las rnam par 'byed pa chen po'i mdo las/_kun dga' bo 'di na srog gcod pa spong ba nas log par lta ba spong ba'i bar du yin la 'di la yang mi dga' zhing so sor mi dga' la/_lus zhig nas shi ba'i 'og tu ngan song ngan
[\[93b.3\]]'gro log par ltung ba sems can dmyal ba dag gi nang du skye bar 'gyur ro/_/de'i phyi rol gyi mu stegs pa dge sbyong ngam bram ze yang rung /_rdzu 'phrul dang ldan pa'i lha'i mig dang ldan pa gzhan gyi sems shes pa gang zhig gis mthong nas de 'di snyam du lus kyis legs par spyad pa yang med
[\[93b.4\]]la/_lus kyis legs par spyad pa'i rnam par smin pa yang med do/_/ngag dang yid kyis legs par spyad pa yang med la/_ngag dang yid kyis legs par spyad pa'i rnam par smin pa yang med do snyam du sems so zhes 'dod chags dang bral ba rnams la/_'dod pa'i khams la dmigs pa'i
[\[93b.5\]]lta ba kun du 'byung bar gsungs so/_/log par lta ba 'di ni 'dod pa'i khams la dmigs pa can yin te/_las de 'dod pa na spyod pa'i phyir dang /_dmyal ba yang de kho na srid pa'i phyir ro/_/sngon gyi mtha' la rtog pa rnams la rtag par smra ba rnams dang /_rgyu med pa las kun du 'byung bar
[\[93b.6\]]smra ba 'dod chags dang bral ba rnams la 'dod pa'i khams la dmigs pa'i lta ba kun du 'byung bar ni tshangs pa'i dra ba las gsungs so/_/de la sngon gyi mtha' las rtog la rtag par smra ba dag ni mang ba ni dper brjod pa tsam zhig bstan par bya ste/_'di na dge sbyong ngam bram ze la la dgon pa na
[\[93b.7\]]'dug kyang rung /_shing drung na 'dug kyang rung /_khang stong na 'dug kyang rung /_kun du sbyangs pa'i rgyu dang /_spong ba'i rgyu dang /_lan mang du byas pa'i rgyu dang /_legs par spyad pa'i rgyus sems mnyam par gzhag pa ji lta bus 'jig pa dang chags pa'i bskal pa nyi shu yang dag par rjes su
[\[94a\]]
[\[94a.1\]]dran par 'gyur ba de lta bu'i sems kyi ting nge 'dzin zhi ba la reg par 'gyur zhing /_de 'di snyam du bdag dang 'jig rten 'di ni rtag pa yin no snyam du sems par 'gyur ro zhes 'byung ngo /_/de'i phyir de ltar na rtag par lta ba des bdag dang 'jig rten la dmigs pa na
[\[94a.2\]]'dod pa'i khams la dmigs par byed pa yin te/_de bzhin du sngon gyi mtha' la rtog pa rtag par smra ba gzhan rnams kyis kyang 'dod pa'i khams la dmigs par byed pa yin no/_/da ni la la rtag par smra ba rnams las brtsams te/_dge slong dag 'jig rten 'jig cing zhes bya ba nas
[\[94a.3\]]rgyas par sems can gang yang rung ba zhig tshe zad cing bsod nams zad la/_las zad pas gnas de nas shi 'phos te/_'di lta bur mi rnams dang skal ba mnyam par skye bar 'gyur zhing de rim gyis nar son te dbang po rnams yongs su smin pas skra dang kha spu bregs te/_gos kha dog
[\[94a.4\]]bsgyur ba gyon nas dad pas yang dag par khyim nas khyim med par rab tu 'byung zhing dgon pa na 'dug kyang rung shing drung na 'dug kyang rung /_khang stong na 'dug kyang kun du sbyangs pa'i rgyu dang zhes bya ba'i bar du 'byung zhing /_rgyas par sems mnyam par gzhag pa ji lta bus sngon gyi lus rjes
[\[94a.5\]]su dran par 'gyur ba de lta bu'i sems kyi ting nge 'dzin zhi ba la reg par 'gyur zhing /_de 'di snyam du gang gis bdag cag sprul pa'i tshangs pa gang yin pa 'di ni rtag pa brtan pa ther zug pa mi 'gyur ba'i chos can yin no/_/bdag cag gang dag tshangs pa ces sprul pa de dag ni mi rtag pa mi
[\[94a.6\]]brtan pa ther zug ma yin pa 'gyur ba'i chos can yin no snyam du sems par 'gyur ba gang yin pa de lta bu'i dus kyang yod do zhes bya ba'i bar du gsungs so/_/de ltar na la la rtag la/_la la mi rtag pa 'di gzhi dang po ste/_gang la brten cing gang la gnas te/_gang la so sor brten nas
[\[94a.7\]]sngon gyi mtha' la rtog pa bdag dang 'jig rten la la rtag la/_la la mi rtag par smra zhing mngon par smra ba'o/_/mthar 'dzin par lta ba 'di ni 'dod pa'i khams la dmigs pa yin te/_bdag nyid 'dod pa'i khams su skyes pa las mi rtag pa nyid du zhen pa'i phyir ro/_/da ni rgyu med pa las kun du 'byung _
[\[94b\]]
[\[94b.1\]]ba'i dbang du mdzad nas gsungs te/_ji ltar zhe na/_rgyas par gsungs nas gzugs kyi khams na 'du shes med pa zhes bya ba'i lha dag yod de/_sems can de dag 'du shes skyed pas gnas de nas shi bar 'gyur ro/_/de nas sems can gang yang rung ba zhig tshe zad cing bsod nams
[\[94b.2\]]zad la las zad pas gnas de nas shi 'phos nas 'di lta bur mi rnams dang skal ba mnyam par 'ong bar 'gyur zhing /_de rim gyis nar son te/_dbang po rnams yongs su smin nas skra dang kha spu bregs te gos kha dog bsgyur ba gyon nas dad pas yang dag par khyim nas khyim med par rab
[\[94b.3\]]tu 'byung zhing /_dgon pa na 'dug kyang rung zhes bya ba rgyas par 'byung ba nas/_sems mnyam par gzhag pa ji lta bus sngar 'du shes 'byung ba dran par 'gyur ba de lta bu'i sems kyi ting nge 'dzin zhi ba la reg par 'gyur zhing de 'di snyam du/_bdag dang 'jig rten ni rgyu med pa las kyang kun du 'byung
[\[94b.4\]]la/_bdag sngar ma byung la da ltar ma byung ngo snyam du sems par 'gyur ro zhes bya ba'i bar du 'byung ngo /_/de ltar na rgyu la skur pa 'debs pa'i log par lta ba 'di 'dod pa'i khams la dmigs pa yin te/_'dir skyes pa'i bdag rgyu med pa nyid du lhag par zhen pa'i phyir ro/_/yang 'di ji ltar na
[\[94b.5\]]log par lta bar 'gyur zhe na/_bdag dang 'jig rten gyi sngar gyi legs par spyad pa dang /_nyes par spyad pa'i rgyu la skur pa btab pa'i phyir ro/_/'dod pa'i khams las 'dod chags dang bral ba'i phyir de rnams kyi lta ba de dag ni gzugs na spyod pa kho na yin no snyam du sems pa bsal ba'i phyir/_
[\[94b.6\]]gzugs na spyod pa'i zhes bya ba la sogs pa smos so/_/'dod chags dang bral ba'i phyir ro zhes bya ba la/_sa gong ma pa'i nyon mongs pa ni sa 'og ma la dmigs pa ma yin te/_'dod chags dang bral ba'i phyir ro/_/'di ni phyi rol pa'i 'dod chags dang bral ba rnams kyis lta ba 'dod pa na
[\[94b.7\]]spyod pa mthong bas spang bar bya ba de dag ma spangs pa yin no zhes ston to/_/bye brag tu smra ba rnams na re de ni yod pa ma yin te/_phyi rol pa rnams ni srid pa'i rtse mo'i bar du skye bar dmigs nas/_de ni 'dod pa na spyod pa'i nyon mongs pa kun du 'byung bar 'gyur na mi rigs te/_rgyun du zhugs
[\[95a\]]
[\[95a.1\]]pa la sogs pa mthong ba dang bsgom pas spang bar bya ba dag las gang yang rung ba zhig gis kyang 'dod pa'i khams su nying mtshams sbyor ba'i phyir ro/_de dag bsgom pas spang bar bya ba spangs pa'i phyir 'dod chags dang bral ba yin la/_mthong bas spang bar
[\[95a.2\]]bya ba ma spangs pa'i phyir 'dod chags dang bral ba yin no zhes bya ba 'di la yang rigs pa ci zhig yod ce'o/_/gal te de ltar na 'o na ni ji ltar 'dod chags dang bral ba rnams la 'dod pa'i khams la dmigs pa'i lta ba kun du 'byung zhe na/_bye brag tu smra ba rnams na re de dag lta ba skye ba dang
[\[95a.3\]]dus mnyam du nyams pa'i phyir te/_lha sbyin bzhin no/_/dper na lha sbyin gyis dge slong gi dge 'dun 'khor du bya ba'i phyir bcom ldan 'das la thugs las chung ngur bzhugs par gsol nas sdig pa'i bsam pa'i rnam pa skyes pas rdzu 'phrul las yongs su nyams pa de bzhin du de dag
[\[95a.4\]]kyang lta ba kun du byung bas yongs su nyams pa yin no zhe'o/_/bdag dang bdag gi zhes bya ba rgyas par 'byung ngo /_/ci'i phyir nye bar len pa'i phung po lnga la 'jig tshogs zhes bshad ce na/_de'i phyir rtag par 'du shes pa dang ril por 'du shes pa spang ba'i phyir zhes bya ba smos so/_/de dag
[\[95a.5\]]la bdag tu 'dzin pa ni de dag sngon du 'gro ba can yin no zhes bya ba ni/_rtag pa dang ril por 'du shes pa sngon du 'gro ba can no/_/de dag dang bral bas bdag tu 'dzin pa dang bral bar 'gyur te/_rgyu med pas 'bras bu med par 'gyur ro/_/'jig pa zhes bya ba ni rtag par 'du shes pa spang ba'i
[\[95a.6\]]phyir bshad la/_tshogs pa zhes bya ba ni ril por 'du shes pa spang ba'i phyir te/_'di ni mi rtag pa dang tshogs pa yin no zhes de la bdag tu lta ba 'dzin pa bzlog par bya ba'i phyir ro/_/zag pa dang bcas pa la dmigs pa'i lta ba thams cad kyang 'jig tshogs la lta ba yin mod kyi zhes bya ba ni rnam pa
[\[95a.7\]]lnga char yang ngo /_/zag pa dang bcas pa la dmigs pa zhes bya ba ni zag pa med pa la dmigs pa las khyad par du byed pa'o/_/'jig tshogs la zhes bya ba ni nye bar len pa'i phung po lnga la'o/_/thams cad 'jig tshogs kyi yul can yin bzhin du ci'i phyir bdag dang bdag gi la bshad ce na/_
[\[95b\]]
[\[95b.1\]]bdag dang bdag gi med par bstan pa'i phyir te/_de nyid kyi phyir ci nas kyang 'di ni 'jig tshogs la lta ba yin gyi bdag dang bdag gi la ni ma yin no zhes rtogs par bya ba'i phyir zhes bya ba smos so/_/'di nyid la khungs ni ji skad du dge slong dag ces rgyas par 'byung ba'o/_/mthar 'dzin pa
[\[95b.2\]]nyid lta ba yin pas na mthar 'dzin par lta ba ste/_de las tha dad pa'i lta ba med pa'i phyir ro/_/de nyid kyi phyir rtag pa dang chad pa'i mthar 'dzin pa'i phyir ro zhes bya ba smos so/_/log par zhugs pa'i lta ba thams cad log par lta ba yin pas zhes bya ba ni log par nges par sems pa'i phyir ro/_/
[\[95b.3\]]log par zhugs pa zhes bya ba ni yang dag par lta ba bsal ba'i phyir ro/_/thams cad ces bya ba ni 'jig tshogs la lta ba la sogs pa'o/_/ha cang tshabs chen po dang ldan pa'i phyir zhes bya ba la sogs pa la dper na mar ro cog dri nga ba yin bzhin du gang zhig khyad par du dri nga ba la de la
[\[95b.4\]]mar dri nga ba zhes brjod pa lta bu'o/_/gcig kho na bshad de zhes bya ba ni log par lta ba kho na'o/_/yang ji ltar gcig kho na tshabs cher log par zhugs pa yin zhe na/_de'i phyir 'di ni skur pa 'debs par byed pa yin la zhes bya ba smos te/_sdug bsngal la sogs pa bden pa yod bzhin du med
[\[95b.5\]]do snyam du lta ba'i phyir ro/_/gzhan dag ni sgro 'dogs par byed pa yin no zhes bya ba ni 'jig tshogs la lta ba la sogs pa ste/_bdag la sogs par sgro 'dogs pa'i phyir ro/_/'phags pa rnams kyis spangs pa'i phyir ro zhes bya ba ni dor ba'i phyir ro zhes bya ba'i don to/_/sogs
[\[95b.6\]]pa'i sgra ni mi mngon par byas so zhes bya ba la/_gang gi phyir 'di ni lta ba tsam zhig la mchog nyid du 'dzin pa ma yin te 'o na ci zhe na nye bar len pa'i phung po lnga la'o/_/de'i phyir 'dir lta ba la sogs pa mchog tu 'dzin pa zhes bya ba'i sogs pa'i sgra mi mngon par blta bar bya'o/_/me dang chur
[\[95b.7\]]'jug pa'i zhes bya ba la sogs pa'i sgra ni zas gcod pa dang /_'jug ngogs dang /_g.yang la mchong ba dang /_gdung ba dang /_skra 'bal ba la sogs pa dag bsdu'o/_/grangs can gyi rnal 'byor gyi shes pa la sogs pa zhes bya ba ni rang bzhin dang skyes bu khyad par shes pa ste/_'dir yang
[\[96a\]]
[\[96a.1\]]sogs pa'i sgras tshig gi don drug yongs su shes pa la sogs pa dag bsdu'o/_/'dir yang sogs pa'i sgra mi mngon par byas so zhes bya ba la/_tshul khrims dang brtul zhugs ni gzugs kyi phung pos bsdus pa yin la/_nye bar len pa'i phung po lnga la 'dag pa
[\[96a.2\]]dang /_'grol ba zhes bya ba la sogs par 'dzin te/_de'i phyir sogs pa'i sgra mi mngon par byas so/_/grag go zhes bya ba'i sgra ni mdo las tshul khrims dang brtul zhugs tsam zhig nges par bzung bas sogs pa'i sgra mi 'thad par bstan pa'i phyir ro/_/gal te rgyu ma yin pa la rgyur lta ba
[\[96a.3\]]zhes bya ba rgyas par 'byung ste/_kun 'byung ba la log par zhugs pa'i phyir 'di ni kun 'byung mthong ba kho nas spang bar rigs kyi/_sdug bsngal mthong ba ni ma yin snyam du bsams pa yin no/_/gang la la dbang phyug gam skye dgu'i bdag po la rgyur lta ba zhes bya ba rgyas par 'byung ste/_de la
[\[96a.4\]]gcig pu dang bdag dang byed pa por rtogs nas dbang phyug la sogs pa dag la rgyur 'du byed par 'gyur ro/_/de dag la rtag pa dang zhes bya ba rgyas par 'byung ba la/_sdug bsngal mthong ba mngon par rtogs pa'i tshe kho nar bdag med pa'i shes pa thob kyi phyis ni ma yin te/_bdag gi
[\[96a.5\]]tshe 'dis sdug bsngal gyi bden pa mi rtag pa la sogs pa'i rnam par rtog pa de de'i tshe 'di'i dbang phyug la sogs pa dag la rgyur mngon par zhen pa gang yin pa de spong bar byed do/_/de'i phyir 'di sdug bsngal mthong bas spang bar bya ba kho nar brjod kyi/_kun 'byung mthong bas spang bar bya ba ni ma yin no/_/
[\[96a.6\]]ji skad du/_gang phyir 'di yis sdug bsngal mi mthong zhing /_/de ma mthong bas bdag ces bya bar lta/_/sdug bsngal yang dag ji bzhin rig nas ni/_/'di ni bdag ces bya bar lta mi 'gyur/_/zhes bshad do/_/de ci'i phyir chos tsam mthong bas bdag tu lta ba ldog la/_de skyes pa na bdag tu lta ba
[\[96a.7\]]dang bral bar 'gyur ro/_/'o na gang me dang chur 'jug pa la sogs pas zhes bya ba la sogs pa la/_'di ni kun 'byung ba la log par zhugs pa'i phyir dang /_rtag pa dang bdag tu phyin ci log pa la mi ltos pa'i phyir kun 'byung mthong bas spang bar bya ba yin no snyam du bsams pa'o/_/tshul khrims
[\[96b\]]
[\[96b.1\]]dang brtul zhugs kyis dag par lta ba de lta bu yin zhes bya ba ni 'di yang lam la log par zhugs shing rtag pa dang /_bdag tu phyin ci log pas drangs pa ma yin pas lam mthong bas spang bar bya ba kho na yin no snyam du bsams pa yin no/_/de yang sdug bsngal mthong bas spang bar bya ba yin te zhes bya
[\[96b.2\]]ba ni dbang phyug la sogs pa dag la rgyur mngon par zhen pa 'ba' zhig tu ma zad kyi zhes bya ba'o/_/don de las bstan bcos khungs su smos pa ni/_bstan bcos las 'di skad du zhes bya ba rgyas par 'byung ba'o/_/'dir sdug bsngal mthong bas spang bar bya ba la dmigs pa'i phyir ram drang ba
[\[96b.3\]]yin pa'i phyir sdug bsngal mthong bas spang bar bya bar brtag grang na/_de gnyi ga yang med do snyam du dpyad nas 'dri ba ni/_de'i phyir zhes bya ba rgyas par 'byung ba'o/_/rgyu ni sdug bsngal la log par zhugs pa'i phyir ro zhes bya ba smos so/_/yang ji ltar sdug bsngal la log par zhugs she na/_des
[\[96b.4\]]yang dag par mi rtogs pa'i phyir ro/_/zag pa dang bcas pa la dmigs pa'i thams cad zhes bya ba rgyas par 'byung ngo /_/zag pa med pa la dmigs pa ma gtogs pa'i nyon mongs pa thams cad sdug bsngal la log par zhugs pa yin te/_zag pa dang bcas pa'i dngos po thams cad sdug bsngal ba
[\[96b.5\]]yin zhing de la yang dag pa ma yin par zhugs pas log par zhugs pa'i phyir sdug bsngal mthong bas spang bar bya ba kho nar 'gyur ro/_/de lta yin na yang kun 'byung ba dang 'gog pa dang lam mthong ba dang bsgom pas spang bar bya ba med par thal bar 'gyur ro/_/yang na tshul khrims dang brtul
[\[96b.6\]]zhugs mchog tu 'dzin pa zhes bya ba rgyas par 'byung ste/_gal te 'di sdug bsngal la log par zhugs pa'i phyir sdug bsngal mthong bas spang bar bya ba yin no/_gang zhig sdug bsngal la log par ma zhugs pa'i gzhan ji lta bu zhig snyam du dgongs pa'o/_/lam mthong bas spang bar bya ba la
[\[96b.7\]]dmigs pa gang yin pa'o zhes bya ba la gang zhig lam mthong bas spang bar bya ba phra rgyas bdun la dmigs pa de ni de'i dmigs pa zag pa las lam mthong bas spong bar 'dod do/_/de yang sdug bsngal la log par zhugs pa yin no zhes bya ba ni log par lta ba la sogs pa lam mthong bas
[\[97a\]]
[\[97a.1\]]spang bar bya ba dag zag pa dang bcas pa nyid kyi sdug bsngal gyi bden pas bsdus pa'i phyir ro/_/da ni tshul khrims dang brtul zhugs mchog tu 'dzin pa lam mthong bas spang bar bya ba la dmigs pa nyid ma bzod nas/_yang gang la lam la dmigs pa log par lta
[\[97a.2\]]ba'am zhes bya ba la sogs pa smos te/_gang zag gang zhig la lam med do snyam du lam la dmigs pa log par lta ba'am the tshom yod pa'i gang zag de thar pa'i lam med do zhes the tshom za ba na ste/_ci lam 'di yod dam med snyam du the tshom za ba na ji ltar de ste/_lam gyi bden pa med de snyam pa'i
[\[97a.3\]]log par lta ba de dang /_yod dam med snyam du the tshom za ba des dag go snyam du yid ches par 'gyur/_des ni thar pa'i lam thams cad la skur pa 'debs par byed pa'am/_the tshom za ba na log par lta ba'am the tshom des dag go snyam du ji ltar rtog par 'gyur 'on te thar pa'i lam gzhan zhes bya ba ni
[\[97a.4\]]grangs can pa dang gcer bu pa 'dod pas so/_/thar pa'i lam 'di ni med do zhes bya ba ni bde bar gshegs pa'i 'o/_/de yang gzhan de kho nas zhes bya ba ni grangs can la sogs pa 'dod pas yin gyi/_lam la skur pa 'debs pa'i log par lta bas ni ma yin te/_de'i phyir grangs can la sogs pa'i
[\[97a.5\]]lam la dmigs pa nyid du 'gyur gyi/_lam mthong bas spang bar bya ba la dmigs par ni mi 'gyur ro/_/yang gang zhig ces bya ba rgyas par 'byung ste/_tshul khrims dang brtul zhugs mchog tu 'dzin pa de yang ci'i phyir de dag mthong bas spang bar bya ba ste/_kun 'byung dang 'gog pa mthong bas spang bar
[\[97a.6\]]bya ba ma yin zhes bya ba'i tha tshig ste/_kun 'byung dang 'gog pa mthong bas spang bar bya ba'i nyon mongs pa la dmigs pa'i phyir ro/_/de lta bas na don 'di ni brtag par bya ba yin no zhes bya ba la/_gang gi phyir zag pa dang bcas pa la dmigs pa'i phyir thams cad sdug bsngal mthong bas spang bar
[\[97a.7\]]bya bar 'gyur ba'am/_de dag gis spang bar bya ba'i lta ba la dmigs pa'i phyir rnam pa bzhi yin pa de lta bas na tshul khrims dang brtul zhugs mchog tu 'dzin pa ni rnam pa gnyis kho na yin gyi rnam pa gcig ma yin zhing rnam pa bzhi ma yin no zhes bya ba'i don 'di ni brtag par bya ba yin no/_/'di la _
[\[97b\]]
[\[97b.1\]]lan gdab pa'i phyir bshad pa/_zag pa dang bcas pa la dmigs pa thams cad sdug bsngal la log par zhugs pa'i phyir ha cang thal bar 'gyur ro zhes gang smras pa de la brjod par bya'o/_/ha cang thal bar ni mi 'gyur te/_'di ltar kha cig ni zag pa dang bcas pa'i dngos po la sdug bsngal gyi sgo nas
[\[97b.2\]]log par zhugs pa la/_kha cig ni kun 'byung gi sgo nas so/_/kha cig ni 'gog pa la log par zhugs la/_kha cig ni lam la log par zhugs so/_/tshul khrims dang brtul zhugs mchog tu 'dzin pa ni rtag pa dang bdag tu 'dzin pas sdug bsngal la log par zhugs te/_de'i sdug bsngal
[\[97b.3\]]mthong bas spang bar bya ba yin no/_/gang zhig lam la log par zhugs pa lam ma yin pa la lam du lta ba de ni lam mthong bas spang bar bya ba yin no/_/lta ba gsum las phyin ci log bzhi mtshan zhes bya ba 'byung ste/_de'i phyir de ltar na phyin ci log lta ba'i rang bzhin can no zhes bya bar grub po/_/'jig
[\[97b.4\]]tshogs la lta ba las ni bdag tu lta ba phyin ci log go zhes bya ba 'byung ngo /_/gzhan dag na re thams cad yin no zhes zer ro zhes bya ba la 'jig tshogs la lta ba thams cad ni bdag tu lta ba bdag gir lta ba'o/_/ji ltar na bdag gir lta ba phyin ci log yin zhe na/_ji ltar ma yin/_gzhan gyi phyin
[\[97b.5\]]ci log gi mdo las mi 'gyur ba'i phyir ro zhes smras te/_'di ltar 'di skad du bdag med pa la bdag go snyam du phyin ci log pa zhes 'byung gi bdag gi med pa la snyam du zhes bya bar ni mi 'byung ste/_de'i phyir 'jig tshogs la lta ba ril phyin ci log ma yin no/_/bdag tu lta ba 'di nyid sgo gnyis can
[\[97b.6\]]yin no zhes bya ba ni gcig yin yang ngo /_/gal te rnam par dbye ba tha dad pas bdag gi zhes drug pas bstan pa lta ba gzhan du rtog na ni/_de lta na ni bdag gis zhes bya ba bdag gi phyir zhes bya bar rnam par dbye ba tha dad pas de yang lta ba gzhan du 'gyur ro/_/'di ltar bdag gis zhes bya ba ni gsum
[\[97b.7\]]pa'o/_/bdag gi phyir zhes bya ba ni bzhi pa'o/_/de yang lta ba gzhan du 'gyur na de ni 'dod pa yang ma yin te/_de'i phyir thams cad yin no zhes bya bar grub po/_/ci'i phyir nyon mongs pa gzhan dag phyin ci log ma yin zhes bya ba ni kun nas nyon mongs pa rnams phyin ci log par mtshungs bzhin du zhes bya
[\[98a\]]
[\[98a.1\]]ba'o/_/'di ltar rgyu gsum gyis zhes bya ba rgyas par 'byung ste/_gsum po 'di dag rim gyis nyon mongs pa gzhan la yod pa ma yin te/_de'i phyir de rnams phyin ci log nyid du rnam par gzhag go/_/log par lta ba dang chad par lta ba gnyis nges par rtog pa dang gcig tu phyin
[\[98a.2\]]ci log pa yin mod kyi/_sgro 'dogs par byed pa ni ma yin te/_rdzas 'jig par zhugs pa'i phyir ro/_/tshul khrims dang brtul zhugs mchog tu 'dzin pa ni sgro 'dogs par byed cing nges par rtogs pa'i bdag nyid yin mod kyi/_gcig tu phyin ci log pa ni ma yin no/_/de tsam gyis 'dag
[\[98a.3\]]par dmigs pa'i phyir zhes bya ba la/_tshul khrims dang brtul zhugs ni dag pa'i rgyur 'gyur te/_gang gi phyir tshul khrims ni 'chal ba'i tshul khrims spang ba yin la/_nyi tshe ba dang dus gzhan na 'dag pa yin pa'i phyir te/_'ba' zhig pa ni ma yin no/_/ji ltar 'di sgro 'dogs par byed pa nyid
[\[98a.4\]]yin zhe na/_de tsam zhig gis mtha' dag 'dag pa'i rgyu'i ngo bor sgro 'dogs pa'i phyir ro/_/nyon mongs pa gzhan ni nges par rtog par byed pa ma yin pas zhes bya ba ni 'dod chags dang khong khro dang nga rgyal dang ma rig pa dang the tshom ste/_sgro 'dogs par byed pa dang log par 'jug pa yin mod kyi/_
[\[98a.5\]]nges par rtog pa ni ma yin te/_lta ba'i rang bzhin ma yin pa'i phyir ro/_/'o na mdo las zhes bya ba 'dis ni lta ba'i bdag nyid can bzhi kho na phyin ci log yin no zhes bya ba 'di 'gal bar ston pa'o/_/'dir ni lta ba kho na phyin ci log yin gyi/_'du shes dang sems gnyis ni ma yin te/_'dod chags
[\[98a.6\]]la sogs pa bzhin du nges par rtog par byed pa ma yin pa'i phyir ro/_/gal te de lta na mdo dang 'gal ba ma yin nam zhe na/_'gal ba med de/_sems dang 'du shes de dbang gis zhes bya ba rgyas par 'byung ngo /_/gal te sems dang 'du shes gnyis phyin ci ma log pa'i bdag nyid yin yang /_lta
[\[98a.7\]]ba dang mtshungs par ldan pa'i phyir phyin ci log tu bshad na/_tshor ba la sogs pa dag kyang lta ba dang mtshungs par ldan par mtshungs bzhin du ci'i phyir ma bshad ce na/_thal ba 'di ni med de 'jig rten dang mthun par gsungs pa'i phyir ro/_/de nyid kyi phyir 'jig rten na grags pa'i phyir te zhes bya ba smos
[\[98b\]]
[\[98b.1\]]so/_/phyin ci log de dag thams cad kyang rgyun du zhugs pas spang ba yin te/_'di ltar bcom ldan 'das kyis gang zag lta ba phun sum tshogs pa 'di las phyi rol pa'i ston pa gzhan tshol ba dang /_srog gcod par byed pa gang yin pa de ni gnas ma yin zhing go skabs med do zhes gsungs pa'i
[\[98b.2\]]phyir ro/_/phyin ci log bzhi po gang dag yin pa de dag las su dag cig ni rgyun du zhugs pas spang du dag cig ni ma spangs she na/_bshad pa thams cad spangs so zhes gsungs so/_/de nyid la rgyu smras pa ni/_lta ba mtshungs par ldan pa dang bcas pa rnams ni mthong bas spang bar bya ba yin pa'i
[\[98b.3\]]phyir ro zhes bya ba'o/_/mtshungs par ldan pa smos pas ni sems dang 'du shes phyin ci log gnyis kyang mthong ba'i lam gyis spong ba yin no zhes bstan to/_/phyin ci log ni bcu gnyis yin no zhes bya ba la lta ba phyin ci log dag re re la sems dang 'du shes phyin ci log yod pas gsum tshan bzhi ste
[\[98b.4\]]bcu gnyis su 'gyur ro/_/de nyid kyi phyir mi rtag pa la rtag go snyam du zhes bya ba rgyas par smos so/_/de la brgyad ni mthong bas spang bar bya ba yin no zhes bya ba la/_mi rtag pa dang bdag med pa nyid la 'du shes dang sems dang lta ba phyin ci log rnams dang sdug bsngal ba dang mi gtsang ba dag la lta ba phyin ci
[\[98b.5\]]log pa gnyis te/_brgyad po de dag ni mthong bas spang bar bya ba dag yin no/_/bzhi ni bsdom pas spang bar bya ba dag yin no zhes bya ba 'byung ngo /_/de dag nyid bstan par bya ba'i phyir sdug bsngal dang mi gtsang ba la 'du shes dang sems phyin ci log pa zhes bya ba smos so/_/'dod chags dang ma bral ba
[\[98b.6\]]la zhes bya ba ni rgyun du zhugs pa dang /_lan cig phyir 'ong ba dang /_de dag gi phyin ci log dag tu 'dod na ni zhes bya ba ni sems dang 'du shes phyin ci log dag tu zhes bya ba'i tha tshig go/_/sems can gyi 'du shes dang sems kun du 'byung bas zhes bya ba ni sems can gyi 'du shes kun du 'byung ba dang /_sems
[\[98b.7\]]can gyi sems kun du 'byung bas so/_/de dag gi phyin ci log dag tu yang ci'i phyir mi 'dod ces bya ba ni sems can gyi 'du shes phyin ci log dang /_sems can gyi sems phyin ci log ste/_khyad par gyi rgyu med pa'i phyir ci ste mi 'dod/_ci'i phyir zhe na/_bud med dang bdag la zhes bya ba rgyas par 'byung ste/_/
[\[99a\]]
[\[99a.1\]]bdag ni longs spyod pa'o/_/'di ni longs spyod par bya ba'o snyam du de ltar zhugs pa'i phyir ro/_/de ltar na bdag med pa la bdag go snyam du 'du shes dang sems phyin ci log pa dag kyang bsgom pas spang bar bya bar 'gyur ro/_/mdo las kyang bden pa dag mthong ba tsam kho
[\[99a.2\]]nas phyin ci log bcu gnyis po thams cad spong gi bsgom pas spang bar bya ba ni 'ga' yang med do zhes gsungs te/_'di ltar 'phags pa nyan thos thos pa dang ldan pa 'di ni sdug bsngal 'phags pa'i bden pa'o zhes bya bar yang dag pa ji lta ba bzhin du rab tu shes so/_/'di ni sdug bsngal
[\[99a.3\]]kun 'byung ba'o/_/'di ni sdug bsngal 'gog pa'o/_/'di ni sdug bsngal 'gog par 'gro ba'i lam 'phags pa'i bden pa'o zhes bya bar ji lta ba bzhin du rab tu shes so/_/de'i tshe de'i mi rtag pa la rtag go snyam du 'du shes phyin ci log pa dang /_sems phyin ci log pa dang /_lta ba phyin
[\[99a.4\]]ci log pa gang yin pa de spong bar byed do zhes rgyas par 'byung ngo /_/rgyas par zhes bya ba smos pas ni sdug bsngal ba la bde ba'o snyam pa dang /_mi gtsang ba la gtsang ngo snyam pa dang /_bdag med pa la bdag go snyam du 'du shes pa dang /_sems dang lta ba phyin ci log spong bar byed do zhes mdo'i khyad par 'phen
[\[99a.5\]]pa'o/_/de lta bas na lta bas kun nas bslang ba zhes bya ba 'byung ngo /_/gzhan dag ni ma yin te zhes bya ba ni bsgom pas spang bar bya ba dang mtshungs par ldan pa'i 'du shes dang sems dag ni log par zhugs pa yin yang lta ba dang mtshungs par mi ldan pa'i phyir phyin ci log ma yin pa ste/_de lta ma yin na nyon
[\[99a.6\]]mongs pa thams cad log pa yin pa'i phyir phyin ci log tu 'gyur la/_dgra bcom pa lam du zhugs pa'i nor nas lam gol bar zhugs pa dang /_thag pa la sbrul lo zhes mthong ba yang 'du shes phyin ci log tu 'gyur ro/_/de'i phyir tshabs che bar phyin ci log pa dag la phyin ci log tu rnam par gzhag gi
[\[99a.7\]]gzhan la ni ma yin te/_tshabs che ba de yang /_phyin ci log phyir dang /_nges rtog phyir dang /_sgro 'dogs phyir zhes bstan zin to/_/de'i phyir slob pa'i rgyud la kun tu 'byung ba'i 'du shes nyon mongs pa can gyis ni phyin ci log gi ming mi thob bo/_/de'i dus su 'khrul pa tsam yin pa'i phyir zhes bya ba ni
[\[99b\]]
[\[99b.1\]]mthong ba la sogs pa'i dus su 'khrul pa tsam yin pa'i phyir te/_'phags pa rnams la ni phyis bud med dang /_bdag nyid la bde ba dang gtsang ba'i 'du shes dang sems kyi 'khrul pa mi 'byung ngo /_/de nyid kyi phyir mgal me'i 'khor lo dang ri mo'i gnod sbyin la 'khrul pa dper brjod de/_dper
[\[99b.2\]]na nges par ma brtags par mthong ba tsam gyis mgal me dang ri mo'i gnod sbyin la 'khrul pa 'byung ba de bzhin du 'phags pa yang nges par ma brtags pa yud tsam zhig sems can du 'khrul pa 'byung ste/_ji ltar 'di phyin ci log ma yin pa de bzhin du 'phags pa'i 'du shes dang sems 'khrul pa yang phyin ci
[\[99b.3\]]log ma yin no/_/gal te 'phags pa rnams kyi 'du shes dang sems 'khrul pa dus de kho nar yin gyi rgyun chags ma yin no/_/'o na gnas brtan kun dga' bos zhes bya ba de rgyas par 'byung ba de ji ltar drang bar bya/_'phags pa ngag gi dbang phyug gis gnas brtan kun dga' bo la/_'dod pa'i chags
[\[99b.4\]]pas zil non phyir/_/bdag gi sems ni gdung bar 'gyur/_/gau tam khyod ni thugs brtse'i phyir/_/zhi ba mchog ni bshad du gsol/_/zhes smras pa dang /_'phags pa kun dga' bos phyir/_'du shes phyin ci log pa yis/_/khyod kyi sems ni yongs su gdung /_/de phyir 'dod chags ldan pa yis/_/
[\[99b.5\]]rgyu mtshan sdug pa spang bar gyis/_/zhes smras te/_'dir ni de'i dus su 'khrul pa tsam du ma gsungs la/_de ni rgyun du zhugs pa yin zhing de la phyin ci log yod pa nyid yin no/_/de'i phyir zhes bya ba ni bye brag tu smra ba'i lugs ni sde pa gzhan dag dang 'gal la/_sde pa gzhan dag gi lugs kyang bye brag tu
[\[99b.6\]]smra ba dang 'gal ba'i phyir ro/_/'du shes dang sems phyin ci log brgyad po thams cad ma spangs pa kho na'o zhes bya ba ni bzhi kho na ma spangs par zad do zhes bya ba ste/_lta ba phyin ci log pa 'ba' zhig spangs par zad do/_/phyin ci log bcu gnyis po thams cad bden pa mthong bas spong bar 'gyur ro zhes
[\[99b.7\]]bye brag tu smras pas mdo gang zhig khungs su khyer te/_'ongs pa de dang 'gal ba spong ba ni de dag kyang 'phags pa'i bden pa rnams zhes bya ba rgyas par 'byung ste/_'du shes dang sems phyin ci log brgyad po de dag yang dag pa ji lta ba bzhin du shes pas 'phags par 'gyur ba dang /_phyis spong ngo /_/_
[\[100a\]]
[\[100a.1\]]de med par ni ma yin no/_/zhes bya ba ni yang dag pa ji lta ba bzhin shes pa de med par ro/_/thabs yang dag par bstan pa yin pa'i phyir zhes bya ba la/_mdo de las spong ba'i thabs yang dag par bstan pa'i phyir mdo dang 'gal ba med de/_bsgom pa'i lam na mthong ba'i lam med
[\[100a.2\]]par mi 'byung ba nyid do snyam du bsams pa'o/_/bye brag med par sems khengs pa la nga rgyal zhes bshad do zhes bya ba ni bdag dang gzhan la brten nas mthong ba ni khengs pa ste/_'dis khengs pa na zhes byas pa'i phyir ro/_/de 'jug pa'i bye brag las ni zhes bya ba ni rnam pa'i bye brag las so/_/rigs dang
[\[100a.3\]]rigs pa la sogs pa dag gi sgo nas/_chung ngu bas bdag khyad du 'phags pa'am/_de dag nyid kyi sgo nas mnyam pa dang mnyam mo snyam du sems pa'i khengs pa la ni nga rgyal zhes bshad do/_/gal te 'di ni phyin ci log tu ma zhugs pa'i phyir nga rgyal yin par mi 'os te/_phyin ci ma log pa la dmigs pa'i
[\[100a.4\]]phyir ro zhe na/_'di ni dmigs pa la ltos te/_mi dge ba nyid ma yin gyi/_'o na ci zhe na/_mtshungs par ldan pa la ltos nas te/_gnas kyi 'khrug pa bzhin no/_/rigs pa la sogs pa'i sgo nas mnyam pa bas bdag khyad par 'phags so snyam pa ni lhag pa'i nga rgyal lo/_/de dag de kho na'i sgo nas khyad
[\[100a.5\]]par du 'phags pa bas kyang bdag khyad par du 'phags so snyam pa ni nga rgyal las kyang nga rgyal lo/_/nye bar len pa'i phung po lnga la zhes bya ba rgyas par 'byung ngo /_/de dag la bdag tu nga rgyal ba bzhag pas na bdag ste/_nye bar len pa'i phung po lnga'o/_/nga'o snyam du nga rgyal ba ni nga'o snyam pa'i nga rgyal lo/_/khyad
[\[100a.6\]]par gyi thob pa ma thob par zhes bya ba la/_gal te thob pa ma thob par zhes bya ba'i don ci yin/_'di ltar thob pa ni thob pa kho na yin no zhe na/_don ni yon tan de'i thob pa ma rnyed par zhes bya ba 'di yin te/_thob pa la yang thob pa yod do zhes bya ba ni grub pa'i mtha' yin pa'i phyir ro/_/khyim pa dang rab
[\[100a.7\]]tu byung ba dang bzo dang tshul khrims la sogs pa dag gi sgo nas ches khyad par du 'phags pa bas bdag cung zad cig gis dman no snyam pa cung zad snyam pa'i nga rgyal lo/_/yon tan ma yin pa dang ldan pa la bdag yon tan dang ldan no snyam pa ni log pa'i nga rgyal lo zhes bya ba la/_yon tan ma yin pa ni
[\[100b\]]
[\[100b.1\]]yon tan gyi 'gal zla nyes par spyod pa dag ste/_de'i phyir de ltar gyur cing yon tan ma yin pa dang ldan yang bdag yon tan dang ldan par sems shing nyes par spyad pas khengs pa ni log pa'i nga rgyal lo/_/mngon pa'i nga rgyal dang log pa'i nga rgyal gnyis la khyad par ci yod ce na/_khyad par ltar
[\[100b.2\]]bcos pa'i yon tan gyis bslus pa'i gzhi dang bcas pa ni mngon pa'i nga rgyal yin la log pa'i nga rgyal yon tan med bzhin pa'i bdag yon tan dang ldan no snyam pa'i gzhi med pa ste/_mngon pa'i nga rgyal ni sa bon dang bcas pa'o/_/log pa'i nga rgyal la sa bon med pa'o/_/nga rgyal rnam pa zhes bya
[\[100b.3\]]ba ni nga rgyal gyi rnam pa'i bye brag ces bya ba'i don yin no/_/bdag dang 'dra'o snyam pa nga rgyal gyi rnam pa dang /_bdag dman no/_/snyam pa nga rgyal gyi rnam pa zhes bya ba ni re re dang sbyar bar bya'o/_/ji ltar zhe na/_bdag dang 'dra'o snyam pa nga rgyal gyi rnam pa dang /_bdag ngan no snyam pa nga rgyal gyi rnam pa
[\[100b.4\]]zhes bya bar ro/_/phyi ma dag thams cad la yang re re la sbyar bar bya'o/_/ji ltar zhe na/_bdag pas mchog yod do snyam pa nga rgyal gyi rnam pa zhes bya ba la sogs par ro/_/de la dbang po gsum ni lta ba la brten pa zhes bya ba ni lta bas rab tu bcug pa'o de la bdag mchog yin no snyam pa ni 'jig
[\[100b.5\]]tshogs la lta ba brten pa lhag pa'i nga rgyal gyi rnam pa'o/_/bdag dang 'dra'o snyam pa ni lta ba de la brten pa'i nga rgyal gyi rnam pa'o/_/bdag dman no snyam pa ni lta ba de la brten pa'i cung zad snyam pa'i nga rgyal gyi rnam pa'o/_/bdag pas mchog yod do snyam pa ni cung zad snyam pa'i nga rgyal gyi rnam pa'o/_/
[\[100b.6\]]bdag dang mnyam pa yod do snyam pa ni nga rgyal gyi rnam pa'o/_/bdag pas dman pa yod do snyam pa ni lhag pa'i nga rgyal gyi rnam pa'o/_/bdag pas mchog med do snyam pa ni nga rgyal gyi rnam pa'o/_/bdag dang mnyam pa med do snyam pa ni lhag pa'i nga rgyal gyi rnam pa'o/_/bdag pas dman pa med do snyam pa ni
[\[100b.7\]]cung zad snyam pa'i nga rgyal gyi rnam pa'o/_/de de ltar nga rgyal rnam pa dgu po de dag ni nga rgyal gsum las yin par rig par bya'o/_/gsum pa gang zhe na/_nga rgyal dang lhag pa'i nga rgyal dang cung zad snyam pa'i nga rgyal las so/_/gzhan yang 'di ni ye shes las 'jug pa las bshad pa'i lugs
[\[101a\]]
[\[101a.1\]]yin gyi zhes bya ba ni bdag mchog yin no snyam pa nga rgyal gyi rnam pa dang zhes bya ba la sogs pa thal ma thag tu bshad pa gang yin pa'o/_/dman pa dang mnyam pa dang khyad par du 'phags pa la ltos nas zhes bya ba la/_dman pa la ltos nas ni bdag mchog yin no snyam pa nga
[\[101a.2\]]rgyal yin la/_mnyam pa la ltos nas ni bdag mchog yin no snyam pa lhag pa'i nga rgyal yin zhing khyad par du 'phags pa la ltos na bdag mchog yin no snyam pa nga rgyal las kyang nga rgyal yin no/_/kha cig na re nga'o snyam pa'i nga rgyal dang log pa'i nga rgyal dag ni mthong bas spang bar bya ba yin la lhag
[\[101a.3\]]ma rnams ni mthong ba dang bsgom pa dag gis spang bar bya ba yin no zhes zer ba de bsal ba'i phyir thams cad mthong ba dang bsgom pas spang bar bya ba dag yin no zhes bya ba smos so/_/thams cad smos pas ni lhag ma rnams kho nar ma zad kyi nga'o snyam pa'i nga rgyal dang log pa'i nga rgyal gnyis kyang mthong
[\[101a.4\]]ba dang bsgom pas spang bar bya ba dag yin no zhes bstan par bya ba'i phyir ro/_/nges pa med de zhes bya ba la 'dir spangs pa kun du mi spyod pa 'am/_ma spangs pa kun du mi spyod do zhes bya ba'i gcig tu nges pa ni med de/_'di ltar dad pa la sogs pa dang /_gnyid dang sdug bsngal gyi dbang po dang mig la
[\[101a.5\]]sogs pa dag spangs kyang kun du spyod pa la/_cung zad cig ni ma spangs kyang kun du mi spyod de/_dper na gsod pa la sogs pa'i kun nas dkris pa lta bu'o/_/bsgom pas spang bar bya ba'i chos la dmigs pa'i phyir ro zhes bya ba la/_sems can la sogs pa gsad par bya ba la sogs pa gang yin pa
[\[101a.6\]]de ni bsgom pas spang bar bya ba yin te/_gzugs la sogs pa'i tshogs pa yin pa'i phyir ro/_/de'i phyir bsgom pas spang bar bya ba yin no/_/de la don du gnyer ba zhes bya ba khams gsum pa'i mi rtag pa de la ste/_don du gnyer ba ni mngon par 'dod pa'o/_/ji ltar de la don du gnyer bar
[\[101a.7\]]'gyur zhe na/_'jig rten pa'i lta ba'i dbang du mdzad nas mdo las ji skad du/_bdag 'di ji srid gson zhing 'dug la/_sdod cing 'tsho ba de srid du nad dang bcas pa/_'bras dang bcas pa/_zug rngu dang bcas pa/_rims nad dang bcas pa/_yongs su gdung ba dang bcas pa ste/_'di ltar
[\[101b\]]
[\[101b.1\]]bdag 'di chad par gyur cing zhig par gyur la/_'byung bar mi 'gyur na/_de tsam gyis bdag 'di yang dag par kun nas chad pa yin no snyam du sems so zhes gsungs pa lta bu'o/_/khams gsum pa smos pa ni zag pa med pa'i chos mi rtag pa nyid bsal ba'i phyir te/_'di ni sred pa'i gzhi'i
[\[101b.2\]]gnas su gyur pa ma yin pas sel ba yin no/_/de bzhin zhes bya ba'i sgras ni skye ba'i srid pa'i phyogs bdag ni glang po che'i rgyal po sa srungs kyi bur gyur kyang ci ma rung zhes bya ba de lta bu la sogs pa gzung ngo zhes bya ba la/_sogs pa zhes bya ba'i sgras ni lha ma yin gyi dbang po dang /_bud med rin po che
[\[101b.3\]]dang /_byang gi sgra mi snyan la sogs pa bsdu'o/_/phyogs smos pas na dbang po 'am 'khor los sgyur bar gyur kyang ci ma rung snyam pa de lta bu ni kun du 'byung ba yin no/_/nga rgyal gyi rnam pa zhes bya ba rgyas par 'byung ba ni/_mthong dang bsgom pas zad bya ba/_/zhes 'byung ba'i phyir ro/_/'phags pa
[\[101b.4\]]la ni nga'o snyam pa'i nga rgyal dang /_nga rgyal gyi rnam pa bsgom pas spang bar bya ba dag ma spangs kyang kun du mi 'byung ngo /_/de dag ma spangs kyang zhes bya ba ni gsod pa la sogs pa'i kun nas dkris pa la sogs pa'i nga rgyal gyi mthar thug pa dag go/_/'jig tshogs la lta bas rgyas par 'gyur ba yin
[\[101b.5\]]no zhes bya ba ni 'jig tshogs la lta ba'i sgo nas 'jug pa'i phyir ro/_/log par lta bas rgyas par 'gyur ro zhes bya ba la rgyu dang 'bras bu'i 'brel ba la log par zhugs pa ni sdig pa rnams byed do/_/rgyas par ni spel ma dang phan btags zhes bya ba'i tha tshig go/_/mi dge ba'i 'gyod pa ma yin no zhes
[\[101b.6\]]bya ba la/_ngan par byas pa ni lus dang ngag gi las kyi rang bzhin yin pa'i phyir bsgom pas spong bar bya ba yin la/_le lo yang de la dmigs pa'i yid la gdags pa yin pas de yang bsgom pas spang bar bya ba kho na'o/_/'phags pa la ni de 'byung ba yang ma yin te/_the tshom gyi kun nas bslang
[\[101b.7\]]ba'i phyir la de yang mthong ba'i lam gyis spangs zin pa'i phyir ro/_/rked pa bcag pa'i phyir zhes bya ba ni rten bcom pa'i phyir te/_de dag gi rten ni 'jig tshogs la lta ba la sogs pa dag yin te/_gsos 'debs par byed pa yin pa'i phyir ro/_/de ni chags pa yin te/_'phags pas
[\[102a\]]
[\[102a.1\]]'jig tshogs la lta ba la sogs pa rnams spangs pa'i phyir ro/_/'di skad bshad par 'gyur te/_de la gsos 'debs par byed pa'i nyon mongs pa med pa'i phyir slar skye mi nus so/_/sdug bsngal rgyu mthong spang bya ba/_/zhes bya ba rgyas par 'byung ste/_dngos po rnam pa lnga'i rgyu'i
[\[102a.2\]]dngos por nye bar 'gro ba'i phyir kun du 'gro ba zhes bya'o/_/lta ba bdun ni sdug bsngal mthong bas spang bar bya ba lnga dang /_kun 'byung mthong bas spang bar bya ba gnyis po log par lta ba dang lta ba mchog tu 'dzin pa'o/_/the tshom gnyis zhes bya ba ni sdug bsngal mthong bas spang bar bya ba dang /_kun 'byung
[\[102a.3\]]mthong bas spang bar bya ba'o/_/ma rig pa gnyis zhes bya ba ni sdug bsngal dang kun 'byung mthong bas spang bar bya ba dag ste/_nyon mongs pa gzhan dang mtshungs par ldan pa dang /_ma 'dres pa sdug bsngal mthong bas spang bar bya ba gcig tu byas nas so/_/kun 'byung mthong bas spang bar bya ba
[\[102a.4\]]yang de ltar byas nas yin no/_/de ltar sdug bsngal mthong bas spang bar bya ba kun du 'gro ba bdun yin la/_kun 'byung mthong bas spang bar bya ba bzhi yin te/_de ltar na bcu gcig tu 'gyur la yang khams kyi dbye bas ni sum cu rtsa gsum du 'gyur te/_gsum las re re bcu gcig bcu gcig tu
[\[102a.5\]]byas pa'i phyir ro/_/ma 'dres pa kho na ste zhes bya ba la/_'grogs pa ni 'dres zhes bya'o/_/'dres pa med pa nas ma 'dres pa ste/_logs shig tu gyur pa zhes bya ba'i don to/_/'di skad du bcom ldan 'das ma 'dres la/_dge slong gi dge 'dun ma 'dres zhes gsungs te/_bcom ldan 'das
[\[102a.6\]]kyang logs shig dge slong gi dge 'dun yang logs shig go zhes bya ba'o/_/'dres pa med par spyod pas na ma 'dres pa ste/_nyon mongs pa gzhan dang lhan cig mi 'byung ba zhes bya bar bsams pa'o/_/ci'i phyir/_sdug bsngal dang kun 'byung mthong bas spang bar bya ba'i ris kho na kun du 'gro
[\[102a.7\]]bar 'dod ce na/_zag pa dang bcas pa'i dngos po thams cad la dmigs pas bsags pa nye bar bstan pa'i phyir dang blo gcig cing bya ba gcig pa'i phyir stobs dang ldan par bya ba grub pa'i phyir ro/_/'gog pa dang lam mthong bas spang bar bya ba dag ni zlog pa yin pas stobs chung ba'i phyir thams cad du
[\[102b\]]
[\[102b.1\]]'gro bar nus pa ma yin no/_/ci'i phyir sdug bsngal dang kun 'byung mthong bas spang bar bya ba 'dod chags dang khong khro dang nga rgyal rnams kun du 'gro bar mi 'dod ce na/_de rnams ni rang gi mtshan nyid kyi nyon mongs pa yin pa'i phyir kun du 'gro ba ma yin no/_/bsgom pas spang bar bya ba nyon mongs
[\[102b.2\]]pa can rnams kyi rgyu yin par ji skad ltar shes she na bdag tu lta ba'i dbang gis yul la 'dod chags la sogs pa 'phel ba'i phyir dang /_de med na yul la 'dod chags la sogs pa srab par snang ba'i phyir ro/_/lung las kyang mthong bas spang bar bya ba'i rgyu las byung ba'i chos rnams gang zhe na/_
[\[102b.3\]]chos nyon mongs pa can rnams so zhes 'byung ngo /_/rang gi khams mtha' dag la dmigs pa'i phyir zhes bya bas ni kun du 'gro ba yin par 'gyur ro/_/lta ba gzhan dag la rang gi khams mtha' dag la dmigs pa srid par 'gyur gyi/_tshul khrims dang brtul zhugs mchog tu 'dzin pa la ni
[\[102b.4\]]ma yin no snyam ste 'dri ba ni su zhig 'dod pa'i khams mtha' dag gis zhes bya ba rgyas par 'byung ste/_mtha' dag gis zhes bya ba ni gnas nyi shu dbye bas tha dad pas so/_/mtha' dag rgyu ma yin pa la rgyur yid ches par 'gyur zhes bya ba ni/_'dod pa'i khams zhes bya bar sbyar ro/_/gang la tshul
[\[102b.5\]]khrims dang brtul zhugs mchog tu 'dzin pa kun du 'gro bar rnam par gzhag par 'gyur ba zhes bya ba bsams pa'o/_/gnas kyi dbye bas tha dad pas mtha' dag cig car du dmigs so zhes ni mi zer ro/_/'on kyang rnam pa lnga char po yang mtha' dag cig car du dmigs pas kun du 'gro ba yin
[\[102b.6\]]par smra ba'o/_/gal te rnam pa lnga po nyid 'dod pa'i khams pas 'dir lan ci zhig btab par 'gyur zhe na/_lan ni rnam pa lnga'i cha la cig car du dmigs so zhes bya ba 'di yin no/_/de lta na yang gang la bdag tu lta ba yod pa de la bdag la sred pa yod la zhes bya ba ni nye bar len pa'i phung po lnga
[\[102b.7\]]la bdag tu lta ba yod pa de dag kho na la bdag la sred pa yod de/_de dag ni bdag tu mngon par zhen pa'i gzhi yin pa'i phyir ro/_/gang la mchog dang dag par lta ba yod pa de la de don du gnyer ba yod cing des kyang nga rgyal du 'gyur bas zhes bya ba ni nye bar len pa'i phung po lnga'i mtshan nyid kyi dngos
[\[103a\]]
[\[103a.1\]]po gang la'o/_/mchog tu lta ba ni lta ba mchog tu 'dzin pa'o/_/dag par lta ba ni tshul khrims dang brtul zhugs mchog tu 'dzin pa'o/_/de la zhes bya ba ni mchog dang dag par lta ba'i gzhi la'o/_/mchog dang dag par lta ba'i gzhi de don du gnyer ba ni de don du gnyer
[\[103a.2\]]ba sred pa ste/_gzhi de mchog nyid dang dag pa'i rgyu nyid du mngon par 'dod pa'i phyir ro/_/des kyang nga rgyal du 'gyur zhes bya ba ni gang la mchog dang dag par lta ba yod pa des khengs par 'gyur ba'i phyir ro/_/de'i phyir sred pa dang nga rgyal dag ni mi 'dod kyang kun du 'gro ba nyid du 'gyur ro/_/
[\[103a.3\]]da ni sred pa dang nga rgyal gnyis kun du 'gro ba nyid yin na spong ba mi srid par bshad pa ni de ltar yin na zhes bya ba rgyas par 'byung ste/_'dod chags la sogs pa gang dag gang zhig mthong bas spang bar bya ba'i dmigs pa can de dag ni de mthong bas spang bar bya ba yin la/_lhag ma ni bsgom
[\[103a.4\]]pas spang bar bya ba dag yin zhing /_'di gnyis ni mthong ba dang bsgom pas spang bar bya ba la dmigs pa'i phyir na/_mtshan nyid 'di'i sgo nas mthong bas spang bar bya ba nyid du mi 'grub cing /_bsgom pas spang bar bya ba nyid kyang ma yin no/_/de'i phyir gnyi ga gang gis spang bar bya ba yin pa de
[\[103a.5\]]brjod dgos so zhe na/_de'i phyir bsgom pas spang bar bya ba yin no zhes bya ba smos so/_/de nyid la rgyu ni 'dres pa la dmigs pa'i phyir zhes bya ba ste/_gang dag gang zhig mthong bas spang bar bya ba'i dmigs pa can zhes bya ba der ni mthong bas spang bar bya ba 'ba' zhig gis dmigs pa can
[\[103a.6\]]mthong bas spang bar bya ba nyid du bstan pa yin no/_/lhag ma ni bsgom pas spang bar bya ba dag yin zhes bya ba ni gang dag bsgom pa 'ba' zhig gis spang bar bya ba dang /_gnyi ga la dmigs pa rnams so/_/de'i phyir 'dres pa la dmigs pa'i phyir 'di gnyis bsgom pas spang bar bya ba nyid du mi 'gal
[\[103a.7\]]lo/_/yang na lta ba'i stobs bskyed pas bcug pa can nyid yin pa'i phyir zhes bya ba la/_lta ba'i stobs bskyed pa ni lta ba'i stobs bskyed pa ste nus pa'o/_/gnyis po de la des bcug pa'i ngang tshul yod cing /_de'i dngos po yod pa ni lta ba'i stobs bskyed pas bcug pa nyid de de'i phyir ro/_/de bzhin
[\[103b\]]
[\[103b.1\]]du dag pa dang mchog gi stobs kyis de dag 'jug gi de dag la ma ltos pa dag ni ma yin te/_'di'i phyir yang dag pa dang mchog tu lta ba ltar de nyid kyang mthong bas spang bar bya ba nyid kho na yin no/_/bye brag tu smra ba rnams na re nyon mongs pa 'di gnyis rang gi mtshan nyid pa yin gyi zhes bya ba rgyas par
[\[103b.2\]]'byung ste/_gang la bdag tu lta ba yod pa de la bdag la sred pa yod mod kyi/_rang gi mtshan nyid kyi nyon mongs pa yin pa'i phyir/_thams cad du cig car ni ma yin pas lta ba ji lta ba bzhin du mtha' dag la dmigs pa ni ma yin no/_/'di ltar 'dod chags ni chags par bya ba'i dngos po la 'byung
[\[103b.3\]]gi/_khong khro ba'i dngos po la ni ma yin no/_/nga rgyal yang khengs pa'i dngos po kho na la 'byung gi_/gzhan du ni ma yin no/_/skal ba mnyam pa'i khams kun du 'gro ba dag tu zhes bya ba rgyas par 'byung ngo /_/'dir skal ba mnyam pa'i khams kun du 'gro ba zhes khyad par du byas pas skal ba mi
[\[103b.4\]]mnyam pa'i khams kun du 'gro ba dag kyang yod do zhes khas blangs pa yin la/_de dag kyang ci 'di dag las 'ga' zhig yin nam 'on te gzhan yin zhes mi shes pas de'i phyir/_de dag las dgu gong du dmigs zhes bya ba smos so/_/de lta na yang dgu po gang yin pa mi shes pas de'i phyir lta ba
[\[103b.5\]]gnyis po ma gtogs so zhes bya ba smos so/_/res 'ga' ni gzugs kyi khams sam gzugs med pa'i khams kyang rung ste/_skal ba mi mnyam pa'i khams gcig la dmigs so/_/res 'ga' ni gsum gyi bar la ste/_mtha' dag la dmigs zhes bya ba'i tha tshig go/_/'di ltar 'dod
[\[103b.6\]]pa na spyod pa'i log par lta ba ni don gyis/_gzugs dang gzugs med pa na spyod pa'i sdug bsngal la skur pa 'debs la lta ba mchog tu 'dzin pas kyang mchog tu 'dzin to/_/tshul khrims dang brtul zhugs mchog tu 'dzin pas kyang rgyu ma yin pa ste rgyur 'dzin to/_/the tshom gyis ni som nyi za la/_
[\[103b.7\]]ma rig pas rmongs te/_de bzhin du kun 'byung mthong bas spang bar bya ba dag kyang ci rigs par rig par bya'o/_/'di ni nges pa yin te/_'dod pa'i khams dang bsam gtan bzhi pa na ni skal ba mnyam pa'i khams kun du 'gro ba yod do/_/bsam gtan gsum pa na ni gnyi ga'o/_/srid pa'i
[\[104a\]]
[\[104a.1\]]rtse mo ma gtogs pa'i sa lhag ma rnams na ni skal ba mi mnyam pa'i sa kun du 'gro ba rnams yod do/_/srid pa'i rtse mo na ni gnyi ga yang med de khams dang sa gzhan med pa'i phyir ro/_/gzugs dang gzugs med pa'i khams re re dang /_bsdoms pa de dag gis
[\[104a.2\]]dmigs pa yin pa yin no zhes bya ba 'di la bstan bcos khungs su smras pa ni 'dod pa dang ldan pa zhes bya ba rgyas par 'byung ba'o/_/'jig tshogs dang mthar 'dzin par lta ba gnyis ni skal ba mi mnyam pa'i khams kun du 'gro ba nyid yin pa mi bzod nas gang gi tshe 'dod pa'i khams na gnas
[\[104a.3\]]pa zhes bya ba rgyas par smos so/_/bdag dang bdag gir mi 'dzin pa'i phyir dang zhes bya ba la/_sa dang khams gzhan du skyes pa la ni sa dang khams gzhan gyi phung po dag la bdag go snyam pa'i lta ba mi 'thad de/_lus gnyis khas blangs pa mi srid pa'i phyir ro/_/bdag tu 'dzin pa yod na bdag
[\[104a.4\]]gir 'dzin par 'gyur ba'i phyir bdag gir lta ba yang mi 'thad de/_'jig tshogs la lta ba'i rjes su 'brang ba'i phyir mthar 'dzin par lta ba yang de'i yul can du mi rung ste/_log lta de nas 'jig tshogs lta/_/de nas mthar 'dzin zhes 'chad par 'gyur ro/_/'o na 'di lta ba gang zhig yin zhes bya ba la/_
[\[104a.5\]]gal te phung po dag la bdag gi rnam pa dang /_rtag pa'i rnam par zhugs kyang /_'jig tshogs la lta ba dang mthar 'dzin par lta ba ma yin na 'o na gang tshangs pa la sems can du lta ba dang /_rtag par lta ba 'di ni lta ba gang yin zhe na/_'di ni lta ba ma yin gyi zhes bya ba rgyas par 'byung ngo /_/'di ni
[\[104a.6\]]'jig tshogs la lta bas rab tu bcug pa'i log pa'i shes pa yin gyi lta ba ni ma yin te/_log par dmigs pa'i shes rab thams cad ni lta bar mi 'dod do/_/'di ltar 'dod pa'i khams na gnas pa ni 'di snyam du bdag tshangs pa'o/_/bdag gi tshangs pa'o snyam du mi sems te/_de'i phyir 'jig
[\[104a.7\]]tshogs la lta ba ni gong ma la dmigs pa ma yin no/_/mthar 'dzin pa'i lta bar yang mi rigs te/_de ni 'jig tshogs la lta bas kun nas bslang ba'i phyir ro/_/de'i rnam pa can gyi lta ba gzhan yang yod pa ma yin no/_/de dag dang ni lhan cig gang /_/zhes bya ba rgyas par 'byung ste/_phra rgyas kun
[\[104b\]]
[\[104b.1\]]du 'gro ba dag dang lhan cig 'byung ba tshor ba la sogs pa dang /_skye ba la sogs pa gang dag yin pa'i chos de dag kyang kun du 'gro ba yin te/_de dag dang 'bras bu gcig pa'i phyir ro/_/phra rgyas dag dang lhan cig 'byung yang 'thob pa dag ni ma yin te/_de dag dang 'bras bu gcig pa ma yin pa'i
[\[104b.2\]]phyir ro/_/sngar mdzod kyi gnas gnyis par 'bras bu dang rnam par smin pa dang rgyu mthun pa gcig pa ma yin pa'i phyir ro zhes bshad do/_/de nyid kyi phyir zhes bya ba ni gang gi phyir lhan cig 'byung ba dag kyang kun du 'gro bar bzhag pa ste/_de'i phyir mu bzhir bya'o/_/mu dang po ni ma 'ongs pa'i phra rgyas kun
[\[104b.3\]]du 'gro ba rnams te/_'di dag ni de'i rang bzhin yin pa'i phyir kun du 'gro ba yin gyi/_kun du 'gro ba'i rgyus rgyu ni ma yin no/_/gnyis pa ni 'das pa dang da ltar byung ba'i lhan cig 'byung ba rnams zhes bya ba ni kun du 'gro ba dang lhan cig 'byung ba tshor ba la sogs pa dang /_skye ba la sogs pa dag ste/_de dag
[\[104b.4\]]ni kun du 'gro ba'i rgyus rgyu yin gyi kun du 'gro ba'i phra rgyas ni ma yin te/_phra rgyas kyi rang bzhin gyis stong pa'i phyir ro/_/gsum pa dang bzhi pa dag ni sbyar bar bya'o zhes bya ba la/_mu gsum pa ni 'das pa dang da ltar byung ba'i phra rgyas kun du 'gro ba rnams te/_de dag ni kun du 'gro ba'i phra rgyas kyang yin
[\[104b.5\]]la/_kun du 'gro ba'i rgyus rgyu yang yin no/_/mu bzhi pa ni de dag dang lhan cig 'byung ba ma 'ongs pa rnams dang /_chos gzhan rnams te kun du 'gro ba'i phra rgyas kyang ma yin la/_kun du 'gro ba'i rgyus rgyu yang ma yin no/_/'gog dang lam mthong spang bya ba/_/log lta the tshom de dag dang /_/zhes
[\[104b.6\]]bya ba 'byung ngo /_/de dag dang mtshungs par ldan pa'i ma rig pa zhes bya ba la/_/de dag dang ste log par lta ba dang the tshom gnyis dang mtshungs par ldan pa gang yin pa dang /_ma 'dres pa'i ma rig pa gang yin pa de ni ma rig pa'i phra rgyas te gcig go/_/de ltar na de dag ni khams dang khams na zag
[\[104b.7\]]pa med pa la dmigs pa drug yin pas bco brgyad du 'gyur ro/_/zag pa med pa la dmigs pa yin no zhes bshad kyi/_ji ltar zag pa med pa gang la dmigs pa ma bshad pas de'i phyir/_rang gi sa pa'i 'gog pa dang zhes bya ba la sogs pa 'di brjod de/_rang gi sa pa'i nyon mongs pa la
[\[105a\]]
[\[105a.1\]]sogs pa'i chos kyi 'gog pa yin gyi/_rang gi sa pa'i 'gog pa ni 'ga' yang med de/_de'i phyir dgag par bya ba'i dbang gis de skad du brjod do/_/de'i spyod yul can gyi zhes bya ba la/_log par lta ba la sogs pa de dag la 'gog pa dang lam de gnyis spyod
[\[105a.2\]]yul te/_dmigs par yod pas na de dag ni de'i spyod yul can no/_/de las go rims bzhin du gsum gyi spyod yul te/_dmigs pa ni rang sa'i 'gog pa ste bdag gi sa pa'i 'gog pa yin la gsum gyi yul ni sa drug gi chos shes pa'i phyogs dang mthun pa'i lam dang /_sa dgu'i rjes su
[\[105a.3\]]shes pa'i phyogs dang mthun pa'i lam yin te/_log par lta ba la sogs pa'i zhes bya bar sbyar ro/_/sa drug gi zhes bya ba la/_sa drug ni bsam gtan bzhi dang /_mi lcogs pa med pa dang /_bsam gtan khyad par can no/_/chos shes pa'i phyogs dang mthun pa zhes bya ba la/_'dod pa'i sdug
[\[105a.4\]]bsngal la sogs pa'i lam ni chos shes pa'i phyogs dang mthun pa zhes bya ba'o/_/thams cad yin te zhes bya ba la/_thams cad smos pa ni chos shes pa'i phyogs dang mthun pa gzugs dang gzugs med pa'i khams kyi gnyen po yang bsdu bar bya ba'i phyir te/_sa drug pa yang zhes bya bar rtags so/_/
[\[105a.5\]]de nyid kyi phyir gzugs dang gzugs med pa'i khams kyi gnyen po yang yin no zhes bya ba smos so/_/ji ltar gzugs dang gzugs med pa'i khams kyi gnyen po yin zhe na/_bsgom pa'i lam la 'gog pa dang /_/lam la chos shes gang yin te/_/khams gsum gyi ni gnyen po yin/_/zhes bshad
[\[105a.6\]]par 'gyur ro/_/gzugs dang gzugs med pa na spyod pa sa brgyad po rnams kyi ste/_log par lta ba la sogs pa rnams kyi'o/_/sa brgyad ni bsam gtan bzhi dang gzugs med pa bzhi'o/_/sa dgu'i zhes bya ba ni mi lcogs pa med pa'i sa nas ci yang med pa'i skye mched kyi sa'i bar gyi'o/_/thams
[\[105a.7\]]cad ces bya ba ni gzugs dang gzugs med pa'i khams kyi gnyen po'i lam mo/_/yang ci'i phyir de dag gi spyod yul can rnams kyi dmigs pa 'gag pa ni rang gi khams kho na yin la/_lam ni sa drug pa'am/_sa dgu pa yang de dag gi dmigs pa yin zhe na/_de la gtan tshigs bstan pa ni lam
[\[105b\]]
[\[105b.1\]]ni phan tshun rgyu yin pa'i phyir ro zhes bya ba'o/_/mi lcogs pa med pa'i lam ni ci yang med pa'i skye mched kyi sa'i bar gyi skal ba mnyam pa'i rgyus rgyu yin te/_ji skad du/_sa dgu'i lam ni phan tshun du/_mnyam dang khyad par can gyi yin/_/zhes bshad pa lta bu'o/_/'di ltar sa drug pa'am/_dgu pa
[\[105b.2\]]yin pa gang rung cig la skur pa btab na thams cad la skur pa btab pa byas par 'gyur la/_gcig la the tshom mi za 'am rmongs na thams cad la the tshom za 'am rmongs par 'gyur ro/_/de ltar na 'o na ni rjes su dran pa'i phyogs dang mthun pa'i lam yang /_'dod pa na spyod pa'i log par lta ba la
[\[105b.3\]]sogs pa lam la dmigs pa rnams kyi dmigs par 'gyur la/_chos shes pa'i phyogs dang mthun pa yang gzugs dang gzugs med pa na spyad pa rnams kyi dmigs par 'gyur ro zhe na/_de'i phyir gal te chos shes pa dang rjes su shes pa dag kyang phan tshun rgyu yin mod kyi rjes su shes pa 'dod
[\[105b.4\]]pa'i khams kyi gnyen po ni ma yin pas zhes bya ba smos so/_/'di skad du bstan par 'gyur te/_lam phan tshun du rgyu nyid yin du zin kyang /_log par lta ba la sogs pa rnams ni rang gi khams kyi gnyen po kho na la dmigs pa yin no/_/'o na ni chos shes pa zhes bya ba rgyas par 'byung ba ni gal te rang gi
[\[105b.5\]]khams kyi gnyen pos nges par byas pa yin na ni snyam du bsams pa'o/_/mtha' dag kyang gnyen po ma yin zhes bya ba la sogs pa la bye brag 'di ni mtha' dag dang mtha' dag ma yin pa nyid kyi gnyen po byas pa yin te/_chos shes pa de mtha' dag ni gnyen po ma yin no/_/ci'i phyir zhe na/_sdug bsngal dang kun
[\[105b.6\]]'byung la chos shes pa dag de dag gi gnyen po ma yin pa'i phyir ro/_/bsgom pa'i sa pa sdug bsngal la chos shes pa'am/_kun 'byung la chos shes pa ni khams gsum pa'i gnyen por gyur pa yod pa ma yin te/_de'i phyir gzugs dang gzugs med pa na spyod pa'i log par lta ba la sogs pa rnams ni chos
[\[105b.7\]]shes pa la dmigs pa ma yin no/_/gzhan yang mtha' dag gi yang ma yin no zhes bya ba rgyas par 'byung ste/_chos shes pa de ni gzugs dang gzugs med pa mtha' dag gi gnyen po yang ma yin no/_/ci'i phyir zhe na/_mthong bas spang bar bya ba rnams kyi gnyen po ma yin pa'i phyir ro/_mthong ba'i lam la
[\[106a\]]
[\[106a.1\]]chos shes pa ni mthong bas spang bar bya ba'i gzugs dang gzugs med pa na spyod pa'i gnyen por gyur pa yod pa ma yin no/_/mthong bas spang bar bya ba spangs pa la spyir bsgom pa'i sa la 'gog pa dang lam la dmigs pa'i chos shes pa khams gsum gyi gnyen por gyur pa skye
[\[106a.2\]]ba yin la/_de mthong bas spang bar bya ba dag spong ba 'grub pa yang mi 'gyur te/_sngar spangs zin pa'i phyir ro/_/dang po med pa'i phyir dang zhes bya ba la/_sdug bsngal dang kun 'byung la chos shes pa gzugs dang gzugs med pa'i gnyen por gyur pa dang po dag med pa'i phyir ro/_/dang po rnams kyi
[\[106a.3\]]zhes bya ba la/_mthong bas spang bar bya ba gzugs dang gzugs med pa na spyod pa rnams kyi gnyen por gyur pa'i chos shes pa med pa'i phyir ro/_/'dir mthong bas spang bar bya ba rnams ni bsgom pas spang bar bya ba'i nyon mongs pa la ltos nas dang po nyid du mngon par 'dod do/_/'dod chags ni spang bar bya ba yin na
[\[106a.4\]]zhes bya ba rgyas par 'byung ste/_'dod chags ni thar pa 'dod pa rnams kyis gcig tu spang bar bya ba yin no/_de gal te zag pa med pa la dmigs pa yin na ni thar par 'dod par zhugs pa'i phyir dge ba'i chos la 'dun pa ltar rnal 'byor pa rnams kyis spang bar bya ba ma yin par 'gyur ro/_/'dun pa'i 'dod
[\[106a.5\]]chags kyi gzhi ni spang bar bya ba yin pa'i phyir zag pa med pa yang spang bar bya bar 'gyur te/_'dod chags kyi dmigs pa yin pa'i phyir ro/_/bcom ldan 'das kyis kyang 'dun pa'i 'dod chags spangs na de lta na khyed kyi gzugs de spong bar 'gyur ro zhes gsungs so/_/de'i phyir zag pa med pa la dmigs
[\[106a.6\]]pa'i 'dod chags med do/_/'gog pa dang lam dag ni de lta ma yin no zhes bya ba ni gnod pa byed pa'i rgyu mtshan dang bral ba'i phyir ro/_/nga rgyal yang khengs pa'i mtshan nyid can yin pa'i phyir ma zhi ba yin na/_zag pa med pa'i chos rnams ni rab tu zhi ba yin pa'i phyir des khengs par 'gyur bar mi 'os so/_/
[\[106a.7\]]bdag gis ni chos de dag thob bo snyam du de ltar nga rgyal skyes par gyur na/_zag pa med pa'i blo ni de lta ma yin no/_/de'i gnyen po yin pa'i phyir ro/_/yang dag pa'i don du dag pa yin pa'i phyir zhes bya ba la/_'gog pa ni yang dag pa'i don gyis ni dag pa yin te/_nyon mongs pa'i dri ma spangs pa'i
[\[106b\]]
[\[106b.1\]]bdag nyid yin pa'i phyir ro/_/lam yang 'dis dag par byed pas na zhes bya ba yin pa'i phyir ro/_/de gnyis ni mchog kyang yin te zhes bya ba la/_yang dag pa'i don du dag pa yin pa'i phyir 'gog pa'i dang lam de gnyis ni mchog yin no/_/dngos po dman pa la mchog tu 'dzin pa ni lta ba mchog
[\[106b.2\]]tu 'dzin par rigs na/_'gog pa dang lam gnyis ni de lta ma yin no/_/gzhan yang gal te mchog tu 'dzin pa gnyis zag pa med pa la dmigs pa yin na ni yang dag pa'i lta ba'i mtshan nyid can du 'gyur te/_zag pa med pa rnams ni dag pa yin pa'i phyir dang mchog yin pa'i phyir ro/_/
[\[106b.3\]]de'i phyir mthong bas spang bar bya ba dag tu yang mi 'gyur te/_nyon mongs pa can ma yin pa'i phyir ro/_/du ni dmigs pa'i sgo nas rgyas par 'gyur/_du ni mtshungs par ldan pa kho na'i sgo nas rgyas pa 'gyur zhes bya ba la/_du ni dmigs pa kho na'i sgo nas zhes nges par bzung nas 'dri bar mi byed pa ni 'di ltar
[\[106b.4\]]gang dag dmigs pa'i sgo nas rgyas par 'byung ba de dag ni gdon mi za bar mtshungs par ldan pa'i sgo nas kyang rgyas par 'gyur ro/_/phra rgyas kun du 'gro rnams ni/_/zhes bya ba rgyas par 'byung ngo /_/kun du 'gro ba ni rnam pa gnyis te/_rang gi khams dang sa kun du 'gro ba dang skal ba mi mnyam pa'i khams dang sa
[\[106b.5\]]kun du 'gro ba'o/_/kun du 'gro ba ma yin pa yang rnam pa gnyis te/_zag pa dang bcas pa la dmigs pa dang /_zag pa med pa la dmigs pa'o/_/thams cad du zhes bya ba ni rnam pa lnga char du yang ste/_sdug bsngal mthong bas spang bar bya ba nas bsgom pas spang bar bya ba'i bar la'o/_/spyir btang ba byas
[\[106b.6\]]nas zhes bya ba la/_'dir spyir btang ba gang yin zhe na/_dmigs pa'i sgo nas rang gis thams cad du ni rgyas par 'gyur zhes bya ba'o/_/ji ltar 'di spyir bstan pa yin zhe na/_'dir sa ni yul la mngon par 'dod de/_rang gi sa ni rang gi yul zhes bya ba'i tha tshig go/_/dmigs kyis bsal ba ni/_zag
[\[106b.7\]]med gong ma'i yul can min/_/zhes bya ba rgyas par smos pa'o/_/'di dag la mtshungs par ldan pa'i sgo nas rang gi tshogs la rgyas pa'i dngos po yod de/_gang zhig gang dang mtshungs ldan pa/_/de ni de mtshungs ldan sgo nas/_/zhes 'chad do/_/rgyas par 'gyur bar nus te zhes bya ba ni 'phel ba 'am
[\[107a\]]
[\[107a.1\]]gnas par nus zhes bya ba'i don te/_ser dang bcas pa'i zhing la sa bon dag dang /_snam bu gsher ba la rdul chags pa bzhin no/_/'dir bdag tu lta ba ni zag pa med pa'i dngos po dang /_sa gong ma la 'jug pa nyid yod pa ma yin no/_/sred pa yang ma yin te/_'di ni
[\[107a.2\]]'dod chags min te spang bya'i phyir/_/zhes bya ba la sogs pa bstan zin to/_/de'i phyir de dag gi yul can gyi phra rgyas rnams ni de la gnas pa ma yin pas rgyas par mi 'gyur ro zhes brjod do/_/gal te sred pas bdag gir ma byas na ji ltar 'di na gnas pas de don du gnyer bar byed ce na/_de'i phyir
[\[107a.3\]]gang zhig 'di na gnas la zhes bya ba la sogs pa smos so/_/de ni dge ba'i chos la 'dun pa yin no zhes bya ba la/_zag pa med pa don du gnyer ba sred pa ma yin pa ni bstan zin to/_/de dag ni de rnams kyi rjes su mthun pa ma yin te zhes bya ba la/_de dag ni zhes bya ba 'di ni 'gog pa la sogs pa dag
[\[107a.4\]]dang sbyar ro/_/rlung nad can la kha zas rtsub mo rgyas par mi 'gyur ba bzhin no zhes bya ba ni/_dper na rlung nad can la kha zas rtsub bag rgyas par mi 'gyur ro zhes smras na/_lus dang mthun par mi 'gyur ro/_/zhes bya bar go ba de bzhin du 'dir yang phra rgyas kyi don ni mthun pa'i don du rtogs par 'gyur ro/_/
[\[107a.5\]]yang mtshungs par ldan pa'i sgo nas ji ltar zhe na/_gang zhig gang dang mtshungs ldan pa/_/de ni de mtshungs ldan sgo nas/_/zhes bya ba smos so/_/chos gang dang ni sems sam/_tshor ba la sogs pa'i dang ste/_der ni de mtshungs par ldan pa'i sgo kho na nas rgyas par 'gyur ro/_/ni zhes bya ba'i sgra ni ji
[\[107a.6\]]srid du ma spangs zhes khyad par du byas pa'i phyir ro/_/lta yod dam zhes bya ba ni dri ba'o/_/yod de skal ba mi mnyam pa'i sa kun du 'gro ba zhes bya ba ni lan te/_bdag gir ma byas gnyen po'i phyir/_/zhes bya ba de kho na ltar ro/_/skal ba mi mnyam pa'i sa kun du 'gro ba rnams ni bsam gtan gsum
[\[107a.7\]]dang /_gzugs med pa gsum na yod kyi/_'dod pa'i khams na ni med de/_sa'i dbye ba med pa'i phyir ro/_/bsam gtan bzhi pa na yang med la/_srid pa'i rtse mo na yang med de/_sa gzhan med pa'i phyir ro/_/yang ji ltar phra rgyas dag mtshungs par ldan pa'am dmigs pa'i sgo nas rgyas par
[\[107b\]]
[\[107b.1\]]'gyur zhe na/_ji ltar dug dang 'dres pa chang skyon can yin la/_yon tan mtshungs pa dug gi nus pa 'phel bar byed pa de bzhin du 'du byed zag pa dang bcas pa rnams kyang yon tan mtshungs pas nyon mongs pa'i mthu 'phel bar byed pa/_ji ltar sman dang 'dres pa'i dug nus pa nyams par
[\[107b.2\]]'gyur ba ltar zag pa med pa la dmigs pa'i nyon mongs pa rnams de dang 'dra'o/_/de nyid kyi phyir zag pa med pa la dmigs pa'i log par lta bas dge ba'i rtsa ba kun du gcod par mi 'gyur ro/_/re zhig mtshungs par ldan pa'i sgo nas ni de lta bu'o/_/dmigs pa'i sgo nas ni glags tshol ba'i
[\[107b.3\]]dgra dang mig dug ltar te/_de ltar dmigs pa'i sgo nas rgyas par 'gyur ro/_/gong ma thams cad lung ma bstan zhes bya ba la/_gong ma thams cad lung du ma bstan pa kho na yin no zhes bya bar nges par gzung bar bya'o/_/gong ma kho na lung du ma bstan pa ni ma yin no/_/gzugs dang
[\[107b.4\]]gzugs med pa na spyod pa thams cad phra rgyas yin yang ting nge 'dzin gyis btul ba'i phyir rnam par smin pa'i 'bras bu grub par mi nus pas lung du ma bstan pa yin te/_de lta ma yin na gzugs med pa'i khams dag tu yang /_tshor ba yid du 'ong ba skye bar thal bar 'gyur ro/_/de yang de gnyis na med
[\[107b.5\]]de zhes bya ba la de zhes bya ba 'di ni sdug bsngal dang sbyar ro/_/de gnyis na zhes bya ba ni gzugs dang gzugs med pa gnyis na'o/_/ci'i phyir med ce na/_de'i phyir gzhan la gnod pa'i rgyu med pa'i phyir ro zhes bya ba smos te/_gzhan la gnod pa'i rgyu ni khro ba dang gnod sems dang rnam par 'tshe ba la sogs
[\[107b.6\]]pa dag yin na/_'dod pa'i khams kyi gong na ni de dag srid pa yang ma yin no/_/sbyin pa la sogs pa dang mi 'gal ba'i phyir te zhes bya ba ni 'jig tshogs la lta ba'i dbang du byas nas bshad pa ste/_'jig tshogs la lta ba ji lta bar de dang mtshungs par ldan pa'i ma rig pa yang de dang 'dra'o/_/sogs pa
[\[107b.7\]]zhes bya ba smos pas ni tshul khrims la sogs pa bsdu'o/_/'gal ba med pa ni bdag bde bar gyur cig ces de ltar zhugs pa'i phyir ro/_/chad par lta ba yang thar pa'i rjes su mthun pa dag yin te zhes bya ba la de dang 'dra bar de dang mtshungs par ldan pa'i ma rig pa yang yin te/_thar pa ni phung po thams
[\[108a\]]
[\[108a.1\]]cad log pa'i mtshan nyid can yin pa'i phyir ro/_/de nyid kyi phyir zhes bya ba ni gang gi phyir thar pa dang rjes su mthun pa'i phyir ro/_/rang gi rdzas la kun du rmongs pa'i phyir/_/zhes bya ba ni nye bar len pa'i phung po lnga'i rdzas 'di la bdag dang bdag gi rnam pa dang /_rtag pa dang chad
[\[108a.2\]]pa'i rnam par log par nges par sems pa'i phyir kun du rmongs so/_/pha rol la gnod pa'i rnam par ma zhugs pa'i phyir zhes bya ba la ci zhe na/_'jig tshogs dang mthar 'dzin par lta ba lung du ma bstan pa'o zhes bya bar skabs dang sbyar ro/_/mtho ris la srid pa dang /_nga'o snyam pa'i nga rgyal
[\[108a.3\]]dag kyang de ltar thal bar 'gyur ro zhes bya ba ni lung du ma bstan par thal bar 'gyur ro/_/mtho ris la sred pa yang sbyin pa la sogs pa dang mi 'gal la/_nga'o snyam pa'i nga rgyal yang rang gi rdzas la kun du rmongs shing pha rol po la gnod pa'i rnam par ma zhugs pas mtho ris la sred pa dang /_nga'o snyam
[\[108a.4\]]pa'i nga rgyal dag kyang lung du ma bstan par thal bar 'gyur na/_'dod pa yang ma yin no/_/ri dgas dang bya rnams la yang yod pa gang yin pa zhes bya ba ni dper na bab col du sgra thos pas skrag pa'i rgyur 'gyur ba lta bu'o/_/rnam par brtags pa ni mi dge ba yin no zhes bya ba ni rig pa'i rnam par rtog
[\[108a.5\]]pa sngon du 'gro ba ste/_dper na mu stegs can ser skya dang 'ug pa pa la sogs pa rnams kyi lta bu'o/_/gzhan dag na re 'di yang mi 'thad de rnam par ma brtags pa'i don ni mthong bas spang bar bya ba nyid du mi 'thad pa'i phyir ro zhe'o/_/lhag ma rnams 'dir mi dge ba'o zhes bya ba la/_mi dge ba kho na'o
[\[108a.6\]]zhes nges par bzung ba'i phyir brtsams so/_/'dir zhes bya ba smos pa ni 'dod pa na spyod pa'i lhag ma bsdu bar bya ba'i phyir ro/_/'dod chags thams cad dang zhes thams cad smos pa ni rnam pa lnga ste/_nye bar bsdu bar bya ba'i phyir ro/_/'jig tshogs dang mthar 'dzin par lta ba dang mtshungs par ldan pa'i ma rig pa
[\[108a.7\]]ni kun du 'gro ba yin pa'i phyir mi dge ba'i rtsa bar 'gyur ba de'i phyir gang zhig mi dge ba yang yin la/_mi dge ba'i rtsa ba yang yin pa zhes bya ba smos so/_/gal te mi dge ba sngar skyes pa thams cad phyi ma'i rgyu yin nam/_rgyu cis 'dod chags dang /_zhe sdang dang /_gti mug dag kho na mi dge ba'i rtsa ba nyid
[\[108b\]]
[\[108b.1\]]yin gyi/_lta ba la sogs pa gzhan dag ma yin zhe na/_brjod par bya ste/_nyon mongs pa gang zhig phra rgyas rnam pa lnga'i rang bzhin yin la/_nye ba'i nyon mongs pa ma yin pa/_lus dang ngag gi las kun nas slong ba/_rnam par shes pa'i tshogs drug dang mtshungs par ldan pa/_dge ba'i rtsa ba kun nas
[\[108b.2\]]gcod pa la stobs dang ldan pa'i rgyu yin pa de kho na mi dge ba'i rtsa ba yin gyi gzhan dag ni ma yin no/_/smras pa/_phra rgyas rnam pa lnga'i rang bzhin/_/lus ngag bya ba kun slong byed/_/rnam shes sngar rten dkar po'i rtsa/_/kun gcod 'dren pa mi dge'i rtsa'o/_/du ni lung du ma bstan pa'i rtsa ba dag yin
[\[108b.3\]]zhes bya ba ni/_du ni phra rgyas lung du ma bstan pa rnams kyi rtsa ba dag yin/_du ni ma yin zhes bya'o/_/sred pa zhes bya ba ni gzugs dang gzugs med pa na spyod pa'o/_/ma rig pa zhes bya ba ni gzugs dang gzugs med pa'i khams dag na yod pa thams cad dang /_'dod pa'i khams la 'jig
[\[108b.4\]]tshogs la lta ba dang mthar 'dzin par lta ba dang mtshungs par ldan pa'o/_/tha na rnam par smin pa las skyes pa yang rung ste zhes bya ba ni gzugs kyi khams na nyon mongs pa thams cad dang mtshungs par ldan pa dang /_rnam par smin pa dang spyod lam pa dang sprul pa'i sems dang mtshungs par ldan pa'o/_/
[\[108b.5\]]gzugs med pa'i khams na ni nyon mongs pa thams cad mtshungs par ldan pa dang /_rnam par smin pa'i sems dang mtshungs par ldan pa'o/_/'dod pa'i khams na ni 'jig tshogs dang /_mthar 'dzin par lta ba'i bdag nyid dang /_rnam par smin pa las skyes pa dang /_spyod lam dang /_bzo'i gnas pa
[\[108b.6\]]dang /_sprul pa'i sems dang mtshungs par ldan pa'o/_/rtsa ba'i don ni rgyu'i don te/_ma bsgribs la lung du ma bstan pa'i shes rab kyang rgyu nyid du rung bas de yang lung du ma bstan pa'i rtsa ba yin no/_/'jig rten na rtsa ba rnams ni brtan pa dang 'og na gnas pa dag yin par mthong ngo zhes bya ba la/_the tshom
[\[108b.7\]]ni g.yo bas rnam pa gnyis su 'jug pa de'i phyir rtsa ba dang chos mi mthun pas rtsa ba yin par mi 'os so/_/nga rgyal ni khengs pa'i mtshan nyid can yin pas na mthor 'jug pa de'i phyir rtsa ba dang /_chos mi mthun pas rtsa ba yin par mi 'os so/_/nyi 'og pa rnams ni lung du ma bstan pa'i rtsa ba bzhir
[\[109a\]]
[\[109a.1\]]zhes bya ba rgyas par 'byung ngo /_/de la sred pa shas che ba'i bsam gtan zhes bya ba la/_gang zhig ro myang ba dang mtshungs par ldan pa'i bsam gtan bsgom pa de ni sred pa shas che ba'i bsam gtan pa'o/_/lta ba shas che ba'i bsam gtan pa ni gang zhig bsam gtan la
[\[109a.2\]]brten nas rtag pa la sogs pa'i lta ba bskyed pa'o/_/nga rgyal shas che ba'i bsam gtan pa ni bsam gtan des bdag ni bsam gtan bzhi thob pa yin gyi/_dge slong gzhan dag ni de lta ma yin no snyam du rlom pa'o/_/sred pa shas che ba'i bsam gtan pa nas/_nga rgyal shas che ba'i bsam
[\[109a.3\]]gtan pa zhes bya ba'i don ci yin zhe na/_'di la srid pa lhag pa'i bsam gtan bsgom pa'i ngang tshul yod pas na sred pa shas che ba'i bsam gtan pa'o/_/yang na sred pa shas che ba yang yin la/_bsam gtan pa yang yin pas sred pa shas che ba'i bsam gtan pa ste/_sred pa lhag pa zhes
[\[109a.4\]]bya ba'i tha tshig go/_/lta ba dang nga rgyal shas che ba'i bsam gtan pa yang de dang 'dra'o/_/de dag kyang ma rig pa'i dbang gis 'gyur ro zhes bya ba la/_de dag ces bya ba ni bsam gtan pa gsum dang sbyar ro/_/de'i phyir ma rig pa yang lung du ma bstan pa'i rtsa ba yin no/_/bsam gtan la
[\[109a.5\]]snyoms par 'jug pa de dag la lung du ma bstan pa dang 'brel pas nyon mongs pa kun du 'byung ba'i gnas skabs 'di dag bshad do/_/mdo las lung du ma bstan pa'i dngos po bcu bzhi gsungs pa zhes bya ba rgyas par 'byung ba ni/_'jig rten rtag pa zhig gam/_'jig rten mi rtag pa zhig gam zhes bya ba
[\[109a.6\]]de lta bu la sogs pa'o/_/ci de dag lung du ma bstan pa'i phyir yin zhes bya ba ni dge ba yang ma yin mi dge ba yang ma yin pa'i phyir yin nam zhes bya ba'o/_/gzhag par bya ba'i zhes bya ba la/_smra bar bya ba ma yin pa yang lung du ma bstan par 'dod do/_/dri ba ni rnam pa bzhi ste zhes bya ba rgyas par 'byung ngo /_/'chi
[\[109a.7\]]dang skye dang khyad par 'phags/_/bdag gzhan la sogs lta bu yin/_/zhes bya ba ni 'chi ba bzhin dang /_skye ba bzhin dang /_khyad par du 'phags pa bzhin dang /_bdag gzhan bzhin no zhes bya ba la/_go rims bzhin du mgo gcig tu lung bstan pa la sogs pa dag gi dper brjod par 'dod
[\[109b\]]
[\[109b.1\]]do/_/mgo gcig tu lung bstan par bya ba la ni 'chi ba dper brjod pa yin no/_/nyon mongs dang bcas pa rnams ni skye bar 'gyur gyi/_nyon mongs pa med pa rnams ni ma yin no zhes bya ba ni rnam par phye ste/_lung bstan par bya ba la dper brjod pa'o/_/gang la ltos te 'dri zhes bya ba ni dris nas lung
[\[109b.2\]]bstan par bya ba la khyad par du 'phags pa nyid dper brjod pa'o/_/ci phung po rnams las sems can gzhan nam zhes bya ba ni gzhag par bya ba la/_bdag gzhan gnyis dper brjod pa yin no/_/gzhan dag na re zhes bya ba ni btsun par ma 'o/_/sems can thams cad 'chi bar 'gyur ro zhes bya ba
[\[109b.3\]]'di 'ba' zhig mgo gcig tu lung bstan par bya ba yin par ma zad kyi/_thams cad skye bar mi 'gyur ro zhes bya ba 'di yang mgo gcig tu lung bstan par bya ba yin no/_/slob dpon gyis gang zhig ci zhes bya ba rgyas par lan 'debs so/_/gang zhig ci gang dag 'chi bar 'gyur ba de dag thams
[\[109b.4\]]cad skye bar 'gyur ram zhes 'dri ba de la ni thams cad ni skye bar mi 'gyur gyi/_'o na ci zhe na/_nyon mongs pa dang bcas pa skye bar 'gyur gyi/_nyon mongs pa med pa ni ma yin no zhes rnam par phye ste/_lung bstan par bya ba yin no/_/de'i phyir 'di mgo gcig tu lung bstan par bya ba yin no/_/
[\[109b.5\]]btsun par ma de nyid kyis mi la yang gnyi ga yod de zhes bya ba smras te/_dman pa nyid dang /_khyad par du 'phags pa nyid do/_/dper na rnam par shes pa ni zhes bya ba ni de nyid la dpe smras pa'o/_/rgyu yang yin 'bras bu yang yin zhes bya ba la/_rgyu dang 'bras bu ni rgyu dang 'bras bu la ltos nas rgyu
[\[109b.6\]]yang yin 'bras bu yang yin par lung ston par byed do/_/slob dpon gyis gcig tu 'dri ba la zhes bya ba smos te/_khyad par du 'phags pa kho na zhig gam/_dman pa kho na zhig ces bya ba la/_dman pa'o zhe 'am khyad par 'phags pa'o zhes gcig tu lung du ma bstan pas de'i phyir mgo
[\[109b.7\]]gcig tu lung bstan par bya ba ni mi rigs par smras pa bzhin no/_/de nyid kyi phung po rnams las sems can gzhan nam zhes bya ba la sogs pa smras so/_/slob dpon gyis gzhag par bya ba'i dri ba gang yin pa zhes bya bas bye brag tu smra ba'i phyogs gzhung 'dzugs par byed do/_/gzhag par bya ba
[\[110a\]]
[\[110a.1\]]nyid du lung ston pa zhes bya ba ni gzhag par 'os pas na gzhag par bya ba ste/_de ji ltar na lung du ma bstan par 'gyur/_chos mngon pa pa'i lugs kyi dri ba rnam pa bzhi'i dper brjod pa/_bcom ldan 'das de bzhin gshegs pa zhes bya ba nas/_'phags pa'i bden pa bzhi
[\[110a.2\]]gdags pa'i bar ni mdo ji lta ba bzhin mgo gcig tu lung bstan par bya'o/_/don dang ldan pa'i phyir zhes bya ba don yang dag par ldan pa'i phyir ro zhes bya ba'i tha tshig go/_/g.yon can gyi zhes bya ba la rnam par phye ste/_lung bstan par bya ba'i 'dri ba'i tshig 'di ni g.yon can te/_rnam par tho 'tshams
[\[110a.3\]]pa'i bsam pa can la dris nas lung bstan pa yang yin par rig par bya'o/_/rnam par dbye bar ni mi bya ste zhes bya ba ni 'das pa dag dang /_ma 'ongs pa dag dang /_da ltar byung ba dag dang zhes bya ba la sogs par te/_chos mang po zhig yod na zhes bya ba de tsam zhig ni brjod par bya'o/_/gang gi
[\[110a.4\]]tshe de gnyis cung zad kyang mi 'dri'i zhes bya ba ni btsun par ma'i 'o/_/de gnyis zhes bya ba ni gang zhig chos dag smros shig ces smras pa dang /_gang zhig g.yon can yin pa'o/_/gang gi tshe gnyis cung zad kyang mi 'dri bar chos dag smros shig ces gsol ba 'debs pa 'ba' zhig tu zad la/_chos
[\[110a.5\]]ni gzugs la sogs pa rab tu dbye ba dang bcas pa rgyas pa 'di dag yin no zhes bya bar de dag la cung zad kyang lung mi ston gyi/_'das pa dag dang ma 'ongs pa dag dang da ltar byung ba dag dang /_chos mang po zhig yod na zhes bya ba rgyas par 'dri ba 'ba' zhig tu zad na de ji ltar de gnyis kyi dri ba yin/_ji ltar
[\[110a.6\]]na lung du bstan pa yin slob dpon gyis gang zhig ces bya bas chos mngon pa pa'i phyogs gzhung 'dzugs par byed do/_/de mi shes pa gang zhig lam smros shig ces zer na ci de lam ma dris pa yin nam/_dri ba nyid kyis de lung bstan pa'i phyir zhes bya ba la/_'dir chos kyi rnam par dbye ba mthar phyin na 'dri
[\[110a.7\]]ba po'i mngon par 'dod pa'i don khong du chud pas de lung bstan par 'gyur ro/_/ji ltar zhe na/_dper na lam smros shig ces smras pas lam gang yin zhes smras par 'gyur ba de bzhin du chos dag smros shig ces smras pas chos gang yin zhes smras par 'gyur ro/_/dri ba nyid kyis de lung bstan pa'i phyir
[\[110b\]]
[\[110b.1\]]zhes bya la/_chos mang po zhig yod na gang dag smra bar bya zhes dri ba nyid kyis de'am chos de rnams lung bstan pa'i phyir te/_chos mang po nyid du lung bstan pa'i phyir ro/_/ji ltar na dris nas lung bstan pa ma yin zhes bya ba ni dris nas lung bstan pa kho na yin no zhes bya bar bsams pa'o/_/ched du bsam
[\[110b.2\]]par bya ba'i las byas nas ci zhig so sor yang dag par myong bar 'gyur zhes bya ba ni/_ci bde ba'am/_sdug bsngal lam/_bde ba yang ma yin sdug bsngal yang ma yin pa zhig ces bya ba'o/_/rnam par phye ste lung bstan par bya ste/_ched du bsam par bya ba'i las ni rnam pa gsum yin pa'i phyir ro/_/bsam
[\[110b.3\]]gtan gsum pa'i bar gyi ched du bsam par bya ba'i las dge ba zag pa dang bcas pa byas nas ni bde ba kho na so sor yang dag par myong bar 'gyur ro/_/gzhan dag na re bde ba yang ma yin sdug bsngal yang ma yin pa yang ngo zhe'o/_/bsam gtan bzhi pa la sogs pa'i ched du bsam par bya ba'i las
[\[110b.4\]]byas nas ni bde ba yang ma yin sdug bsngal ba yang ma yin pa'o/_/ched du bsam par bya ba'i las mi dge ba byas nas ni sdug bsngal so sor yang dag par myong bar 'gyur ro/_/gal te 'di skad du bdag rags pa dag ces bya ba ni gzugs can zhes bya ba'i don te/_gzugs dang 'du shes dag ni don gzhan gyi
[\[110b.5\]]dngos por mi 'gal lo/_/de lta yin na 'du shes gzhan yin no zhes smra bas khas blangs par 'gyur ro zhe na/_ma yin te gzugs la 'du shes don gzhan du gyur pa'i phyir dang /_gzhan gyi gzugs la bdag tu btags pa'i phyir dang gzhan gyi lugs yin pa'i phyir ro/_/de ni de dang ldan pa yin no zhes bya ba
[\[110b.6\]]la/_dngos po rnam pa du ma yod mod kyi/_'dir ni ldan pa'i dngos po kho na mngon par 'dod do/_/de yang rnam pa gnyis te rten dang dmigs pa nges pa dang /_rnam par nges pas so/_/de la re zhig rten dang dmigs pa nges pa ni/_mig gi rnam par shes pa'i phra rgyas rnams kyis ni dmigs pa'i sgo nas
[\[110b.7\]]gzugs dag dang ldan par byed la de dang mtshungs par ldan pa dag dang ni mtshungs par ldan pa'i sgo nas ldan par byed do/_/lus kyi rnam par shes pa'i phra rgyas rnams kyis ni/_dmigs pa'i sgo nas reg bya dang ldan par byed la/_de dang mtshungs par ldan pa dag dang ni mtshungs par ldan pa'i sgo nas ldan par byed
[\[111a\]]
[\[111a.1\]]pa'i bar du yang de dang 'dra'o/_/yid kyi rnam par shes pa'i phra rgyas rnams kyis ni dmigs pa'i sgo nas skye mched bcu gnyis dang ldan par byed la de dang mtshungs par ldan pa dag dang ni mtshungs par ldan pa'i sgo nas ldan par byed do/_/rten dang dmigs pa nges pa ni de lta bu'o/_/
[\[111a.2\]]rnam par nges pa'i sdug bsngal mthong bas spang bar bya ba'i kun du 'gro ba rnams kyis ni dmigs pa'i sgo nas ris lnga dang ldan par byed do/_/de dang mtshungs par ldan pa dag dang mtshungs par ldan pa'i sgo nas ldan par byed do/_/kun du 'gro ba ma yin pa rnams kyis ni dmigs pa'i sgo nas ni rang gi sa pa dag dang
[\[111a.3\]]ldan par byed do/_/de dang mtshungs par ldan pa dag ni mtshungs par ldan pa'i sgo nas ldan par byed do/_/de bzhin du thams cad la ci rigs par khong du chud par bya'o/_/'das pa dang ma 'ongs pa dang da ltar ba'i nges pas 'das pas ni gang dang ldan zhes bya ba nas da ltar byung bas ni gang dang ldan zhes bya ba'i
[\[111a.4\]]bar de brjod par bya ste/_rang gi mtshan nyid pa'i nyon mongs pa zhes bya ba la/_'dod chags ni bde ba myong bar 'gyur ba'i rang gi mtshan nyid la dmigs pa yin te/_de'i phyir rang gi mtshan nyid pa'i nyon mongs pa zhes brjod do/_/khong khro ni sdug bsngal myong bar 'gyur ba'i rang gi mtshan nyid la dmigs
[\[111a.5\]]pa yin la/_nga rgyal yang bde ba myong bar 'gyur ba'i rang gi mtshan nyid la dmigs pa yin no/_/nyon mongs pa spyi pa zhes bya ba la/_bde ba dang sdug bsngal dang /_bde ba yang ma yin sdug bsngal yang ma yin pa myong bar 'gyur ba'i dngos po la dmigs par 'gyur ba'i phyir na nyon mongs pa spyi pa zhes bya'o/_/
[\[111a.6\]]yang na ris kyi rang gi mtshan nyid las te ji ltar zhe na/_sdug bsngal mthong bas spang bar bya ba'i 'dod chags dang khong khro dang nga rgyal rnams kyi dmigs pa ni sdug bsngal mthong bas spang bar bya ba kho na yin la bsgom pas spang bar bya ba rnams kyi bsgom pas spang bar bya ba kho na yin pa'i bar du yang de dang
[\[111a.7\]]'dra'o/_/lta ba dang the tshom dang ma rig pa rnams kyi dmigs pa ni ris lnga char yin te/_de'i phyir de dag la nyon mongs pa spyi pa zhes bya'o/_/'das pa dang da ltar byung ba'i 'dod chags dang khong khro ba dang /_nga rgyal rnams zhes khyad par med par brjod pas ci rigs par rnam par shes pa'i tshogs drug _
[\[111b\]]
[\[111b.1\]]pa dag yin par shes par bya'o/_/dngos po gang la zhes bya bas sdug bsngal dang kun 'byung dang /_'gog pa dang lam mthong bas spang bar bya ba dus gsum pa dang /_bsgom pas spang bar bya ba'i dngos po la zhes ston to/_/dngos po de dang zhes bya ba ni bshad ma thag pa'i dngos po kho na dang sbyar te/_de dag ni
[\[111b.2\]]rang gi mtshan nyid pa'i nyon mongs pa yin pa'i phyir/_thams cad kyi thams cad la gdon mi za bar mi skye bas gang la skyes pa zhes khyad par du byas so/_/yid kyi de dag ma 'ongs pas kun dang /_/zhes bya ba la/_yid kyi rnam par shes pa dang mtshungs par ldan pa'i 'dod chags la sogs pa
[\[111b.3\]]dag ni ci rigs par kha cig ni 'das pa la dmigs pa yin la/_kha cig ni da ltar ba la dmigs pa yin la/_kha cig ma 'ongs pa la dmigs pa yin te/_yid kyi yul ni dus gsum yin pa'i phyir ro/_/gzhan gyis rang dus pa zhes bya ba la/_rnam par shes pa'i tshogs lnga pa'i 'dod chags la
[\[111b.4\]]sogs pa dag ni rang gi dus pa kho na la dmigs pas skye ste/_de'i phyir ma 'ongs pa de dag gi dmigs pa ni ma 'ongs pa kho na'o/_/da ltar ba rnams kyi ni da ltar ba yin la/_'das pa rnams kyi ni 'das pa yin pas/_de dag gis rang gi sa pa'i dmigs pa kho na dang ldan no/_/mi skye rnams kyi thams cad dang /_/
[\[111b.5\]]zhes bya ba la/_rnam par shes pa'i tshogs lnga pa'i 'dod chags la sogs pa mi skye ba'i chos can rnams ni kha cig gi dmigs pa ni 'das pa yin la/_kha cig ni da ltar ba yin zhing /_kha cig gi ni ma 'ongs pa yin no/_/de dag gi yul ni 'pho bar 'gyur te/_mi skye ba'i chos can gyi nyon mongs pa ni lcam pa
[\[111b.6\]]bzhin du yul mngon par phyogs pa kho nar gnas te/_de'i phyir de dag ni thams cad ldan par brjod do/_/lhag ma kun gyis kun dang ldan/_/zhes bya ba la/_'das pa dang ma 'ongs pa dang da ltar ba rnams kyis so/_/kun dang ldan zhes bya ba ni dngos po dus gsum pa rnam pa lnga char dang yang ngo /_/de nyid la
[\[111b.7\]]rgyu smras pa ni/_nyon mongs pa spyi pa yin pa'i phyir zhes bya ba'o de dag ni thams cad kyi dngos po thams cad las skye ste/_des na 'das pa rnams kyis kyang 'das pa dang ma 'ongs pa dang da lta ba'i dngos po dang ldan no/_/de bzhin du ma 'ongs pa rnams dang /_da ltar byung ba rnams kyis kyang 'das pa dang ma 'ongs pa dang /_
[\[112a\]]
[\[112a.1\]]da lta ba'i dngos po dang ldan no/_/ci 'das pa dang ma 'ongs pa 'di rdzas su yod dam zhes bya ba ni da ltar ba dang 'dra bar rang gi ngo bo dang rang gi mtshan nyid kyis yod dam/_'on te med ces bya ba ni da lta ba ltar rang gi ngo bos med ces bya ba'o/_/dus thams cad du yod pa'i phyir zhes bya ba
[\[112a.2\]]ni/_da ltar ba dang 'dra bar 'das pa dang ma 'ongs pa'i gnas skabs dag tu yang rang gi ngo bos yod pa'i phyir rtag pa nyid du thal bar 'gyur ro/_/ji ltar de dang zhes bya ba ni 'das pa dang ma 'ongs pa'i dngos po dang ngo /_/nges zhes bya ba ni 'das pa dang ma 'ongs pa'i nyon mongs pas so/_/ldan pa'am bral
[\[112a.3\]]ba yin zhes bya ba la/_med pa ni med pa dang ldan pa'am bral bar mi rung ste/_gnyi ga yang ci yang med pa'i phyir ro/_/'dus byas kyi mtshan nyid dang ldan pa'i phyir 'dus byas rnams rtag pa nyid du dam mi 'cha'i zhes bya ba las 'dus byas kyi chos rnams ni 'dus byas kyi mtshan nyid kyi sgo nas dus su 'pho bar 'jug
[\[112a.4\]]pa yin la/_dus dag la 'jug pa rnams ni rtag pa nyid du yang mi rung ngo /_/'das pa la sogs par bsnyad pa'i phyir yang 'du shes rnams rtag pa nyid ma yin no/_/gal te rtag par 'gyur na ni dngos po la sogs pa'i tha snyad nyid du mi rung ste/_nam mkha' la sogs pa bzhin no/_/gsal bar dam 'cha'o
[\[112a.5\]]zhes bya ba ni da ltar ba ltar rang gi ngo bos yod pa nyid du'o/_/ci'i phyir de rnams kyis de de ltar dam 'cha' ste/_ci lung ngam rigs pa'am/_gnyi ga la brten nas yin zhes bya ba ni 'dri ba'i bsam pa'o/_/gsungs phyir zhes bya bas re zhig lung ston pa ste/_gang gi phyir 'das pa'i gzugs yod cing ma 'ongs
[\[112a.6\]]pa'i gzugs yod pa zhes mgur nas 'das pa ma 'ongs pa yod pa nyid du gsungs so/_/da ltar byung ba ni nye bar ma bkod de/_gnyi ga la mi mthun par smra ba med pa'i phyir ro/_/rnam par shes pa ni gnyis la brten nas zhes bya ba rgyas par 'byung ste/_'dir 'das pa dang ma 'ongs pa yod pa nyid du don gyis
[\[112a.7\]]gsungs so zhes bya ba ni sngar dngos su gsungs pa las khyad par yin no/_/'dir ni mig dang gzugs la brten pa nas yid dang chos kyi bar la brten nas rnam par shes pa drug gi rten dang dmigs pa nges par brjod na/_gal te khyad par med par brjod kyang yul med par yang rnam par shes pa skye bar rtog
[\[112b\]]
[\[112b.1\]]na ni/_de ltar na long ba la sogs pa rnams la rten med par yang rnam par shes pa skye bar ci ste mi rtog_/khyad par gyi rgyu med pa'i phyir ro/_/dngos po med pa yul drug gi khongs su ma 'dus pas dngos po med pa'i yul can gyi blo yod pa ma yin no/_/de bas na dmigs pa med pa'i phyir rnam
[\[112b.2\]]par shes pa nyid du yang mi 'gyur ro zhes bya ba la rnam par shes pa dngos po so sor rnam par rig pa yin na rnam par shes par bya ba med na ni 'dis cung zad kyang rnam par mi shes pas des na rnam par shes pa nyid du yang mi 'gyur ro/_/rang dang spyi'i mtshan nyid med na des ci zhig khongs su chud par bya zhing rnam par
[\[112b.3\]]shes par bya ba yin/_'bras bu skye ba'i tshe ni zhes bya ba rgyas par 'byung ste/_dge ba dang mi dge ba'i las 'gags nas yun ring du lon pa'i phyir 'gag na ni yod pa ma yin la/_de lta yin na rgyu med pa'i phyir rnam par smin pa'i 'bras bu mi skye ba zhig go/_/rgyu med pa ni skye bar mi rung ste/_ha cang thal bar 'gyur
[\[112b.4\]]ba'i phyir ro/_/gdon mi za bar 'di khas blang bar bya dgos so zhes grag ste zhes bya ba rgyas par 'byung ste/_thams cad yod par smra ba zhes bya ba'i sgra ni bya ba'i rgyu mtshan can yin pa'i phyir ro/_/de nyid kyi phyir/_de yod smra ba'i phyir thams cad/_/yod par smra ba zhes bya ba smos so/_/dus gsum la thams cad kyi
[\[112b.5\]]sgra nges par bkod pa'i phyir thams cad kyi sgra dus gsum brjod do/_/bde ba gzhan 'bras bu ma skyes pa yod pa nyid smra ba rnams ni rnam par phye ste smra ba'o/_/mdo sde pa rnams ni da ltar byang ba tsam smra ba'o/_/chos dus rnams su 'jug pa na dngos po gzhan du 'gyur gyi zhes bya ba ni ma 'ongs pa la sogs pa'i dngos po gzhan
[\[112b.6\]]du 'gyur ba ste/_'di ltar ma 'ongs pa'i dngos po 'dor zhing da ltar byung ba'i dngos por 'gyur la/_da ltar byung ba'i dngos po 'dor zhing /_'das pa'i dngos por 'gyur ro/_/rdzas gzhan du 'gyur ba ni ma yin no zhes bya ba ni rdzas kyi rang gi mtshan nyid gzhan du 'gyur ba ni ma yin pa ste/_dngos po dus rnams su
[\[112b.7\]]'jug pa ni rang bzhin 'khrul pa med pa'i phyir ro/_/yang ma 'ongs pa la sogs pa'i dngos po 'di ci zhig ce na/_gang las 'das pa dang ma 'ongs pa dang da ltar ba'i shes pa dang brjod pa 'jug pa'i yon tan gyi khyad par ro/_/dper na gser gyi snod ces bya ba ni de nyid la dpe gnyis po gser dang 'o ma ste/_
[\[113a\]]
[\[113a.1\]]kha dog la sogs pa'i tshogs pa'i yon tan dbyibs dang ro la sogs pa bstan par bya ba'i phyir ro/_/'di ltar gnyi ga yang kha dog la sogs pa tshogs pa'i bdag nyid yin la/_de la yang dpung rgyan dang gdu bu la sogs pa brjod pa'i rgyu mtshan yon tan dbyibs kyi bdag nyid
[\[113a.2\]]tsam kho na zhig gzhan du 'gyur ba nyid yin gyi/_kha dog ni ma yin no/_/de bzhin du 'o ma dang /_zho dang dar ba la sogs pa'i brjod pa'i rgyu mtshan ro dang nus pa dang smin par byed pa dang /_mthu rnams gzhan du 'gyur ba nyid yin gyi/_kha dog ni ma yin no/_/mtshan nyid gzhan du 'gyur ba pa ni mtshan nyid
[\[113a.3\]]'jug pa thob pa la ltos nas tha snyad 'dogs te/_de nyid kyi phyir dper na skyes bu bud med cig la chags pa lhag ma rnams la 'dod chags dang bral ba ma yin pa bzhin no zhes bya ba smos te/_bud med cig la 'dod chags kyi lhag par zhen par 'gyur la/_bud med lhag ma rnams la 'dod chags kyi thob
[\[113a.4\]]pa kho na yod kyi kun du 'byung ba ni ma yin pa lta bu'o/_/gnas skabs gzhan du gyur pa pa zhes bya ba la sogs pa 'byung ste/_gnas skabs la ltos nas tha snyad 'dogs te chos de gnas skabs gang na bya ba mi byed pa de na ni ma 'ongs pa zhes bya ba la/_gang na byed pa de na ni da ltar zhes bya'o/_/gang na byas nas
[\[113a.5\]]'gags pa de na ni 'das pa zhes bya'o/_/rdzas gzhan gyi sgo nas ni ma yin te zhes bya ba ni rdzas ni dus gsum char du yang tha mi dad pa'i phyir ro/_/'di gnas skabs la ltos nas tha snyad brjod de/_de nyid kyi phyir dper na ri lu gcig ces bya ba smos te/_sa'i ri lu'o/_/gcig gi shod mig tu zhes bya ba ni
[\[113a.6\]]gcig gi gnas su'o/_/brgya'i shod mig tu zhes bya ba ni brgya'i gnas su'o/_/stong gi shod mig tu zhes bya ba ni stong gi gnas so/_/de rang bzhin gzhan du 'gyur ba ni ma yin gyi/_'o na ci zhe na/_gnas kyi khyad par dang 'brel pa las grangs ston par byed pa'i ming gzhan du 'byung ngo /_/gzhan dang
[\[113a.7\]]gzhan du 'gyur ba pa ni zhes bya ba la sogs pa la/_snga ma dang phyi ma la ltos nas gzhan dang gzhan zhes brjod kyi/_rang bzhin gzhan du 'gyur ba ma yin zhing /_rdzas gzhan du 'gyur ba ni ma yin te/_'das pa dang da ltar ba la ltos nas phyi ma ma 'ongs pa zhes bya ba la/_da ltar ba dang ma 'ongs pa la ltos
[\[113b\]]
[\[113b.1\]]nas snga ma 'das pa zhes bya zhing /_snga ma dang phyi ma ste 'das pa dang ma 'ongs pa la ltos nas da ltar ba zhes bya'o/_/'di ni snga ma dang phyi ma la ltos nas tha snyad brjod de/_gang la snga ma kho na yod kyi/_phyi ma med pa de ni ma 'ongs pa yin la/_gang la phyi ma kho na yod kyi snga ma med pa de ni 'das pa yin zhing /_gang
[\[113b.2\]]la snga ma dang phyi ma yod pa de ni da ltar ba yin no/_/de nyid kyi phyir bud med cig la ma zhes kyang bya/_bu mo zhes kyang bya ba bzhin no zhes bya ba brjod de/_snga ma dang phyi ma la ltos nas yin gyi/_rdzas ni gzhan ma yin no/_/yongs su 'gyur bar smra ba'i phyir/_/zhes bya ba la sogs pa 'byung ste/_grangs
[\[113b.3\]]can gyi grub pa'i mtha' ni chos can rdzas gnas bzhin du 'o ma'i chos mngar ba la sogs pa yongs su btang nas zho'i chos kyi bdag nyid du rnam par gnas par 'gyur la/_zho'i chos yongs su btang nas/_dar ba la sogs pa'i bdag nyid du yongs su 'gyur ro zhes bya ba yin pa de bzhin du 'di'i
[\[113b.4\]]yang rdzas ni ma 'ongs pa'i dngos po yongs su dor nas/_da ltar ba'i dngos por 'gyur la/_da ltar ba'i dngos po yongs su dor nas kyang 'das pa'i dngos por 'gyur zhing /_ma 'ongs pa la sogs pa'i dngos po rnams rdzas las don gzhan nyid kyang ma yin no zhes bya ba yin no/_/grangs can gyi phyogs
[\[113b.5\]]la glan par bya'o zhes bya ba ni de'i dgag pa gang yin pa de ni 'di'i yang yin no zhes bstan pa yin la/_grangs can gyi phyogs ni sngar mdzod kyi gnas gsum par bkag zin to/_/gnyis pa'i yang zhes bya ba ni btsun pa dbyangs sgrogs kyi'o/_/dus 'chol bar 'gyur te zhes bya ba ni gang
[\[113b.6\]]zhig 'das pa'i dus su ma 'ongs par 'dod pa de ni ma 'ongs par yang 'gyur ro/_/ji ltar zhe na/_'das pa'i mtshan nyid dang ldan la/_ma 'ongs pa dang da ltar ba'i mtshan nyid dag dang mi ldan pa ma yin pa ste/_ldan zhes bya ba'i tha tshig go/_/ma 'ongs pa dang da ltar byung ba yang de dang 'dra bar brjod
[\[113b.7\]]par bya ste/_re re yang dus gsum dang ldan pa'i phyir ro/_/skyes bu zhes bya ba rgyas par 'byung ste/_skyes bu bud med kyi gong bu gzhan la 'dod chags kun du 'byung zhing shas che ba ni bud med la chags pa zhes bya ba la/_ldan pa'i sgo nas ni 'dod chags dang bral ba zhes bya na/_chos la ni mtshan nyid
[\[114a\]]
[\[114a.1\]]kun du 'byung ba 'am mtshan nyid dang mi ldan pa med de/_chos rnams kyi mtshan nyid dag ni dus rnams su 'khrul pa med pa'i phyir ro/_/de'i phyir 'dir dpe la dngos dang mtshungs pa ci zhig yod/_bzhi pa'i ste/_btsun pa sangs rgyas lha'i yang dus gcig la snga ma dang phyi
[\[114a.2\]]ma'i skad cig ma yod de/_de la snga ma dang phyi ma'i skad cig ma dag ni 'das pa dang ma 'ongs pa yin la/_dbus kyi ni da ltar byung ba yin pas 'das pa'i dus la yang dus gsum yod par 'gyur ro/_/de lta bas na de dag thams cad kyi nang na gsum pa bzang ste zhes bya ba ni bye brag tu smra ba rnams so/_/ji ltar
[\[114a.3\]]bzang zhe na/_gang gi phyir de ni bya ba yis/_dus rnams rnam gzhag ces bya ba smos so/_/gang gi tshe chos de bya ba mi byed pa de'i tshe ni ma 'ongs pa yin la zhes bya ba rgyas par 'byung ba ste/_bya ba yang mig la sogs pa rnams kyi ni lta ba la sogs pa'o/_/rnam par shes pa'i rnam par shes pa'o/_/
[\[114a.4\]]gzugs la sogs pa rnams kyi ni rang gi dbang po'i spyod yul nyid do/_/slob dpon gyi de thams cad ni go na zhes bya ba rgyas par smos so/_/gal te 'das pa yang rdzas su yod la zhes bya ba rgyas par 'byung ste/_gal te 'das pa dang ma 'ongs pa da ltar ba bzhin du rang gi ngo bo kho nas yod na ni/_
[\[114a.5\]]da ltar ba dang khyad par 'ga' yang yod pa ma yin pas de'i 'das pa dang ma 'ongs pa nyid nyams par 'gyur ro snyam du dgongs so/_/yod kyang da ltar las khyad par yod par bstan pa'i phyir bya ba yis/_dus rnams rnam gzhag ces bshad pa ma yin nam zhes bya ba rgyas par smos so/_/gal te de ltar
[\[114a.6\]]na da ltar byung ba'i zhes bya ba la sogs pa la mig gi bya ba ni lta ba yin na/_de yang de dang mtshungs par byed pa ma yin pas de'i tshe da ltar ba yang ma 'ongs par 'gyur ba'i phyir bya ba'i dus rnam par gzhag pa mi rigs so zhes bya ba ni dri ba'i bsam pa'o/_/'bras bu 'byin pa dang 'dzin pa yin no zhes
[\[114a.7\]]bya bas ni/_'di skad du/_lta ba la sogs pa'i bya bas ni dus rnam par gzhag pa ma yin gyi/_'o na ci zhe na/_'bras bu 'byin pa dang 'dzin pa'i bdag nyid kyis yin te/_'khrul pa med pa'i phyir ro zhes bstan par 'gyur te/_lhan cig 'byung ba'i chos rnams ni de'i skyes bu byed pa'i 'bras bu _
[\[114b\]]
[\[114b.1\]]yin la/_de ma thag tu 'byung ba'i mig gi dbang po ni skyes bu byed pa'i 'bras bu dang /_rgyu mthun pa'i 'bras bu de yin zhing /_'bras bu de yang 'byin pa dang 'dzin pa na da ltar ba zhes bya'o/_/'o na ni skal ba mnyam pa'i rgyu la sogs pa zhes bya ba ni/_skal ba mnyam pa dang /_kun du 'gro ba
[\[114b.2\]]dang /_rnam par smin pa'i rgyu rnams so/_/'bras bu 'byin pa'i phyir dang zhes bya ba la rgyu mthun pa dang /_rnam par smin pa'i 'bras bu 'byin pa'i phyir bya ba yod par thal bar 'gyur la/_de'i phyir 'das pa yang da ltar ba nyid du thal bar 'gyur ro/_/bya ba phyed du zhes bya ba la gal te 'bras bu
[\[114b.3\]]'byin pa dang 'dzin pa bsdus par bya ba 'dod na/_de lta na yang phyed da ltar ba nyid du thal bar 'gyur ro/_/thams cad kyi tshe bya ba byed pa la gegs mi srid do snyam ste/_'dri ba ni 'di yang brjod par bya dgos te zhes bya ba'o/_/de'i bdag nyid kho nar yod na zhes bya ba rgyas par 'byung ste/_da ltar ba'i rang
[\[114b.4\]]bzhin de kho nar yod cing bdog na rtag tu bya ba byed pa la gegs su zhig byed de/_gang gis na res 'ga' zhig bya ba mi byed par 'gyur ba/_su zhig gegs byed ces bya ba'i tha tshig go/_/gal te rkyen rnams ma tshogs pa yin no zhes bya ba la rgyu dang mtshungs pa de ma thag pa la sogs pa rnams ma tshogs pa
[\[114b.5\]]yin te/_de'i phyir thams cad kyi tshe bya ba byed par mi 'gyur ro zhe na/_rtag tu yod pa nyid du khas blangs pa'i phyir ro zhes bya ba ni rgyu la sogs pa'i rkyen de rnams dus thams cad du yod pa nyid du khas blangs pa'i phyir rkyen ma tshogs par brtag par mi rigs so/_/bya ba 'das pa dang zhes bya ba rgyas par
[\[114b.6\]]'byung ba la/_'di skad bstan par 'gyur te/_gal te bya ba la bya ba gzhan zhig med par yang bya ba yin par 'dod na ni dngos po rnams kyang de ltar ma 'ongs pa la sogs par 'gyur te/_bya ba brtag pas ci zhig bya/_ji ste 'khrul pa'i skyon du 'gyur du 'ong bas bya ba la yang /_bya ba gzhan 'dod na
[\[114b.7\]]ni de lta na yang thug pa med pas thal bar 'gyur ro/_/'on te de ni 'das pa yang ma yin zhes bya ba rgyas par 'byung ngo /_/de'i tshe ma 'ongs pa yin no zhes brjod par mi bya'o zhes bya ba la/_de 'dus ma byas yin pa'i phyir thams cad kyi tshe na yod par thal bar 'gyur ro/_/skyon der yang 'gyur
[\[115a\]]
[\[115a.1\]]ba zhig na zhes bya ba ni bya ba la yang bya ba yod par thal ba dang /_'dus ma byas nyid do/_/gal te chos las bya ba gzhan zhig yin na ni zhes bya ba la/_chos las gzhan ma yin pa'i phyir na ni bya ba chos bzhin du 'dus ma byas ma yin la/_chos ltar de la bya ba gzhan yod pa ma
[\[115a.2\]]yin pas thug pa med pa ma yin no/_/de lta na ni 'o na/_dus su mi rung ba de nyid du 'gyur te de nyid ni de nyid kyi dus rnam par gzhag pa'i rgyur mi rung ba'i phyir ro/_/de nyid bstan pa'i phyir gal te chos kho na bya ba yin na zhes bya ba rgyas par smos so/_/mi 'grub pa ci zhig yod ces bya ba 'byung ste/_dngos
[\[115a.3\]]po'i rang gi ngo bo nyid ni dus rnam par gzhag pa'i rgyu nyid du mi 'dod de/_'o na ci zhe na/_skyes pa dang ma skyes pa dang zhi ba'i gnas skabs dag tu dus rnam par gzhag pa'i rgyu nyid du khas len no/_/de'i tshe yang dus kyi rnam par gzhag pa mi 'grub bo/_/ci zhig mi 'byung bar 'gyur zhes bya ba la/_
[\[115a.4\]]gang zhig ma skyes pas ma skyes pa zhes bya ba gzugs la sogs pa skyes pa ni sngon ma 'ongs pa'i gnas skabs su ci zhig ma byung bar gyur/_bya ba ma byung bar gyur to zhes bya bar 'dod na/_de lta yin na chos kho na ma byung bar gyur to zhes bya bar smras par 'gyur ro/_/ci'i phyir zhe na/_chos
[\[115a.5\]]las bya ba gzhan ma yin pa'i phyir ro/_/gang zhig med pas zhig pa zhes bya ba phyis zhes bya ba ste/_'das pa'i gnas skabs ni ci zhig med/_gal te bya ba med do zhe na/_phyis chos kho na med do zhes smras par 'gyur te/_chos las bya ba gzhan ma yin pa'i phyir ro/_/gal te ma byung ba
[\[115a.6\]]la byung ba zhes bya ba mi 'dod phan chad de/_cir 'gyur zhe na/_da ltar byung ba mi 'grub po/_/byung nas kyang yang mi 'byung bar mi 'dod phan chad ni 'das pa'i dus mi 'grub po/_/ma byung ba las byung ba dang /_byung nas kyang ma byung ngo zhes de ltar 'dod na ni dus gsum 'grub ste/_gzhan
[\[115a.7\]]du ni ma yin no/_/skye ba dang 'jig pa dag mi rung ba'i phyir zhes bya ba la/_'das pa dang ma 'ongs pa gnyis rang gi ngo bos dus thams cad du yod pa'i phyir ji ltar skye ba dang 'jig pa dang ldan par 'gyur te/_de'i phyir 'das pa dang ma 'ongs pa 'dus byas kyi mtshan nyid dang ldan par mi rung ngo /_/tshig gi
[\[115b\]]
[\[115b.1\]]tshul 'di ni sngon ma byung ba yin no zhes bya ba la/_tshig gi tshul 'di ni snga phyi 'gal ba zhig ste/_thams cad kyi tshe yang yod la skye ba dang 'jig pa dag dang yang ldan no zhes bya ba 'dis ni 'gal ba zhig go/_/don de nyid shes par bya ba'i phyir tshigs su bcad pa ni/_rang bzhin yang ni rtag tu yod/_/ces
[\[115b.2\]]bya ba ste/_gzugs la sogs pa'i rang gi mtshan nyid gang yin pa de ni dus thams cad na yod par 'dod do/_/de lta na 'o na gzugs yod pa'i dngos po thams cad kyi tshe yod pa'i phyir rtag par thal bar 'gyur ro zhe na/_de'i phyir smras pa/_dngos po yang ni rtag mi 'dod/_/de lta na yang rang
[\[115b.3\]]bzhin las dngos po gzhan du thal lo zhe na/_de'i phyir/_rang bzhin las kyang dngos min gzhan/_/zhes bya ba smras so/_/dbang phyug tha snyad yin par gsal/_/zhes bya ba ni/_'jig rten na rigs pa la mi ltos par 'dod rgyal tsam du zad pa'i phyir ro/_/dus rnams kun du yod nyid 'dod/_/
[\[115b.4\]]zhig kyang ma skyes kyang mi 'dod/_/yod kyi gsum pa'ang yod ma yin/_/khyab 'jug sgyu 'phrul ci ste min/_/zhes mdo sde pa rnams la yang nyes pa nyid du 'gyur ro/_/slob dpon 'dus bzangs kyis 'das pa dang /_ma 'ongs pa rnam par gtan la dbab pa la mang du brjod mod kyi/_gzhung mangs
[\[115b.5\]]pa'i 'jigs pas de 'dir ma smras so/_/gang yang gsungs phyir zhes bya ba 'byung ngo /_/slob dpon gyis kho bo cag kyang zhes bya ba smras te/_sngon byung ba gang yin pa de ni 'das pa yin gyi rang gi mtshan nyid kyis gnas pa ni ma yin no zhes ston to/_/rkyen yod na 'byung bar 'gyur ba ni ma
[\[115b.6\]]'ongs pa ste/_yod pa ma yin pa yang snyam du bsams pa'o/_/de ltar byas nas yod do zhes bya ba'i zhes bya ba ni sngon byung ba dang /_'byung bar 'gyur ro/_/bye brag tu smra ba rnams na re skad dus su zer zhe'o/_/slob dpon gyis gzhan du na ji ltar yod ces smos so/_/'das pa dang ma 'ongs
[\[115b.7\]]pa'i bdag nyid du yod mod ces bya ba ni bye brag tu smra ba rnams te/_'das pa dang ma 'ongs pa'i rang bzhin du zhes bya ba'i don to/_/rgyu dang 'bras bu la skur pa 'debs pa'i lta ba dgag pa'i phyir zhes bya ba la rgyu la skur pa 'debs pa'i lta ba dgag pa'i phyir 'das pa yod do zhes bya bar
[\[116a\]]
[\[116a.1\]]gsungs la/_'bras bu la skur pa 'debs pa'i lta ba dgag pa'i phyir ma 'ongs pa yod do zhes gsungs so/_/'das pa ni byung bar gyur to/_/ma 'ongs pa ni 'byung bar 'gyur ro zhes brjod par bya na/_yod do zhes ci ste/_rdzas kyi tshogs su 'gyur zhe na/_de'i phyir yod ces
[\[116a.2\]]bya ba'i sgra ni tshig gi phrad yin pa'i phyir te zhes bya ba smos te/_tshig gi phrad smos pa ni brjod pa'i ngo bo dgag pa'i phyir te/_dus gsum gyi yul can nyid du shes par bya ba'i phyir ro/_/gal te 'di brjod pa yin na ni 'dir 'di'i 'das pa yod do/_/ma 'ongs pa yod do zhes bya ba'i sbyor ba nyid du mi
[\[116a.3\]]'gyur te/_da ltar gyi dus yin pa'i phyir ro/_/mar me snga na med pa yod do zhes bya ba rgyas par 'byung ste/_mar me'i snga na med pa rdzas su yod pa ma yin mod kyi/_'on kyang yod par smra'o/_/dper na mar me de shi ba yod mod kyi/_kho bos ni ma bsad do zhes bya ba la smra ba po yod kyi/_yod do
[\[116a.4\]]zhes bya ba'i sgra sbyar bas shi ba de yang yod do zhes bya ba ni ma yin no/_/de bzhin du 'das pa dang ma 'ongs pa yang rdzas nyid du med kyang yod do zhes gsungs so/_/de'i phyir yod do zhes bya ba'i sgra ni don yod pa can 'ba' zhig tu ma zad do zhes bya bar rtogs so/_/de lta ma yin na zhes bya ba la gal te byung
[\[116a.5\]]ba ni 'das pa yin la/_rkyen yod na 'byung bar 'gyur ba ma 'ongs pa yin zhes bya ba de ltar yod pa'i sgra brjod par mi 'dod par gyur na'o/_/de nyid kyi phyir 'das pa dang ma 'ongs pa mi 'grub pa kho nar 'gyur ro zhes bya ba smos so/_/da ltar ba bzhin du thams cad kyi tshe rang gi mtshan nyid kyis yod pa'i phyir ro/_/
[\[116a.6\]]'o na bcom ldan 'das kyis zhes bya ba rgyas par 'byung ste/_'di ltar mdo las shA ri'i bu gang dag gis las 'das pa dang zad pa dang /_'gag pa dang bral ba dang rnam par 'gyur ba gang yin pa de ni med do zhes de skad du smras pa'i tshig de'i rang bzhin ma yin pa ni byis pa blun pa mi gsal ba mi dge ba
[\[116a.7\]]rnams ji lta ba bzhin du kun du rgyu dbyug thogs thor tshugs can rnams kyis bab chol du so sor ma brtags par smras pa yin no zhes bya ba rgyas par gsungs nas/_de ci'i phyir zhe na/_shA ri'i bu las 'das pa dang zag pa dang 'gags pa dang bral ba dang /_rnam par 'gyur ba gang yin pa de ni yod do
[\[116b\]]
[\[116b.1\]]zhes gsungs na/_ci de dag las de sngon byung ba nyid du mi 'dod par gyur tam/_de dag gis ni las de sngon du byung ba nyid du rtogs pa kho na yin gyi/_de'i rnam par smin pas 'jig pas 'gags pa ni rdzas su yod pa nyid du ma gtogs so/_/de'i phyir bcom ldan 'das kyis yod pa nyid du bstan pa'i
[\[116b.2\]]phyir de ni yod do zhes gsungs so/_/de lta ma yin na bstan pa don med pa nyid du 'gyur ro zhes bya ba 'di ni re zhig bye brag tu smra ba'i mdo'i don bstan pa'o/_/slob dpon gyis rnam pa gzhan du bstan pa'i phyir de las ni zhes bya ba rgyas par smos so/_/de las ni zhes bya ba ni mdo las so/_/rgyud de las
[\[116b.3\]]zhes bya ba ni las de rgyud gang du gtogs pa'o/_/des kun du drangs pa ni las des kun du drangs shing bskyed pa'o/_/de yang gang zhe na/_'bras bu bskyed pa'i mthu yod pa'o/_/'di ltar las des rgyud 'bras bu khyad par can bskyed par nus par byed de/_de'i phyir bcom ldan 'das kyis las de 'gags
[\[116b.4\]]kyang des kun du drangs pa 'bras bu bskyed pa'i mthu yod pa nyid bstan pa'i phyir de ni yod do zhes gsungs so/_/de lta ma yin te zhes bya ba ni gal te 'das pa yod pa nyid du ston na'o/_/rang gi ngo bo kho nar yod na zhes bya ba la sogs pa la/_las de rang gi mtshan nyid kyis yod na ni da ltar byung ba ji lta ba
[\[116b.5\]]bzhin yin pas 'das pa 'grub par mi 'gyur ro/_/de'i phyir 'di las don du bzhed kyi snga ma ni ma yin no/_/de ni gdon mi za bar de lta bu yin par zhes bya ba la gang gi phyir bcom ldan 'das kyis mgur nyid nas 'das pa dang /_ma 'ongs pa med do zhes gsungs pa de'i phyir mdo 'di'i don ni 'di kho na
[\[116b.6\]]yin no zhes bya bar shes so/_/gal te da ltar gyi dus su zhes bya ba ni da ltar gyi dus su da ltar gyi dngos po ma byung ba las 'byung ngo zhes bya ba'i don to/_/mi rung ste dus ni dngos po las don gzhan ma yin pa'i phyir ro zhes bya ba ni de ltar ma yin te/_da ltar byung ba'i dus ni dngos po mig la sogs pa'i
[\[116b.7\]]ming can las don gzhan ma yin pa'i phyir ro zhes bya ba ste/_rdzas gzhan ma yin pa'i phyir ro zhes bya ba'i don to/_/da ltar gyi dus gang yin pa nyid dngos po yin te/_de'i phyir ji ltar da ltar ba de nyid rang gi bdag nyid las ma byung ba las 'byung bar 'gyur/_de skad du/_de dag nyid dus gtam bzhi dang
[\[117a\]]
[\[117a.1\]]zhes bshad do/_/ma 'ongs pa'i mig med do zhes bya ba 'di grub pa yin no zhes bya ba la/_gal te rang gi bdag nyid la ma byung ba las byung ba na ni de lta na mig ma byung ba las byung ngo zhes bya bar 'gyur la/_de'i phyir ma 'ongs pa'i mig med do zhes bya bar grub pa yin no/_/re zhig 'dir
[\[117a.2\]]zhes bya bar rgyas par 'byung ngo /_/mig gi rnam par shes pa la sogs pa rnams kyi yul da ltar ba yin pa'i phyir rten ltar dmigs pa yang skyed par byed pa nyid yin pas yid kyi rnam par shes pa kho na nye bar bkod do/_/yid da ltar ba kho na de'i rkyen nyid du gnas pas skyed par byed pa'i rkyen yin pa ltar
[\[117a.3\]]chos rnams kyang de dang 'dra 'am/_gal te chos rnams skyed par byed pa'i rkyen yin no zhe na ni/_'o na ma 'ongs pa bskal pa stong na 'byung ba zhes bya ba ni ma 'ongs pa nye ba yang skyed par byed pa'i rkyen du mi 'dod na/_shin tu bskal pa lta smos kyang ci dgos snyam du dgongs te/_'bras bu snga la rgyu 'phyi'o snyam
[\[117a.4\]]du rtog pa ni rigs pa dang ldan pa ma yin no/_/gal te med na ji ltar dmigs pa yin zhes bya ba la/_skyed par byed pa yin pa'i phyir ni ma 'ongs pa rdzas su 'dod pa ma yin te/_'o na ci zhe na/_dmigs pa yin pa'i phyir yin na/_yod pa ma yin par brjod du med pa ni dmigs pa'i ngo bor mi rung
[\[117a.5\]]ngo zhe na/_da ni 'dir zhes bya ba rgyas par 'byung ste/_kho bo cag ni de ji ltar dmigs pa yin pa de ltar med do zhes ni mi smra'i/_'o na ci zhe na ji ltar khyed kyis rdzas su btags pa de ltar med do zhes smra'o/_/byung bar gyur pa zhes bya ba ni 'das pa'i dmigs pa yin la/_de ni de ltar yod pa nyid do/_/
[\[117a.6\]]'byung bar 'gyur ro zhes bya ba ni ma 'ongs pa'i dmigs pa yin la/_de yang de ltar yod pa nyid do/_/byung bar gyur pa dang 'byung bar 'gyur ro zhes de dag dmigs kyis yod pa ni ma yin no zhes bya ba 'di ji ltar shes she na/_de'i phyir 'das pa'i gzugs sam zhes bya ba rgyas par smos shing /_mig
[\[117a.7\]]gi rnam par shes pa dang /_nyams su myong ba'i shes pa'i stobs kyis gzugs de ji ltar mthong ba dang /_tshor ba ji ltar nyams su myong ba de ltar byung bar gyur to zhes de ltar dran par 'gyur gyi ji ltar mig dang rna ba dang sna dang lce dang lus kyi rnam par shes pa rnams kyis/_gzugs la sogs pa da
[\[117b\]]
[\[117b.1\]]ltar ba nyams su myong ba de ltar 'das pa dran no zhes 'di nyid la gtan tshigs lhag smos te/_de ni ji ltar nyams su myong ba bzhin de'i bdag nyid du 'das pa yin pas byung bar gyur to zhes 'dzin la/_nyams su myong ba dang mthun par dran no/_/ma 'ongs pa ji ltar zhes bya ba la sogs pa la/_de ltar sangs
[\[117b.2\]]rgyas rnams kyis mkhyen te thams cad la ye shes thogs pa mi mnga' ba'i phyir ro/_/gzhan gyis ni ma yin te gzhan gyis ni 'byung bar 'gyur ro zhes bya ba de ltar 'dzin gyi ji ltar da ltar 'gyur ba ltar ni ma yin no/_/gal te gang 'das pa dang ma 'ongs pa ji ltar nyams su myong ba dang /_ji ltar 'byung bar 'gyur
[\[117b.3\]]ba de kho na bzhin du yod na ni da ltar du 'gyur gyi 'das pa dang /_ma 'ongs pa ni ma yin te/_da ltar ba dang khyad par med pa'i phyir ro/_/'on te ji ltar nyams su myong ba dang /_ji ltar 'byung bar 'gyur ba de ltar med na ni de ltar na btang ba dang blangs pa'i rang bzhin yin pa'i phyir 'das pa dang ma 'ongs pa'i ngo bo
[\[117b.4\]]ni med pa yin pas med pa dmigs pa yin no zhes bya ba 'di grub pa yin no/_/gal te de nyid sil bu ni de yin no zhes bya ba ni 'das pa dang ma 'ongs pa dang sbyar te/_da ltar ba gang yin pa de nyid sil bu ni 'das pa dang ma 'ongs pa yin no zhe na ma yin te sil bur mi 'dzin pa'i phyir ro/_/gal te de
[\[117b.5\]]dag sil bu yin par gyur na ni sil bu nyid du 'dzin pa 'am/_dran par 'gyur gyi/_da ltar nyams su myong ba ltar byung bar gyur to zhes gong bur gyur pa dran par mi 'gyur ba zhig go/_/gal te yang de ni zhes bya ba rgyas par 'byung ste/_gal te 'das pa dang ma 'ongs pa de dag
[\[117b.6\]]gzugs yin mod kyi de rdul phra rab tu gyes pa na 'das pa dang ma 'ongs pa zhes brjod pa 'ba' zhig tu zad kyi/_chos 'ga' zhig skye ba'am 'jig pa'i phyir ni ma yin no zhe na/_de lta yin na ni rdul phra rab rnams dus gsum du yang rnam par mi 'gyur ba'i rang gi ngo bo yin pa'i phyir rtag par 'gyur la/_
[\[117b.7\]]rdul phra rab bsags pa dang gyes pa tsam du yang 'gyur te/_da ltar byung ba'i gnas skabs na rdul phra rab bsags pa gang yin pa de bya ba tsam zhig 'das pa dang ma 'ongs par 'gyur ro/_/de ltar na rdul phra rab rnams rtag par 'gyur zhing rdul phra rab rnams bsags pa tsam nyid da ltar yin pas cung
[\[118a\]]
[\[118a.1\]]zad kyang skye ba yang med la de rnams gyes pa tsam zhig 'das pa yin pas cung zad kyang 'gag pa med do/_/de ltar na yang 'tsho byed kyi rtsod pa blangs pa yin te/_de dag kyang de skad smra ba'i phyir ro/_/mdo yang bor bar 'gyur ro zhes bya ba ni 'gal bar byas par 'gyur ro/_/ji
[\[118a.2\]]ltar 'gal bar byas par 'gyur zhe na/_mig ni skye ba na zhes bya ba la sogs pa 'byung ste/_mig gi dbang po'i rdul phra rab ma 'ongs pa'i dus na sil bu yin pa rnams da ltar byung ba'i dus su bsags par 'gyur ro zhes bya bas ni mig ni skye ba na gang nas kyang mi 'ong ngo zhes bya ba 'di la gnod par
[\[118a.3\]]'gyur ro/_/de bzhin du mig gi dbang po'i rdul phra rab bsags pa rnams bye ba tsam du khas blangs pa'i phyir 'gag pa na yang gang du yang sogs par mi 'gyur ro zhes bya ba 'di dang 'gal bar byas pa yin no/_/rdul phra rab bsags pa ma yin pa rnams kyang zhes bya ba ni rdul phra rab rnams kyis
[\[118a.4\]]ma bsags pa zhes bya ba'i don to/_/ji ltar na sil bu nyid ces bya ba ni yul na mi gnas pa'i phyir sil bu nyid yod pa ma yin no zhes dgongs so/_/de dag kyang zhes bya ba ni tshor ba la sogs pa dag ste/_ji ltar 'byung zhing nyams su myong ba dran no/_/skye mched bcu gsum pa yang dmigs par
[\[118a.5\]]'gyur ro zhes bya ba 'byung ste/_gal te med pa yang yid kyi rnam par shes pa'i dmigs pa yin na ni de lta na skye mched bcu gsum pa yang med pas 'das pa dang ma 'ongs pa ltar de yang dmigs par 'gyur na dmigs pa de yang ma yin te/_de'i phyir med pa la dmigs pa'i rnam par shes pa med
[\[118a.6\]]do zhes bya bar nges so/_/'o na skye mched bcu gsum pa med do snyam pa'i zhes bya ba rgyas par 'byung ste/_skye mched bcu gsum pa med do snyam pa'i shes pa'i dmigs pa ni dngos po yin par mi rung ste/_mig la sogs pa bzhin du skye mched bcu gsum pa med pa'i phyir ro/_/de'i phyir 'di'i
[\[118a.7\]]dmigs pa ni dngos po med pa las ma gtogs pa gang zhig yod pa brjod par bya dgos so/_/bye brag tu smra ba rnams kyis ming de nyid dmigs pa yin no zhes bya ba smos te/_bcu gsum pa zhes grangs kyi ming gang yin de nyid dmigs pa yin te/_de'i phyir 'di yang yod pa la dmigs
[\[118b\]]
[\[118b.1\]]pa yin no zhe na/_de lta na ni 'o na ming nyid med do zhes bya bar rtog par 'gyur gyi brjod bya skye mched ni ma yin no/_/gzhan yang sgra'i snga na med pa la dmigs pa ni de'i dmigs pa yang ci zhig yin zhes bya ba ni skye ba bkag pa las ma gtogs pa sgra'i mi skye ba gzhan med do snyam du dgongs so/_/sgra kho
[\[118b.2\]]na yin no zhes bya ba ni dmigs pa zhes bya bar skabs dang sbyar te/_dus gsum du sgra'i rang gi ngo bo khyad par med pa'i phyir ro/_/de lta na ni 'o na ni zhes bya ba rgyas par 'byung ste/_gal te sgra'i snga na med pa la dmigs pa des sgra kho na la dmigs pa yin gyi bdag nyid du red pa bkag pa tsam ma yin na/_
[\[118b.3\]]de lta na gang zhig sgra med pa don du gnyer ba de la sgra dbyung dgos pa kho nar 'gyur te/_des ni sgra don du gnyer bar 'gyur gyi/_sgra med pa ni ma yin no/_/gal te ma 'ongs pa'i gnas skabs yin no zhes 'byung ngo /_/'di snyam du der med do snyam pa'i blo ni da ltar ba de med do snyam pa de ltar 'dug go
[\[118b.4\]]snyam na de'i phyir ma yin te/_gcig yin pa'i phyir ro zhes bya ba smos so/_/ma 'ongs pa gang yin pa de nyid da ltar yin no/_/ji ltar da ltar med ces bya/_gzhan yang da lta yang ma 'ongs pa med pas der yang med do snyam pa'i blo yod par 'gyur te/_khyad par med pa'i phyir ro yang na bye brag gang
[\[118b.5\]]yin pa zhes bya ba ni da ltar ba'i gnas skabs na mnyam par bya ba yin pa ste/_de med pas da ltar med pa yin no zhes bya'o zhe na/_de ma byung ba las byung ba grub ste zhes bya ba nas/_ma 'ongs pa'i gnas skabs su ma byung ba las da ltar ba'i gnas skabs su byung ba'i phyir ro/_/yod pa dang med pa
[\[118b.6\]]pa gnyi ga zhes bya ba la/_da ltar byung ba'i gnas skabs na ni yod pa dmigs pa yin la/_ma 'ongs pa'i gnas skabs na ni med pa dmigs pa yin no/_/gal te med pa dmigs pa yin na 'o na byang chub sems dpa' zhes gsungs pa ji ltar drang /_gang 'jig rten na med pa gang yin pa
[\[118b.7\]]zhes bya ba rgyas par 'byung ste/_de las ni de'i dmigs pa med pa nyid yin pa bkag pa yin no/_/mngon pa'i nga rgyal can gzhan zhes bya ba rgyas par 'byung ste/_'dir mdo'i dgongs pa ni ting nge 'dzin yongs su dag pa rnams snang ba med bzhin du ste/_sbyor ba'i gnas skabs na lha'i mig gi
[\[119a\]]
[\[119a.1\]]snang ba med bzhin du yod par lta'i bdag nyid lha'i mig gi snang ba gsal ba'i ngo bor yod pa kho na yod par lta'i zhes bya ba 'di yin no/_/rtog par yang ga la 'gyur zhes bya ba ni yod dam med ces the tshom du ste/_blo rnams yod pa dang med pa'i yul can nyid yin
[\[119a.2\]]na ni/_de gnyi ga la lta ba'i dgos pa 'grub kyi yod pa'i yul can nyid ni mi 'grub bo yang na khyad par yang ci zhig yod ces bya ba la/_gal te de dag kyang yod pa'i snang ba kho na lta'i med pa ma yin na ni gzhan dag las byang chub sems dpa' la khyad par ci zhig yod/_de ni gdon mi za bar de
[\[119a.3\]]lta bu yin par zhes bya ba la/_ci zhe na/_blo med pa la dmigs pa zhes bya bar skabs dang sbyar ro/_/'di yod pa dang med pa gnyis blo'i yul yin pa nyid la dper brjod pa ni yod pa la yang yod par shes la/_med pa la yang med par shes so zhes bya ba 'di yin no/_/de'i phyir rnam par
[\[119a.4\]]shes pa ni yod pa la dmigs pa'i phyir ro zhes bya ba de yang gtan tshigs su mi rung ngo /_/'o na ji lta bu zhe na/_de sngon du 'gro ba'i rgyud kyi khyad par las te zhes bya ba ni las sngon du 'gro ba'i sems kyi rgyud kyi khyad par las zhes bya ba'i tha tshig go/_/de sngon du 'gro ba'i rgyud ni rgyu mthun pa'i 'bras
[\[119a.5\]]bu dang rjes su mthun pa yang yod pas de'i phyir khyad par smos te/_rnam par smin pa'i 'bras bu dang rjes su mthun pa'i rgyud brtan par bya ba'i phyir ro/_/bdag tu smra ba dgag pa nas bshad par bya'o zhes bya ba ni rgyud yongs su 'gyur ba'i khyad par las te/_sa bon dang 'bras bu bzhin no
[\[119a.6\]]zhes bya ba la sogs pas so/_/gang gi 'das pa dang ma 'ongs pa rdzas su yod pa ni btags par ma yin no/_/de la zhes bya ba ni 'bras bu la'o/_/de med par de yod pa med pa'i phyir 'bras bu'i yod pa skye bar bya ba la rgyu'i nus pa yin pas ma byung ba las byung ba zhes bya ba grub pa yin no/_/
[\[119a.7\]]gal te 'bras bu rtag tu yod na ni de la las kyi nus pa med de/_de'i phyir dge ba dang mi dge ba'i las don med par thal bar 'gyur ro/_/bye brag tu smra ba rnams ni skyed par nus so zhe 'o/_/gang gi zhe na las kyi'o/_/'o na ni skye ba ma byung ba las byung ba zhes bya bar grub pa yin te/_khyad par de sngar
[\[119b\]]
[\[119b.1\]]med pa'i phyir ro/_/yang thams cad du yod pa kho na yin zhes bya ba ni/_las de dang 'bras bu dang skye ba'o/_/da ni gang la zhes bya ba ste skye ba'am 'bras bu la las sam gzhan yang rung ste rgyu gang zhig nus te/_thams cad kyi tshe rdzas su yod pa nyid kyi phyir ro/_/'o na da ltar du byed pa yin no zhes bya ba ni
[\[119b.2\]]las dang 'bras bu yod bzhin du'o/_/yul gzhan du 'dren pa yin no zhes bya ba ni ma 'ongs pa yul na mi gnas pas zhes bya ba'i bsam pa 'dis smras pa'o/_/rtag par thal bar 'gyur ro zhes bya ba ni de 'dren pa'i rkyen rnams rtag tu nye ba'i phyir ro/_/gzugs can ma yin pa ste tshor ba la sogs
[\[119b.3\]]pa rnams la de ji ltar te/_'dren zhes bya ba dang sbyar te/_de rnams ni rtag tu yul na mi gnas pas dris pa yin no/_/'bras bu'i 'dren pa bya ba'i ming can gang yin pa de yang ma byung ba las byung ba yin te/_de ni sngar yod pa ma yin pa'i phyir ro/_/gal te rang gi ngo bo'i khyad par zhig ces bya ba
[\[119b.4\]]la da ltar ba byed pas de la las kyi nus pa yod pa yin no zhe na/_khyad par de sngar med pas ma byung ba las byung ba grub pa yin no/_/ji ltar sngar yod pa nyid do zhe na/_da ltar bar byas pas 'di la khyad par yod pa ma yin pas las kyi nus pa med pas so na 'dug pa nyid do/_/gal te skye mched
[\[119b.5\]]bcu gnyis yod kyi/_'das pa dang ma 'ongs pa med na/_yid kyi skye mched 'das pa ji ltar gzhag ce na/_smras pa/_rnam par shes pa da ltar ba kho na rnam par shes pa gzhan gyi rten gyi dngos por rnam par gnas kyi/_'das pa ni ma yin pas skyon 'di med do/_/yang na dus gsum ste/_ci zhe na/_
[\[119b.6\]]thams cad yod pa zhes bya bar skabs dang sbyar ro/_/gal te dus gsum yod do zhes brjod na/_'o na ni 'das pa dang ma 'ongs pa grub bo zhe na/_de'i phyir ji ltar yod pa de bzhin du ni bshad zin to zhes bya ba smos so/_/sngon byung ba gang yin pa de ni 'das pa yin no/_/rgyu yod na 'byung bar 'gyur ba gang
[\[119b.7\]]yin pa de ni ma 'ongs pa yin no/_/byung nas ma zhig pa gang yin pa de ni da ltar ba yin no zhes bya bar ro/_/ji ltar na des dar ldan pa yin zhes bya ba ni/_ji ltar 'das pa dang ma 'ongs pa'i nyon mongs pa des sam 'das pa dang ma 'ongs pa'i dngos po der ldan pa yin zhes bya ba yin no/_/de las skyes pa de'i rgyu'i
[\[120a\]]
[\[120a.1\]]phra rgyas yod pa'i phyir nyon mongs pa des zhes bya ba la 'das pa'i nyon mongs pa de las skyes pa ni de las skyes pa'o/_/ma 'ongs pa'i phra rgyas de'i rgyu ni de'i rgyu'o/_/de ni de las skyes pa yang yin la/_de'i rgyu yang yin pas de las skyes pa de'i rgyu'o/_/de las skyes pa de'i
[\[120a.2\]]rgyu nyid phra rgyas yin pa ni de'i rgyu de las skyes pa'i phra rgyas so/_/de yod pa ni de las skyes pa'i de'i rgyu phra rgyas yod pa ste/_de las skyes pa de'i rgyu phra rgyas yod pa de'i phyir 'das pa dang ma 'ongs pa'i nyon mongs pa des ldan par 'gyur ro/_/de la dmigs pa'i nyon mongs pa'i phra rgyas yod pas dngos
[\[120a.3\]]po dang ldan pa yin no zhes bya ba la/_de la dmigs pa yang yin la/_nyon mongs pa yang yin pas de la dmigs pa'i nyon mongs pa ste/_de la zhes bya ba 'di ni 'das pa dang ma 'ongs pa dang sbyar ro/_/de la dmigs pa'i nyon mongs pa'i phra rgyas ni de la de dmigs pa'i nyon mongs pa'i phra rgyas so/_/
[\[120a.4\]]de yang gang zhig ce na/_nyon mongs pa'i bag chags te/_nyon mongs pa'i sa bon zhes bya ba'i tha tshig go/_/de la dmigs pa'i nyon mongs pa'i phra rgyas yod pa ni/_de la dmigs pa'i nyon mongs pa'i phra rgyas yod pa ste/_de la dmigs pa'i nyon mongs pa'i phra rgyas yod pas dngos po dang ste/_gzugs
[\[120a.5\]]la sogs pa 'das pa dang ma 'ongs pa dang ldan pa yin no/_/chos nyid dag ni zab pa yin/_/zhes bya ba ni chos rnams kyi rang bzhin ngo bo ni zab pa ste/_de gdon mi za bar rtogs pas bsgrub pa ma yin no/_/'das pa la sogs pa'i dus bye brag tu shes par bya ba'i phyir/_rnam grangs kyang yod de zhes
[\[120a.6\]]bya ba smras te/_tshul yod ces bya ba'i don to/_/gzugs skye la gzugs 'gag go zhes bya ba'i don ni de nyid da ltar bar gyur nas 'das pa nyid du 'gyur ro zhes bya ba'o/_/skye ba la mngon du phyogs pa'i phyir ma 'ongs pa skye la/_'gag pa la mngon du phyogs pa'i phyir da ltar gyi 'gag go/_/dus kyang skye
[\[120a.7\]]ste zhes bya ba ni de dag nyid dus gtam gzhi dang zhes 'byung ba'i phyir ro/_/dus las kyang ste zhes bya ba ni 'byung khungs kyi ngo bo las chos skye ba'o/_/ci'i phyir zhe na/_ma 'ongs pa'i chos skad cig ma du ma pa'i phyir ro zhes bya ba smos te/_gang gi phyir ma 'ongs pa'i skad cig ma du ma spungs pa'i rang bzhin rnams
[\[120b\]]
[\[120b.1\]]las skad cig ma 'ga' zhig skye ba de'i phyir dus las kyang skye ba'o zhes brjod do/_/zhar la 'ongs pa zhes bya ba ni lhag ma kun gyis kun dang ldan zhes bya ba 'di'i zhar la 'ongs pa yin no/_/dngos po de spangs pa yin nam zhes bya ba rgyas par 'byung ngo /_/'dir spangs pa ni thob pa dang bral ba las mngon
[\[120b.2\]]par 'dod la bral ba ni de la dmigs pa'i nyon mongs pa spangs pa las mngon par 'dod do/_/de la dmigs pa'i nyon mongs pa spangs na de ma spangs par mi 'gyur bas de'i phyir re zhig gang dang bral na zhes bya ba rgyas par smos so/_/spangs la de dang ma bral ba yang yod de zhes bya ba la sogs pa
[\[120b.3\]]'byung ngo /_/mthong ba'i lam gyi dbang du byas nas sdug bsngal mthong spang bya spangs kyang zhes bya ba rgyas par smos so/_/bsgom pa'i lam gyi dbang du byas nas dang po'i rnam pa spangs kyang zhes bya ba la sogs pa smos so/_/sdug bsngal shes pa ni skyes la zhes bya bas ni sdug bsngal la chos
[\[120b.4\]]shes pa dang rjes su shes pa gzung ngo /_/kun 'byung shes pa yang de ltar gnyi ga gzung ngo /_/kyang zhes bya ba'i sgra ni bsnan pa'i don to/_/gzhan dag na re bsdu ba'i don du'o zhe'o/_/chos bcu drug po zhes bya ba ni dmigs pa ste/_khams gsum re re zhing rnam pa lnga lnga po sdug bsngal dang kun 'byung
[\[120b.5\]]ba dang 'gog pa dang lam mthong bas spang bar bya ba dang /_bsgom pas spang bar bya ba dang /_zag pa med pa zhes bya ba ste/_bcu drug tu 'gyur ro/_/sems kyang bcu drug ste/_de dag nyid do zhes bya ba ni kun du 'gro ba dang /_kun du 'gro ba ma yin pa dang mtshungs par ldan pa gcig tu byas te/_sdug
[\[120b.6\]]bsngal mthong bas spang bar bya bar bshad la/_kun 'byung mthong bas spang bar bya ba yang de dang 'dra'o/_/'gog pa dang lam mthong bas spang bar bya ba yang zag pa dang bcas pa dang zag pa med pa la dmigs pa gcig tu byas nas bshad do/_/bsgom pas spang bar bya ba yang nyon mongs pa can dang
[\[120b.7\]]nyon mongs pa can ma yin pa gcig tu byas nas bshad do/_/zag pa med pa yang chos dang rjes su shes pa'i phyogs dang mthun pa gcig tu byas nas bshad do/_/re zhig sdug bsngal zhes bya ba rgyas par 'byung ngo /_/de la sdug bsngal dang kun 'byung mthong bas spang bar bya ba go rims bzhin du
[\[121a\]]
[\[121a.1\]]phra rgyas bcu dang bdun dang /_de dag dang lhan cig 'byung ba dang de rnams kyi thob pa rjes su 'brang ba dang bcas pa dag dang bsgom pas spang bar bya ba bzhi dang /_de dag lhan cig 'byung ba dang de rnams kyi thob pa rjes su 'brang ba dang bcas pa dag dang /_zag pa dang bcas
[\[121a.2\]]pa'i gzugs thams cad dang /_nyon mongs pa can ma yin pa gzhan dag go/_/de bzhin du 'gog pa mthong bas spang bar bya ba phra rgyas bdun dang de dag dang lhan cig 'byung ba dang /_de rnams kyi thob pa rjes su 'brang ba dang bcas pa dag dang /_lam mthong bas spang bar bya ba brgyad dang /_
[\[121a.3\]]de dang lhan cig 'byung ba dang /_de rnams kyi 'thob pa rjes su 'brang ba dang bcas pa dag ste/_de bzhin du gzugs dang gzugs med pa'i khams dag tu yang ci rigs par rig par bya'o/_/rang gi khams pa gsum ste zhes bya ba rgyas par 'byung ste/_sdug bsngal mthong bas spang bar bya ba'i chos
[\[121a.4\]]'dod pa na spyod pa ni sdug bsngal mthong bas spang bar bya ba'i rnam par shes pa 'dod pa na spyod pa dang /_kun 'byung mthong bas spang bar bya ba kun du 'gro ba dang mtshungs par ldan pa dang /_bsgom pas spang bar bya ba dang nyon mongs pa can ma yin pa dang /_mi lcogs pa med pas bsdus pa'am/_
[\[121a.5\]]bsam gtan gyi dngos gzhis bsdus pa mi sdug pa la sogs pa'i rnam pa can nam/_gzugs kyi khams su skyes pa gang zhig gang gis 'dod pa na spyod pa'i sems can rnams kyi sems la lta ba'am/_'dod pa'i khams su skyes pa de la 'dod chags dang bral ba zhig_/gang gi tshe mthong
[\[121a.6\]]ba'i chos la bde bar gnas par bya ba'i phyir 'jig rten pa'i lam gyi khams de nyid la dmigs pa yang rung ste/_gzugs na spyod pa bsgom pas spang bar bya ba dge ba gcig dang /_zag pa med pa ste/_chos shes pa'i phyogs dang mthun pa'i dmigs pa yin no/_/kun 'byung mthong bas spang bar
[\[121a.7\]]bya ba dang /_bsgom pas spang bar bya ba dag kyang de dang 'dra bar brjod par bya'o/_/de la sdug bsngal du gtogs pa'i sems kun du 'gro ba dang mtshungs par ldan pa ni kun 'byung mthong bas spang bar bya ba dang /_bsgom pas spang bar bya ba la dmigs so/_/kun 'byung du gtogs pa kun du
[\[121b\]]
[\[121b.1\]]'gro ba dang mtshungs par ldan pa ni sdug bsngal mthong bas spang bar bya ba dang bsgom pas spang bar bya ba la dmigs so/_/bsgom pas spang bar bya ba la nyon mongs pa can ma yin pa ni kun 'byung mthong bas spang bar bya ba la dmigs so/_/bsgom pas spang bar bya ba nyon mongs
[\[121b.2\]]pa can dang nyon mongs pa can ma yin pa thams cad ni bsgom pas spang bar bya ba la dmigs so/_/gzugs su gtogs pa dang zag pa med pa ni snga ma bzhin no/_/de ltar na sdug bsngal mthong ba la sogs pas spang bar bya ba'i chos 'dod pa na spyod pa ni sems lnga dang lnga po re re'i dmigs pa yin no/_/rang gi khams
[\[121b.3\]]pa gsum ste de dag nyid dang zhes bya ba ni ji skad bshad pa'i rnam pa'i sgo nas sdug bsngal kun 'byung mthong ba dang /_bsgom pas spang bar bya ba dag go/_/des na bsgom pas spang bar bya ba ni thos pa las byung ba yang dag pa'i lta ba dang mtshungs par ldan pa dang /_bsgoms pa las byung ba zhi ba
[\[121b.4\]]la sogs pa'i sems yod pa yin no/_/sa 'og ma gsum ste/_de dag nyid dang zhes bya ba ni 'dod pa na spyod pa'i sdug bsngal dang /_kun 'byung mthong bas spang bar bya ba skal ba mi mnyam pa'i khams kun du 'gro ba dang mtshungs par ldan pa dang /_de la dmigs pa bsgom pas spang bar bya
[\[121b.5\]]ba'i sems thos pa dang bsams pa las byung ba dge ba'i chos la 'dun pa dang mtshungs par ldan pa dang yang dag pa'i lta ba dang mtshungs par ldan pa yod do/_/khams gong ma pa gcig ste zhes bya ba ni nam mkha' mtha' yas skye mched kyi nyer bsdogs kyis bsdus pa rags pa la
[\[121b.6\]]sogs pa'i rnam pa can no/_/zag pa med pa'i zhes bya ba ni rjes su shes pa'i phyogs dang mthun pa'o/_/khams gsum pa rnam pa gsum gsum ste/_de dag nyid dang zhes bya ba ni skabs su bab pa'i phyir sdug bsngal dang /_kun 'byung mthong bas spang bar bya ba dang bsgom pas spang bar bya
[\[121b.7\]]ba rnams dang sbyar ro ste/_'dod pa dang gzugs na spyod pa sdug bsngal dang kun 'byung du gtogs pa/_skal ba mi mnyam pa'i khams kun du 'gro ba dang mtshungs par ldan pa dang /_'dod par gtogs pa'i bsgom pas spang bar bya ba dge ba dang mi dge ba gnyis nyid dang /_rang gi khams
[\[122a\]]
[\[122a.1\]]pa dag gi dmigs pa yin te/_sdug bsngal mthong bas spang bar bya ba dag ni sdug bsngal du gtogs pa kun du 'gro ba dang /_kun du 'gro ba ma yin pa dang mtshungs par ldan pa dang /_kun 'byung du gtogs pa kun du 'gro ba dang mtshungs par ldan pa dang /_bsgom pas
[\[122a.2\]]spang bar bya ba dge ba zhi ba dang rags pa'i rnam pa can du zhugs pa nyid kyi dmigs pa yin no/_/kun 'byung mthong bas spang bar bya ba dag kyang /_sdug bsngal mthong bas spang bar bya ba dang 'dra bar rig par bya'o/_/bsgom pas spang bar bya ba dag ni sdug bsngal dang kun 'byung mthong bas spang
[\[122a.3\]]bar bya ba kun du 'gro ba dang mtshungs par ldan pa dag dang bsgom pas spang bar bya ba nyon mongs pa can gyi dmigs pa dag go/_/zag pa med pa'i dmigs pa yin no zhes bya ba ni rjes su shes pa'i phyogs dang mthun pa'i 'o/_/rang gis glags pa'i spyod yul lo/_/zhes bya ba la/_kun smos pa ni
[\[122a.4\]]'dod pa dang gzugs dang gzugs med par bsdu bar bya ba'i phyir ro/_/de glags pa'i zhes khyad par med par brjod kyang /_log par lta ba la sogs pa dang mtshungs par ldan par mi gzung ste/_de ni 'gog pa dang lam la dmigs pa'i phyir ro/_/sngar bshad pa lnga dang zhes bya ba la/_sdug bsngal
[\[122a.5\]]dang kun 'byung du gtogs pa kun du 'gro ba dang mtshungs par ldan pa dag dang /_bsgom pas spang bar bya ba dge ba dang gzugs su gtogs pa dge ba kho na dang /_zag pa med pa chos shes pa'i phyogs dang mthun pa dang /_'gog pa mthong bas spang bar bya ba de nyid kyi dmigs pa yin te/_
[\[122a.6\]]de ltar na drug gi dmigs pa yin no/_/sems dgu dang bcu gcig gi dmigs pa yin no zhes bya ba la gzugs na spyod pa dag ni dgu ste/_skal ba mi mnyam pa'i khams kun du 'gro ba dang bsgom pas spang bar bya ba ste/_'dod par gtogs pa gsum dang /_rang gi khams sa gsum pa kun du 'gro ba
[\[122a.7\]]dang /_mtshungs par ldan pa'i gnyis dang /_bsgom pas spang bar bya ba dang /_gzugs med par gtogs pa bsgom pas spang bar bya bas nam mkha' mtha' yas skye mched kyi nyer bsdogs kyis bsdus pa dang /_zag pa med pa rjes su shes pa'i phyogs dang mthun pa dang /_'gog pa mthong bas
[\[122b\]]
[\[122b.1\]]spang bar bya ba de nyid kyis glags pa'i dmigs pa'o/_/gzugs med pa na spyod pa dag bcu gcig gis te/_skal ba mi mnyam pa'i khams kun du 'gro ba dang mtshungs par ldan pa rnams dang /_bsgom pas spang bar bya ba gnyis te/_drug dang /_rang gi khams pa gsum po kun du 'gro ba dang /_
[\[122b.2\]]mtshungs par ldan pa gnyis dang /_bsgom pas spang bar bya ba dang /_'gog pa mthong bas spang bar bya ba rang gi sa pas glags pa dang /_zag pa med pa rjes su shes pa'i phyogs dang mthun pa ste/_de ltar na sems bcu gcig gi dmigs pa yin no/_/lam mthong bas spang bar bya ba dag kyang
[\[122b.3\]]de dang 'dra bar khong du chud par bya'o/_/'gog pa dang lam mthong ba dang bsgom pas spang bar bya ba dang zhes bya ba la/_re zhig 'gog pa ni 'gog pa mthong bas spang bar bya ba la log par lta ba la sogs pa dag dang /_bsgom pas spang bar bya ba dge ba ci rigs par thos pa dang bsam pa dang bsgom
[\[122b.4\]]pas bsdus pa dag gi dmigs pa yin la de bzhin du lam yang lam mthong bas spang bar bya ba log par lta ba la sogs pa dag dang /_bsgom pas spang bar bya ba ji skad bshad pa dag gis dmigs pa yin no/_/nam mkha' dang so sor brtags pa ma yin pas 'gog pa gnyis ni bsgom pas
[\[122b.5\]]spang bar bya ba kho na'i dmigs pa yin no/_/lam dang so sor brtags pas 'gog pa dag ni zag pa med pa'i yang yin te/_de ltar na de dag ni mdor bsdus na sems bcur 'gyur ro/_/khams gsum sdug bsngal rgyu mthong dang /_/zhes bya ba rgyas par 'byung ste/_sdug bsngal dang kun 'byung mthong
[\[122b.6\]]bas spang bar bya ba dang bsgom pas spang bar bya ba 'dod par gtogs pa dag ni re re sems lnga'i dmigs pa yin no/_/gzugs na spyod pa'i chos de dag nyid ni sems brgyad kyi dmigs pa yin no/_/gzugs med pa na spyod pa dag ni sems bcu'i dmigs pa yin no/_/zag pa med pa dag kyang bcu kho
[\[122b.7\]]na yin par gong du bshad pa'i rjes su 'brangs te rgyas par khong du chud par bya'o/_/'gog pa lam mthong spang bya kun/_/rang gis glags pa'i spyod yul lo/_/zhes bya ba 'di yang gong ma bzhin du rgyas par sbyar bar bya'o/_/bde ba'i dbang po ni rnam pa bdun te zhes bya ba 'byung ste/_ji ltar zhe na/_
[\[123a\]]
[\[123a.1\]]'dod pa na spyod pa bsgom pas spang bar bya ba dang zhes bya ba smos te/_'dod pa'i khams na ni bde ba'i dbang po rnam par shes pa'i tshogs lnga dang mtshungs par ldan pas lus kyi kho na yin par gzhag la de yang bsgom pas spang bar bya ba kho na yin te/_nyon mongs can
[\[123a.2\]]min mthong spang min/_/gzugs min drug pa min skyes min/_/zhes nges pa'i phyir ro/_/gzugs na spyod pa rnam pa lnga/_/zhes bya ba la/_bsam gtan dang po'i sa pa'i rnam par shes pa'i tshogs gsum pa ni bsgom pas spang bar bya ba yin la/_bsam gtan gsum pa'i sa pa yid kyi ni
[\[123a.3\]]nyon mongs pa rnam pa lnga dang mtshungs par ldan pas sdug bsngal mthong bas spang bar bya ba nas bsgom pas spang bar bya ba'i bar du yin te/_bsam gtan dang po dang gsum pa'i sa pa'i bde ba'i dbang po 'di ni bsdoms nas gzugs na spyod pa rnam pa lnga zhes bshad do/_/bsam gtan gnyis pa dang
[\[123a.4\]]bzhi pa dang gzugs med pa dag na ni bde ba'i dbang po med pa kho na yin no/_/zag pa med pa'o zhes bya ba ni bsam gtan gsum pa la brten pa'i chos dang rjes su shes pa'i phyogs dang mthun pa'o/_/'gog pa mthong bas spang bar bya ba ma gtogs pa 'dod pa na spyod pa rnam pa bzhi dang zhes bya ba la/_
[\[123a.5\]]sdug bsngal dang kun 'byung mthong bas spang bar bya ba skal ba mnyam pa'i khams kun du 'gro ba dang mtshungs par ldan pa'i rnam par shes pa'i dmigs pa ni 'dod pa na spyod pa'i bde ba'i dbang po yin la/_de nyid skal ba mi mnyam pa'i khams kun du 'gro ba dang mtshungs par ldan pa'i dmigs pa ni gzugs
[\[123a.6\]]na spyod pa rnam pa lnga char yang yin no/_/'dod pa na spyod pa'i lam mthong bas spang bar bya ba log par lta ba la sogs pa dang mtshungs par ldan pa'i dmigs pa ni bsam gtan gsum pa'i sa pa'i bde ba'i dbang po'i zag pa med pa'i chos shes pa'i phyogs dang mthun pa yin no/_/'dod pa na spyod pa'i
[\[123a.7\]]bsgom pas spang bar bya ba nyon mongs pa can dang nyon mongs pa can ma yin pa'i dmigs pa ni 'dod pa na spyod pa'i bde ba'i dbang po yin la/_nyon mongs pa can ma yin pa kho na'i dmigs pa ni khams gong ma'i rnam pa lnga char yang yin no/_/'gog pa mthong bas spang bar bya ba ma gtogs pa zhes
[\[123b\]]
[\[123b.1\]]bya ba 'byung ste/_de la zag pa med pa la dmigs pa gang yin pa de'i dmigs pa 'gog pa kho na yin zhing /_gang zhig zag pa dang bcas pa la dmigs pa de'i dmigs pa yang log par lta ba la sogs pa yin la 'dod pa na spyod pa'i log par lta ba la sogs pa dag ni/_bde ba'i dbang po dang mtshungs
[\[123b.2\]]par mi ldan te/_log par lta ba la sogs pa dag yid kyi rnam par shes pa'i sa pa yin pa'i phyir dang /_'dod pa na spyod pa'i bde ba'i dbang po ni rnam par shes pa'i tshogs lnga pa yin pa'i phyir ro/_/gzugs na spyod pa rnam pa lnga dang zhes bya ba ni sdug bsngal dang kun 'byung dang 'gog pa dang lam
[\[123b.3\]]mthong ba dang bsgom pas spang bar bya ba ste/_de la 'dod pa na spyod pa'i bde ba'i dbang po ni 'dod pa'i khams rnam par sun 'byin pa'i tshe gzugs na spyod pa bsgom pas spang bar bya ba kho na'i dmigs pa yin no/_/bsam gtan dang po'i sa pa ni sdug bsngal dang /_kun 'byung mthong bas spang bar bya ba
[\[123b.4\]]skal ba mnyam pa'i khams kun du 'gro ba dang mtshungs par ldan pa'i dmigs pa yin te/_kun du 'gro ba rnams ni rnam pa lnga la dmigs pa'i phyir ro/_/bsam gtan gsum pa'i sa pa rnam pa lnga'i dmigs pa ni ci rigs par de'i sa pa lnga char yang yin par rig par bya'o/_/gzugs med pa na
[\[123b.5\]]spyod pa gnyis te zhes bya ba 'byung ste/_de la lam mthong bas spang bar bya ba'i dmigs pa yin pa ni gang gi tshe log par lta ba la sogs pa dag gi bsam gtan gsum pa'i sa pa'i rjes su mthun pa'i phyogs dang mthun pa'i lam la dmigs pa na'o/_/bsgom pas spang bar bya ba nyon mongs pa can ma yin
[\[123b.6\]]pa'i dmigs pa yang bde ba'i dbang po zag pa med pa de nyid yin gyi/_gzhan ni ma yin te/_gzugs med dngos gzhi dge rnams ni/_/zag bcas 'og ma'i yul can min/_/zhes 'byung ba'i phyir te/_gzugs med pa'i khams su skyes pa'i 'phags pa rnams ni goms pa'i dbang gis
[\[123b.7\]]dge ba zag pa dang bcas pa'i rnam par shes pas bsam gtan gsum pa'i lam zag pa med pa la dmigs pa yin te/_de ni de na bde ba'i dbang po la dmigs pa yin par rig par bya'o/_/zag pa med pa'i zhes bya ba ni rjes su shes pa'i phyogs dang mthun pa'i dmigs pa ni gzugs na spyod
[\[124a\]]
[\[124a.1\]]pa'i bde ba'i dbang po yin la/_chos shes pa'i phyogs kyi dmigs pa ni bde ba'i dbang po 'dod pa na spyod pa dang /_chos dang rjes su shes pa'i phyogs dang mthun pa yin no/_/de la zhes bya ba ni bde ba'i dbang po la dmigs pa'i rnam par shes pa rnam pa bcu gnyis la'o/_/
[\[124a.2\]]ci rigs par zhes bya ba 'byung ste/_de la re zhig 'dod pa na spyod pa'i rnam par shes pa bde ba'i dbang po la dmigs pa rnam pa bzhi la ni 'dod pa na spyod pa'i ris bzhi rgyas par 'gyur ro/_/ci rigs par zhes bshad pa de la rigs pa 'di yin te/_'dod pa na spyod pa'i sdug bsngal mthong bas spang bar
[\[124a.3\]]bya ba bcu dang mtshungs par ldan pa'i sems sdug bsngal mthong bas spang bar bya ba ni rnam pa bcu kho nar 'gyur ro/_/de la 'jig tshogs la lta ba dang mtshungs par ldan pa'i sems la ni 'jig tshogs la lta ba de nyid mtshungs par ldan pa'i sgo nas rgyas par 'gyur la/_'jig tshogs la lta ba dang
[\[124a.4\]]mtshungs par ldan pa'i sems sngar skyes pa ni 'jig tshogs la lta ba phyi mas dmigs pas der ni dmigs pa dang mtshungs par ldan pa'i sgo nas rgyas par 'gyur ro/_/mthar 'dzin par lta ba la sogs pa dang mtshungs par ldan pa'i sems lhag ma dgu la ni/_'jig tshogs la lta ba dmigs pa
[\[124a.5\]]kho na'i sgo nas rgyas par 'gyur gyi/_mtshungs par ldan pa'i sgo nas ni ma yin te/_nyon mongs pa rang dbang ba gnyis mtshungs par ldan pa yod pa ma yin pa'i phyir ro/_/kun 'byung dang lam mthong ba dang bsgom pas spang bar bya ba'i sems dag la dmigs pa kho na'i sgo nas rgyas par 'gyur gyi/_
[\[124a.6\]]mtshungs par ldan pa'i sgo nas ma yin pa yang de dang 'dra'o/_/'jig tshogs la lta ba ji skad bshad pa de kho na ltar kun du 'gro ba lhag ma dag kyang bshad par bya'o/_/'dod chags la sogs pa kun du 'gro ba ma yin pa dag ni gzhan gyi ris la rgyas par mi 'gyur gyi/_rang gi ris la ni ji ltar
[\[124a.7\]]'jig tshogs la lta ba bshad pa de ltar bshad par bya'o/_/ma rig pa ni rnam pa bcu char la yang dmigs pa dang mtshungs par ldan pa'i sgo nas rgyas par 'gyur ro/_/skal ba mi mnyam pa'i khams kun du 'gro ba dag ni mtshungs par ldan pa kho na'i sgo nas rgyas par 'gyur gyi/_dmigs pa'i
[\[124b\]]
[\[124b.1\]]sgo nas ni ma yin no/_/sdug bsngal mthong bas spang bar bya ba'i ris la ji skad bshad pa de bzhin du kun 'byung mthong bas spang bar bya ba dag la yang bshad par bya'o/_/lam mthong bas spang bar bya ba'i ris zag pa dang bcas pa la dmigs pa ni lam mthong bas spang bar bya ba'i sems zag pa dang bcas
[\[124b.2\]]pa la dmigs pa dang mtshungs par ldan pa'i sgo nas kyang rgyas par 'gyur te/_sdug bsngal mthong bas spang bar bya ba'i ris bzhin no/_/log par lta ba la sogs pa lam mthong bas spang bar bya ba'i ris zag pa med pa la dmigs pa ni de dag dang mtshungs par ldan pa'i sems lam mthong bas
[\[124b.3\]]spang bar bya ba la mtshungs par ldan pa kho na'i sgo nas rgyas par 'gyur gyi rtag tu lam la dmigs pa'i phyir dmigs pa'i sgo nas ni ma yin te/_bdag gir ma byas gnyen po'i phyir/_/zhes gong du bshad zin to/_/bsgom pas spang bar bya ba'i ris ni 'dod chags la sogs pas nye bar nyon mongs pa
[\[124b.4\]]can gyi sems bsgom pas spang bar bya ba la dmigs pa dang mtshungs par ldan pa'i sgo nas rgyas par 'gyur la/_nyon mongs pa can ma yin pa la ni dmigs pa kho na'i sgo nas rgyas par 'gyur gyi/_mtshungs par ldan pa'i sgo nas ni ma yin no/_/'dod pa na spyod pa rnam pa bzhi rgyas pa'i tshul
[\[124b.5\]]ji ltar bshad pa de ltar gzugs dang gzugs med pa na spyod pa dag kyang ci rigs par rig par bya'o/_/rnam pa bcu gnyis po de nyid dang zhes bya ba la 'dod pa'i khams na skal ba mnyam pa dang skal ba mi mnyam pa'i khams kun du 'gro ba dang mtshungs par ldan pa'i sems bde ba'i dbang po la
[\[124b.6\]]dmigs pa sdug bsngal dang kun 'byung mthong bas spang bar bya ba sngar skyes pa la ni/_sdug bsngal ba dang kun 'byung mthong bas spang bar bya ba kun du 'gro ba dang kun du 'gro ba ma yin pa dang mtshungs par ldan pas kun 'byung mthong bas spang bar bya ba dmigs so/_/bsgom pas spang bar bya ba nyon mongs
[\[124b.7\]]pa can dang /_nyon mongs pa can ma yin pa bde ba'i dbang po la dmigs pa la ni bsgom pas spang bar bya ba nyon mongs pa can dang /_nyon mongs pa can ma yin pas dmigs so/_/lam mthong bas spang bar bya ba la ni lam mthong bas spang bar bya ba zag pa dang bcas pa la dmigs pas dmigs
[\[125a\]]
[\[125a.1\]]te/_de ltar na 'dod par gtogs pa'i sems bzhis dmigs pa yin no/_/bde ba'i dbang po la dmigs pa la dmigs pas gzugs na spyod pa lnga yang de dang 'dra bar rig par bya'o/_/de na ni bde ba'i dbang po rnam pa lnga yod pas de la dmigs pas de la dmigs
[\[125a.2\]]pa'i sems kyang rnam pa lngar 'gyur te/_de yang sngar skyes pa la ni phyis skyes pa'i rnam pa lnga po de kho nas dmigs so/_/gzugs med pa na spyod pa lam mthong bas spang bar bya ba log par lta ba la sogs pa dang mtshungs par ldan pa bde ba'i dbang po la dmigs pa dang /_bsgom pas spang
[\[125a.3\]]bar bya ba dge ba ni bshad zin to/_/de la gal te log par lta ba la sogs pa dang mtshungs par ldan pa'i sems la 'dod chags bskyed na ni de'i tshe de dang mtshungs par ldan pa'i sems bde ba'i dbang po la dmigs pa la dmigs pa yin no/_/de bzhin du bsgom pas spang bar bya ba bde ba'i
[\[125a.4\]]dbang po la dmigs pa la yang /_gal te bsgom pas spang bar bya ba dge ba 'am nyon mongs pa can gyis dmigs na ni de yang bde ba'i dbang po la dmigs pa la dmigs pa yin no/_/sdug bsngal dang kun 'byung du gtogs pa kun du 'gro ba dang mtshungs par ldan pas kyang de gnyi ga la dmigs pas de
[\[125a.5\]]yang bde ba'i dbang po la dmigs pa la dmigs pa yin pas de'i phyir gzugs med pa na spyod pa rnam pa gnyis te zhes bya ba smos te/_zag pa med pa'i sems bsam gtan gsum pa'i zag pa med pa'i bde ba'i dbang po la dmigs pa sngar skyes pa la phyis skyes pas dmigs pa de'i phyir de yang
[\[125a.6\]]bde ba'i dbang po la dmigs pa la dmigs pa yin no/_/de la gzugs med pa na spyod pa zhes bya ba rgyas par 'byung ba ni kun du 'gro ba dang kun du 'gro ba ma yin pas bsdus pa dag ste/_de la kun du 'gro ba ma yin pa lhag par 'gyur ro/_/kun du 'gro ba dag ni sngar bshad pa kho na'o/_/'gog pa
[\[125a.7\]]mthong bas spang bar bya ba ma gtogs pa 'dod pa na spyod pa'i rigs bzhi snga ma bzhin du dmigs pa dang mtshungs par ldan pa'i sgo nas rgyas par 'gyur ro/_/de bzhin du 'gog pa mthong bas spang bar bya ba ma gtogs pa gzugs med pa na spyod pa dag kyang ci rigs par dmigs pa dang mtshungs par ldan
[\[125b\]]
[\[125b.1\]]pa'i sgo nas rgyas par 'gyur bar rig par bya la/_gzugs na spyod pa 'dus byas la dmigs pa rigs lnga ci rigs par dmigs pa dang mtshungs par ldan pa'i sgo nas rgyas par 'gyur bar rig par bya'o/_/lam 'dis zhes bya ba ni srol 'dis te/_phyogs 'dis zhes bya ba'i don to/_/gzhan yang khong
[\[125b.2\]]du chud par bya'o zhes bya ba 'byung ste/_ji ltar zhe na/_sdug bsngal gyi dbang po la dmigs pa'i rnam par shes pa la phra rgyas du zhig rgyas par 'gyur zhes bya ba'i dri ba 'ong ba la dpyad par bya ste/_sdug bsngal gyi dbang po ni 'dod pa na spyod pa rnam pa gcig ste/_rnam par shes pa'i tshogs lnga pa yin pa'i
[\[125b.3\]]phyir bsgom pas spang bar bya ba yin no/_/de dag kyang mdor bsdu na rnam par shes pa lnga'i dmigs pa yin te/_bsgom pas spang bar bya ba yin pa'i phyir/_'dod pa na spyod pa rnam pa gsum po sdug bsngal dang kun 'byung mthong bas spang bar bya ba kun du 'gro ba dang mtshungs par ldan pa dag dang /_bsgom pas
[\[125b.4\]]spang bar bya ba dang /_gzugs na spyod pa bsgom pas spang bar bya ba mi lcogs pa med pas bsdus pa rags pa la sogs pa'i rnam pa can dang /_zag pa med pa'i dmigs pa yin te/_rnam pa lnga po 'di dag ni sdug bsngal la dmigs pa'i rnam par shes pa yin no/_/de la ci rigs par 'dod pa na spyod
[\[125b.5\]]pa'i ris gsum dang /_gzugs na spyod pa bsgom pas spang bar bya ba dang /_phra rgyas kun du 'gro ba dag rgyas par 'gyur ro/_/sdug bsngal gyi dbang po la dmigs pa la dmigs pa'i rnam par shes pa la phra rgyas du zhig rgyas par 'gyur zhe na/_sdug bsngal gyi dbang po la dmigs pa'i rnam par shes pa
[\[125b.6\]]lnga po de dag rnam par shes pa gang gi dmigs pa yin zhe na/_sngar shes pa rnam pa lnga po de nyid kyis skyes pa'i dmigs pa yin no/_/gang gi bde ba'i dbang po la dmigs pa zag pa med pa'i shes pa dang mtshungs par ldan pa'i sems la dmigs pa/_'dod pa na spyod pa lam mthong bas spang bar bya ba
[\[125b.7\]]zag pa med pa la dmigs pa log par lta ba la sogs pa lta ba dang mtshungs par ldan pa dang /_gang gis gzugs na spyod pa sdug bsngal gyi dbang po la dmigs pa bsgom pas spang bar bya ba de la dmigs la/_gzugs na spyod pa skal ba mnyam pa'i khams kun du 'gro ba dang mtshungs par ldan pa dang /_
[\[126a\]]
[\[126a.1\]]gzugs med pa na spyod pa dge ba nam mkha' mtha' yas skye mched kyis bsdus pa rags la sogs pa'i rnam par sa 'og ma'i bsgom pas spang bar bya ba'i sems la dmigs pa dang /_zag pa med pa'i dmigs pa yin no/_/rnam pa dgu po 'di dag ni sdug bsngal gyi dbang po la
[\[126a.2\]]dmigs pa'i rnam par shes pa yin no/_/de la ci rigs par 'gog pa mthong bas spang bar bya ba ma gtogs pa 'dod pa na spyod pa'i ris bzhi rgyas par 'gyur te/_sdug bsngal gyi dbang po la dmigs pa'i zag pa med pa la dmigs pa'i rnam par shes pa la ni lam mthong bas spang bar bya ba'i phra rgyas
[\[126a.3\]]dag rgyas par 'gyur te/_de la ni lam mthong bas spang bar bya ba yin pa'i phyir ro/_/sdug bsngal dang kun 'byung mthong bas spang bar bya ba skal ba mnyam pa'i khams kun du 'gro ba ris gnyis dang /_bsgom pas spang bar bya ba'i ris kyang rgyas par 'gyur te/_gzugs na spyod pa'i sems de ni bsgom
[\[126a.4\]]pas spang bar bya ba yin pa'i phyir ro/_/gzugs med pa na spyod pa gcig ste bsgom pas spang bar bya ba rgyas par 'gyur te/_gzugs med pa na spyod pa'i sems de ni bsgom pas spang bar bya ba yin pa'i phyir ro/_/gzugs med pa na spyod pa phra rgyas kun du 'gro ba dag rgyas par 'gyur ro zhes bya bar shes
[\[126a.5\]]par bya ste/_'di phyogs tsam zhig go/_/'di dpyad par bya'o/_/phra rgyas gang dag gis sems gang zhig phra rgyas dang bcas pa zhes brjod pa/_ci phra rgyas de dag sems de la rgyas par 'gyur ram zhe na/_'di la nges pa med de ma spangs pa rgyas par 'gyur gyi/_spangs pa ni rgyas par mi 'gyur ro/_/
[\[126a.6\]]'di skad du bstan bcos las/_rgyas par 'gyur ba yang yod/_rgyas par mi 'gyur ba yod do/_/gang rgyas par 'gyur zhe na/_sems de dang mtshungs par ldan pa dang phra rgyas gang dag yin pa'o zhes gsungs so/_/yang phra rgyas dang bcas pa'i sems gang zhig de la dmigs pa bzhin du ma spangs
[\[126a.7\]]pa phra rgyas gang dag yin pa'o/_/gang rgyas par mi 'gyur zhe na/_sems de dang mtshungs par ldan zhing spangs pa'i phra rgyas gang dag yin pa'o zhes gsungs so/_/yang phra rgyas dang bcas pa'i sems gang zhig yin la/_de dag ji ltar phra rgyas dang bcas pa yin zhe na/_re zhig zag pa dang bcas pa ni
[\[126b\]]
[\[126b.1\]]ji skad du bshad pa'i khams gsum pa rnam pa bco lnga'o/_/rnam pa gnyis kyis ni phra rgyas dang bcas pa zhes bya ste/_rgyas par 'gyur ba'i ngo bo dang lhan cig pa'i ngo bos so/_/ji srid du phra rgyas de'i thob pa dag gi sems de'i rgyud bzung bar 'gyur zhing /_rgyud de la ma 'ongs pa'i rgyu mthun pa'i rgyu gzhag
[\[126b.2\]]pa de srid du phra rgyas de sems de la rgyas par brjod do/_/spangs pa ni gnyen po skyes nas thob pa'i 'ching ba dang bral ba'i phyir rgyas par mi 'gyur te/_gang zhig de dang lhan cig rgyu ba nyid kyis lhan cig pa'i dngos po yin pa de ni gnyen pos bsal bar mi nus pas spangs kyang des sems de zag pa dang
[\[126b.3\]]bcas pa kho na yin no/_/de la 'jig tshogs la lta ba dang mtshungs par ldan pa'i sems ni 'jig tshogs la lta ba dang de dang mtshungs par ldan pa'i ma rig pas lhan cig pa'i dngos po dang /_rgyas par 'gyur ba'i dngos pos phra rgyas dang bcas pa yin la/_rang gi rig pa lhag ma dag dang /_kun
[\[126b.4\]]'byung mthong bas spang bar bya ba kun du 'gro ba dag gis ni rgyas par 'gyur ba'i dngos po'i sgo nas so/_/lhag ma dag gis ni gnyi gas kyang ma yin no/_/nyon mongs pa gzhan yang de bzhin du ci rigs par dpyad par bya'o/_/nyon mongs pa can ma yin pa ni rang gi ris pa dag dang /_kun du 'gro
[\[126b.5\]]ba dag gis rgyas par 'gyur ba'i ngo bo zag pa dang bcas pa yin no/_/mdor bsdu ba ni nyon mongs phra rgyas bcas rnam gnyis te/_nyon mongs pa can spangs pa dang /_ma spangs pa thams cad ni rgyas par 'gyur ba dang /_rgyas par 'gyur ba ma yin pas/_phra rgyas dang bcas pa ma yin la/_
[\[126b.6\]]rgyas par 'gyur ba rnams kyis kyang rnam pa gnyis kyis phra rgyas dang bcas pa yin te/_lhan cig pa'i dngos po dang /_rgyas par 'gyur ba'i dngos pos so zhes bya ba 'di yin no/_/de la gang rnams kyis yin zhes bya ba mi shes pas de'i phyir de dang mtshungs par ldan pa dang de la dmigs pa'am zhes
[\[126b.7\]]bya ba smos so/_/ci thams cad kyi tshe na yin nam zhe na/_smras pa ma yin te/_'o na ci zhe na/_ma spangs pa zhes bya ba smos te/_sems de dang mtshungs par ldan pa dang /_de la dmigs pa yang ma spangs pa'i phra rgyas gang dag yin pa'o/_/rgyas par mi 'gyur ba rnams kyis kyang zhes bya ba la/_phra rgyas
[\[127a\]]
[\[127a.1\]]dang bcas pa yin te zhes bya bar sbyar ro/_/ji ltar byas nas she na/_de dang mtshungs par ldan zhing zhes bya ba smos so/_/gal te spangs na ji ltar phra rgyas dang bcas pa yin zhe na/_de nyid la rgyu bshad pa ni de dang lhan cig pa'i phyir ro zhes bya ba ste/_gnyen pos ni nam yang
[\[127a.2\]]sems nyon mongs pa las logs shig tu bya bar mi nus so/_/nyon mongs can min rgyas 'gyur gyis/_/zhes bya ba la/_phra rgyas dang bcas zhes bya bar sbyar ro/_/phra rgyas med pa ni spangs pa ste/_de la dmigs pa'i kun du 'gro ba rnams sngar spangs zin pa'i phyir dang /_bsgom pas spang bar bya ba
[\[127a.3\]]rnams phyis spong ba'i phyir ro/_/yang phra rgyas bcu po 'di dag ji ltar 'jug par 'gyur zhe na zhes bya ba 'byung ngo /_/thams cad thams cad kyi mjug thogs su skye ba'i phyir 'di dag skye ba la skye ba thams cad kyi la ni rim pa nges pa med mod kyi/_phal cher skye ba dang mthun pa'i sgo nas srid tshad la rim pa
[\[127a.4\]]bstan pa'i dbang du byas nas/_re zhig dang po kho nar ma rig pa dang ldan pa las zhes bya ba rgyas par smos so/_/sdug bsngal phung po bsal nas zhes bya ba ni/_'di ni sdug bsngal ma yin no zhes bya bar ro/_/bdag tu mngon par zhen pa'i phyir ro zhes bya ba la/_'dir bsam pa ni sdug bsngal la sogs pa'i
[\[127a.5\]]rnam pa dag las bsal ba ste/_de'i phyir dgra bo'i rnam par 'dzin pa las mngon par zhen pas de'i spyi'i rnam pa la log par rtog par shes kyi thams cad la skur pa btab pa ni ma yin no zhes bya ba 'di yin te/_gzhi med na de'i dgra zla'i rnam pa mi srid pa'i phyir ro/_/grag go zhes bya ba'i sgra smos pa ni/_
[\[127a.6\]]log par lta ba las 'jig tshogs la lta ba kho na 'byung ngo zhes bya ba'i nges pa med par bstan pa'i phyir te/_'di ltar res 'ga' mchog gam gtso bor 'dzin pa las lta ba mchog tu 'dzin pa yang de'i mjug thogs su 'byung ba'i phyir ro/_/dgra bor gyur pa zhes bya ba ni yang dag pa'i lta ba yang /_de'i dgra
[\[127a.7\]]bo yin mod kyi de la dmigs pa'i zhe sdang ni/_mthong bas spang bar bya ba mi rung ste/_de ni bsgom pas spang bar bya ba yin pa'i phyir ro/_/de'i phyir bdag gzugs yin no zhes bya ba de ltar lta ba'i dgra bo ni sems pa la sogs pa bdag tu 'dzin pa'i lta ba yin te/_lta ba gzhan dang ldan pa'i lta ba gzhan
[\[127b\]]
[\[127b.1\]]la yang de dang 'dra bar sbyar bar bya'o/_/rang gi rgyud la yod pa'i lta ba yin pa'i phyir ro zhes bya ba ni mthong bas spang bar bya ba 'dod chags la sogs pa rnams ni kha nang du bltas te 'jug pa'i phyir ro/_/yang ji ltar nyon mongs pa skye zhe na/_de skye ba'i rgyu ni mang po zhig mthong ste/_ris mthun phun
[\[127b.2\]]sum tshogs pa dang /_yul dang /_bde ba dang /_chang 'thungs pa dang /_goms pa'i khyad par la sogs pa rgyu dag yin mod kyi skye ba na gtso bo'i rgyu gsum gyis skye ste/_phra rgyas spangs pa ma yin dang zhes bya ba rgyas par 'byung ngo /_/ma spangs shing zhes bya ba ni de'i thob pa ma bcad pa'i phyir ro/_/
[\[127b.3\]]yongs su ma shes pa yin zhes bya ba ni de'i gnyen po ma skyes pa'i phyir ro/_/'dod pa'i 'dod chags kyi kun nas dkris pa dang mthun pa'i chos rnams kyang snang bar gyur pa yin zhes bya ba ni/_'di dag gi kun nas dkris pas na kun nas dkris pa dang mthun pa ste/_dper na 'dis myos par byed pas
[\[127b.4\]]na myos par 'gyur ba bzhin no/_/'dod pa'i 'dod chags kyi kun nas dkris pa dang mthun pa ni 'dod pa'i 'dod chags kyi kun nas dkris pa dang mthun pa ste/_'dod pa'i 'dod chags kyi kun nas dkris pa dang rjes su mthun pa zhes bya ba'i tha tshig go/_/de dag kyang gzugs dang sgra la sogs
[\[127b.5\]]pa yul rnams so/_/snang bar gyur pa zhig ces bya ba ni yul gyi dngos por gnas zhes bya ba'i don to/_/de la yang tshul bzhin ma yin pa yid la byed pa yin zhes bya ba ni snang bar gyur pa'i yul de la'o/_/yid la byed pa phyin ci log ni tshul bzhin ma yin pa yid la byed pa'o/_/mtshungs pa de ma
[\[127b.6\]]thag pa'i rkyen 'dod pa'i 'dod chags kyi phra rgyas de ni rgyu'i stobs so/_/'dod pa'i 'dod chags kyi kun nas dkris pa dang mthun pa'i chos rnams ni yul gyi stobs so/_/tshul bzhin ma yin pa yid la byed pa ni sbyor ba'i stobs so/_/gal te nyon mongs pa rgyu gsum gyis skye bar 'dod na ji ltar dgra
[\[127b.7\]]bcom pa yongs su nyams par 'gyur te/_de la phra rgyas ma spangs pa 'ga' yang yod pa ma yin pa'i phyir ro zhe na/_nyes pa 'di ni med de rgyu tshang ba kho na rgyu gsum gyis skye bar 'dod kyi/_thams cad ni ma yin no/_/res 'ga' yul gyi stobs kho nas skye'i zhes bya ba rgyas par 'byung ste/_grag go
[\[128a\]]
[\[128a.1\]]zhes bya ba'i sgra ni rgyu ma tshang ba'i 'bras bu ni skye ba yod pa ma yin no zhes bstan par bya ba'i phyir ro/_/sbyor ba bzhi ste de dag nyid do zhes bya ba ni 'dod pa'i sbyor ba dang /_srid pa'i sbyor ba dang /_lta ba'i sbyor ba dang /_ma rig pa'i sbyor ba'o/_/phra rgyas kho na zhes nges par gzung ba ni kun
[\[128a.2\]]dkris pa bsal bar bya ba'i phyir ro/_/ma rig pa logs shig kho nar ma rig pa'i zag par bshad pa de'i phyir ma rig pa ma gtogs par zhes bya bar sbyar te zhes bya ba smos so/_/ci'i phyir 'dir de ma smos she na zhes bya ba ni kun nas dkris pa rmugs pa rgod pa'o/_/rang dbang can ma yin pa'i phyir ro
[\[128a.3\]]zhes bya ba la ji ltar rang dbang can ma yin zhe na/_'dod chags la sogs pa dang mtshungs par ldan pa'i phyir ro/_/ji ltar phrag dog dang /_ser sna dang /_'gyod pa dang /_khro ba dang /_'chab pa rnams ma rig pa tsam dang mtshungs par ldan pa'i phyir rang dbang can yin pa lta bu ni ma yin no/_/kha
[\[128a.4\]]ches smos pa ni de lta na 'dod pa'i khams kyi ngo tsha med pa dang /_khrel med pa dang /_rmugs pa dang /_rgod pa rnams kyang rang dbang can ma yin pa'i phyir 'dod pa'i zag par bsdus par mi rigs so zhe na/_'dir rang gi 'jug pa shas che ba mi srid pa'i phyir rang dbang can ma yin pa yin gyi nyon mongs
[\[128a.5\]]pa gzhan dang mtshungs par ldan pa'i phyir ni ma yin no zhes bya ba'o/_/gnyi ga yang zhes bya ba ni gzugs dang gzugs med par gtogs pa'i lung du ma bstan pa dag ste/_gong ma thams cad lung ma bstan zhes 'byung ba'i phyir ro/_/rgyu gang gis srid pa'i 'dod chags zhes bya ba ni/_kha ni nang
[\[128a.6\]]du bltas phyir der/_/thar pa'i 'du shes bzlog phyir bshad/_/zhes bya ba de nyid kyis srid pa'i zag pa zhes bya'o/_/rdzas bco lnga zhes bya ba ni khams gsum po re rer yang ma rig pa rnam pa lnga lnga yin pa'i phyir ro/_/de dag thams cad kyi zhes bya ba ni 'dod pa'i zag pa la sogs pa dag dang /_'khor
[\[128a.7\]]ba'i ste/_mdo las kun du chags par byed pa'i rgyu ni ma rig pa'o zhes rgyas par gsungs la/_slar yang /_'jig rten 'di dang pha rol na/_/'dod dang chags pas bslang ba yis/_/ngan 'gro gang dag ci yod pa/_/thams cad ma rig rtsa ba can/_/zhes gsungs so/_/'jog pa rjes su mi mthun lo/_/
[\[128b\]]
[\[128b.1\]]zhes bya ba ni gnas pa'i rjes su mi mthun zhes bya ba'i don to/_/lta ba rnams 'ba' zhig g.yo ba'i phyir dang /_gsal ba'i phyir 'jog pa'i rjes su mi mthun gyi/_nyon mongs pa gzhan dag dang lhan cig pa rnams ni zag pa'i don 'dzin par byed pas 'dod pa pa dang srid pa'i zag pa'i nang du bkod de/_
[\[128b.2\]]de'i phyir logs shig tu zag par ma bstan to/_/lo zhes bya ba'i sgra ni/_gal te lta ba rnams g.yo ba'i phyir dang /_gsal ba'i phyir zag pa dag tu logs shig tu ma bshad na/_des na ma rig pa yang bstan pa'i phyir dang /_mi gsal ba'i phyir chu bo dang sbyor ba dag tu logs shig tu bstan par mi
[\[128b.3\]]bya'o zhes bstan pa'i phyir ro/_/lam gyi dgrar gyur pa'i phyir dang zhes bya ba ni/_grangs can gyi rnal 'byor shes pa la sogs pa dag gi thar pa thob par lta ba'i phyir ro/_/zas mi za ba la sogs pas zhes bya ba la sogs pa zhes bya ba smos pas chu dang mer 'jug pa dag bsdu'o/_/yul yid du 'ong ba
[\[128b.4\]]yongs su spangs pa zhes bya ba ni dga' ba spong ba ste/_sa la nyal ba dang /_dri ma dang /_'dam rdzab bsrel ba dang /_sgren mor rgyu ba dang /_skra 'bal ba la sogs pa de lta bu la sogs pas dag par yid ches pa'i phyir ro/_/de'i phyir bsres so zhes grag go zhes bya ba la/_grag go zhes bya ba'i sgra
[\[128b.5\]]ni 'dun pa'i 'dod chags kho na nye bar len pa yin pa'i phyir nye bar len pa nyid du ma bshad kyi/_'dzin par byed pa ma yin pa'i phyir ni ma yin no zhes mthong nas smos so/_/lta ba'i sbyor ba yang de dang 'dra ba'i bar du zhes bya ba la/_lta ba'i sbyor ba gang zhe na/_byis pa so so'i skye bo thos pa dang mi ldan
[\[128b.6\]]pas lta ba rnams kyi kun 'byung ba dang /_nub pa dang /_ro myang ba dang /_nyes dmigs dang /_nges par 'byung ba yang dag pa ji lta ba bzhin du mi shes so zhes bya ba rgyas par 'byung ba nas 'di'i lta ba rnams la lta ba la 'dod pa dang /_lta ba la 'dun pa dang /_lta ba la sred pa dang zhes bya ba'i bar du rgyas
[\[128b.7\]]par 'byung ste/_slob dpon gyi 'dod pa la sogs pa dag 'dun pa'i 'dod chags kyang 'dod pa'i sbyor ba la sogs pa ltar 'dod pa la sogs pa'i nye bar len pa yin gyi/_nyon mongs pa thams cad ni ma yin no zhes bshad do/_/gzhan dag na re 'di ni de las sbyor ba dang /_nye bar len pa dag gi nang na
[\[129a\]]
[\[129a.1\]]'dun pa'i 'dod chags kho na gtso bo yin pa'i phyir 'dod chags spyod pa'i gdul ba la dgongs nas gsungs te/_de'i phyir nyon mongs pa thams cad sbyor ba la sogs pa'i mtshan nyid yin no zhes zer ro/_/yang phra rgyas kyi don ni ci yin zhes bya ba ni/_phra rgyas zhes bya
[\[129a.2\]]ba'i rjod par byed pa'i brjod bya gang yin zhes bya ba'i tha tshig go/_/phra ba dang zhes bya ba la sogs pa 'byung ngo /_/rgyu phra ba'i phyir ro zhes bya ba ni 'jug pa phra ba'i phyir ro zhes bya ba'i don to/_/ji ltar rgyu phra ba zhe na/_de'i phyir rtogs par dka' bas zhes bya ba smos so/_/rjes su 'brel pa zhes bya ba
[\[129a.3\]]ni de dag gi rgyun te/_thog ma med pa'i dus nas thob pa dang rjes su 'brel pa'i thob pa rgyun mi 'chad pas so/_/dmigs pa dang mtshungs par ldan pa'i sgo nas so zhes bya ba ni snga ma bzhin no/_/rjes su 'brang ba ni rims nyin bzhi pa dang /_byi ba'i dug bzhin no/_/'khor bar 'jog par byed pas
[\[129a.4\]]na zag pa zhes bya ste/_'jog pa'i don ni nges tshig gi tshul yin te/_de dang ldan pa mi g.yo ba'i tshul gyis 'khor bar byed ces bya ba'i don to/_/'dzag pa na zhes bya ba rgyas par 'byung ba ni srid pa'i rtse mo las 'dod chags dang ma bral ba yang skye mched drug gi rten nas mnar med pa'i nyon mongs pa
[\[129a.5\]]kun du spyod pa'i phyir ro/_/yang na der skyes pa yang der skye bar rung ba'i dbang du mdzad nas mnar med pa'i bar du 'dzag pas na zhes bya ba smos so/_/khyer bar byed pas na chu bo dag yin no zhes bya ba ni shin tu tshul las nyams par byed ces bya ba'i don to/_/yang na khams dang skye gnas dang 'gro ba
[\[129a.6\]]gzhan du khyer bar byed pa'i phyir ram/_yul dag la rnam par shes pa 'jug par byed pa'i phyir khyer bar byed pas na zhes brjod do/_/'byar bar byed pas na sbyor ba dag yin no zhes bya ba ni/_khams dang 'gro ba dang skye gnas la sogs pa dag tu sbyor bar byed ces bya ba'i tha tshig go/_/yang na rnam
[\[129a.7\]]par shes pa yul gzhan la sbyor bar byed pa'i phyir ro/_/nye bar 'dzin pas na nye bar len pa dag yin no zhes bya ba la/_ci zhig nye bar 'dzin zhe na/_yang srid pa ste/_de dang der lus 'dzin pas na nye bar len pa dag go/_/'di skad du ches legs shing shin tu legs pa yin no zhes bya ba ni/_slob
[\[129b\]]
[\[129b.1\]]dpon rang gi gzhung lugs ston pa ste/_ji skad du sngar bshad pa bzhin du ni ma yin no/_/'o na ji ltar zhe na/_de dag gis zhes bya ba rgyas par 'byung ngo /_/dge ba'i chos rnams kyis mngon par 'du bya ba chen pos sems kyi rgyud kyi gru zlog phyogs su dkris shing yul dag las bzlog pa dang /_
[\[129b.2\]]de bzhin du nyon mongs pa rnams kyis rgyun phyogs su rang gi rang gis 'khyer bar byed do/_/de dag gis de dag dang ldan pa khyer bar 'gyur ro zhes bya ba la/_ji ltar zhe na de'i phyir de'i rjes su byed pa'i phyir zhes bya ba smos te/_gang gi phyir 'dod chags la sogs pa dag gi rjes su byed pa'i phyir ro/_/
[\[129b.3\]]che thang du kun du mi 'byung ba rnams ni sbyor ba dag ces bya ba ni/_che thang du mi 'phel ba rnams ni sbyor ba'o zhes bya ba'o/_/sdug bsngal sna tshogs dang sbyor ba'i phyir zhes bya ba ni skye ba la sogs pa'i sdug bsngal sna tshogs pa dag dang sbyor ba'i phyir zhes bya ba'i don to/_/yang na yang dang yang du rjes su
[\[129b.4\]]'brel ba'i sgo nas so zhes bya ba ni sbyor ba dag go zhes bya bar skabs dang sbyar ro/_/de'i phyir de ltar na chu bo ni res 'ga' yin la/_sbyor ba ni thams cad kyi tshe yin no zhes bstan par 'gyur ro/_/'dod pa la sogs pa nye bar len pa'i phyir nye bar len pa rnams yin no zhes bya ba la gang gis 'dod pa
[\[129b.5\]]dag nye bar len pa de ni 'dod pa nye bar len pa ste/_'dod pa dag la 'dun pa gang yin pa'o/_/de bzhin du lta ba dang tshul khrims dang /_brtul zhugs dang bdag tu smra ba nye bar len pa yang ci rigs par bya'o/_/phra rgyas de dag nyid kun du sbyor ba dang /_'ching ba dang /_phra rgyas dang /_nye ba'i nyon
[\[129b.6\]]mongs pa dang /_kun nas dkris pa'i dbye bas yang rnam pa lngar phye nas bshad de zhes bya ba 'byung ngo /_/de la kun du sbyor ba ni dgu ste zhes bya ba rgyas par 'byung ba ni yul rnams dang skye ba dag la kun du sbyor bar byed pas na kun du sbyor ba rnams te/_ji skad du mig gis ni gzugs dag la kun du sbyor
[\[129b.7\]]ba ma yin/_gzugs dag gis kyang mig la kun du sbyor ba ma yin gyi/_'on kyang 'dun pa'i 'dod chags gang yin pa 'di 'dir kun du sbyor ba yin no zhes gsungs la/_slar yang byis pa so so'i skye bo thos pa dang mi ldan pa ni bcings bzhin du skye/_bcings bzhin du 'chi/_bcings bzhin du
[\[130a\]]
[\[130a.1\]]'jig rten 'di nas 'jig rten pha rol du 'pho'o zhes gsungs so/_/yang 'di rnams yod na sdug bsngal gyi khyad par du ma dang kun du sbyor bas na kun du sbyor ba rnams te/_nyon mongs pa thams cad kyi gzhir gyur pa'i phyir ro/_/de la rjes su chags pa'i kun du sbyor ba khams
[\[130a.2\]]gsum pa'i 'dod chags te/_rten dang dmigs pa'i sgo nas dngos po 'tshog chas dang bcas pa dag la mngon par zhen pa gang yin pa'o/_/ci rigs par sbyar bar bya'o zhes bya ba ni/_khong khro ba dang /_phrag dog dang /_ser sna'i kun du sbyor ba dag ni 'dod pa na spyod pa'o/_/rjes su chags
[\[130a.3\]]pa dang /_nga rgyal dang ma rig pa dang lta ba dang /_mchog tu 'dzin pa dang /_the tshom gyi kun du sbyor ba dag ni khams gsum pa'o/_/lta ba'i kun du sbyor ba ni lta ba gsum mo zhes bya ba ni/_'jig tshogs dang /_mthar 'dzin pa dang /_log par lta ba dag go/_/mchog tu 'dzin pa'i kun du sbyor ba ni
[\[130a.4\]]lta ba gnyis so zhes bya ba ni/_lta ba mchog tu 'dzin pa dang /_tshul khrims dang /_brtul zhugs mchog tu 'dzin pa'o/_/de nyid kyi phyir zhes bya ba ni gang gi phyir mchog tu 'dzin pa'i kun du sbyor ba lta ba'i rang bzhin yin bzhin du lta ba'i kun du sbyor ba'i bdag nyid ma yin pa'i phyir ro/_/lta ba
[\[130a.5\]]dang mtshungs par ldan pa'i chos rnams dang zhes bya ba ni mchog tu 'dzin pa'i lta ba dang mtshungs par ldan pa tshor ba la sogs pa dang ngo /_/rjes su chags pa'i kun du sbyor bas zhes bya ba ni 'dod chags kyis so/_/lta ba'i kun du sbyor bas ma yin la zhes bya ba ni 'jig tshogs dang mthar 'dzin
[\[130a.6\]]pa dang log par lta ba rnams las gang yang rung bas ma yin pa'o/_/de la lta ba'i phra rgyas rgyas par mi 'gyur ba yang ma yin pa zhes bya ba ni dgag pa gnyis kyis rnal ma go bar byed pa ste/_'o na ci zhe na/_rgyas par 'gyur ba lta zhes bya bar ro/_/smras pa yod de zhes bya ba rgyas par 'byung ba ni dri ba'i
[\[130a.7\]]lan 'debs pa'o/_/kun 'byung shes pa skyes la zhes bya ba 'dis ni lta ba'i kun du sbyor ba kun du 'gro ba spangs par ston to/_/'gog pa shes pa ma skyes pa'i tshe zhes bya ba 'dis ni mchog tu 'dzin pa'i kun du sbyor ba dang /_rjes su chags pa'i kun du sbyor ba 'gog pa dang /_lam mthong bas
[\[130b\]]
[\[130b.1\]]spang bar bya ba ma spangs par bstan to/_/'gog pa dang lam mthong bas spang bar bya ba zhes bya ba rgyas par 'byung ste/_de dag dang ni rjes su chags pa'i kun du sbyor ba rang gi ris pa de la dmigs pas ldan gyi/_de dang mtshungs par ldan pas ni ma yin te/_rtsa ba'i nyon mongs pa rnams la phan tshun
[\[130b.2\]]mtshungs par ldan pa med pa'i phyir ro/_/kun du 'gro ba ni spangs pa'i phyir la zhes bya ba ni sdug bsngal dang kun 'byung mthong bas spang bar bya ba'i lta ba'i kun du 'gro ba kho na kun du 'gro ba yin la/_de ni spangs pa yin no/_/'o na de'i lta ba'i kun du sbyor ba kun du 'gro ba ma yin pa ma spangs te/_des
[\[130b.3\]]ldan par 'gyur ro zhe na/_de'i phyir kun du 'gro ba ma yin pa zhes bya ba rgyas par 'byung ste/_de lta ba'i kun du sbyor ba kun du 'gro ba ma yin pa ni log par lta ba yin na/_de ni 'gog pa dang lam la dmigs pa yin gyi/_mchog tu 'dzin pa dang mtshungs par ldan pa'i tshor ba la ni ma yin la/_
[\[130b.4\]]lta ba gnyis la mtshungs par ldan pa'am/_mtshungs par ldan pa dag la dmigs pa tha dad pa yod pa yang ma yin no/_/de dag la lta ba'i phra rgyas ni rgyas par 'gyur te/_gang zhe na/_mchog tu 'dzin pa de dag kho na'o/_/ji ltar zhe na mtshungs par ldan pa'i sgo nas so/_/lta ba gsum
[\[130b.5\]]yang rdzas bco brgyad yin la zhes bya ba ni 'dod pa'i khams na log par lta ba rnam pa bzhi dang /_'jig tshogs dang mthar 'dzin pa'i lta ba gnyis te drug go/_/gzugs dang gzugs med pa'i khams su yang de dang 'dra bas bco brgyad du 'gyur ro/_/mchog tu 'dzin pa gnyis kyang
[\[130b.6\]]rdzas bco brgyad kho na yin te/_ji ltar zhe na/_'dod pa'i khams na lta ba mchog tu 'dzin pa rnam pa bzhi dang /_tshul khrims dang brtul zhugs mchog tu 'dzin pa gnyis te drug tu 'gyur ro/_/gzugs kyi khams dang gzugs med pa'i khams su yang de dang 'dra bar bco brgyad du 'gyur ro/_/yang rdzas
[\[130b.7\]]'dra bas don ci zhig rnyed ce na/_kun du sbyar ba'i don nyid do zhes smra'o/_/'di skad bstan par 'gyur te/_ji ltar 'dod chags la sogs pa dag re re kun du sbyor ba'i don 'dzin pa de bzhin du lta ba dag gsum du gyur nas don de 'dzin to/_/de lta ma yin na 'jig tshogs la lta ba la sogs
[\[131a\]]
[\[131a.1\]]pa'i kun du sbyor ba yang ston par 'gyur ro/_/lta ba gsum gyi nus pa ji lta ba de bzhin du lta ba gnyis kyi nus pa yang 'dra ba las yin par lta ba'o/_/de'i phyir de dag logs su kun du sbyor ba nyid du nye bar bstan to/_/gzhan dag na re rtags dang rdzas 'dra ba la ltos nas
[\[131a.2\]]yin no/_/gzung ba dang 'dzin pa tha dad pa'i phyir ro zhes bya ba la gzung ba ni lta ba gsum mo/_/'dzin pa ni mchog tu 'dzin pa gnyis so/_/ji lta zhe na/_gcig gis ni lta ba gang gis bdag go snyam pa dang /_rtag pa'o snyam pa dang /_gang gis med do snyam du sems pa de mchog tu 'dzin la/_
[\[131a.3\]]gzhan gyis ni 'dag par 'dzin te/_de'i phyir ma 'chol bar bstan par bya ba'i phyir yin no/_/gang la gcig tu mi dge ba dang rang dbang can zhes bya ba la ngo tsha med pa dang khrel med pa gnyis ni gcig tu mi dge ba yin mod kyi rang dbang can ma yin la/_'gyod pa ni rang dbang can yin mod
[\[131a.4\]]kyi/_gcig tu mi dge ba ni ma yin te/_de ni dge ba yang yin pa'i phyir ro/_/gzhan dag ni gnyi ga yang ma yin no/_/gang gi bcu yin pa de ni khro ba dang 'chab pa yang rnam pa gnyi ga yin pas zhes bya ba ni gcig tu mi dge ba dag dang rang dbang can yin pa'o/_/gzhan dag ni 'di la shin tu rno
[\[131a.5\]]ba dang yang dang yang du kun du 'byung ba'i phyir dang /_dbang chung bar grags pa dang /_longs spyod chung ba nyid kyi rgyu yin pa'i phyir te/_de nyid kyi phyir/_kau shi ka lha dang mi rnams ni phrag dog dang ser sna'i kun du sbyor ba can yin no zhes gsungs te/_de'i phyir phrag dog dang ser sna ni kun nas dkris pa
[\[131a.6\]]dag las logs shig tu kun du sbyor ba yin no zhes lan 'debs so/_/tha ma'i cha ni 'dod pa'i khams yin la/_/zhes ni khams gsum gyi dbang du byas nas cha yin la tha ma ni tha shal te/_gcig tu mnyam par ma bzhag pa'i phyir dang /_mi dge ba'i chos yod pa'i phyir dang /_ngan 'gro'i 'gro ba yod
[\[131a.7\]]pa'i phyir dang /_sdug bsngal dang yid mi bde ba yod pa'i phyir dang /_nyon mongs pa bar mtshams med pa'i phyir ro/_/gnyis kyis 'dod las mi 'da' la/_/zhes bya ba ni de dag ma spangs na 'dod pa'i khams las mi 'da' ba'i phyir ro/_/gsum po yis ni phyir zlog byed/_/ces bya ba ni 'jig
[\[131b\]]
[\[131b.1\]]tshogs la lta ba la sogs pa rnams gtugs te ma spangs na/_slar 'dod pa'i khams su bzlog pa'i phyir/_'di dag ni tha ma'i cha dang mthun pa yin no/_/sgo ba dang rjes su 'brang ba dang /_chos mthun pa'i phyir ro zhes bya ba la sgo bas ni nyes pa can 'byung ba las zlog par byed la/_dbyug pa
[\[131b.2\]]dang zhags pa can nam/_sgo ba'i rjes su 'brang ba gzhan gyis ni de bag med par gyur pas nyes pa can byung zhing thag ring por phyin yang phyir zlog par byed pa de bzhin du 'dir yang yin no/_/gsum gyis ni sems can gyi tha ma zhes bya ba rgyas par 'byung ngo /_/tha ma'i cha ni gnyis te/_khams las
[\[131b.3\]]ni 'dod pa'i khams so/_/sems can rnams las ni so so'i skye bo'o/_/de la 'phags pa'i chos thob kyang khams tha ma las mi 'da' ba gang yin pa de ni 'dod pa la 'dun pa dang /_gnod sems kyi kun du sbyor ba dang ldan pa'i phyir ro/_/'dod pa dang gzugs las 'dod chags dang bral
[\[131b.4\]]ba yang so so'i skye bo nyid las mi 'da' zhing phyir la 'dod pa'i khams dang sems can gyi tha ma la brten pa gang yin pa de ni 'jig tshogs la lta ba dang tshul khrims dang brtul zhugs mchog tu 'dzin pa dang /_the tshom gyi kun du sbyor ba dang ldan pa'i phyir ro/_/tha ma'i cha dang mthun pa lnga bshad zin to/_/
[\[131b.5\]]kun du sbyor ba gsum yongs su gtugs te spangs pa'i phyir zhes bya ba ni lta ba dang mchog tu 'dzin pa dang /_the tshom gyi kun du sbyor ba rnams so/_/gtugs pa ni ma lus pa'o/_/nyon mongs pa drug spangs pa yin na zhes bya ba ni lta ba lnga dang the tshom ste/_'di ltar 'jig tshogs dang /_mthar 'dzin pa dang /_
[\[131b.6\]]log par lta ba gsum ni lta ba'i kun du sbyor ba yin la/_mchog tu 'dzin pa gnyis ni mchog tu 'dzin pa'i kun du sbyor ba yin pa'i phyir ro/_/ci'i phyir lta ba gsum bor la zhes bya ba ni mthar 'dzin par lta ba dang /_log par lta ba dang /_lta ba mchog tu 'dzin pa'o/_/gsum kho na gsungs zhes bya ba ni
[\[131b.7\]]'jig tshogs la lta ba dang /_tshul khrims dang brtul zhugs mchog tu 'dzin pa dang /_the tshom mo/_/ci'i phyir 'dod chags la sogs pa dag bor nas zhes 'di ci ste ma brtsad ce na/_yongs su gtugs te zhes gsungs la yongs su gtugs pa yang ma lus par zad pa yin na/_de'i 'dod chags pa
[\[132a\]]
[\[132a.1\]]la sogs pa bsgom pas spang bar bya ba ni zad pa yang ma yin pas ma brtsad do/_/de dag thams cad brjod par bya ba ni yin mod kyi zhes bya ba ni lta ba gsum mo/_/nyon mongs pa ni rnam pa gsum ste zhes bya ba ni mthong bas spang bar bya bar sbyar ro/_/rnam pa gcig dang zhes bya ba ni
[\[132a.2\]]'jig tshogs dang /_mthar 'dzin par lta ba dang /_de dag la dmigs pa 'dod chags la sogs pa dag go/_/rnam pa gnyis ni tshul khrims dang brtul zhugs mchog tu 'dzin pa dang /_de la dmigs pa'i 'dod chags la sogs pa dag go/_/rnam pa bzhi ni log par lta ba dang /_lta ba
[\[132a.3\]]mchog tu 'dzin pa dang /_the tshom dang /_de dag la dmigs pa'i 'dod chags la sogs pa dag go/_/de dag gi sgo ni 'di gsum gyis bsdus so zhes bya ba ni/_rnam pa gcig gi sgo ni 'jig tshogs la lta bas bsdus so/_/rnam pa gnyis kyi ni tshul khrims dang brtul zhugs mchog tu 'dzin pas
[\[132a.4\]]so/_/rnam pa bzhis ni the tshom gyis so/_/de'i phyir de dag spangs par gsungs pas de'i rnam pa can lhag ma rnams kyang spangs par gsungs par rig par bya ste/_phyogs tsam zhig bstan pa'i phyir ro/_/gzhan yang mthar 'dzin par lta ba ni 'jig tshogs la lta bas rab tu bcug la zhes bya ba ni bdag
[\[132a.5\]]tu mngon par 'dod pa'i dngos po la rtag pa dang chad pa'i mthar 'dzin pa'i phyir ro/_/de'i phyir de yang spangs par gsungs par 'gyur te/_rtag pa dang chad pas brtags pa'i gzhi med pa'i phyir ro/_/gzhan la yang de dang 'dra bar brjod par bya'o/_/gzhan dag na re zhes bya ba ni slob dpon 'di nyid do/_/
[\[132a.6\]]de la 'jig tshogs lta bas ni zhes bya ba rgyas par 'byung la/_der nga'i bdag med par 'gyur ro zhes thar pa la skrag par 'gyur bas 'gro mi 'dod par 'gyur ro/_/ji ltar lam nor zhe na/_lam gzhan la yang dag par brten pa'i phyir zhes bya ba smos te/_kun du sbyor ba tha ma'i cha dang mthun pa smos pa'i
[\[132a.7\]]phyir don gyis gzhan gyi cha dang mthun pa yang yod do zhes bshad par 'gyur bas de'i phyir/_gong ma'i cha dang mthun lnga nyid/_/ces bya ba smos so/_/gong ma'i cha ni gzugs kyi khams dang /_gzugs med pa'i khams dang /_de dang mthun pa'i phyir na gong ma'i cha dang mthun pa zhes bya'o/_/
[\[132b\]]
[\[132b.1\]]ji ltar 'di dag de dang mthun pa yin zhe na/_de'i phyir de dag ma spangs par khams gong ma las mi 'da' ba'i phyir ro zhes bya ba smos so/_/kun du sbyor ba'i skabs rdzogs so zhes bya ba la/_gang gi tshe rgyun du zhugs pas kun du sbyor ba gsum yongs su gtugs te spangs pa'i phyir zhes bya ba 'di ni
[\[132b.2\]]zhar la byung ba yin la/_sgo dang rtsa ba bsdus phyir gsum/_/zhes bya ba 'di ni rgyu smras pa yin no/_/de dag kun du sbyor sogs kyis/_/dbye bas yang rnam pa lngar bshad do zhes bya ba las kun du sbyor ba dag bshad zin to/_/'ching ba rnams gang zhe na/_'ching ba ni gsum ste zhes bya ba la/_
[\[132b.3\]]'di rnams kyis 'ching bar byed pas na 'ching ba ste/_'dod chags dang bral bar 'gro ba la gegs byed ces bya ba'i tha tshig go/_/kun du sbyor ba dang 'ching ba rnams las mtshan nyid las tha dad pa ni yod pa ma yin mod kyi/_'on kyang tshor ba'i dbang gis 'ching ba gsum du bshad do/_/'ching ba
[\[132b.4\]]'dod chags thams cad dang /_/zhes bya bas ni khams gsum pa rnam pa lnga char yang ngo zhes bya bar bstan to/_/zhe sdang dang gti mug kyang ci rigs par de dang 'dra bar rig par bya'o/_/sdug bsngal ni zhe sdang ngo /_/bde ba yang ma yin sdug bsngal yang ma yin pa la ni gti mug ste dmigs
[\[132b.5\]]pa dang mtshungs par ldan pa'i sgo nas zhes thams cad du yang dbang du bya bar sbyor ro/_/'dod chags dang zhe sdang dag ni de ltar ma yin no zhes bya ba ni/_bde ba la ji ltar 'dod chags rgyas par 'gyur ba de ltar zhe sdang la ma yin la/_sdug bsngal la ji ltar zhe sdang rgyas par 'gyur ba de ltar 'dod chags
[\[132b.6\]]la ma yin te/_'di ltar dgra'i bde ba dang sdug bsngal dag la zhe sdang dang 'dod chags dmigs pa'i sgo nas rgyas par 'gyur gyi/_mtshungs par ldan pa'i sgo nas ni ma yin no/_/bde ba yang ma yin sdug bsngal ba yang ma yin pa la gti mug ji ltar rgyas pa de ltar 'dod chags dang zhe sdang dag ma yin
[\[132b.7\]]gyi/_rgyas par mi 'gyur ba ni ma yin te/_gti mug ni mi gsal ba'i phyir/_bde ba yang ma yin sdug bsngal yang ma yin pa mi gsal ba kho na la rgyas par 'gyur te/_rjes su mthun pa'i phyir te/_thams cad btang snyoms dang mtshungs ldan/_/zhes 'chad pa'i phyir ro/_/yang na rang gi
[\[133a\]]
[\[133a.1\]]rgyud la yod pa'i dmigs pa'i sgo nas nges pa yin no zhes bya ba la/_rang gi rgyud la yod pa'i bde ba la dmigs pa dang mtshungs par ldan pa'i sgo nas rgyas par 'gyur la/_gzhan gyi rgyud la yod pa la ni dmigs pa tsam gyi sgo nas so/_/zhe sdang la yang de bzhin du brjod par
[\[133a.2\]]bya'o/_/sems nye bar nyon mongs par byed pa'i phyir ro zhes bya ba ni sems nyon mongs pa can nyid du byed pa'i phyir ro/_/re zhig gang dag nyon mongs pa phra rgyas zhes bya ba gang yin pa de dag ni nye ba'i nyon mongs pa yang yin te/_de dag ni nyon mongs pa'i mtshan nyid tshang ba yin pa'i phyir ro/_/
[\[133a.3\]]de dag ni kun du sbyor ba dang /_'ching ba dang /_phra rgyas dang nye ba'i nyon mongs pa dang /_kun nas dkris pa zhes bya ba yin pas de'i phyir de dag ni nye ba'i nyon mongs pa yang yin no/_/gzhan zhes bya ba ni nyon mongs pa rnams las don gzhan gyi dngos por shes par bya ba'i phyir ro/_/nyon mongs pa
[\[133a.4\]]can zhes bya ba ni dge ba dang /_ma bsgribs la lung du ma bstan pa bsal bar bya ba'i phyir ro/_/sems byung zhes bya ba ni gzugs dang mi ldan pa bsal bar bya ba'i phyir ro/_/'du byed phung zhes bya ba ni 'du shes dang tshor ba la sogs pa dag bsal bar bya ba'i phyir ro/_/de la nye ba'i nyon mongs
[\[133a.5\]]pa kho na yin zhes bya ba la/_nye ba'i nyon mongs pa ni nyon mongs pa dang nye bar 'dug pa dag go/_/gzhi phran tshegs las byung ba gang dag yin pa'o zhes bya ba ni mi dga' ba dang /_gla byed pa dang /_sems zhum pa nyid dang /_rmya ba dang /_zas kyi drod mi zin pa la sogs pa dag go/_/'dir ni kun
[\[133a.6\]]nas dkris pa dang /_nyon mongs pa'i dri mas bsdus pa kho na zhes bya ba ni/_kun nas dkris pas bsdus pa dang /_nyon mongs pa'i dri mas bsdus pa'o/_/de la 'di dag gis srid pa'i btson rar kun nas dkris pas na kun nas dkris pa dag yin pa'am/_'di dag yod na spyod pa ngan pa dag
[\[133a.7\]]ldang bas na kun nas dkris pa dag go/_/de la ngo tsha med pa dang khrel med pa ni bshad zin to zhes bya ba ni/_ma gus ngo tsha med khrel med/_/kha na ma tho 'jigs mi lta/_/zhes bya ba yin no/_/sems khong nas 'khrug pa'o zhes bya ba la/_khong nas 'khrug pa ni gzhan gyi phun sum tshogs
[\[133b\]]
[\[133b.1\]]pa la mi bzod pa sngon du 'gro ba can gyi sems kyi gdung ba'o/_/ser sna ni zhes bya ba la/_gang las bdag las gzhan du ma 'gro zhig snyam par gyur pa de ni ser sna ste/_de'i dngos po ni ser sna nyid do/_/chos dang zang zing dang mkhas pa rab tu 'byin pa dang /_'gal ba can zhes bya ba ni/_chos
[\[133b.2\]]rab tu sbyin pa dang 'gal ba can dang /_zang zing rab tu sbyin pa dang 'gal ba can dang /_mkhas pa rab tu sbyin pa dang 'gal ba can dang /_sems kyi kun du 'dzin pa zhes bya ba la/_sems kyi kun du 'dzin pa ni dngos po la mngon par zhen pa sngon du 'gro zhing /_de dang mi 'bral bar 'dod pa nyid
[\[133b.3\]]do/_/rgod pa ni sems rnam par ma zhi ba'o zhes bya ba ni/_glu dang gar dang sgeg pa'i cha lugs dang /_rgyan gyis sems rnam par ma zhi ba dang /_gang dang ldan pas lam gol bar zhugs par 'gyur ba de ni rgod pa'o/_/'gyod pa dang rmugs pa ni bshad zin to zhes bya ba la/_de la ni
[\[133b.4\]]mdzod kyi gnas gnyis pa las/_ngan pa byas pa'i dngos po ni 'gyod pa'o zhes bya ba la sogs pa dang /_rmugs pa ni lus dang sems las su mi rung ba nyid do zhes bshad do/_/gnyid ni sems mngon par sdud pa'o zhes brjod na ni snyoms par 'jug pa la yang thal bar 'gyur bas
[\[133b.5\]]de'i phyir lus yang dag par 'dzin par mi nus pa'o zhes bya ba smos so/_/de ni nyon mongs pa can kho na kun nas dkris pa yin gyi/_dge ba'am lung du ma bstan pa ni ma yin no/_/'gyod pa yang nyon mongs pa can kho na kun nas dkris pa yin gyi dge ba ni ma yin no/_/khro ba ni gnod
[\[133b.6\]]sems dang rnam par 'tshe ba ma gtogs pa zhes bya ba ni de dag las gzhan pa sems can dang sems can ma yin pa dag la kun nas mnar sems pa ste/_dper na dge slong bslab pa 'dod pa la sems 'khrug pa dang /_tsher ma la sogs pa dag la 'khrug pa lta bu'o/_/'chab pa
[\[133b.7\]]ni kha na ma tho ba mkhyud pa'o zhes bya ba la kha na ma tho ba ni smad par bya ba ste/_tshul khrims dang /_spyod pa dang /_'tsho ba rgud pa dag yin la/_mkhyud pa ni de sbed par 'dod pa'i rgyu ste/_sdig pa nang du gzhag pa'i phyir mi mngon par byed pa'o zhes bya ba'i don to/_/go rims bzhin du shes
[\[134a\]]
[\[134a.1\]]pa dang mi shes pa rnams kyis yin no zhes bya ba ni/_skyes bu gang zag 'chab pa dang ldan pa rnams kyi zhes bya bar sbyar te rgyal po la sogs pas shes pa rnams kyi ni bdag la rnyed pa dang /_bkur sti med par 'gyur ro snyam du sred pa'i rgyu mthun pa yin no/_/mi shes pa
[\[134a.2\]]rnams kyi ni ma rig pa'i rgyu mthun pa yin te/_las bdag gir bya ba nyid du ma dad pa ni kha na ma tho ba 'chab kyi/_gtsang mar bya ba'i phyir gzhan gyi tha dad du chags par mi byed do/_/khrel med par ma rig pa'i rgyu mthun pa ji ltar yin zhe na/_gang gis phyir khrel med pa 'jigs par mi lta ba yin pa'i
[\[134a.3\]]phyir ro/_/the tshom las 'gyod ces bya ba ni nyon mongs pa can brjod par 'dod pa'i phyir ro/_/nyon mongs dri ma zhes bya ba ni/_ji ltar lus dang dri ma 'byung ba de bzhin du rgyu la sogs pa 'di dag kyang nyon mongs pa rnams las 'byung ngo /_/rgyu ni gzhan 'drid pa'o zhes bya ba ni gzhan 'drid pa'i
[\[134a.4\]]bsam pa can gyis srang la g.yo la sogs pa byed do/_/g.yo ni sems gya gyu ba ste zhes bya ba la g.yo ni rang dang gzhan gyi nang gi bsam pa mkhyud pa dang /_mi gsal bar byed pa'i thabs su gnas pa'i sems gya gyu ba'o/_/rgyags pa ni sngar bshad zin to zhes bya ba ni rgyags pa ni/_rang gi
[\[134a.5\]]chos la chags pa yi/_/sems ni yongs su gdung ba'o/_/zhes bya ba yin no/_/nyon mongs pa rnam pa gnyis dang mtshungs par ldan pa'i phyir zhes bya ba ni mthong ba dang bsgom pas spang bar bya ba'i phyir zhes bya ba'i don te/_'di ltar ngo tsha med pa dang khrel med pa ni mi dge ba thams cad dang mtshungs
[\[134a.6\]]par ldan pa'i phyir ro/_/rmugs pa dang rgod pa ni nyon mongs pa thams cad dang mtshungs par ldan pa'i phyir ro/_/gnyid ni yid kyi sa pa 'dod pa na spyod pa thams cad dang mtshungs par ldan pa'i phyir ro/_/de nyid gyi phyir gang zhig ces bya ba 'byung ste/_kun nas dkris pa'i chos nye ba'i nyon mongs
[\[134a.7\]]pa gang zhig bden pa gang mthong bas spang bar bya ba'i nyon mongs pa dang mtshungs par ldan pa ni bden pa de mthong bas spang bar bya ba yin gyi gzhan gyis spang bar bya ba ni ma yin no/_/ma rig pa tsam dang mtshungs par ldan pa'i phyir ro zhes bya ba ni ma rig pa bsgom pas spang bar bya ba tsam dang mtshungs
[\[134b\]]
[\[134b.1\]]par ldan pa'i phyir ro/_/ma rig pa tsam dang mtshungs par ldan pa rnams rang dbang ba yin no zhes bya ba 'di la rigs pa ci yod ce na/_de dag 'jug pa la ni rang nyid gtso bo yin gyi/_nyon mongs pa gzhan la mi ltos la/_ma rig pa ni glen pa'i phyir 'jug par byed pa nyid ma yin te/_nyon
[\[134b.2\]]mongs pa'i dri ma drug kyang de dang 'dra'o zhes bya ba ni bsgom pas spang bar bya ba dang /_rang dbang bar te/_phrag dog la sogs pa nye ba'i nyon mongs pa lnga po ji lta ba bzhin du'o/_/'dod na mi dge zhes bya ba la/_rmugs pa dang /_rgod pa dang /_gnyid ma gtogs pa kun nas dkris pa bdun dang
[\[134b.3\]]sgyu la sogs pa drug ni 'dod pa'i khams na gcig tu mi dge ba yin no/_/rmugs pa dang /_rgod pa dang /_gnyid rnams ni mi dge ba dang lung du ma bstan pa yin no/_/gnyid ni dge ba yang yod pa ma yin nam zhe na/_de ni kun nas dkris pa'i skabs yin pa'i phyir de mi gzung ngo /_/ci rigs
[\[134b.4\]]par zhes bya ba ni 'dod pa'i khams kyi lhag ma ci tsam zhig sring ba'o/_/'dod dang bsam gtan dang po na/_/g.yo sgyu zhes bya ba 'byung ngo /_/'dod pa'i khams kho na na sgyu yod kyi/_bsam gtan dang po na med pa yin nam sgyu ni gzhan 'drid pa yin na/_de na ni nyo tshong med pas gzhan 'drid pa med do
[\[134b.5\]]zhe na/_brtsad pa 'di ni med de/_nyo tshong ma gtogs pa yang gzhan 'drid pa mthong ba'i phyir ro/_/de nyid kyi phyir tshangs pa 'drid phyir ro zhes bya ba smos te/_snga ma bzhin no/_/g.yo ni bshad zin mod kyi zhes bya ba ni/_de las 'gyod gnyid mi dge rnams/_/bsam gtan dang po dag na med/_/ces bya ba
[\[134b.6\]]dang /_g.yo dang sgyu dang rgyags pa ma gtogs pa khro ba la sogs pa dang zhes bya ba de bshad du zin kyang zhar la ste/_de yan chad ni lung ma bstan zhes bya ba'i zhar la bshad do/_/lnga bor te zhes bya ba ni sgyu dang /_g.yo dang /_rmugs pa dang /_rgod pa dang /_rgyags pa dag go/_/de dag ni thams cad yid
[\[134b.7\]]kyi sa pa dag yin no zhes bya ba la gnyid dang nga rgyal de dag ni rnam pa lnga char yang yid kyi sa pa yin gyi 'dod chags la sogs pa dag bzhin du rnam par shes pa drug dang /_mtshungs par ldan pa ni ma yin no/_/nye ba'i nyon mongs rang dbang yang /_/zhes bya ba ni 'di lta ste/_phrag dog dang /_ser sna dang /_
[\[135a\]]
[\[135a.1\]]'gyod pa dang /_khro ba dang /_'chab pa rnams dang /_nyon mongs pa'i dri ma rnams so/_/nyon mongs pa'i sa mang po pa dag gi nang du bshad pa gang dag yin pa'o zhes bya ba ni 'di lta ste/_bag med pa dang /_le lo dang /_ma dad pa ste/_de dag thams cad ni rnam par
[\[135a.2\]]shes pa drug la brten pa rig par bya'o/_/ma rig pa dang /_rmugs pa dang /_rgod pa ni thal ma thag tu bshad zin pas yang mi brjod do/_/dga' ba dang skyo ba'i rnam par 'jug pa'i phyir zhes bya ba la/_dga' ba'i rnam pa dang skyo ba'i rnam pa ni dga' ba dang skyo ba'i rnam pa dag go/_/'dod chags
[\[135a.3\]]dang zhe sdang de dag la de dag tu 'jug pa'i ngang tshul yod pa de dag ni dga' ba dang /_skyo ba'i rnam par 'jug pa dang /_de'i dngos po ni dga' ba dang skyo ba'i rnam par 'jug pa nyid de/_de'i phyir 'dod chags dang zhe sdang de dag bde ba dang sdug bsngal dag dang mtshungs par ldan no/_/rnam par mtshungs
[\[135a.4\]]pa'i phyir dang /_rnam par shes pa'i tshogs drug pa yin pa'i phyir 'dod chags ni bde ba dang yid bde ba dang mtshungs par ldan la/_zhe sdang ni sdug bsngal dang yid mi bde ba dang mtshungs par ldan no/_/bsod nams kyi las can dang /_sdig pa'i las can rnams kyi dang zhes bya ba la/_bsod nams kyi
[\[135a.5\]]las can rnams kyi ni yid mi bde ba dang ngo /_/sdig pa'i las can rnams kyi ni yid bde ba dang ngo /_/lta ba bzhi dang zhes bya ba ni log par lta ba ma gtogs pa'o/_/ji ltar chad par lta ba yid bde ba dang mtshungs par ldan pa yin zhe na/_de mngon par 'dod pa'i phyir ro/_/'dod las skyes zhes bya ba
[\[135a.6\]]ni/_de las gzhan na sdug bsngal dang yid mi bde ba dag med pa'i phyir dang khong khro med pa'i phyir ro/_/re zhig de ltar phra rgyas 'di dag dga' ba dang skyo ba'i rnam pa'i dbye bas bde ba'i sdug bsngal dag dang mtshungs par ldan pa so sor nges par bshad nas/_spyir smras pa zhes bya ba rgyas par 'byung ste/_
[\[135a.7\]]btang snyoms kyi dbang po ni ma rig pas rgyas par 'byung ba'i phyir dang /_ma rig pa yang nyon mongs pa thams cad dang mtshungs par ldan pa'i phyir ro/_/gzhan yang nyon mongs pa thams cad par ma gyur nas 'gag pa ste/_de nyid kyi phyir rgyun 'chad pa'i dus na zhes bya ba smos so/_/btang snyoms la dga'
[\[135b\]]
[\[135b.1\]]ba dang skyo ba'i rnam pa med pa ma yin nam/_de'i phyir ji ltar dga' ba dang skyo ba'i rnam pas de dang mtshungs par ldan zhe na/_de'i phyir grag go zhes bya ba'i sgra ni ma rangs pa'i don du yin no/_/bye brag tu smras pa rnams na re 'gal ba med pa'i phyir skyes bu gzu bo bzhin no zhes zer ro/_/rang gi sa
[\[135b.2\]]dag na dbang po ji snyed cig yod pa zhes bya ba la/_sa gang na dbang po du yod ce na/_skye ba'i bsam gtan dag na ni/_/yid bde ba de dang btang snyoms dang /_/btang snyoms yid bde bde ba dang /_/btang snyoms btang snyoms tshor ba yod/_/ces phyis 'chad par 'gyur ro/_/de na yang ci rigs
[\[135b.3\]]par rnam par shes pa'i tshogs bzhi pa rnams ni zhes bya ba la/_bsam gtan dang po na ni sna dang lce'i rnam par shes pa med pa'i phyir rnam par shes pa'i tshogs gsum pa'i bde ba yod la/_btang snyoms kyi dbang po rnam par shes pa'i tshogs bzhi pa dang /_yid bde ba'i dbang po yid kyi rnam
[\[135b.4\]]par shes pa po yod do/_/de yan chad na ni ci rigs par yid kyi rnam par shes pa'i tshogs pa thams cad yod do/_/de la bsam gtan gnyis pa na ni yid bde ba'i dbang po dang /_btang snyoms kyi dbang po'o/_/gsum pa na ni bde ba'i dbang po dang /_btang snyoms kyi dbang po'o/_/de yan
[\[135b.5\]]chad na ni btang snyoms kyi dbang po kho na yod do/_/'di dag skyo ba'i rnam par 'jug pa'i phyir dang /_yid kyi sa pa yin pa'i phyir ro zhes bya ba ni yid bde ba dang sdug bsngal gyi dbang po bsal bar bya ba'i phyir khyad par gnyis so/_/de dag dang rgyags pa zhes bya ba 'byung ngo /_/ji ltar rgyags pa yid kyi
[\[135b.6\]]sa pa bde ba'i dbang po dang mtshungs par ldan zhe na/_de'i phyir bsam gtan gsum pa na ni bde ba dang mtshungs par ldan no zhes bya ba smos so/_/ma rig pa bzhin du zhes bya ba la/_nyon mongs pa'am nye ba'i nyon mongs pa gang dang yang mtshungs par ldan pa bkag pa med pa de bzhin du btang snyoms
[\[135b.7\]]kyang yin no zhes bya ba'o/_/mi dge ba'i sa mang po pa yin pa'i phyir dang zhes bya ba ni/_ngo tsha med pa dang /_khrel med pa'o/_/nyon mongs pa'i sa mang po pa yin pa'i phyir ro zhes bya ba ni/_rmugs pa dang /_rgod pa dang /_rnam par shes pa'i tshogs drug la ni mi dge ba dang nyon mongs pa can srid pas
[\[136a\]]
[\[136a.1\]]de'i phyir dbang po lnga char dang mtshungs par ldan te zhes bya ba smos so/_/mdo las 'dod pa la 'dun pa dang zhes bya ba rgyas par 'byung ste/_bcom ldan 'das kyis dge slong dag sgrib pa lnga ni mi dge ba'i phung po yin no zhes smras pa de dag ni yang dag par smra ba na smra bar
[\[136a.2\]]'gyur ro/_/de ci'i phyir zhe na/_dge slong dag 'di ni mi dge ba'i phung po ma 'dres pa yongs su rdzogs pa yin te/_'di lta ste sgrib pa lnga'o/_/lnga gang zhe na/_'dod pa la 'dun pa dang /_gnod sems dang /_rmugs pa dang /_gnyid dang /_rgod pa dang /_'gyod pa dang /_the tshom mo zhes gsungs so/_/
[\[136a.3\]]de la ci rmugs pa dang zhes bya ba rgyas par 'byung ba ni rmugs pa dang /_rgod pa dang the tshom ni khams gsum pa yin la/_'dod pa la 'dun pa dang /_gnod sems dag ni 'dod pa na spyod pa yin na/_de las ni khyad par med par gsungs pas/_ci rmugs pa dang rgod pa dang the tshom khams gsum pa
[\[136a.4\]]gzung ngam/_'on te 'dod pa la 'dun pa dang /_gnod sems ltar 'dod pa dang ldan par gzung zhes mi shes pa'o/_/'di ni mi dge ba'i phung po zhes bya ba la sogs pa 'byung bas rmugs pa dang rgod pa dang the tshom rnams khams gsum pa nyid yin yang 'dod par gtogs pa dag kho na sgrib par bzhed
[\[136a.5\]]do/_/de nyid kyi phyir rmugs pa dang rgod pa dang /_gnyid dang 'gyod pa dag dang bsres par mdzad de/_rmugs pa dang rgod pa 'dod pa na spyod pa dag kho na sgrib pa nyid du shes par bya ba'i phyir ro/_/gnyid dang 'gyod pa nyon mongs pa can ma yin pa dag sgrib pa'i ngo bo yin pa dgag par yang mdzad pa
[\[136a.6\]]yang yin te/_rmugs pa dang /_rgod pa dang /_bsres pa'i phyir dang /_de dag kyang gcig tu nyon mongs pa can yin pa'i phyir ro/_/sgrib pa zhes bya ba ni bsam gtan dang ting nge 'dzin dang snyoms par 'jug pa rnams kyi sgrib pa zhes bya ba'i don gang yin pa'o/_/mi mthun dang zas dang bya ba gcig
[\[136a.7\]]pa'i phyir/_gnyis gcig ces bya ba ni ji ltar 'dod pa la 'dun pa'i zas sdug pa'i mtshan ma yin la/_zas ma yin pa mi sdug pa yin pa dang /_gnod sems kyi zas khong khro ba'i mtshan ma yin la/_zas ma yin pa byams pa yin pa dang /_the tshom gyi zas dus gsum yin te/_'das
[\[136b\]]
[\[136b.1\]]pa'i dus la the tshom za zhes bya ba la sogs pa rgyas par 'byung bas so/_/zas ma yin pa ni rkyen nyid 'di pa'i rten cing 'brel par 'byung ba so sor rtog pa yin pa lta bu ste/_de ltar na 'di dag ni re re zhing sgrib pa nyid yin no/_/rmugs pa dang /_gnyid dang /_rgod pa dang /_'gyod pa'i yang de bzhin du
[\[136b.2\]]yin no/_/kha zas kyi drod mi zin pa zhes bya ba ni te por nyung ba'am mang ba za zhes bya ba'i don to/_/zhi gnas ni ting nge 'dzin dang rtse gcig pa zhes bya ba'i don to/_/'dod pa la 'dun pa dang gnod sems dag gis ni tshul khrims kyi phung po la gnod par byed de/_de gnyis kyis go rims bzhin du 'dod
[\[136b.3\]]pa dang sdig pa las dben pa ring du byed pa'i phyir ro/_/rmugs pa dang gnyid kyis ni shes rab kyi phung po la gnod par byed de/_de lhag mthong ring du byed pa'i phyir ro/_/rgod pa dang 'gyod pas ni ting nge 'dzin gyi phung po la gnod par byed de/_des zhi gnas ring du byed pa'i phyir ro/_/rtog pa 'di lta na ni
[\[136b.4\]]zhes bya ba ni gal te rmugs pa dang gnyid shes rab kyi phung po dang /_'gal ba nyid du rtog cing /_rgod pa dang 'gyod pa ting nge 'dzin gyi phung po dang 'gal bar rtog na ni/_de lta yin dang rgod pa dang /_'gyod pa'i sgrib pa rmugs pa dang gnyid kyis sgrib pa'i sngar smos par 'gyur ro/_/ci'i phyir zhe
[\[136b.5\]]na/_'di ltar rim pa gang gis tshul khrims dang /_ting nge 'dzin dang /_shes rab kyi phung po dag bstan pa'i rim pa des de dag gis mi mthun pa'i phyogs su gyur pa'i sgrib pa rnams kyi bstan par rigs te/_rim pa las rgal ba la dgos pa med pa'i phyir ro/_/grangs bzhin du zhes bya ba ni
[\[136b.6\]]rmugs pa dang /_gnyid ni ting nge 'dzin gyi phung po'i nye ba'i nyon mongs pa'o/_/rgod pa dang 'gyod pa ni shes rab kyi phung po'i nye ba'i nyon mongs pa ste/_'di ltar ting nge 'dzin la brtson pa ni rmugs pa dang gnyid kyi 'jigs pa la chos rab tu 'byed pa la brtson pa ni rgod pa dang 'gyod pas 'jigs so/_/
[\[136b.7\]]rgyu bar 'gyur bas zhes bya ba ni bsod snyoms kyi ched du 'byam pas so/_/gnas par gyur pa'i zhes bya ba ni nang du yang dag 'jog par 'dug pa'am 'chag pa'i'o/_/de'i mngon du 'gro ba zhes bya ba ni sdug pa dang mi sdug pa'i mtshan ma mngon du 'gro ba'o/_/de'i 'og tu ting nge 'dzin du zhugs pas zhes bya
[\[137a\]]
[\[137a.1\]]ba 'dir ma rig pa ni zhi gnas kyi rgyu mtshan dang lhag mthong gi rgyu mtshan phyin ci log tu yid la byed pa 'di yin no/_/go rims bzhin du zhes bya ba ni rmugs pa dang /_gnyid ni zhi gnas kyi bar chad byed la/_rgod pa dang 'gyod pa ni lhag mthong gi bar chad byed de/_rlung dmar
[\[137a.2\]]gyis dkrugs pa'i chu la gzugs kyi gzugs brnyan mi snang ba ltar/_rgod pa dang 'gyod pas dkrugs pa'i sems la de nyid mthong ba med do/_/the tshom gyis kyang de nyid mthong bar mi 'gyur ro/_/skal ba mi mnyam pa'i khams kun du 'gro ba rnams dang zhes bya ba rgyas par 'byung ste/_skal
[\[137a.3\]]ba mi mnyam pa'i khams kun du 'gro ba rnams kyi dmigs pa ni gzugs dang gzugs med pa'i khams dag yin zhing /_sdug bsngal dang kun 'byung la rjes su shes pa'i bzod pa dag gis yongs su shes par bya ba yin la/_de rnams de'i tshe spong ba ni ma yin te/_sngar spangs zin pa'i phyir ro/_/
[\[137a.4\]]de rnams ni sngar sdug bsngal dang kun 'byung la chos shes pa'i dus su spangs pa'i phyir ro/_/'gog pa dang lam mthong bas spang bar bya ba zag pa dang bcas pa la dmigs pa rnams kyi dmigs pa ni 'gog pa dang lam mthong bas spang bar bya ba log par lta ba la sogs pa yin la/_log par
[\[137a.5\]]lta ba la sogs pa de dag kyang sdug bsngal dang kun 'byung gis bsdus pa'i phyir/_sdug bsngal dang kun 'byung la chos rjes su shes pa'i bzod pa dag gis yongs su shes la/_de rnams de'i tshe spong ba yang ma yin te/_'o na ci zhe na/_phyis 'gog pa dang lam la chos dang rjes su shes pa dag gis
[\[137a.6\]]spong ngo /_/de'i tshe de rnams kyi dmigs pa yongs su shes pa yang ma yin te/_sngar yongs su shes par byas zin pa'i phyir ro/_/de'i phyir de rnams ji ltar spong ba brjod dgos so zhe na/_dmigs pa yongs su shes pa dang /_de la dmigs pa yang dag par zad pa dang zhes bya ba rgyas par 'byung ste/_
[\[137a.7\]]rang gi sa la dmigs pa smos pa ni skal ba mi mnyam pa'i khams kun du 'gro ba bsal ba'i phyir ro/_/zag pa med pa la dmigs pa rnams zhes bya ba la/_ci zhe na/_dmigs pa yongs su shes pas zad par 'gyur ro zhes bstan to/_/zag pa med pa la dmigs pa smos pa ni zag pa dang bcas pa la
[\[137b\]]
[\[137b.1\]]dmigs pa bsal bar bya ba'i phyir ro/_/de la dmigs pa yang dag par zad pas ni zhes bya ba la/_skal ba mnyam pa'i khams kun du 'gro ba 'di dag la dmigs pa skal ba mi mnyam pa'i khams kun nas 'gro ba yod pa de dag ni de la dmigs pa'o/_/de la dmigs pa rnams yang dag par
[\[137b.2\]]zad pa ni de la dmigs pa yang dag par zad pa ste/_de la dmigs pa yang dag par zad pa de bas na skal ba mi mnyam pa'i khams kun du 'gro ba rnams zad par 'gyur te/_yul bstan par byed pa spangs pa'i phyir skal ba mi mnyam pa'i khams kun du 'gro ba rnams stong ngo /_/zag pa med pa la
[\[137b.3\]]dmigs pa de dag ni de dag gi dmigs pa yin pas zhes bya ba la/_log par lta ba la sogs pa 'gog pa dang lam gyi bden pa la dmigs pa de dag ni 'gog pa dang lam mthong bas spang bar bya ba 'dod chags la sogs pa de dag gi dmigs pa yin pas yul spangs pa'i phyir/_yul can spangs pa
[\[137b.4\]]yin no/_/gnyen po skyes pas zad par 'gyur/_/zhes bya ba ni bden pa rnams sngar yongs su shes par byas zin pa'i phyir dmigs pa yongs su shes pas ma yin la/_de la dmigs pa yang dag par zad pas kyang ma yin te/_de dag ni skal ba mi mnyam pa'i khams kun du 'gro ba ma yin pa'i phyir ro/_/
[\[137b.5\]]dmigs pa spangs pas kyang ma yin te/_sngar dmigs pa spong ba dang de dag la dmigs pa spangs pa nyid kyis/_de dag la dmigs pa spangs pa las phyis 'dod chags la sogs pa ma yin pa'i phyir ro/_/chen po'i chen po ni zhes bya ba ni/_chung dang 'bring dang chen po yi/_/chung ngu la sogs dbye ba yis/_/
[\[137b.6\]]zhes 'chad par 'gyur ro/_/spong ba'i gnyen po ni bar chad med pa'i lam mo zhes bya ba ni gang gis nyon mongs pa'i thob pa kun du gcod pa ste/_de yang bar chad med pa'i lam thams cad yin no/_/gzhi'i gnyen po de yan chad kyi lam gang yin pa ste zhes bya ba ni/_'di lta ste/_sdug bsngal la chos shes pa
[\[137b.7\]]la sogs pa lta bu'o/_/gang gis zhes bya ba rgyas par 'byung ngo /_gang gis sdug bsngal la chos shes pa la sogs pa'i bzod pa la sogs pa bar chad med pa'i lam gyis spangs pa bral ba'i thob pa kun du 'dzin pa'o/_/'dir ni bar chad med pa'i lam dang po ma gtogs pa'i bar chad med pa'i lam yang
[\[138a\]]
[\[138a.1\]]gzung ste/_bar chad med pa'i lam dang po ni spong ba'i gnyen po kho na yin gyi/_gzhi'i gnyen po ni ma yin pa'i phyir ro/_/thag bsring ba'i ngo bo'i gnyen po ni zhes bya ba la/_'dis thag bsring ba'i ngo bo byed pas na/_thag bsring ba'i ngo bo ste/_de nyid gnyen po'o/_/rnam par
[\[138a.2\]]grol ba'i lam yan chad kyi lam gang yin pa ste zhes bya ba ni/_rnam par grol ba'i lam sdug bsngal la chos shes pa gang yin pa de'i gong gi lam gang yin pa ste/_de lta yin dang 'dir rnam par grol ba'i lam dang po ma gtogs pa'i rnam par grol ba'i lam yang gzung ste/_de ni gzhi'i gnyen po kho na
[\[138a.3\]]yin gyi thag bsring ba'i ngo bo'i gnyen po ni ma yin no/_/gzhan dag na re rnam par grol ba'i lam yang yin te zhes bya ba la/_de'i phyir de ltar na dang po yang gzung bar 'gyur ro/_/sngar ni rnam par grol ba'i lam yan chad kyi rnam par grol ba'i lam gzhan gang yin pa de kho na gzung bar 'gyur ro/_/des
[\[138a.4\]]kyang thob pa de dag sring bar byed do zhes bya ba ni rnam par grol ba'i lam dang po ste/_bral ba'i thob pa kun du 'dzin pa 'ba' zhig tu ma zad do/_/rnam par sun 'byin pa'i gnyen po ni lam gang gis khams de la skyon du mthong nas rnam par sun 'byin par byed do zhes bya ba ni sdug bsngal dang kun 'byung gi bden pa la
[\[138a.5\]]dmigs pa'i lam ste/_'di ltar des ni khams de mi rtag pa la sogs pa'i rnam pa dag tu rnam par sun 'byin par byed cing /_rnam par gtong bar byed ces bya ba'i tha tshig go/_/yang 'di dag gi go rims zhes bya ba ni slob dpon yin te/_them skas kyi tshul la brten nas ji ltar skye ba'i rim pa dang /_mtshan
[\[138a.6\]]nyid ma 'chol ba thugs la gzhag nas bshad do/_/sdug bsngal dang kun 'byung la dmigs pa'i sbyor ba'i lam mo zhes bya ba la/_'dir sbyor ba'i lam ni dro bar gyur pa la sogs pa gzung gi_/bar chad med pa'i lam la sogs pa ni ma yin te/_spong ba la sogs pa nyid du rnam par gzhag pa'i phyir ro/_/
[\[138a.7\]]bar chad med pa'i lam thams cad do zhes bya bas ni bden pa bzhi la dmigs pa bar chad med pa'i lam brgyad cu rtsa dgu gzung ste/_rnam par grol ba'i lam ni/_dang po nas gzhi'i gnyen po kho na yin gyi/_thag bsring ba'i ngo bo'i gnyen po ni ma yin no/_/thag bsring ba'i ngo bo'i gnyen po ni khyad par gyi
[\[138b\]]
[\[138b.1\]]lam mo zhes bya ba ni/_gsum las gzhan pa'i lam thams cad khyad par gyi lam yin pa'o/_/mtshungs par ldan pa las ni nyon mongs pa rnam par dbye bar mi nus so zhes bya ba ni de ni med na mi 'byung ba nyid du skyes pa'i phyir so sor bya bar mi nus so/_/re zhig ma 'ongs pa ni dmigs pa las rnam par
[\[138b.2\]]dbye bar nus te/_ci'i phyir zhe na/_de ni yang dngos po de la dmigs nas mi skye bas so/_/'das pa go ji ltar nus te/_dngos po de la dmigs nas skyes te 'gag pa'i phyir dmigs pa de las rnam par dbye bar mi nus so/_/'on te 'di'i don ni dmigs pa yongs su shes pas zhes bya ba la sogs pa
[\[138b.3\]]'byung ngo /_/re zhig gang du dmigs pa'i sgra yod pa der ni dmigs pa yongs su shes pa'i rtog pa yod pa yin pa zhig na/_gang du gnyen po skyes pas zhes bya ba de ni dmigs pa'i sgra yod pa ma yin pa der ni ji ltar yin te/_de'i phyir de yang ma nges te zhes bya ba smos so/_/rnam pa gcig tu dmigs pa yongs su
[\[138b.4\]]shes pa 'ba' zhig gis yin pa 'ba' zhig tu ma zad kyi/_'o na ci zhe na/_de la dmigs pa yang dag par zad pa la sogs pa gzhan rnam pa gsum gyis kyang yin pas de'i phyir de yang ma nges te zhes bya ba smos so/_/'di'i don ni dmigs pa yongs su shes pas spang bar bya ba 'di yin no zhes bya ba ma
[\[138b.5\]]nges te/_'di ltar gong du nyon mongs pa rnams ni rnam pa bzhis zad par 'gyur te/_dmigs pa yongs su shes pa dang zhes bya ba la sogs pa smras pa yin no/_/de lta bas na 'di brjod par bya dgos so zhes bya ba ni lan gdab dgos so zhes bya ba'i tha tshig go/_/smras pa/_rang gi rgyud la yod pa'i nyon
[\[138b.6\]]mongs pa ni thob pa chad pa dang /_bral ba'i thob pa skyes pas spong ngo /_/gzugs thams cad dang zhes bya ba ni dge ba dang /_lung du ma bstan pa dang /_rang gi rgyud la yod pa dag go/_/nyon mongs pa can ma yin pa'i chos zhes bya ba ni dge ba zag pa dang bcas pa dang /_ma bsgribs la lung du ma bstan pa
[\[138b.7\]]gzugs can ma yin pa'o/_/de dag la dmigs pa zhes bya ba ni gzhan gyi rgyud la yod pa'i nyon mongs pa dang /_gzugs thams cad dang /_nyon mongs pa can ma yin pa'i chos de dag la dmigs pa rang gi rgyud la yod pa'i 'dun pa'i 'dod chags spangs pas spangs par 'gyur ro/_/'byung dang tshul
[\[139a\]]
[\[139a.1\]]khrims phyogs dang ni/_/dus gnyis ring ba nyid lta bu'o zhes bya ba la/_lta bu'o zhes bya ba'i sgra ni dper brjod par bya ba'i don du ste/_bzhin no zhes bya ba'i don du blta bar bya'o/_/mtshan nyid kyis ring ba nyid ni mtshan nyid mi mthun pa'i phyir te/_dper na 'byung ba'i mtshan nyid mi mthun
[\[139a.2\]]pa rnams las sa'i khams las chu'i khams ring ba la sogs pa bzhin no/_/gnyen pos ring ba nyid ni gnyen po yin pa'i phyir te/_dper na 'chal ba'i tshul khrims las tshul khrims bzhin no/_/yul gyis ring ba nyid ni yul rnam par 'chad pa ste/_dper na shar gyi rgya mtsho las nub kyi rgya mtsho'i
[\[139a.3\]]phyogs bzhin no/_/dus kyis ring ba nyid ni dper na 'das pa dang /_ma 'ongs pa ring bar brjod pa lta bu'o zhes bya ba la gang nas brjod ce na/_chos mngon pa las te/_'di skad du/_chos ring ba gang dag ce na/_'das pa dang ma 'ongs pa'i chos rnams so/_/chos nye ba gang dag ce na/_da ltar byung
[\[139a.4\]]ba'i chos rnams dang /_'dus ma byas so zhes 'byung ngo /_/yun ring po zhig na byung ba dang /_'byung ba nyid kyis ni ma yin no zhes bya ba ni yun ring mo zhig na byung ba nyid kyis 'das pa ma yin la/_yun ring mo zhig na 'byung ba nyid kyis ma 'ongs pa ma yin pa'o/_/da ltar yang de bzhin du ring bar 'gyur ro
[\[139a.5\]]zhes bya ba ni da ltar byung ba'i dus nyid kyis dus tha dad pa nyid kyis na da ltar byung ba yang ring bar 'gyur ro/_/dper na 'das pa dang /_ma 'ongs pa gnyis ring ba lta bu'o/_/'o na ni byed pa las ring ba ma yin no zhes bya ba ni byed pa zhig pa ni 'das pa la ma yin la/_byed pa ma thob pa ni ma 'ongs pa yin pas
[\[139a.6\]]so/_/bstan bcos las chos nye ba dag gang zhe na/_da ltar byung ba'i chos rnams dang /_'dus ma byas so zhes gsungs pa de la 'dus ma byas la byed pa med pa'i phyir ji ltar nye ba nyid yin/_de thams cad du thob pa'i phyir ro zhes bya ba ni yul thams cad du so sor brtags pas 'gog pa dang /_so sor
[\[139a.7\]]brtags pa ma yin pas 'gog pa thob pa'i phyir ro/_/'das pa dang ma 'ongs pa dag las yang thal bar 'gyur ro zhes bya ba ni/_de ni thob pa yang yod pas so/_/ji ltar zhe na/_dge ba la sogs pa'i chos 'das pa dang /_ma 'ongs pa rnams ni yul thams cad na de dag gis thob pa dang ldan pa'i phyir ro/_/
[\[139b\]]
[\[139b.1\]]gang la thob pa nyid yod pa ma yin pa'i nam mkha' yang ji ltar na nye bar grub/_de lta na 'o na zhes bya ba na rnam grangs gzhan smras pa'o/_/'dus ma byas kyang chod pa med pa'i phyir zhes bya ba ni/_de ni dus kyis ma bsdus pas de'i phyir da ltar bas chod pa ma yin no/_/de ltar na yang zhes bya ba ni rtog
[\[139b.2\]]pa de lta na yang gal te da lta ba gnyis ka dang /_nye ba'i phyir nye ba yin na/_'das pa dang ma 'ongs pa dang da ltar dang nye ba'i phyir ring ba dang nye ba gnyis kar 'gyur ro/_/'di skad du rig par 'gyur ro zhes bya ba ni slob dpon yin no/_/ma 'ongs pa ni chos kyi rang gi mtshan nyid las ring ba yin no/_/ci'i phyir
[\[139b.3\]]zhe na/_ma thob pa'i phyir ro/_/'das pa zhes bya ba la ci zhe na/_zhig pa'i phyir chos kyi rang gi mtshan nyid las ring ngo /_/gnyen po skyes pas zhes bshad pa'i phyir ci lam khyad par du 'gro ba'i phyir zhes bya ba la sogs pa 'di dpyad par bya'o/_/gang las the tshom za zhe na/_gang gi phyir mdo las 'di skad du
[\[139b.4\]]kun du sbyor ba gsum spangs pa dang /_'dod chags dang zhe sdang dang gti mug bsrabs pas lan cig phyir 'ong bar 'gyur ro/_/kun du sbyor ba tha ma'i cha dang mthun pa lnga spangs pas phyir mi 'ong bar 'gyur ro zhes rgyas par gsungs pas the tshom za'o/_/de ni med de 'o na ci zhe na/_nyon mongs pa thams cad ni lan
[\[139b.5\]]cig tu zad de thob pa 'chad do/_/'dir ni gnyen po rnam par grol ba'i lam yin pas bsams pa'o zhes bya ba ni de ni bral ba'i thob pa dang lhan cig skyes pa'i phyir te/_bar chad med pa'i lam ni ma yin na zhes bstan to/_/'chad par 'gyur ba'i 'bras bu brgyad cu rtsa dgu dang /_skyes bu byed pa dang /_
[\[139b.6\]]bdag po'i 'bras bu la sogs par bshad zin pa lnga po de dag gzung bar 'gyur du 'ong bas de'i phyir 'bras bu ni dge sbyong gi tshul gyi 'bras bu bzhi'o zhes bya ba smos so/_/ji ltar dbang po 'phel bar 'gyur zhe na/_de'i phyir dbang po 'pho ba'o zhes bya ba smos so/_/de yang zhes bya ba rgyas par 'byung ngo /_/de yang
[\[139b.7\]]ste bral ba'i thob pa ni ci rigs par te/_ji ltar srid tshad du nyon mongs pa kha cig gi ni dus drug tu'o/_/kha cig gi ni lngar ro/_/kha cig gi ni bzhir ro/_/kha cig gi ni gsum du'o/_/kha cig ni gnyis su'o/_/de la 'dod pa na spyod pa mthong bas spang bar bya ba rnams dang /_gzugs dang gzugs med
[\[140a\]]
[\[140a.1\]]pa na spyod pa bden pa gsum mthong bas spang bar bya ba rnams kyi ni dus drug tu bral ba thob bo/_/gzugs dang gzugs med pa na spyod pa lam mthong bas spang bar bya ba rnams kyi ni dus lngar te/_de dag gi ni 'bras bu 'thob pa kho na gnyen po skyes pa yin pa'i phyir ro/_/'dod
[\[140a.2\]]pa na spyod pa bsgom pas spang bar bya ba rnam pa lnga'i yang lnga kho nar ro/_/drug pa ni bzhir te/_de'i gnyen po skye ba dang 'bras bu thob pa'i dus ni gcig yin pa'i phyir ro/_/rnam pa bdun pa dang brgyad pa dag gi ni bzhi kho nar ro/_/rnam pa dgu pa'i dus gsum du ste/_dus der gnyen po dang 'bras
[\[140a.3\]]bu thob pa yang yod pas gnyis las gang yang rung ba gcig gzung ngo /_/srid pa'i rtse mo'i rnam pa tha ma ma gtogs pa gzugs dang gzugs med pa na spyod pa bsgom pas spang bar bya ba rnams kyi ni gsum kho nar ro/_/srid pa'i rtse mo'i rnam pa tha ma'i ni gnyis su ste/_de'i gnyen po skye ba dang /_
[\[140a.4\]]'bras bu thob pa'i dus gcig yin pa'i phyir ro/_/nges pa 'di ni dbang po rtul po mthar gyis pa'i yin gyi/_dbang po rnon po'i ni nyon mongs pa kha cig gi ni dus lngar yin pa nas/_kha cig ni gcig gi bar du yin te/_snga ma kho na ltar rig par bya'o/_/phal cher la 'dod chags dang bral ba dang 'dod
[\[140a.5\]]chags dang bral ba ma yin pa yang ci rigs par de dang 'dra bar sbyar bar bya'o/_/yongs su shes pa zhes bya ba'i ming thob po zhes bya ba ni/_bstan bcos las bral ba la yongs su shes pa nyid du bsnyad do zhes bya ba'i tha tshig go/_/re zhig ye shes ni 'dis yongs su shes na zhes bya bas yongs su shes pa nyid
[\[140a.6\]]du rigs na/_yang spong ba go ji ltar zhe na/_'bras bu la rgyu btags pa'i phyir ro zhes bya ba smos so/_/spangs pa ni ye shes kyi yongs su shes pa'i 'bras bu yin pas/_'bras bu de la rgyu btags nas 'di skad du spangs pa'i yongs su shes pa zhes bshad de/_bral bas na bral ba'o zhes bya ba ni ma yin
[\[140a.7\]]gyi/_'o na ci zhe na/_'di yod na bral bas so/_/yang gang nas spangs pa yongs su shes pa'i sgrar bstan ce na/_mdo las te/_bcom ldan 'das kyis dge slong dag yongs su shes par bya ba'i chos rnams dang zhes bya ba nas yongs su shes par bya ba'i chos rnams gang zhe na/_nye bar len pa'i phung po lnga'o
[\[140b\]]
[\[140b.1\]]zhes bya ba dang /_'dun pa'i 'dod chags las yang dag par 'das pa gang yin pa ste/_'di ni yongs su shes pa zhes bya'o zhes bya ba la sogs pa gsungs so/_/'dod pa na dang po'i rnam gnyis zad la gcig ces bya ba ni/_bral ba'i thob pa zag med dang /_/srid rtse nyams par byas pa dang /_/rgyu gnyis
[\[140b.2\]]kun du bcom pa'i phyir/_/yongs shes khams las 'das pa las/_/zhes bya ba der rigs pa 'chad par 'gyur ro/_/bsgom pa'i lam la bshad pa ni/_/yongs su shes pa gzhan gsum ste/_/zhes bya ba la sogs pa'o/_/tha ma'i cha dang mthun pa spangs pa yang yongs su shes pa gcig yin no
[\[140b.3\]]zhes bya ba ni/_'dod pa'i khams kyi zag pa zad pa'i phyir zhes bya ba'i tha tshig go/_/gzugs kyi zag pa zad pa yang gcig yin te zhes bya ba ni gzugs kyi 'dod chags zad pa'i yongs su shes pa'o/_/nga rgyal la sogs pa nyon mongs pa dang nye ba'i nyon mongs pa gzugs na spyod pa gzhan dag kyang
[\[140b.4\]]yod mod kyi 'di'i yongs su shes par rnam par gzhag pa ni de na gzugs kyi yul can kun du sbyor ba gong ma'i cha dang mthun pa 'dod chags gtso bo yin pa'i phyir/_gzugs kyi 'dod chags zad pa'i yongs su shes pa zhes bshad do/_/kun du sbyor ba thams cad yongs su gtugs pa'i yongs su shes
[\[140b.5\]]pa'o zhes bya ba ni/_zag pa thams cad zad pa'i yongs su shes pa zhes bya ba'i don to/_/mthong bas spang bar bya ba rnams kyi ni ma yin zhe na zhes bya ba ni ci'i phyir bsgom pas spang bar bya ba'i yongs su shes pa da ltar gzugs dang gzugs med pa na spyod pa'i mthong bas spang bar bya ba rnams kyis yongs su
[\[140b.6\]]shes pa tha dad pa ma yin/_de bzhin du gzugs dang gzugs med pa na spyod pa'i mthong bas spang bar bya ba rnams spangs pa yang yongs su shes pa gsum yin te zhes smras pa'i phyir ro zhes bya ba'o/_/bsgom pas spang bar bya ba rnams kyi gnyen po mi 'dra ba'i phyir ro zhes bya ba ni/_gang gi phyir gzugs
[\[140b.7\]]dang gzugs med pa na spyod pa bsgom pas spang bar bya ba sa dang sa la rnam pa dgu yin pa rnams kyi gnyen po bar chad med pa dang rnam par grol ba'i lam dgu mi 'dra ba'i phyir ro/_/gzugs dang gzugs med pa na spyod pa'i mthong bas spang bar bya ba rnams kyi gnyen po gcig po sdug bsngal la rjes su shes pa'i bzod pa la
[\[141a\]]
[\[141a.1\]]sogs pa ni 'dra ba yin no/_/lhag ma rnams ni shes pa yi/_/zhes bya ba ni bsgom pa'i lam la bzod pa rnams med pa'i phyir ro/_/tha ma'i cha dang mthun pa spangs pa la sogs pa'i yongs su shes pa ste/_bsgom pa'i lam gyi 'bras bu yin pa'i phyir zhes bya ba ni tha ma'i cha dang
[\[141a.2\]]mtshungs pa'i yongs su shes pa dang /_gzugs kyi 'dod chags zad pa'i yongs su shes pa dang /_kun du sbyor ba thams cad yongs su gtugs pa'i yongs su shes pa'o/_/drug bzod 'bras zhes bshad pa de la ji ltar yongs su shes pa bzod pa'i 'bras bu yin zhe na zhes bya ba smras so/_/ji ltar ma
[\[141a.3\]]yin 'di ltar spangs pa'i yongs su shes pa ni spangs pa kho na ste/_'bras bu la rgyu btags pa'i phyir ro zhes 'byung ba'i phyir yongs su shes pa'i 'bras bu la yongs su shes pa zhes pa bshad na/_bzod pa dag ni yongs su shes pa ma yin te/_'o na ci zhe na yongs su shes pas ni yongs su shes pa'o zhes
[\[141a.4\]]shes pa yin te/_ye shes kyi yongs su shes pa ni zag pa med pa'i shes pa'o zhes 'byung ba'i phyir ro/_/bzod pa dang shes pa dag gcig pa yang ma yin te/_mtshan nyid tha dad pa'i phyir ro zhe na/_bzod pa rnams ni shes pa'i 'khor yin pa'i phyir te zhes bya ba ni bzod pa rnams shes pa 'di'i 'khor yin
[\[141a.5\]]pas na bzod pa 'di dag shes pa'i 'khor yin te/_phal pa la 'khor gyi sgrar bstan pa'i phyir dang /_spangs pa yang bzod pa'i 'bras bu yin pa'i phyir ro/_/de la dpe ni rgyal po'i 'khor la rgyal po nye bar btags pa de bzhin pa dang zhes bya ba smos te/_gang gi tshe rgyal ba dang /_'pham par bya ba'i phyir
[\[141a.6\]]g.yul 'gyed pa dag la rgyal po'i sgra 'dogs pa de'i tshe rgyal po'i 'khor la rgyal po nye bar btags pa de bzhin du 'dir yang yin no/_/shes pa dang /_'bras bu gcig pa'i phyir ro zhes bya ba la ci zhe na/_yongs su shes pa bzod pa'i 'bras bu yin no/_/mi lcogs med 'bras thams cad do/_/zhes bya
[\[141a.7\]]ba ni re zhig mthong ba'i lam ni mi lcogs pa med pa'i sa pa yin no/_/bsgom lam yang yin te/_zag med mi lcogs med pa yis/_/thams cad la ni 'dod chags bral/_/zhes 'chad par 'gyur ba'i phyir ro/_/bsam gtan dngos gzhi'i 'bras bu yongs su shes pa lnga ste zhes bya ba la bsam gtan gyi
[\[141b\]]
[\[141b.1\]]dngos gzhi'i sa pa'i lam ni 'dod pa na spyod pa'i nyon mongs pa'i gnyen po ma yin te/_'phags brgyad kyis rang gong sa las rgyal zhes 'chad par 'gyur ba'i phyir ro/_/gzugs dang gzugs med pa na spyod pa'i nyon mongs pa spang ba'i rang bzhin gang yin pa'o zhes bya ba ni mthong bas spang bar bya ba
[\[141b.2\]]rnams spangs pa'i yongs su shes pa gsum dang /_gzugs na spyod pa bsgom pas spang bar bya ba rnams kyi gzugs kyi 'dod chags zad pa'i yongs su shes pa dang /_gzugs med pa na spyod pa rnams kyi kun du sbyor ba thams cad yongs su gtugs pa'i yongs su shes pa ste lnga yin no/_/yang ji ltar
[\[141b.3\]]'di dag bsam gtan gyi dngos gzhi'i 'bras bu yin zhe na/_gal te 'dod pa las 'dod chags dang bral bar gyur cing nges pa la 'jug na'o/_/'dod pa na spyod pa'i nyon mongs pa spangs pa ni mi lcogs pa med pa'i 'bras bu yin pa'i phyir ro zhes bya ba ni/_mthong ba dang bsgom pas spang bar bya ba spangs pa ste/_
[\[141b.4\]]'dod pa'i khams las 'dod chags dang ma bral ba ni bsam gtan gyi dngos gzhi la mi 'jug pa'i phyir ro/_/btsun pa dbyangs sgrogs 'jig rten pa'i bsgom pa'i lam gyis mthong bas spang bar bya ba'i nyon mongs pa spangs par byas zin pa mthong ba'i lam gyi 'bras bur 'dod pa de ltar na ni tha ma'i cha
[\[141b.5\]]dang mthun pa spangs pa'i yongs su shes pa ma gtogs pa 'dod pa na spyod pa mthong bas spang bar bya ba'i nyon mongs pa spangs pa'i yongs su shes pa gsum bsnan nas bsam gtan gyi dngos gzhi'i 'bras bu yongs su shes pa brgyad yin no/_/de nyid kyi phyir tha ma'i cha dang mthun pa spangs pa'i yongs su shes
[\[141b.6\]]pa ni mi lcogs pa med pa'i 'bras bu yin no zhes bya ba smos so/_/bral ba'i thob pa zag pa med pa rnyed pa'i phyir zhes bya ba ni gang gi phyir 'dod pa na spyod pa'i nyon mongs pa de rnams kyi bral ba'i thob pa zag pa med pa yang rnyed par 'gyur te/_de'i phyir btsun pa dbyangs sgrogs kyi lugs kyis 'dod pa na spyod pa dang
[\[141b.7\]]po'i rnam pa gnyis spangs pa gcig yin pa la sogs pa thams cad de brgyad yin no/_/bsam gtan khyad par can yang bsam gtan bzhin du blta bar bya'o zhes bya ba ni ji ltar/_bsam gtan rnams kyi lnga 'am brgyad/_/ces bshad pa de bzhin du bsam gtan khyad par can gyi 'bras bu yang yongs su
[\[142a\]]
[\[142a.1\]]shes pa lnga'am brgyad yin no/_/nye bar bsdogs pa'i gcig yin te/_/zhes bya ba ni/_nam mkha' mtha' yas skye mched kyi nyer bsdogs na ni mthong ba'i lam med la/_de ni rang gi sa dang gong ma 'am 'dod pa'i khams kyi gnyen po yang ma yin no/_/gzugs med dngos
[\[142a.2\]]gzhi gsum gyi yang /_/zhes bya ba ni srid pa'i rtse mo ma gtogs pa ste/_sa 'og ma las 'dod chags dang ma bral ba ni gzugs med pa'i dngos gzhir 'jug pa ma yin no/_/srid rtser 'phags pas ci yang med/_/mngon du byas nas zag pa zad/_/ces 'byung ba'i phyir na srid pa'i rtse mo ma gtogs pa
[\[142a.3\]]yin no/_/thams cad 'phags pa'i lam gyi yin/_/zhes bya ba ni mthong ba dang bsgom pa'i lam gyis bsdus pa chos shes pa dang rjes su shes pa la sogs pas phye ba'i'o/_/'jig rten pa'i gnyis zhes bya ba 'byung ste/_ci'i phyir kun du sbyor ba thams cad yongs su gtugs pa'i yongs su shes pa/_
[\[142a.4\]]'jig rten pa'i 'bras bu ma yin zhe na/_'di ltar srid pa'i rtse mo'i gnyen por gyur pa'i 'jig rten pa'i lam med pa'i phyir ro/_/rjes kyi yang zhes bya ba ni bsgom lam gyis bsdus pa'i yang ngo /_/'bras bu yongs su shes pa gnyis te/_tha ma dag go zhes bya ba ni gzugs kyi 'dod chags zad pa'i yongs
[\[142a.5\]]su shes pa dang /_kun du sbyor ba thams cad gtugs pa'i yongs su shes pa'o/_/chos shes pa ni gsum yin no zhes bya ba ni bsgom pa'i lam gyis bsdus pas te/_bsgom pa'i lam la 'gog pa'am/_/lam la chos shes gang yin te/_/khams gsum gyi ni gnyen po yin/_/zhes 'byung ba'i phyir
[\[142a.6\]]ro/_/de nyid kyi phyir khams gsus pa'i bsgom pas spang bar bya ba'i gnyen po yin pa'i phyir ro zhes bya ba smos te/_de lta ma yin na chos shes pa 'dod pa'i khams kyi gnyen po yin pa'i phyir tha ma'i cha dang mthun pa dang /_gzugs kyi 'dod chags zad pa dang /_kun du sbyor ba thams cad yongs su
[\[142a.7\]]gtugs pa'i yongs su shes pa gsum chos shes pa'i 'bras bu ji ltar rung /_de phyogs mthun gyi drug dang lnga/_/zhes bya ba ni chos shes pa'i phyogs dang mthun pa'i drug yin la/_rjes su shes pa'i phyogs dang mthun pa'i lnga zhes bya ba'i tha tshig go/_/chos kyi bzod pa dang shes pa rnams kyi 'bras bu
[\[142b\]]
[\[142b.1\]]gang dag yin pa kho na'o zhes bya ba ni/_drug bzod 'bras zhes bya ba der chos shes pa'i bzod pa bzhi'i 'bras bu 'dod pa na spyod pa mthong bas spang bar bya ba spangs pas bsdus pa gsum bshad pa ste/_'di ltar chos dang rjes su shes pa'i bzod pa rnams mngon par bsdus nas 'bras bu yongs su shes pa
[\[142b.2\]]drug yin gyi re re'i ni ma yin no/_/bsgom pa'i lam gyis bsdus pas 'gog pa dang lam la chos shes pa gnyis kyi gsum ste/_tha ma'i cha dang mthun pa dang gzugs kyi 'dod chags zad pa dang /_kun du sbyor ba thams cad yongs su gtugs pa'i yongs su shes pa'o/_/rjes kyi bzod pa dang /_shes
[\[142b.3\]]pa rnams kyi 'bras bu gang dag yin pa kho na'o zhes bya ba ni rjes kyi bzod pa rnams dang /_rjes kyi shes pa rnams kyi ste/_de dag kyang drug bzod 'bras zhes bya ba der rjes su shes pa'i bzod pa bzhi'i 'bras bu gzugs dang gzugs med pa na spyod pa'i mthong bas spang bar bya ba spangs pas bsdus pa gsum
[\[142b.4\]]bshad pa gang dag yin pa dang /_rjes kyi yang zhes bya ba 'dis rjes su shes pa'i 'bras bu gnyis bshad pa'o/_/phyogs dang mthun pa smos pas ni bzod pa dang shes pa rnams gzung ngo zhes bya ba la/_ji ltar zhe na/_de phyogs mthun gyi drug ces bshad pa de'i zhes bya ba 'dis ni bshad ma thag pa'i chos dang rjes
[\[142b.5\]]su shes pa dag gzung ngo /_/phyogs dang mthun pa smos pas chos dang rjes su shes pa'i bzod pa rnams gzung ngo /_/so so'i skye bo rgyu gnyis kun du bcom pa yod kyi/_bral ba'i thob pa zag pa med pa ni med do/_/srid pa'i rtse mo nyams par byas pa zhes bya ba la ci zhe na/_so so'i skye bo la yod pa ma yin te/_
[\[142b.6\]]srid pa'i rtse mo'i gnyen por 'gyur ba'i 'jig rten pa'i lam ni med pa'i phyir ro/_/'phags pa la yang ji srid du sdug bsngal la rjes su shes pa'i bzod pa la gnas pa de srid du bral ba'i thob pa zag pa med pa yod mod kyi/_srid pa'i rtse mo'i nyams par byas pa ni ma yin te/_'gag par 'gyur ba'i lam gyi ni/_/
[\[142b.7\]]de yi sgrib pa rab tu spong /_/zhes 'byung ba'i phyir ro/_/sdug bsngal la rjes su shes pa la ni gnyi ga yod mod kyi zhes bya ba ni bral ba'i thob pa zag pa med pa dang /_srid pa'i rtse mo nyams par byas pa ste/_gzugs dang gzugs med pa na spyod pa'i sdug bsngal kun 'byung mthong bas spang bar bya ba kun du
[\[143a\]]
[\[143a.1\]]'gro ba ma spangs pa'i phyir ro zhes bya ba smos te/_sdug bsngal mthong spang bya spangs kyang /_/kun 'gro lhag ma rnams kyis ldan/_/zhes 'byung ba'i phyir ro/_/de la rgyu gnyis kun du bcom pa'i rgyu zhes bya ba'i rgyu ni/_rgyu sdug bsngal mthong bas spang bar bya ba kun du 'gro ba dang /_
[\[143a.2\]]kun 'byung mthong bas spang bar bya ba kun du 'gro ba'o/_/chos dang rjes su shes pa gzhan dag la ni zhes bya ba ni/_sdug bsngal la rjes su shes pa'i 'og rol kun 'byung la chos shes pa la sogs pa zad pa shes pa la thug pa dag la'o/_/gsum po thams cad yod par zhes bya ba ni bral ba'i
[\[143a.3\]]thob pa zag pa med pa dang /_srid pa'i rtse mo nyams par byas pa dang /_rgyu gnyis kun du bcom pa dang /_/shes pa'i 'bras bu spangs pa ni/_/zhes bya ba rgyas par 'byung ba la/_re zhig bzod pa'i 'bras bu spangs pa ni de ltar shes par bya ste/_ji ltar zhe na/_bral ba'i thob pa zag med dang /_/zhes bya
[\[143a.4\]]ba de lta bu la sogs par ro/_/shes pa'i 'bras bu spangs pa ni bzod pa'i 'bras bu ma yin pas de'i phyir ji skad bshad pa'i rgyu gsum dang bzhi pa khams las yang dag par 'das pa la/_yongs su shes pa'i ming 'thob ste/_'dod pa'i khams las 'dod chags dang bral ba las ni/_tha ma'i cha dang mthun
[\[143a.5\]]pa spangs pa'i yongs su shes pa'o/_/gzugs kyi khams las 'dod chags dang bral ba la ni gzugs kyi 'dod chags zad pa'i yongs su shes pa'o/_/gzugs med pa'i khams las 'dod chags dang bral ba las ni/_kun du sbyor ba thams cad yongs su gtugs pa'i yongs su shes pa'o/_/gal te
[\[143a.6\]]khams las 'das pa la ma brten na ni khams gsum gyis bsgom par spang bar bya ba'i rnam pa spangs pa re res yongs su shes pa'i ming 'thob par 'gyur la/_de lta yin dang yongs su shes pa mang por 'gyur gyi/_dgu kho nar ni ma yin no/_/yang ji ltar khams las yang dag par 'das pa las yin zhe na/_
[\[143a.7\]]khams mtha' dag las 'dod chags dang bral ba'i phyir zhes bya ba smos so/_/khams de las ma lus par 'dod chags dang bral ba'i phyir zhes bya ba'i tha tshig go/_/gnyis kun du sbyor ba dang bral ba zhes bya ba rgyas par 'byung ba ni/_dmigs par bya ba dang /_dmigs par byed pa'i nyon mongs pa'i
[\[143b\]]
[\[143b.1\]]mtshan nyid gnyis sbyor ba yin zhing /_de dang bral ba de rgyu lnga pa smras te/_rgyu 'dis kyang spangs pa la yongs su shes pa zhes bya'o/_/bral ba de nyid ston par byed de/_rnam pa gang zhig spangs la zhes bya ba ni/_sdug bsngal mthong bas spang bar bya ba nas lam mthong bas spang bar bya ba dang /_
[\[143b.2\]]bsgom pas spang bar bya ba'i bar ro/_/rnam pa spangs la de la dmigs pa'i nyon mongs pa gzhan te/_rnam pa spangs pa gang yin pa/_de la dmigs pa sdug bsngal mthong bas spang bar bya ba nas bsgom pas spang bar bya ba'i bar dang bral bar gyur na'o/_/de ni zhes bya ba rgyas par 'byung ba ni gnyis
[\[143b.3\]]kun du sbyor ba de ni rgyu gnyi ga yang dag par bcom pa dang /_khams las yang dag par 'das pa las gzhan ma yin te/_'di ltar sdug bsngal mthong bas spang bar bya ba dag spangs kyang ji srid du de la dmigs pa kun 'byung mthong bas spang bar bya ba'i kun du 'gro ba'i rgyu spangs par ma gyur pa de srid
[\[143b.4\]]du rgyu gnyi ga yang dag par bcom pa med la/_bsgom pas spang bar bya ba dag kyang rnam pa brgyad spangs kyang /_ji srid de la dmigs pa rnam pa dgu pa ma spangs pa de srid du khams las yang dag par 'da' ba med pa'i phyir ro/_/gcig min zhes bya ba la/_re zhig kha cig ni gang dang yang mi ldan no/_/kha cig
[\[143b.5\]]ni kho na dang ldan no/_/kha cig ni gnyis dang ldan no/_/lnga'i bar dang zhes bya ba ni/_'dod pa na dang po rnam gnyis zad la gcig zhes bya ba la sogs pa'i tshul gyis rig par bya'o/_/mthong ba'i lam gyi skabs yin pas lam la chos shes pa ni drug dang ldan no zhes ma bshad de/_de ni bsgom pa'i lam yin
[\[143b.6\]]pa'i phyir te/_de la skad cig bco lnga ni/_/ma mthong mthong phyir mthong ba'i lam/_/zhes 'byung ba'i phyir ro/_/de nyid kyi phyir/_bsgom la gnas pa drug gam ni/_/zhes bya ba smos te/_lam la rjes su shes pa'i gnas skabs la gnas pa ji srid du 'dod pa las 'dod chags dang bral ba thob pa de srid du
[\[143b.7\]]yongs su shes pa drug dang ldan no/_/de las yongs su nyams pa ni/_/zhes bya ba ni 'dod pa la 'dod chags dang bral na de dag bsdom par 'gyur te/_khams las 'das pa las kyang yongs su shes pa yin no zhes 'byung ba'i phyir ro/_/sngon nas phyis 'dod pa las 'dod chags dang bral ba thob pa zhes bya ba
[\[144a\]]
[\[144a.1\]]la/_gang gi sngon ce na/_mthong ba'i lam gyi'o/_/ji ltar zhe na/_sngon 'jig rten pa'i lam gyis 'dod pa las 'dod chags dang bral ba thob pa ni/_lam la rjes su shes pa skyes pas tha ma'i cha dang mthun pa spangs pa yongs su shes pa gcig po dang ldan no/_/bden pa mngon par rtogs
[\[144a.2\]]pa'i phyis mthar gyis 'dod pa las 'dod chags dang bral ba thob pa ni tha ma'i cha dang mthun pa spangs pa'i yongs su shes pa gcig kho na dang ldan no/_/dgra bcom pa thob pa ni zhes bya ba ni de'i tshe yongs su shes pa rnams bsdoms pa'i phyir zag pa thams cad zad pa'i yongs su shes pa gcig dang ldan
[\[144a.3\]]no/_/yongs su nyams na yang zhes bya ba ni dgra bcom pa de nyid gzugs na spyod pa'i nyon mongs pas dgra bcom pa nyid las nyams pa ste/_'dod pa'i khams las yongs su ma nyams pa'i phyir tha ma'i cha dang mthun pa spangs pa'i yongs su shes pa gcig kho na dang ldan no/_/gzugs kyi 'dod
[\[144a.4\]]chags dang bral ba thob pa ni zhes bya ba ni phyir mi 'ong ba khams gnyis las 'dod chags dang bral ba zhes bya ba'i don to/_/khams las 'dod chags dang bral na ji ltar sdom pa ma yin zhe na/_sngon med pa'i 'bras bu thob pa med pas so/_/sdom pa'i rgyu ni khams las 'dod chags dang bral ba dang /_
[\[144a.5\]]'bras bu thob pa gnyis yin te/_/khams las 'dod chags bral ba dang /_/'bras bu thob phyir de dag bsdoms/_/zhes 'byung ba'i phyir ro/_/gzugs med pa na spyod pa'i kun nas dkris pa'i yongs su nyams pa yang zhes bya ba ni dgra bcom pa ste/_de ni gzugs med pa'i khams las
[\[144a.6\]]'dod chags dang bral ba kho na las yongs su nyams pa'i gzugs kyi khams las 'dod chags dang bral ba las ni yongs su nyams pa ma yin no/_/ci'i phyir phyir mi 'ong ba dang dgra bcom pa dag gis yongs su shes pa gcig kho nar rnam par gzhag ces bya ba ni phyir mi 'ong ba 'dod pa las 'dod chags
[\[144a.7\]]dang bral ba'i dbang du byas nas smras kyi/_khams gnyis 'dod chags dang bral ba ni ma yin te/_yongs su shes pa gnyis dang ldan par bshad pa'i phyir ro/_/mang du ni ma yin zhes bya ba ni drug bzod 'bras zhes bya ba la sogs pa ji skad bshad pa'i tshul du phyis 'di gnyis la yongs su shes pa mang po yang
[\[144b\]]
[\[144b.1\]]mi srid do zhes bya ba'o/_/yang bsdoms pa zhes bya ba'i don ci zhig ce na/_gcig tu rnam par 'jog pa zhes bya ba'i tha tshig go/_/gnas skabs de gnyis na zhes bya ba ni/_phyir mi 'ong ba dang dgra bcom pa'i gnas skabs de gnyis na de gnyi ga srid pa yin no/_/dgra bcom pa nyid dam 'dod pa
[\[144b.2\]]las 'dod chags dang bral ba las yongs su nyams nas gcig gtong ngo zhes bya ba la/_dgra bcom pa nyid las yongs su nyams na kun du sbyor ba thams cad yongs su gtugs pa'i yongs su shes pa tha ma gtong ngo /_/'dod pa las 'dod chags dang bral ba las yongs su nyams na 'dun pa dang
[\[144b.3\]]tha ma'i cha dang mthun pa'i yongs su shes pa gtong ngo /_/phyir mi 'ong ba gzugs kyi 'dod chags dang bral ba zhig 'dod pa las 'dod chags dang bral ba las yongs su nyams na yongs su shes pa gnyis gtong ngo zhes bya ba ni gzugs kyi 'dod chags zad pa'i yongs su shes pa dang /_tha ma'i cha dang
[\[144b.4\]]mthun pa spangs pa'i yongs su shes pa'o/_/gzugs kyi 'dod chags dang bral ba smos pa ni/_'dod pa'i 'dod chags dang bral ba bsal bar bya ba'i phyir te/_de ni 'dod pa las 'dod chags dang bral ba las yongs su nyams na tha ma'i cha dang mthun pa spangs pa'i yongs su shes pa kho na gtong ba yin no/_/
[\[144b.5\]]'dod chags dang bral ba sngon du 'gro ba lam la rjes su shes pa la gnas pa ni lnga gtong ste zhes bya ba ni spangs pa bsdoms pa las te/_de la ni khams las 'dod chags dang bral ba sngar byas zin pa dang lam la rjes su shes pa'i tshe 'bras bu thob pa yod pa ma yin no/_/de'i phyir skad cig ma bco lngar thob
[\[144b.6\]]pa'i yongs su shes pa snga ma lnga po kho na gtong gi_/drug pa ni khams las 'dod chags dang bral ba dang /_'bras bu thob phyir zhes bya bas der bsdoms pa'i phyir mi gtong ngo /_/drug gtong ngo zhes bya ba ni khams gsum gyi mthong bas spang bar bya ba'i nyon mongs pa spangs pa'i rang bzhin rnams so/_/
[\[144b.7\]]'dod pa las 'dod chags dang bral bar byed pas zhes bya ba ni 'dod pa las 'dod chags dang bral ba rjes su thob pas zhes bya ba'i don to/_/de ni de'i tshe yongs su shes pa bsdoms pa'i phyir tha ma'i cha dang mthun pa spangs pa'i yongs su shes pa 'thob cing /_sngar gyi drug gtong ba yin no/_/gang la la zhig
[\[145a\]]
[\[145a.1\]]gis sngon med pa zhes bya ba ni 'phags pa mthong ba'i lam la gnas pa'am/_bsgom pa'i lam la gnas pa zhig gis yongs su shes pa dgu las sngar thob pa gang yin pa'o/_/gang zhig gzugs med pa'i khams las 'dod chags dang bral ba 'ba' zhig las yongs su
[\[145a.2\]]nyams pa'o zhes bya ba la/_de ni gzugs kyi 'dod chags zad pa'i yongs su shes pa dang /_tha ma'i cha dang mthun pa spangs pa'i yongs su shes pa 'thob pa'o/_/'ba' zhig ces bya ba smos pa ni gzugs kyi khams las 'dod chags dang bral ba las yongs su nyams pa bsal bar bya ba'i phyir
[\[145a.3\]]te/_gzugs kyi khams las yongs su nyams pa las ni tha ma'i cha dang mthun pa spangs pa'i yongs su shes pa kho na 'thob bo/_/gang zhig phyir mi 'ong ba'i 'bras bu las yongs su nyams pa'o zhes bya ba ni de ni khams gsum gyi mthong bas spang bar bya ba'i nyon mongs pa spangs pa'i rang bzhin gyi
[\[145a.4\]]yongs su shes pa drug 'thob po/_/lan cig phyir 'ong ba la ni gang zhig gtong ba dang 'thob par 'gyur ba de las gzhan pa'i yongs su shes pa yod pa ma yin no/_/'bras bu thob pa ni de la yod pa 'dod chags dang bral ba ma yin te/_de'i phyir rgyun du zhugs pa'i 'bras bu la bsdoms pa med do/_/lnga
[\[145a.5\]]thob pa ni 'ga' yang med pa nyid do zhes bya ba ni gnas skabs de na gnas pa'i phyir mi 'ong ba 'dod chags dang bral ba sngon du 'gro ba la ni yongs su nyams pa med de/_de'i 'dod chags dang bral ba la ni lam gnyis kyis 'thob pa'i phyir ro/_/gal te 'dod chags dang bral ba sngon du 'gro ba yang yongs su
[\[145a.6\]]nyams par 'gyur ba na ni des cig car yongs su shes pa lnga thob par 'gyur ba zhig go/_/slob dpon gang ba spel bas mdzad pa chos mngon pa mdzod kyi 'grel bshad mtshan nyid kyi rjes su 'brang ba zhes bya ba las phra rgyas bstan pa zhes bya ba mdzod kyi gnas lnga pa'i 'grel bshad do//_//
[\[145a.7\]]mdzod kyi gnas drug pa'i 'grel bya ba'i phyir ji skad du spangs pa ni yongs su shes pa'i ming 'thob bo zhes bshad pa zhes bya ba smos so/_/ji ltar zhe na/_yongs su shes pa'i 'bras bu ni yongs su shes pa'o zhes 'bras bu la rgyu btags pa'i phyir ro/_/bshad pa zhes smos pa ni dbang du bya ba'i phyir te/_de nyid
[\[145b\]]
[\[145b.1\]]kyi phyir/_bden pa mthong dang bsgoms pa las/_/nyon mongs spangs pa zhes bya ba smos so/_/bden pa rnams mthong ba ni bden pa mthong ba'o/_/bden pa mthong ba dang bsgoms pa ni/_bden pa mthong dang bsgoms pa ste/_bden pa mthong ba dang bsgoms pa de las so/_/mthong bas spang bar bya ba
[\[145b.2\]]dang /_bsgom pas spang bar bya ba yin no zhes bya ba 'byung ngo /_/ji ltar bshad ce na/_de dag bcu dang bdun bdun brgyad/_/lta ba gsum gnyis ma gtogs pa/_/'dod na sdug bsngal la sogs pa/_/mthong bas rim bzhin spong bar byed/_/ces bya ba dang /_bzhi ni bsgom pas spang bya yin/_/
[\[145b.3\]]zhes bya bar ro/_/da ni mthong ba dang bsgom pa'i lam de dag ci zag pa med pa 'am/_zag pa dang bcas pa zhig ce na/_bsgom pa'i lam ni rnam gnyis te/_/zhes bya ba la sogs pa smos so/_/mthong ba zhes bya zag pa med/_/ces bya ba de la rgyu smras pa ni/_khams gsum pa'i gnyen po yin pa'i phyir
[\[145b.4\]]dang zhes bya ba ste/_mthong ba'i lam 'jig rten pa nyid yin na ni srid pa'i rtse mo'i gnyen por mi 'gyur ro/_/gzhan yang mthong bas spang bar bya ba rnam pa dgu zhes bya ba rgyas par 'byung ste/_bsgom pa'i lam ni bzlog pa yin no/_/'jig rten pa la ni de 'dra ba'i mthu med do zhes bya ba ni rnam pa dgu cig
[\[145b.5\]]car du spong ba'i mthu med pa'o/_/'o na ni bsgom pa'i lam 'jig rten las 'das pas kyang de'i spang bar bya ba rnam pa dgu cig car du spong bar thal bar 'gyur ro zhe na/_'jig rten las 'das pa kho nas cig car spong ngo zhes nges par gzung gi_/'jig rten las 'das pas cig car du spong ba kho na yin
[\[145b.6\]]no zhes bya bar ni ma yin pas thal bar ni mi 'gyur ro/_/rang gi ngo bo ni sngar ji skad bshad pa de kho na bzhin no zhes bya ba la/_sngar ji ltar bshad ce na/_sdug bsngal gyi bden pa ni lam ma gtogs pa'i 'dus byas 'bras bur gyur pa'i 'du byed rnams so/_/'gog pa'i bden pa ni so sor brtags pas
[\[145b.7\]]'gog pa'o/_/lam gyi bden pa ni slob pa dang mi slob pa'i chos rnams so zhes bya bar ro/_/de lta ma yin na zhes bya ba ni gal te bden pa rnams ji ltar mngon par rtogs pa bzhin bstan par bzhed pa ma yin pa zhig tu gyur na ni de ltar yin dang sngar rgyu ston par 'gyur zhing phyis 'bras bu ston par 'gyur te
[\[146a\]]
[\[146a.1\]]'bras bu'i sngon du rgyu 'gro ba'i phyir sdug bsngal gyi bden pa'i snga rol du kun 'byung gi bden pa bstan pa dang /_'gog pa'i bden pa'i snga rol du lam gyi bden pa bstan par rig par 'gyur ro/_/mngon par rtogs pa dang mthun par bstan pa/_bye brag tu rtogs par bya ba 'dod pas/_kha cig ni
[\[146a.2\]]skye ba dang mthun par bstan te zhes bya ba rgyas par smos te/_dran pa nye bar gzhag pa dang bsam gtan la sogs pa rnams ni ci rigs par ji ltar rigs pa bzhin du dmigs pa dang /_rgyu ba phra ba dang rags pa'i dbye ba dang /_snga ma dang phyi ma rgyu dang 'bras bur gyur pa'i sgo nas skye ba dang mthun par bstan to/_/
[\[146a.3\]]sogs pa zhes bya ba smos pa ni/_rnam par thar pa dang /_zil gyis gnon pa'i skye mched dang /_zad par gyi skye mched la sogs pa rnams la bsgre ba ste/_de rnams skye ba dang mthun par bstan to/_/kha cig ni rab tu brtags pa dang mthun par bstan te zhes bya ba ni rtogs pa dang mthun par bstan zhes
[\[146a.4\]]bya ba'i don te/_rtogs pa dang rab tu rtogs pa dang nges par rtogs pa ni rnam grangs so/_/dper na yang dag par spong ba rnams zhes bya ba ni/_dkar po dang nag po'i phyogs dag la so sor skyes pa dang /_ma skyes pa'i bye brag gi sgo nas bstan pa lta bu ste/_skyes pa rtogs par bla'i ma skyes pa ni ma yin te/_
[\[146a.5\]]de'i stobs kyis rtogs pa'i phyir ro/_/gzhan dag na re rab tu brtag pa dang mthun pa ni rnam par bzhag pa dang mthun pa ste/_bshad pa dang mthun zhes bya ba'i don to/_/chos skyes pa rnams ni chos shes par bla'i/_ma skyes pa rnams ni ma yin pas de rnams ni de dang mthun par bstan to zhes zer ro/_/gang
[\[146a.6\]]sngar ni skyes pa rnams spang bar bya ba'i phyir 'dun pa skyed la zhes rgyas par 'byung ste/_gang dang po ni mi dge ba'i chos skyes pa rnams spang bar bya ba'i phyir 'bad par bya'i/_ma skyes pa rnams ni ma yin no zhes bya ba'i nges pa 'di ni med do/_/bden pa rnams ni mngon par rtogs pa dang mthun par bstan
[\[146a.7\]]pa yin no zhes bya ba 'byung ngo /_/de'i phyir de ltar na dgongs pa de dang des bstan pa de dang de dag 'byung bas sngar rgyu bstan la phyi nas 'bras bu bstan no zhes bya ba'i nges pa 'di med do/_/gang la chags pa zhes bya ba ni nye bar len pa'i phung po lnga'i mtshan nyid can gyi sdug bsngal la'o/_/gang gis gnod
[\[146b\]]
[\[146b.1\]]pa byed pa zhes bya ba ni de nyid kyis gnod par byed pa'o/_/gang las thar pa don du gnyer ba zhes bya ba ni/_de kho na las thar pa don du gnyer ba'o/_/de nyid la dang po rnam par dpyod pa'i gnas skabs na zhes bya ba la/_rnam par dpyod pa'i gnas skabs gang yin zhe na/_gnas bdun
[\[146b.2\]]la mkhas pa dang /_phung po dang khams dang skye mched kyi sgo nas don rnam pa gsum pa la nye bar yongs su rtog pa nas nye bar bzung nas dro bar gyur pa dang /_rtse mo dang /_bzod pa dang /_'jig rten pa'i chos kyi mchog gi bar 'di ni rnam par dpyod pa'i gnas skabs so/_/bden pa gnyis kyi
[\[146b.3\]]dpe 'di ni mdo las kyang bstan to zhes bya ba la/_gang zhig yin zhe na/_thal ma thag tu nad mthong nas/_/zhes bya ba rgyas par 'byung ba gang yin pa'o/_/ji skad du zhe na/_yan lag bzhi dang ldan pa'i sman pa zug rngu 'byin pa ni rgyal po'i 'os yin zhing rgyal po'i spu la bab pa yin la/_rgyal po'i
[\[146b.4\]]yan lag nyid kyi grangs su yang 'gro'o/_/bzhi po gang dag ce na/_nad la mkhas pa yin/_nad kyi gzhi la mkhas pa yin/_nad spangs pa la mkhas pa yin/_nad spangs nas phyis mi skye ba la mkhas pa yin no/_/de bzhin du yan lag bzhi dang ldan pa'i de bzhin gshegs pa dgra bcom pa yang
[\[146b.5\]]dag par rdzogs pa'i sangs rgyas kyang sman pa zug rngu 'byin pa bla na med pa zhes bya'o/_/bzhi po gang dag ce na/_dge slong dag 'di na de bzhin gshegs pa dgra bcom pa yang dag par rdzogs pa'i sangs rgyas ni 'di ni sdug bsngal 'phags pa'i bden pa'o zhes bya ba yang dag pa ji lta ba bzhin du rab tu mkhyen
[\[146b.6\]]to/_/'di ni sdug bsngal kun 'byung ba'o/_/'di ni sdug bsngal 'gog pa'o/_/'di ni sdug bsngal 'gog par 'gro ba'i lam 'phags pa'i bden pa'o zhes yang dag pa ji lta ba bzhin du rab tu mkhyen to zhes 'byung ba yin no/_/sngar 'phangs pa'i phyir zhes bya ba ni sngar gyi 'phen pas zhes bya ba'i don to/_/dkyus sa bstan
[\[146b.7\]]pa'i rta thags thogs med par brgyug pa bzhin no zhes bya ba ni ji ltar dkyus sa bstan par 'gyur ba med par brgyug pa de bzhin du rnam par dpyod pa'i gnas skabs na bden pa rnams ji ltar mthong ba de kho na ltar rnam par rtog pa gzhan po de dag gis gegs med par mngon par rtogs so/_/mngon
[\[147a\]]
[\[147a.1\]]par rtogs pa zhes bya ba 'di ni mngon par yang dag par rtogs pa'o/_/yang ci'i phyir zag pa med pa kho na yin gyi zhes bya ba la ji ltar 'di zag pa med pa nyid du dam bcas she na/_mthong zhes bya ba zag pa med/_/ces bya ba ste/_de nyid kyi phyir de ni mya ngan las
[\[147a.2\]]'das pa la mngon du phyogs par yang dag par rtogs pa ste zhes bya ba smos so/_/mngon par zhes bya ba 'dis ni mya ngan las 'das pa la mngon du phyogs par ston la/_yang dag par zhes bya ba 'dis ni de kho na nyid kyi don ston cing /_rtogs pa zhes bya ba 'dis ni khong du chud pa ston to/_/de
[\[147a.3\]]nyid kyi phyir de ni mya ngan las 'das pa mngon du phyogs pa yang dag par rtogs pa ste zhes bya ba smos so/_/'di skad du mngon par rtogs pa ni mya ngan las 'das pa la mngon du phyogs shing de kho na nyid rtogs pa'o zhes bstan par 'gyur te/_mthong ba'i lam ni mya ngan las 'das pa thob pa la mi
[\[147a.4\]]'khrul pa'i phyir mya ngan las 'das pa la mngon du phyogs pa'o/_/de skad du yang /_rdzogs pa'i byang chub la nges par 'bab pa yin no zhes gsungs so/_/de la nye bar len pa'i phung po 'bras bur gyur pa rnams ni zhes bya ba ni/_sdug bsngal kun 'byung 'jig rten dang /_/zhes rnam par ma
[\[147a.5\]]phye ba rnam par dbye bar bya ba'i don du rtsom pa'o/_/'di las kun 'byung ba'i phyir ro zhes bya ba ni skyes zhes bya ba'i don to/_/mig gi sgo nas bye brag yod kyi/_rdzas su ni ma yin no zhes bya ba ni dngos po gcig la gnas skabs tha dad pa'i sgo nas bden pa gnyis rnam par gzhag pas dngos po tha dad pa
[\[147a.6\]]med kyang /_gnyis nyid du bstan pa 'gal ba med de/_shes pa dang mthong ba'i mngon par rtogs par rnam par gzhag pa so so nyid du bstan pa bzhin no/_/'gog pa dang lam ni rdzas su yang bye brag yod do zhes bya ba la/_yang gi sgras ni 'gog pa dang lam zhes ming gi sgo nas kyang bye brag
[\[147a.7\]]yod do zhes bya ba'o/_/'di dag ni phyin ci ma log pa'i phyir thams cad la bden na zhes bya ba ni gang gi phyir gang sdug bsngal ba yin de ni 'phags pa rnams la yin la gzhan dag ni phyin ci log par sdug bsngal ba ste lam gyi bar yang de dang 'dra'o/_/'phags pa rnams kyis ni 'di dag ji lta
[\[147b\]]
[\[147b.1\]]ba de kho na bzhin du gzigs kyi zhes bya ba ni mi rtag pa nyid dang sdug bsngal ba nyid ces bya ba de lta bu la sogs pa'i rnam pa de dang de dag tu ste/_de'i phyir de dag ni 'phags pa rnams kho na'i bden pa zhes bya'i 'phags pa ma yin pa rnams kyi ni ma yin no/_/ci'i phyir zhe na/_phyin ci log tu mthong
[\[147b.2\]]ba'i phyir te/_de dag gis ni sdug bsngal bden par mthong la/_kun 'byung rgyu ma yin pa dang /_'gog pa ma zhi ba dang /_lam lam ma yin par mthong ngo /_/ji ltar zhe na/_'phags pas bde bar gang gsungs pa/_/zhes bya ba la sogs pa smos te/_blang bar bya ba dang dor bar bya ba dag
[\[147b.3\]]phyin ci log tu mthong ba'i phyir ro/_/sdug bsngal dang kun 'byung gi bden pa gnyis ni 'phags pa rnams kyi bden pa yin gyi/_de dag 'phags pa ni ma yin te/_zag pa dang bcas pa'i phyir ro/_/'gog pa dang lam gyi bden pa gnyis ni dge ba'i 'phags pa dang /_zag pa med pa'i 'phags
[\[147b.4\]]pa nyid kyi sgo nas 'phags pa yin te/_de'i phyir 'phags pa'i bden pa zhes bya'o/_/gal te tshor ba'i phyogs gcig sdug bsngal gyi rang bzhin yin pa zhes bya ba ni/_tshor ba'i phung po'i phyogs gcig sdug bsngal dang yid mi bde ba'i mtshan nyid yin na/_yang ci'i phyir gzugs la sogs
[\[147b.5\]]pa rnams de'i rang bzhin ma yin yang /_nye bar len pa'i phung po lnga sdug bsngal zhes brjod snyam du bsams pa'o/_/sdug bsngal nyid ni gsum ste zhes bya ba rgyas par 'byung ba ni/_sdug bsngal kho na sdug bsngal nyid yin pa ni sdug bsngal gyi sdug bsngal nyid de/_rang gi ngo bo kho nas sdug
[\[147b.6\]]bsngal zhes bya ba'i tha tshig go/_/'gyur bas sdug bsngal ba nyid ni 'gyur ba'i sdug bsngal nyid de/_rang gi ngo bos ma yin zhes bya ba'i don to/_/'du byed kyi sdug bsngal ba nyid ni 'du byed kyi sdug bsngal nyid de/_skye bas zhes bya ba'i tha tshig go/_/de la yid du 'ong ba rnams ni 'gyur ba'i sdug
[\[147b.7\]]bsngal gyis zhes bya ba ni/_de dang bral bas 'dod chags dang bral ba ma yin pa rnams nges par mya ngan la sogs pa skye bas 'gyur ba'i sdug bsngal nyid kyis sdug bsngal ba nyid do/_/yid du mi 'ong ba rnams ni sdug bsngal gyi sdug bsngal gyis zhes bya ba ni de rnams ni sdug bsngal gyi rang bzhin _
[\[148a\]]
[\[148a.1\]]dang sdug bsngal dang mthun pa nyid kyis sdug bsngal ba nyid do/_/mngon sum du gyur pas lus dang sems dag la gnod pa 'byung ba'i phyir ro/_/de dag las gzhan pa rnams ni zhes bya ba ni yid du 'ong ba dang /_yid du mi 'ong ba dag las gzhan pa yid du 'ong ba
[\[148a.2\]]yang ma yin/_yid du 'ong ba ma yin pa yang ma yin pa gang dag yin pa ste/_de dag ni rgyu dang rkyen gyis mngon par 'du byas pa nyid kyis sdug bsngal lo/_/tshor ba rnams kho na phan pa dang gnod pa dang de gnyi ga dang bral ba'i bdag nyid yin pa'i phyir yid du 'ong ba la sogs pa nyid du grub
[\[148a.3\]]na/_gzugs la sogs pa rnams ji ltar yin zhes 'dri ba ni/_yid du 'ong ba ni gang dag ni yin zhes bya ba rgyas par 'byung ba'o/_/de'i dbang gis zhes bya ba ni bde ba la sogs pa'i tshor ba'i dbang gis bde ba myong bar 'gyur ba la sogs pa'i 'du byed gzugs la sogs pa rnams kyis kyang
[\[148a.4\]]yid du 'ong ba la sogs pa'i ming thob po/_/ji ltar zhe na/_bde ba la sogs pa'i tshogs yin pa'i phyir ro/_/de nyid la khungs su mdo las zhes bya ba rgyas par smos so/_/bde ba'i tshor ba ni skye ba na yang bde/_gnas pa na yang bde zhes bya ba 'di ni de'i rang bzhin no/_/'gyur na sdug
[\[148a.5\]]bsngal lo zhes bya ba ni 'dod chags dang bral ba ma yin pa rnams ni myong bar 'gyur ba'i bde ba la mngon par 'dod pa'i phyir de 'gyur na mya ngan la sogs pa skyes pas de 'gyur na sdug bsngal lo zhes brjod do/_/sdug bsngal ni sdug bsngal gyi rang gi ngo bo kho nas sdug bsngal nyid yin gyi/_
[\[148a.6\]]'gyur bas ni ma yin no/_/de nyid la khungs su mdo las sdug bsngal gyi tshor ba ni zhes bya ba rgyas par smos so/_/skye ba na yang sdug bsngal zhes bya ba ni gang gi phyir 'di de'i rang bzhin yin pa'i phyir ro/_/'gyur ba na ni bde ste/_gang gi phyir de gyur pas bde ba yang ma yin sdug bsngal yang
[\[148a.7\]]ma yin pa yang bde ba skyes pa ltar snang ngo /_/'dir 'gyur ba'i sdug bsngal ni bde ba rgyun chad pa yin la rgyun chad pa yang 'dod pa'i khams na dus nyung zad pa yin la/_gzugs dang gzugs med pa'i khams dag na ni phul du byung bar yod cing nyes pa zad pa rnams la ni gtan du
[\[148b\]]
[\[148b.1\]]ba'o/_/'du byed kho nas sdug bsngal ba nyid de zhes bya ba ni skye ba kho nas sdug bsngal ba nyid do/_/de myong bar 'gyur ba'i 'du byed rnams kyang tshor ba dang 'dra bar brjod par bya'o zhes bya ba la/_bde ba myong bar 'gyur ba'i 'du byed rnams ni sdug bsngal gyi rang bzhin gyis tshor ba ltar
[\[148b.2\]]'gyur ba'i sdug bsngal gyis sdug bsngal ba nyid de/_gzhan dag la yang de dang 'dra bar brjod par bya'o/_/thun mong ma yin pa'i phyir zhes bya ba la sogs pa la/_sdug bsngal ni rang gi ngo bo kho nas mi mthun pa yin gyi/_'gyur bas ma yin la bde ba yang 'gyur bas mi mthun pa yin
[\[148b.3\]]gyi/_rang gi ngo bos ni ma yin te/_de'i phyir 'gyur ba dang sdug bsngal gyi sdug bsngal dag ni bde ba dang sdug bsngal rnams kyi thun mong ma yin no/_/'du byed thams cad ni 'du byed kyi sdug bsngal nyid kyis zhes bya ba ni yid du 'ong ba la sogs pa 'du byed thams cad ni 'dus byas yin
[\[148b.4\]]pa nyid kyis mi mthun pa yin pas 'du byed kyi sdug bsngal nyid kyis sdug bsngal ba yin no zhes bya'o/_/de lta na 'o na 'du byed kyi sdug bsngal nyid kyis 'du byed la khyab pa'i phyir thams cad srid pa thams cad dang mi mthun par 'gyur ro zhe na/_de'i phyir de dag kyang 'phags pa rnams kho
[\[148b.5\]]nas gzigs so zhes bya ba smos te/_'du byed kyi sdug bsngal dag go/_/byis pa sdug bsngal gyi sdug bsngal nyid kyis rtsub par byas pa rnams kyis ni de dag mi rtogs te/_de'i phyir thams cad srid pa thams cad dang mi mthun pa nyid du thal bar mi 'gyur ro/_/sdug bsngal thams cad
[\[148b.6\]]zad par 'dren pa'i phyir zhes bya ba la/_'jig rten pa'i lam gyis kyang sdug bsngal zad par 'dren mod kyi/_sdug bsngal thams cad zad par 'dren pa ma yin te/_des srid pa'i rtse mo las 'dod chags dang bral ba mi srid pa'i phyir ro/_/gal te lam sdug bsngal ma yin na/_'o na ji
[\[148b.7\]]ltar de dag gis 'dus byas thams cad 'gag pa la zhi bar mthong zhe na/_de'i phyir gang gi tshe de dag mya ngan las 'das pa la zhi bar lta ba de'i tshe yang zhes bya ba smos te/_sdug bsngal du mthong ba 'gags pa la zhi ba'i blo rung gi gzhan la ni ma yin no zhes bya ba'o/_/sdug bsngal du mthong ba
[\[149a\]]
[\[149a.1\]]gang yin pa zhes bya ba ni zag pa dang bcas pa'i dngos po ste/_de kho na 'gags pa la zhi bar lta'i lam ni ma yin no zhes khong du chud par bya'o/_/mon sran sde'u la sogs pa yod bzhin du mon sran gre'u phung po zhes ston pa bzhin te zhes bya ba 'jig rten na mon sran
[\[149a.2\]]gre'u'i phung po ni nang na mon sran sde'u dang /_sran chung dang /_sran ma la sogs pa yod bzhin du yang nyung ba'i phyir/_mon sran sde'u la sogs pa la mon sran gre'u'i phung po zhes tha snyad 'dogs pa snang ba de dang 'dra'o/_/chus btab pa'i bde ba chung ngus zhes bya ba ni chus btab pa'i
[\[149a.3\]]bde ba nyung zad kyis so/_/yang smras pa zhes bya ba ni slob dpon dpal len nyid do/_/sdug bsngal gyi ni rgyu phyir dang /_/zhes bya ba ni gang gi phyir sdug bsngal myong bar 'gyur ba'i las dang mtshungs par ldan pa'i phyir sdug bsngal gyi rgyu'o/_/sdug bsngal mang po bskyed phyir dang /_/zhes
[\[149a.4\]]bya ba ni yul tshol ba'i ngal ba'i sdug bsngal dag gis so/_/sdug bsngal yod na de 'dod phyir/_/zhes bya ba ni bkres pa dang skom pa la sogs pa yod na ste/_zas dang skom la sogs pa'i bden pa ni 'phags pa rnams kyis sdug bsngal du rtogs so/_/'phags pa rnams kyis
[\[149a.5\]]sdug bsngal du gzigs te zhes bya ba la/_ci'i phyir zhe na/_'du byed kyi sdug bsngal du ro gcig pas zhes 'byung ste/_'du byed la sogs pa yod na ste/_zas dang skom gyi sdug bsngal du rnam pa gcig pas zhes bya ba'i tha tshig go/_/mi rtag pa'i mtshan nyid kyis zhes bya ba ni mi rtag pa'i
[\[149a.6\]]rnam pas mi mthun pa'i phyir te zhes bya ba'i tha tshig go/_/dper na gzugs dang 'du shes la sogs pa la yang zhes bya ba ni dper na gzugs dang 'du shes dang rnam par shes pa la sogs pa rnams kyang mi rtag pa nyid kyis mi mthun pa'i phyir sdug bsngal du lta ba de bzhin du bde ba'i tshor ba yang
[\[149a.7\]]yin no/_/de dag ji ltar sdug bsngal gyi tshor ba bzhin du sdug bsngal ba ni ma yin te/_'o na ci zhe na mi rtag pa nyid kyis mi mthun pa'i phyir sdug bsngal du lta ba yin no/_/gang zhig ces bya ba ni slob dpon gnas brtan gzhon nu len la smras pa'o/_/de'i de ni kun 'byung gi rnam pa yin gyi/_
[\[149b\]]
[\[149b.1\]]sdug bsngal gyi rnam pa ni ma yin te/_de ni kun 'byung gi bden pa kho na yin gyi/_sdug bsngal gyi bden pa ni ma yin no/_/gzugs dang gzugs med par skyes pa dag gis 'phags pa rnams la yang zhes bya ba rgyas par 'byung ste/_gal te sdug bsngal gyi rgyu yin pa'i phyir sdug bsngal
[\[149b.2\]]gyi 'du shes 'jug na/_mtshan nyid 'di ma khyab pa yin no/_/de nyid kyi phyir de dag gi zhes bya ba smos te/_phyir mi 'ong ba'i gzugs dang gzugs med par skyes pa dag gis phung po rnams ni sdug bsngal gyi rgyu ma yin te/_de nyid du yongs su mya ngan las 'da' ba'i phyir phung po rnams
[\[149b.3\]]dmyal ba la sogs pa'i rgyu ma yin no/_/de'i phyir de dag sdug bsngal gyi blo mi 'jug pa zhig na de ni 'dod pa spang ba yin te/_'phags pa rnams kyis khams gsum pa'i phung po rnams kyang sdug bsngal du mi gzigs so/_/mdo las/_'du byed kyi sdug bsngal nyid kyang
[\[149b.4\]]zhes bya ba rgyas par 'byung ste/_gal te sdug bsngal gyi rgyu yin pa'i phyir bde ba yang sdug bsngal lta bu'i mi rtag pa nyid kyi phyir ma yin na/_de lta na ni 'o na 'du byed kyi sdug bsngal nyid bstan pa don med do/_/sdug bsngal gyi rgyu yin par smra ba de nyid kyis/_gal te mi rtag pa'i phyir
[\[149b.5\]]zhes bya ba rgyas par smras te/_gal te mi rtag pa'i phyir sdug bsngal lta bu'i sdug bsngal gyi rgyu yin pa'i phyir ma yin na/_'o na mi rtag pa dang sdug bsngal gyi rnam pa dag la khyad par ci yod de yod pa ma yin pa nyid do snyam du bsams pa'o/_/'di la slob dpon gyis skye zhing 'jig pa'i chos
[\[149b.6\]]can yin pa'i phyir mi rtag par lta la zhes bya ba smos te/_rtag pa yod pa ma yin pa'i phyir ro/_/mi mthun pa yin pa'i phyir sdug bsngal du zhes bya ba 'di mi 'dod pa yin pa'i phyir zhes bya ba'i tha tshig go/_/ji ltar mi mthun pa yin pa'i phyir sdug bsngal yin pa de ltar bstan pa'i phyir/_
[\[149b.7\]]mi rtag par mthong na mi mthun par gyur pas mi rtag pa'i rnam pas sdug bsngal gyi rnam pa 'dren par byed do zhes bya ba smos te/_mi rtag pa nyid kyis mi mthun pa yin pa'i phyir de skad du bshad kyi/_mi rtag pa dang sdug bsngal gyi rnam pa dag la khyad par med pa'i phyir ni ma yin no/_/lam gyi
[\[150a\]]
[\[150a.1\]]bden pa la mi rtag pa'i rnam pas sdug bsngal gyi rnam pa ji ltar mi 'dren ce na/_'di ltar sdug bsngal gyi bden pa kho na mi rtag pa'i rnam pas sun 'byin par byed kyi lam gyi bden pas ni ma yin no/_/sun 'byin par mi byed par ga las she na/_yon tan du mthong ba'i phyir
[\[150a.2\]]ro/_/kha cig na re zhes bya ba ni btsun pa dpal len la sogs pa dag go/_/bcom ldan 'das kyis zhes bya ba rgyas par 'byung ngo /_/gang ci tshor ba yang rung zhes bya ba ni/_tshor ba ma lus pa gzung bas tshor ba thams cad sdug bsngal yin no zhes bya bar rtogs so/_/gal te yang bde ba'i
[\[150a.3\]]tshor ba don dam pa nyid yod na ni bcom ldan 'das sdug bsngal du blta bar bya'o zhes ji ltar log pa'i shes pa la sbyor ba mdzad/_de ni sdug bsngal kho na yin bzhin du byis pa rnams kyis bde bar gzung bas yang dag pa'i shes pa la sbyar bar bya ba'i phyir sdug bsngal du blta bar bya'o zhes gsungs so/_/
[\[150a.4\]]gal te yang bde ba'i tshor ba rang bzhin kho nas yod na ni de lta na bde ba kho na la bde ba'o snyam pa yang dag pa'i shes pa ma yin gyi/_sdug bsngal ba la bde ba'o snyam du 'du shes phyin ci log ni ma yin no/_/re zhig mdo las bde ba'i tshor ba med pa ni de lta'o/_/de dag ha cang spyad pa zhes bya ba ni
[\[150a.5\]]dus de'i tshe kho nas ha cang spyad na sdug bsngal gyi rgyu dag tu 'gyur ro/_/dus ma yin par spyad pa rnams zhes bya ba ni ma zhu ba na'o/_/btung ba dang bza' ba la sogs pa dus dang ran par spyad pa bde ba'i rgyu yin pa rnams ha cang spyad pa dang dus ma yin par spyad na yang sdug bsngal gyi rgyu dag tu 'gyur ro/_/
[\[150a.6\]]bde ba'i rgyu 'phel bas dus de nyid kyi tshe sdug bsngal bskyed par ni rigs pa yang ma yin te/_sdug bsngal gyi rgyu 'phel bas bde ba bskyed par ni ma mthong ngo /_/bde ba'i rgyu nyams pas kyang dus de'i tshe sdug bsngal bskyed par rigs pa ma yin te/_brdegs pa dang bcad pa ni nam yang bde ba'i rgyur mi
[\[150a.7\]]'gyur ro/_/dang po kho na nas zhes bya ba la/_bza' ba la sogs pa de dag ni dang po spyad pa kho na nas sdug bsngal gyi rgyu yin gyi/_bde ba'i ni ma yin no zhes bya bar shes so/_/gal te de dag dang po kho na nas sdug bsngal gyi rgyu yin na/_ci'i phyir tha ma bzhin du dang por yang sdug bsngal mi 'dzin zhe na/_
[\[150b\]]
[\[150b.1\]]de'i phyir 'jug pa ni sdug bsngal de 'phel bar 'gyur bas gsal bar 'gyur bar zad de zhes bya ba smos so/_/spyod lam gyi bye brag la yang de bzhin du brjod par bya'o zhes bya ba ni/_ha cang bsten pa dang dus ma yin par bsten pa rnams kyang sdug bsngal gyi rgyu dag tu 'gyur ro zhes mal stan la sogs
[\[150b.2\]]pa la yang 'di nyid brjod par bya'o/_/sdug bsngal gyi gnyen po dang zhes bya ba ni gang gi tshe bkres pa dang /_skom pa las skyes pa'i sdug bsngal gyis gtses par gyur pa de'i tshe bza' ba dang btung ba la sogs pa sdug bsngal gyi gnyen po dag la 'di'i bde ba'i blor 'gyur gyi gzhan du ni ma yin te/_
[\[150b.3\]]de'i phyir sdug bsngal log pa 'di kho na la bde ba'i blor 'gyur gyis bde ba ni med do zhes bya bar nges so/_/byis pa rnams ni sdug bsngal gyi bye brag la bde ba'i blor skyed par byed de/_de nyid kyi phyir dper na phrag pa nas zhes bya ba smos so/_/dper na dub pa zhig phrag pa nas phrag par khur spos pas
[\[150b.4\]]ngal sos par 'gyur ba de bzhin du 'di dag thams cad sdug bsngal yin te/_'jig rten la sdug bsngal gyis gnod par 'gyur ro/_/de'i phyir byis pa rnams sdug bsngal dag la log pa la bde ba'i blor 'gyur gyi bde ba zhes bya ba don dam par yod pa ma yin no/_/chos mngon pa pa rnams na re
[\[150b.5\]]yod pa nyid do zhes zer ro/_/'di nyid rigs pa yin no zhes bya ba ni slob dpon chos mngon pa pa'i lugs la rjes su yi rang ba'o/_/tshig tsam gyis gus par mi 'gyur bas 'dri ba ni ji ltar byas pas zhes bya ba'o/_/sdug bsngal dang bde ba skye ba'i rgyu tha dad pa'i phyir te/_'byung ba ma snyoms
[\[150b.6\]]pa las ni sdug bsngal skye la/_de snyoms pa las ni bde ba skye bas sdug bsngal las bde ba gzhan yin te/_'dod chags dang zhe sdang la sogs pa bzhin no/_/'dod chags dang zhe sdang gnyis bzhin du rang gi ngo bo tha dad pa dang /_nus pa tha dad pa las kyang dngos po rnams tha dad par mthong la
[\[150b.7\]]sdug bsngal dang bde ba'i rang gi ngo bo dang nus pa yang tha dad pa yin te/_de ltar na bde blag tu rtogs par 'gyur bas de'i phyir/_re zhig bde ba la skur pa 'debs pa de la 'di 'dri bar bya ste zhes bya ba rgyas par smos so/_/gal te gnod pa'i bdag nyid gang yin pa'o zhes bya ba ni gzir ba'i bdag
[\[151a\]]
[\[151a.1\]]nyid do/_/gal te gnod par byed pa yin no zhes bya ba ni lus dang sems la gnod par byed pa gang yin pa de gnod pa'i bdag nyid yin pa'o/_/phan par byed pa bde ba yin no zhes bya bar grub ste/_gang zhig lus dang sems dag la phan 'dogs par 'jug pa de sdug bsngal las
[\[151a.2\]]nus pa tha dad pa'i phyir bde ba yin no zhes bya bar grub bo/_/gal te mi 'dod pa yin no zhes bya ba ni/_de'i rang gi ngo bo yid du mi 'ong ba yin pa'i phyir ro/_/'dod pa bde ba yin no zhes bya bar grub ste de ni yid du 'ong ba'i rang gi ngo bo can yin pa'i phyir 'dod pa yin pas sdug bsngal dang bdag nyid tha dad pa yin pa
[\[151a.3\]]dang /_ji ltar sdug bsngal kho na yin par 'gyur/_mi gnas pa'i phyir 'di mtshan nyid ma yin no zhes bstan pa'i phyir/_gal te 'dod pa de nyid zhes rgyas par smras so/_/mi 'dod pa ni gzhan du yin pa'i phyir ro/_/phan par byed pa la ni 'khrul pa med de 'phags pa rnams la yang de phan par byed
[\[151a.4\]]pa'i phyir ro/_/rnam pa gzhan gyis zhes bya ba ni rang gi ngo bo ma yin pa'o ji ltar byas nas she na/_'di la bag med pa'i gnas dang zhes bya ba ni 'dod chags rgyas pa'i phyir ro/_/mngon par 'du bya ba chen pos bsgrub par bya ba ni/_'bad pa chen pos bsgrub par bya ba'o/_/rnam par 'gyur ba can
[\[151a.5\]]zhes bya ba ni rgyun gzhan du 'gyur ba'i phyir te/_zhan pa nyid kyis de ma thag tu sdug bsngal 'byung ba'i phyir ro/_/mi rtag par zhes bya ba ni skad cig mar 'jig pa dang ldan pa dang /_rgyun chad pa'i phyir ro/_/rang gi bdag nyid kyis mi 'dod pa yin pa'i phyir na sdug bsngal ltar de la su yang 'dod pa skye bar mi
[\[151a.6\]]'gyur te/_de'i phyir de las 'dod chags dang bral ba'i ched du rnam pa gzhan gyis kyang skyon can du lta bar mi 'gyur te/_sdug bsngal bzhin no/_/de ni bcom ldan 'das kho nas zhes bya ba rgyas par 'byung ste/_sdug bsngal gnyis nyid bstan pa'i phyir sdug bsngal gyi sdug bsngal la dgongs nas
[\[151a.7\]]'di gsungs pa ni ma yin no zhes bya ba de skad du gsungs pa yin no/_/'du byed mi rtag pa nyid ni snga na yod na yod pa ma yin pa rnams rgyu dang rkyen la rag las te skye ba nyid dang /_skad cig re re la 'jig pa nyid do/_/'du byed rnam par 'gyur ba nyid ces bya ba ni mi 'dra bar yongs su 'gyur ba yin
[\[151b\]]
[\[151b.1\]]zhing gzhan du 'gyur ba zhes bya ba'i tha tshig ste/_de ni de ma thag tu tshor ba gzhan skye ba'am/_zhan pa'o/_/gal te thams cad rang bzhin gyis sdug bsngal ba zhig yin par gyur na ni zhes bya ba rgyas par 'byung ste/_des kyang 'di skad du bcom ldan 'das kyis ci la dgongs nas tshor ba gsum
[\[151b.2\]]zhes bka' stsal zhes zhus par 'gyur la/_bcom ldan 'das kyang 'di skad du/_kun dga' bo tshor ba gang ci yang rung de ni 'dir sdug bsngal lo zhes bya ba ni ngas 'du byed mi rtag pa nyid dang rnam par 'gyur ba nyid la dgongs nas gsungs so zhes lung ston par mi 'gyur ba zhig go/_/de'i
[\[151b.3\]]phyir gang ci tshor yang rung de ni 'di sdug bsngal lo zhes bya ba'i gsung ni dgongs pa can yin no/_/de'i phyir dgongs nas gsungs shing /_dgongs pa yang 'du byed dang /_rnam par 'gyur ba yin no zhes sngar bshad do/_/rnam par 'gyur ba dang mi rtag pa'i chos can yin pa'i phyir zhes bya ba ni
[\[151b.4\]]rnam par 'gyur ba'i chos can yin pa'i phyir dang /_mi rtag pa'i chos can yin pa'i phyir dang /_rnam par 'gyur ba ni gzhan du 'gyur ba yin la/_gzhan du 'gyur ba ni de ma thag tu sdug bsngal lam bde ba yang ma yin/_sdug bsngal yang ma yin pa'i tshor ba 'byung ba'o/_/de'i ro myong bar byed
[\[151b.5\]]pa'i phyir zhes bya ba ni bde ba'i tshor ba'i ro myong bar byed pa'i phyir ro/_/de la 'dod chags dang bral ba'i phyir zhes bya ba ni bde ba'i tshor ba la 'dod chags dang bral ba'i phyir ro/_/de'i rang gi ngo bos bde zhes bya ba 'di ji ltar khong du chud ce na zhes bya ba rgyas par 'byung ngo /_/'di ltar zhes bya ba rgyas
[\[151b.6\]]par 'byung ste/_gal te tshor ba bde ba yang rang gi ngo bos ma yin na ni/_des na sdug bsngal gyi sdug bsngal kho nas sdug bsngal du ston par 'gyur gyi 'du byed dang rnam par 'gyur ba'i sdug bsngal dag gis ston par mi 'gyur ro/_/'dod pa'i yon tan rnams zhes bya ba ni gzugs la sogs pa'i
[\[151b.7\]]yul rnams so/_/skye ba la zhes bya ba ni bder 'gror ram/_sa srungs kyi bu la sogs pa ngan 'gror skye ba la'o/_/skye ba la yang de dang 'dra'o zhes bya ba la ci zhig na/_sdug bsngal ni mang ba yin na/_gcig tu bde bar lta ba ni phyin ci log pa ni yin te zhes skabs dang sbyar ro/_/yon
[\[152a\]]
[\[152a.1\]]tan ci zhig yod par 'gyur zhes bya ba ni bde ba dang sdug bsngal dang /_bde ba yang ma yin sdug bsngal yang ma yin pa'i tshor ba gsungs pas yon tan ci zhig thob ces bya ba'o/_/gal te 'jig rten dang mthun par gsungs pa yin no zhe na ste/_'jig rten dang mthun
[\[152a.2\]]par tshor ba gsungs so snyam pa'i blo 'dir 'gyur na'o/_/de ni ma yin te/_tshor ba thams cad sdug bsngal ba nyid ni dgongs nas gsungs so zhes bka' stsal pa'i phyir ro/_/ji ltar zhe na/_kun dga' bo gang ci tshor yang rung de ni 'dir sdug bsngal lo zhes bya ba ni ngas 'du byed mi rtag pa nyid
[\[152a.3\]]dang /_'du byed rnam par 'gyur ba nyid la dgongs nas gsungs so zhes bya ba'o/_/de'i phyir 'jig rten dang mthun par tshor ba gsum zhes gsungs pa ma yin te/_'o na ci zhe na/_rang gi mtshan nyid kho nas tshor ba gsum yod do/_/gzhan yang yang dag pa ji lta ba bzhin zhes gsungs pa'i
[\[152a.4\]]yang phyir tshor ba gsum don dam pa kho nar yod kyi 'jig rten dang mthun par ma yin no/_/yang ji ltar yang dag pa ji lta ba gsungs she na/_bde ba'i dbang po gang yin pa dang zhes bya ba rgyas par 'byung ste/_'dir dper brjod pa ni de ltar yang dag pa'i shes rab kyis yang dag pa ji lta ba bzhin mthong
[\[152a.5\]]zhing zhes bya ba 'di yin no/_/yang dag pa ji lta ba bzhin ni sgro ma btags pa dang skur pa ma btab pa la brjod na/_gal te sdug bsngal gyi tshor ba tsam kho na zhig yin na ni sdug bsngal bde bar mthong ba yang dag pa ji lta ba yin par ji ltar rigs/_'jig rten yang ji ltar na sdug bsngal gyi tshor ba
[\[152a.6\]]la rnam pa gsum du rtogs par 'gyur zhes bya ba ni/_gal te tshor ba rnam pa gsum ma yin na snyam du bsams pa'o/_/gal te chung ngu dang /_chen po dang /_'bring po dag la zhes bya ba rgyas par 'byung ste/_sdug bsngal chung ngu la ni bde ba'i blo'o/_/chen po la ni sdug bsngal gyi blo'o/_/'bring
[\[152a.7\]]la ni bde ba yang ma yin sdug bsngal yang ma yin pa'i blo'o/_/bde ba la rnam pa gsum yod pas zhes bya ba la ji ltar tshor ba sdug bsngal rnam pa gsum dmigs pa de bzhin du bde ba yang dmigs pas bde ba la yang sdug bsngal gyi blor 'gyur ro/_/ji ltar zhe na/_sdug bsngal chung ngu la sogs
[\[152b\]]
[\[152b.1\]]pa la bde ba chen po la sogs pa'i blo skye bar 'gyur ro/_/sdug bsngal chung ngu bde ba chen po'i blor 'gyur la/_'bring la bde ba 'bring gi blor 'gyur zhing /_chen po la bde ba chung ngu'i blor 'gyur ro/_/de ltar na de'i chen po nyid dang chung ngu nyid kyang nyams par 'gyur te/_de'i phyir ma 'dres kyang
[\[152b.2\]]chung ngu la sogs pa'i dbye bas so sor rigs rnam pa gsum yod do/_/bde ba yang ma yin sdug bsngal yang ma yin pa'i mjug thogs su bde ba so sor myong ba'i phyir sdug bsngal ma mthong bas gang gi tshe dri dang ro dang reg bya'i khyad par las skyes pa'i zhes bya ba la sogs pa smos te/_tshor ba 'bring
[\[152b.3\]]ni bde ba yang ma yin sdug bsngal yang ma yin pa la gang gi tshe de'i mjug thogs su dri la sogs pa'i khyad par las skyes pa'i bde ba skye ba de'i tshe ni chung ngu yin pa'i phyir gang la bde ba'i blor 'gyur ba sdug bsngal yod pa ma yin no/_/ma skyes pa dang 'gag pa na zhes bya ba ni gal te sdug bsngal chung ngu
[\[152b.4\]]la bde ba'i blor 'gyur na ni ma skyes pa'i tshe dang /_'gag pa'i tshe bde ba'i blo shin tu ches skye bar 'gyur ro/_/ci'i phyir zhe na/_sdug bsngal ma lus pa dang bral ba'i phyir te/_sngar dang zhig nas med pa'i gnas skabs dag tu'o/_/bde ba yang ma yin sdug bsngal yang ma yin pa'i gnas skabs su
[\[152b.5\]]sdug bsngal chung ngu ma skyes pa dang /_'gag pa na bde ba'i blo shin tu ches skye ba 'di ni mthong ba yang ma yin no/_/'dod pa'i bde ba mngon sum gyur pa la yang de bzhin du brjod par bya'o zhes bya ba la/_ji ltar zhe na/_'dod chags kyi sdug bsngal chung ngu la 'dod pa'i bde ba'i blor 'gyur zhes bya bar
[\[152b.6\]]ro/_/'dod chags kyi sdug bsngal chung ngu de ma skyes pa dang /_'gag pa na yang bde ba'i blo shin tu ches skye bar 'gyur na 'di ni mthong ba yang ma yin no/_/tshor ba chung ngu la ni zhes bya ba ni sdug bsngal chung ngu la zhes bya ba'i tha tshig go/_/'bring la ni mi gsal bar zhes bya ba ni bde ba yang ma yin sdug
[\[152b.7\]]bsngal yang ma yin pa'i mtshan nyid can no/_/bsam gtan gsum na bde ba yod do zhes 'byung ba'i phyir zhes bya ba ni dang po dang /_gnyis pa dang /_gsum pa dag na ste/_gal te sdug bsngal chung ngu la ni bde ba'i blor 'gyur na snyam du bsams pa'o/_/gong na bde ba yang ma yin sdug
[\[153a\]]
[\[153a.1\]]bsngal yang ma yin pa yod do zhes 'byung bas zhes bya ba ni bsam gtan bzhi pa dang gzugs med pa dag na btang snyoms yod do zhes 'byung bas sdug bsngal 'bring du yang 'gyur na/_su zhig sdug bsngal 'bring shes nas de thob par bya ba'i phyir 'og ma'i bsam gtan las 'dod
[\[153a.2\]]chags dang bral ba la 'bad pa byed par 'gyur/_ming chen gal te zhes bya ba gang gi phyir gzugs de bde ba yang yod/_bde ba dang rjes su 'brel pa yod/_yid bde ba dang rjes su 'brel pa yang yod pa de'i phyir gzugs kyang 'di lta ste/_kun du 'dod chags pa'i rgyur 'gyur ro zhes bya ba'i
[\[153a.3\]]bar du 'byung ba yin no/_/gal te bde ba'i rgyu rnam par mi gnas pa'i phyir bde ba med na/_de ltar na ni 'o na sdug bsngal gyi rgyu rnams kyang rnam par mi gnas pas sdug bsngal yang med par 'gyur ro/_/ji ltar bde ba'i rgyu rnam par mi gnas pa de bzhin du sdug bsngal gyi rgyu yang yin te/_sdug
[\[153a.4\]]bsngal gyi rgyu rnam par mi gnas pa'i phyir ro/_/yul 'ba' zhig ni ma yin no zhes bya ba ni yul tsam las bde ba skye bar ni khas mi len gyi/_'o na ci zhe na/_lus 'gyur ba'i khyad par la ltos pa'i yul bde ba'i rgyu 'am sdug bsngal gyi rgyu yin gyi yul 'ba' zhig ni ma yin no/_/'di ltar dro
[\[153a.5\]]ba'i reg pa rten gyi 'byung ba'i gnas skabs gang phrad nas bde ba'i rgyu yin pa ni de nyid dang phrad nas yang rgyu ma yin pa ma yin te/_gzhan la yang de bzhin du brjod par bya'o/_/bsam gtan dag na yang zhes bya ba ni shin tu sbyangs pa dang bcas pa'i sems ni de na de'i rgyur rnam par gnas na de na dus yun
[\[153a.6\]]ring por snyoms par zhugs pa rnams la spyir sdug bsngal gyi blor 'gyur ba ni ma yin no/_/bsam gtan las skyes pa'i bde ba la yang gang gi gnyen po yin zhes bya ba ni bsam gtan dag na sdug bsngal med pa'i phyir ro/_/sogs pa zhes bya ba'i sgra ni 'di skad du/_gal te sdug bsngal gyi
[\[153a.7\]]gnyen po la bde ba'i blor 'gyur na/_ming chen gal te gzugs gcig tu sdug bsngal ba zhig yin par 'gyur na ni zhes bya ba de lta bu la sogs pa mi gsung bar 'gyur zhes bya ba yang brjod par bya'o/_/lus kyi gnas skabs de lta bu de zhes bya ba ni bde ba skye ba dang mthun pa'o/_/de lta ma yin na phyis bde
[\[153b\]]
[\[153b.1\]]ba'i blo je mang du zhes bya ba ni/_phrag khur spos nas yun ring du lon pa la zhes bya ba'i don gang yin pa ste/_gal te tshor ba 'di khur spos pa tsam las skyes pa yin na ni spos nas yun ring du lon pa'i phyir bde ba'i blo mang du skye bar 'gyur ro/_/ngal ba'i spyod lam gyi rnam pa dag la yang de bzhin du rig
[\[153b.2\]]par bya'o zhes bya ba ni der gnas skabs gzhan las skyes pa'i bde ba kho na skye'o zhes rgyas par brjod par bya'o/_/mngar ba mjug tu skyur por 'gyur ba bzhin no zhes bya ba ni dper na chang dang 'o ma dang bur shing gi khu ba rnams mngar ba'i gnas skabs las yongs su 'gyur ba'i khyad par las sngar yod pa ma
[\[153b.3\]]yin pa'i ror 'gyur ba de bzhin du bde ba'i tshor ba'i gnas skabs las lus kyi yongs su 'gyur ba'i khyad par las sngar yod pa ma yin pa'i sdug bsngal skye'o/_/kun 'byung gi bden pa gang yin pa de nyid yin no zhes bya ba la de nyid ces bya ba ni sdug bsngal gyi bden pa yin gyi/_kun 'byung gi bden pa
[\[153b.4\]]ni ma yin no/_/rgyur gyur pa rnams ni kun 'byung gi bden pa yin te zhes bya ba 'byung ba dang /_nye bar len pa'i phung po lnga ni/_sdug bsngal kun 'byung 'jig rten dang /_/zhes gsungs pa dang /_de nyid kyi phyir 'di nyid ni rgyu dang 'bras bur gyur pas ming gi sgo nas bye brag yod kyi/_rdzas su ni ma
[\[153b.5\]]yin no zhes gsungs pa yang yin te/_'di ni mdo las thal ba yin no/_/ci'i phyir zhe na/_mdo las sdug bsngal gyi bden pa gang zhe na/_nye bar len pa'i phung po lnga'o/_/kun 'byung gi bden pa gang zhe na/_gang 'di dga' ba'i 'dod chags dang lhan cig pa'i sred pa ste/_de dang de la mngon
[\[153b.6\]]par dga' ba can yin no zhes gzhan du bshad pa'i phyir ro/_/gtso bo yin pa'i phyir zhes bya ba smos te/_ji ltar shes she na/_gzhan las gzhan yang yin par gsungs pa'i phyir te/_mdo gzhan las las la sogs pa gzhan yang gsungs pa'i phyir te/_las dang sred pa dang ni zhes bya ba
[\[153b.7\]]rgyas par 'byung ngo /_/phyi ma'i tshe la zhes bya ba ni 'jig rten pha rol du'o/_/yang sa bon gyi zhes bya ba rgyas par 'byung ba ni 'di ltar dge slong dag sa bon gyi rnam pa lnga ma grugs ma smas ma rul la/_rlung dang nyi mas ma nyams shing drung po legs par gnas la/_sa'i khams dang chu'i khams kyang yod
[\[154a\]]
[\[154a.1\]]na/_de lta na sa bon de dag 'phel zhing rgyas pa dang mched par 'gyur ro/_/dge slong dag de ltar na don 'di khong du chud par bya ba'i phyir dpe 'di bstan pa yin te/_'dir don ni 'di yin par blta bar bya'o/_/dge slong dag sa bon gyi rim pa lnga zhes bya ba 'di ni nye bar len pa dang
[\[154a.2\]]bcas pa'i rnam par shes pa'i tshig bla dgas yin no/_/sa'i khams zhes bya ba 'di ni rnam par shes pa gnas pa bzhi'i tshig bla dgas yin no zhes gsungs pa yin no/_/sa bon ni rgyu yin no/_/rgyu gang yin pa de kun 'byung ba yin no/_/de ltar na de'i tshe rnam par shes pa kun 'byung ba nyid du
[\[154a.3\]]bstan la/_rnam par shes pa gnas pa dag kyang rten gyi rgyur bstan pas gzugs dang tshor ba dang 'du shes dang 'du byed dag kyang kun 'byung ba nyid du gsungs so/_/tshigs su bcad pa las/_las la sogs pa rnams kyang rgyur gsungs pas kun 'byung ba nyid du grub bo/_/de'i phyir mdo las
[\[154a.4\]]bstan pa ni dgongs pa can yin te/_sred pa kun 'byung ba yin no zhes bya ba ni gdul ba'i khyad par la ltos pa'i phyir sred pa lhag pa'i gang zag gi dbang du mdzad na bstan pa yin no/_/chos mngon pa las zag pa dang bcas pa'i dngos po thams cad kun 'byung ba yin no zhes bstan pa ni
[\[154a.5\]]mtshan nyid pa yin no/_/da ni bye brag tu smra ba'i mdo las bstan pa dgongs pa can nyid yin par bstan pa'i phyir gzhan yang mngon par grub pa'i rgyu zhes bya ba rgyas par smos so/_/mngon par 'grub pa'i rgyu ni bdag nyid rnyed pa tsam gyi rgyu ste/_'di ltar sred pa ni bdag nyid rnyed pa thams cad
[\[154a.6\]]la khyad par med par rkyen yin no/_/skye ba dang mngon par 'grub pa'i rgyu dang bcas par zhes bya ba la 'gro ba la sogs pa'i bye brag gis bdag nyid rnyed pa ni skye ba yin la/_der skye ba'i rgyu ni las yin no/_/mngon par 'grub pa'i rgyu ni sred pa'o/_/yang tshigs su bcad pa las skye ba'i rgyu
[\[154a.7\]]las yin pa dang /_mngon par 'grub pa'i rgyu sred pa yin par bshad do zhes bya ba 'di ji ltar shes she na/_de'i phyir mdo las las ni skye ba'i rgyu yin la sred pa mngon par 'grub pa'i rgyu yin no zhes 'byung ba'i phyir ro zhes bya ba smos so/_/yang na mdo las rgyu dang bcas rkyen dang bcas/_gzhi
[\[154b\]]
[\[154b.1\]]dang bcas zhes 'byung ba'i rim par bstan pa yin no zhes bya ba ni yang na tshigs su bcad pa las rgyu'i brgyud pa'i rig pa 'dis las dang sred pa dang ma rig pa phyi ma'i tshe la 'du byed mig la sogs pa rnams kyi rgyu yin no zhes bstan pa yin no/_/de las rim pa ji ltar 'byung zhe na/_dge slong dag mig ni rgyu dang
[\[154b.2\]]bcas rkyen dang bcas gzhi dang bcas pa yin no/_/dge slong dag mig gi rgyu ni gang yin/_rkyen ni gang yin gzhi ni gang yin zhe na/_dge slong dag mig gi rgyu ni las yin no/_/rkyen ni las yin no/_/gzhi ni las yin no zhes 'byung ste/_las kyi rgyu sred pa yin pa dang /_sred pa'i rgyu ma rig pa
[\[154b.3\]]yin pa dang ma rig pa'i rgyu tshul bzhin ma yin pa yid la byed pa yin pa yang de dang 'dra'o/_/sa bon dang zhing gi dngos por zhes bya ba la sogs pa la sred pa 'ba' zhig tu ma zad kyi rnam par shes pa la sogs pa dag kyang kun 'byung du gsungs so/_/de'i phyir mdo las bstan pa dgongs pa can
[\[154b.4\]]yin par bsgrubs pa yin no/_/skye gnas la sogs pa'i rnam pa'i bye brag gis zhes bya ba la sogs pa zhes bya ba'i sgras ni rigs pa dang /_skyes pa dang bud med la sogs pa'i rnam par bsdu ste/_'dir ni las kyang sred pa srid par nying mtshams sbyor ba la bye brag dang thun mong gi rkyen nyid
[\[154b.5\]]yin par bstan to/_/dper na sa bon ni zhes bya ba rgyas par 'byung ste/_sA lu'i sa bon ni sA lu'i myu gu skye ba'i rgyu yin la/_nas kyi sa bon ni nas kyi myu gu skye ba'i rgyu yin no zhes bya ba la sogs pa lta bu'o/_/chu ni bye brag med par sA lu'i myu gu skye ba'i rgyu yin pa ji lta ba de bzhin du nas kyi myu gu la
[\[154b.6\]]sogs pa'i yang yin no zhes bya ba la sogs pa'o/_/de'i phyir de dag ni myu gu thams cad skye ba tsam gyi rgyu yin no/_/sred pa dang bral ba skye ba med pa'i phyir te zhes bya ba ni sred pa dang bral ba skye ba med pa'i phyir te/_de yod na yod la/_med na med pas sred pa skye ba mngon par 'grub pa'i rgyu yin
[\[154b.7\]]no zhes bya bar rtogs so/_/de nyid rab tu dbye bar bya ba'i phyir gnyi ga 'chi ba las zhes bya ba rgyas par 'byung ngo /_/gzugs la sogs pa'i yul gang la sred pa dang lhan cig yin pas sred pa dang bcas pa der sems kyi rgyun yang dang yang du gzhol zhing 'jug par mthong ngo /_/yang srid pa la
[\[155a\]]
[\[155a.1\]]yang de dang 'dra'o zhes bya bar shes so zhes bya ba ni 'chi ba na yang srid pa'i phung po dag la sred pa dang bcas pas sred pa'i stobs kyis yang srid par yang de'i sems kyi rgyud 'jug go zhes bya bar nges so/_/de ltar ni gang gis kyang lus kun du ma bzung ste zhes bya ba 'dis ni lus
[\[155a.2\]]sred pa'i dbang du gyur pa nyid du ston to/_/rgyu gzhan ni zhes bya ba 'dis ni lus la sred pa rtag tu rjes su 'brel par ston pa'o/_/'dag pa'i chal sran chung gi phye ma'i 'dag gu bskams pas lus bzung ba bzhin zhes bya ba la sran chung gi phye ma las byas pa'i 'dag pa'i chal ni sran chung gi phye ma'i
[\[155a.3\]]'dag gu'o/_/des bskus pa ni 'dag pa'i chal sran chung gi phye ma'i 'dag gus bskus pa'o/_/de lus gang du bskams pa ni 'dag pa'i chal sran chung gi phye ma'i 'dag gus bskus pa bskams pa'i lus so/_/'dag pa'i chal sran chung gi phye ma'i 'dag gus bskus pa bskams pa'i lus lta
[\[155a.4\]]bu ni 'dag pa'i chal sran chung gi phye ma'i 'dag gus bskus pa bskams pa'i lus bzhin te/_ji ltar 'dag pa'i chal sran chung gi phye ma'i 'dag gus bskus pa bskams pas lus bzung ba de bzhin du sred pas lus bzung ngo zhes bstan par 'gyur ro/_/bden pa'i zhar la 'di brjod par
[\[155a.5\]]bya'o/_/gang la bcom dang zhes bya ba 'di la dpe gnyis nye bar bkod pa yin te/_'jig pa gnyis nye bar bstan pa'i phyir ro/_/'joms pas 'jig pa ni bum pa la sogs pa dag go/_/blos 'jig pa ni chu la sogs pa dag ste/_bcom pas ro la sogs pa bsal bar mi 'thad
[\[155a.6\]]pa'i phyir ro/_/rnam pa gcig tu na kun rdzob ni rnam pa gnyis te dbyibs kyi kun rdzob bum pa la sogs pa dang /_tshogs pa'i kun rdzob chu la sogs pa ste/_de'i phyir gnyis smos so/_/yang na bum chu bzhin du kun rdzob tu/_/zhes dpe gnyis bkod pa ni kun rdzob gnyis bstan pa'i phyir
[\[155a.7\]]te/_bum pa la sogs pa yod pa rnams ni gyo mo la sogs pa dag la brten nas yod pas kun rdzob gzhan la brten pa'i kun rdzob yin la/_chu la sogs pa rnams ni gzugs la sogs pa la brten nas yod pas rdzas gzhan la brten pa'i kun rdzob yin no/_/tshor ba la sogs pa la yang de
[\[155b\]]
[\[155b.1\]]bzhin du blta bar bya'o zhes bya ba ni tshor ba dang 'du shes dang sems pa la sogs pa dag kyang tshogs pa kun rdzob tu yod pa yin la/_tshor ba la sogs pa re re ni rdzas su yod pa kho nar blta'o/_/ji ltar zhe na/_tshor ba la sogs pa ni blos bsal nas kyang tshor ba'i rang bzhin gyis blor 'gyur bas tshor
[\[155b.2\]]ba rdzas su yod pa yin no/_/sems pa la sogs pa dag la yang de bzhin du sbyar bar bya'o/_/de ltar ni don dam pa'i bden pa yin no zhes bya ba la dam pa zhes bya ba ni 'jig rten las 'das pa'i ye shes te/_de'i don du yul ni don dam pa'o ji ltar 'jig rten pa gzhan gyi 'dzin pa de ltar ni kun rdzob
[\[155b.3\]]kyi bden pa yin no/_/kun rdzob dang tha snyad du bden pa ni kun rdzob kyi bden pa'o/_/tshul gnas thos dang bsam ldan pa/_/bsgom pa la ni rab tu sbyor/_/zhes bya ba la/_tshul ni tshul khrims te/_de ni mi g.yeng ba'i rgyu dang /_rten gyi rgyu yin no/_/thos pa ni mi rmongs pa'i rgyu'o/_/bsam
[\[155b.4\]]pa ni gtan la phebs pa'i rgyu'o/_/bsgom pa ni bral ba'i rgyu'o/_/bcom ldan 'das kyis kyang /_dge slong brtun cing rtag 'grus pa/_/tshul khrims yang dag blangs byas nas/_/sems dang shes rab sgom byed pas/_/sdug bsngal zad pa 'thob par 'gyur/_/zhes gsungs so/_/
[\[155b.5\]]de skad du yang tshul khrims la brten cing tshul khrims la gnas te chos gnyis bsgom par bya'o zhes gsungs te/_des na thog ma kho nar tshul khrims dag la shin tu gus par byed par bya dgos so 'dir ni so sor thar pa'i tshul khrims kyi sdom pa mngon par 'dod kyi bsam gtan dang zag pa
[\[155b.6\]]med pa'i bdag nyid ni ma yin no/_/de'i 'og tu bden pa mthong ba dang /_mthun pa'i thos pa ni 'dzin pa zhes bya ba la/_thos pa dang ldan pa'i bsgom pa rdzogs par 'gyur te/_thos nas chos rnams shes 'gyur zhing /_/thos nas sdig pa ldog par 'gyur/_/thos nas dus min gtong
[\[155b.7\]]ba ste/_/thos nas mya ngan 'das pa 'thob/_/ces tshigs su bcad de 'byung ba'i phyir ro/_/thams cad thos pa dang ldan zhes te/_bsgom pa la sbyor ba ma yin gyi/_'o na ci zhe na/_'phags pa'i bden pa dang mthun pa'i chos mang du thos pa gang yin pa'o/_/de skad du yang btsun pa dge
[\[156a\]]
[\[156a.1\]]slong mang du thos pa zhes bgyi na/_ji ltar na dge slong mang du thos pa lags/_ji tsam gyis na de bzhin gshegs pas dge slong mang du thos par 'dogs shing 'dogs par mdzad/_dge slong dge slong gi gzugs la skyo ba dang /_'dod chags dang bral ba dang 'gog par bya
[\[156a.2\]]ba'i phyir chos thos par gyur cing /_dge slong dge slong gi tshor ba dang 'du shes dang 'du byed dang /_rnam par shes pa la skyo ba dang 'dod chags dang bral ba dang /_'gog par bya ba'i phyir chos thos par 'gyur na/_dge slong mang du thos pa zhes brjod par nus so/_/dge slong de tsam gyis dge slong
[\[156a.3\]]mang du thos par 'gyur/_de tsam gyis de bzhin gshegs pas dge slong mang du thos par 'dogs shing /_'dogs par mdzad do zhes 'byung ba'i phyir ro/_/slob dpon gyis kyang de'i 'og tu bden pa mthong ba dang mthun pa'i thos pa 'dzin pa'am/_don nyan par byed do zhes bya ba smos te/_gal te
[\[156a.4\]]gzhung 'dzin par mi nus na snyam du dgongs pa'o/_/bsams pa las byung ba ji ltar gnyi ga la dmigs pa yin pa bstan pa'i phyir res 'ga' ni yi ges don 'dren par byed do zhes bya ba smos te/_'dir yi ge ni ming la mngon par 'dod do/_/de bzhin du res 'ga' ni don gyis yi ge 'dren
[\[156a.5\]]par byed do zhes bya ba ni ming zhes bya ba'i don to/_/de ni yi ge la mi ltos par zhes bya ba ni ming la ltos par zhes bya ba'i don gang yin pa'o/_/yi ge dang lhan cig spyod pas ming la yi ge btags pa'am 'dis don gsal bar byed pas na ming la yi ge zhes bya'o/_/slob dpon gyis 'di la ni
[\[156a.6\]]zhes bya ba rgyas par smos te/_bsams pa las byung ba'i shes rab 'grub par mi 'gyur gyi/_'o na ci zhe na/_thos pa dang bsgoms pa las byung ba'o/_/yid ches pa'i lung zhes bya ba ni nyes pa zad pa'i tshig ste/_gsung rab yan lag bcu gnyis so/_/de las skyes pa'i shes rab gang
[\[156a.7\]]yin pa de ni thos pa las byung ba'o/_/rigs pas nges par brtag pa ni nges par brtag pa ste/_de las skyes pa ni bsams pa las byung ba'i shes rab bo/_/bsgoms pa las byung ba ni ting nge 'dzin las skyes pa yin no/_/bsrings gnyis ldan zhes bya ba ni gang la bsrings shing dben pa mi
[\[156b\]]
[\[156b.1\]]ldan pa gnyis yod pa de ni bsrings pa gnyis dang ldan pa ste/_bsrings pa gnyis dang ldan pa de'o/_/ci zhe na/_de'i phyir gal te 'du 'dzi dang mi dge ba'i rnam par rtog pa thag bsrings pa'i phyir zhes bya ba smos te/_zla med par gnas pa nyid kyis lus bsrings pa yin la dran pa legs par
[\[156b.2\]]gnas pas gnas pa nyid kyis mi dge ba'i rnam par rtog pa thag bsrings pa'i phyir sems kyis bsrings pa'o/_/mi dge ba'i rnam par rtog pa ni 'dod pa dang gnod sems dang rnam par 'tshe ba'i rnam par rtog pa ste/_de dag la mngon du mi phyogs pa ni thag bsrings pa'o/_/gya nom pa ma yin pa dang
[\[156b.3\]]mang po ma yin pa rnyed pas yid mi bde ba ni zhes bya ba ni yid mi bde ba ste/_des yi mug cing nyams par byas zhes bya ba'i tha tshig ste/_gya nom pa ma yin pa'i phyir ram mang po ma yin pa'i phyir rnyed pa des yid mi bde ba ni mchog mi shes pa yin la gya nom pa dang mang po ma rnyed pa 'dod cing mngon par 'dod pa
[\[156b.4\]]ni 'dod chen can yin no zhes bya ba ni slob dpon gyi lugs so/_/'di gnyis khams gsum gtogs dri med/_/ces bya ba ni ma chags pa'i dge ba'i rtsa ba'i rang bzhin yin pa'i phyir ro/_/chog mi shes pa dang 'dod chen can ni 'dod pa na spyod pa dag kho na yin no zhes bya ba ni chags pa ni mi dge ba'i rtsa ba'i
[\[156b.5\]]rang bzhin yin pa'i phyir ro/_/'phags pa'i rigs nye bar 'god pa'i 'brel pa gang yin zhe na/_'di ltar sbyangs pa'i yon tan la gnas pa'i bsgom pa rdzogs par 'gyur la/_sbyangs pa'i yon tan rnams kyang 'phags pa'i rigs kyis bsdus pas so/_/gzhan yang 'dod chen chung ba dang /_chog
[\[156b.6\]]shes pa ni sbyangs pa'i yon tan la gnas pa kho na la yod kyi/_gzhan la ma yin pas de gnyis kyi rab tu dbye ba 'phags pa'i rigs dag gi sgo nas bstan to/_/spong ba dang bsgom pa la dga' ba nyid yin no zhes bya ba la spong ba dang bsgom pa ni spong ba dang bsgom pa'o/_/de la dga' ba ni spong ba dang bsgom
[\[156b.7\]]pa la dga' ba'o/_/'di la dga' bas na dga' ba ste/_de'i dngos po ni spong ba dang bsgom pa la dga' ba nyid do/_/spong ba dang bsgom pa zhes bya ba ni bral ba dang lam mo zhes bya ba'i don to/_/yang na spong ba'i ched du bsgom pa ni spong ba'i bsgom pa yin la/_spong ba'i bsgom pa la dga' ba ni spong _
[\[157a\]]
[\[157a.1\]]ba'i bsgom pa la dga' ba ste/_nyon mongs pa'i 'gog pa mngon sum du bya ba'i thabs la goms pa lhur len zhes bya ba'i tha tshig go/_/srid pa dang 'dod pa'i 'dod chags la rgyab kyis phyogs pa'i phyir ro zhes bya ba ni srid pa la rgyab kyis phyogs pa'i phyir dang /_'dod pa'i 'dod
[\[157a.2\]]chags la rgyab kyis phyogs pa'i phyir ro/_/rang gi tshul dang las kyi mtha' yongs su spangs shing zhes bya ba ni rang gi tshul yongs su spangs pa dang /_rang gi las kyi mtha' yongs su spangs pa'o/_/de la gang gis 'tsho ba de ni tshul te/_zas dang /_skom dang bgo ba la sogs pa'o/_/las kyi mtha' ni de'i
[\[157a.3\]]ched kyi bzo la sogs pa'i bya ba'o/_/rnam pa gcig tu na tshul ni rgyal po la brten pa la sogs pa yin la/_las kyi mtha' ni rmo brko la sogs pa'o/_/de dag ji ltar rang gi tshul dang las kyi mtha' yongs su spangs pa yin zhe na/_khyim pa'i phyogs kyis bsdus pa'i rang gi tshul dang /_las
[\[157a.4\]]kyi mtha'i dbang du byas pa yin par shes par bya'o/_/de ltar 'byung ba dang 'jig pa'i phyir zhes bya ba la de ltar zhes bya ba'i sgra ni rnam pa du ma brjod pa ste/_'byung ba rnam pa du ma de la/_kye ma bdag dbang por gyur kyang ci ma rung /_'khor los sgyur bar gyur kyang ci ma rung snyam pa de lta bu la
[\[157a.5\]]sogs par sred pa'o/_/'jig pa'i sred pa ni rnam par 'jig pa la sred pa zhes bya ba'i tha tshig ste/_kye ma bdag shi phan chad rgyun chad kyang ci ma rung /_brlag kyang ci ma rung /_ma byung yang ci ma rung snyam pa la sogs pa'o/_/'jug pa yin zhes bya ba ni mthun par 'jug pa yin zhes bya
[\[157a.6\]]ba'i tha tshig go/_/dran pa nyid dran pa yin no zhes bya bas ni dngos po la brjod par ston to/_/dbugs rngub 'byung ba dran pas zhes brjod par bya ba las/_dbugs rngub 'byung ba dran pa yis/_/zhes brjod pa ni de lta bu'i mtshan nyid kyang grags pa'i phyir te/_de nyid kyi phyir dran pa nyid dran pa
[\[157a.7\]]yin no zhes bya ba smos so/_/sna tshogs la mi dmigs pa'i phyir zhes bya ba rlung la kha dog dang dbyibs med pa'i phyir ro/_/yang na reg bya tsam la dmigs pa'i phyir te/_rlung la kha dog la sogs pa dag med pa'i phyir ro/_/mi sdug pa bsgom pa ni rus pa ni keng rus la sogs pa la dmigs
[\[157b\]]
[\[157b.1\]]pa'i phyir kha dog dang dbyibs la dmigs pa'o/_/kha phyir ma bltas pa'i phyir te zhes bya ba ni rnam par rtog pa gcod par byed pa yin gyi zhes bya bar skabs dang sbyar ro/_/mi sdug pa ni yid kyi sa pa yin yang mig gi rnam par shes pa bzhin du kha phyir bltas pa yin te/_gang las she na/_de'i yul la
[\[157b.2\]]nye bar rtog pa'i phyir zhes bya ba 'byung ste/_mig gi rnam par shes pa'i yul la nges par rtog pa'i phyir ro zhes bya ba'i don yin gyi de dang mtshungs par ldan pa'i phyir ni ma yin no/_/rnam par 'bus gzhig pa zhes bya ba la/_rnam par 'bus gzhig pa zhes bya ba ni 'bus glongs pa'o/_/'bus zhes bya ba ni 'bu srin la bya ste/_
[\[157b.3\]]rnam pa sna tshogs pa'i 'bus gzhig pa zhes bya ba'i bar du bstan pa yin do/_/mos pa dang nyi tshe ba yid la byed pa yin pa'i phyir zhes bya ba ni mos pa yid la byed pa dang /_nyi tshe yid la byed pa'i phyir zhes bya ba'i don to/_/'di mos pa gtsor yid la byed pa yin gyi/_de kho na nyid yid la byed
[\[157b.4\]]pa ni ma yin te/_de kho na nyid yid la byed pas nyon mongs pa spong bar rigs so/_/yid la byed pa de ni nyi tshe ba yin zhing ma khyab pa yang yin te/_mi sdug pa ni phung po lnga la dmigs pa ma yin gyi 'o na ci zhe na/_gzugs kyi phung po'i phyogs gcig la dmigs pa yin no/_/mi rtag pa la
[\[157b.5\]]sogs pa khyab pas na nyon mongs pa spong ba yin no/_/mi sdug pas 'dod chags rnam par gnon pa yin no zhes bya ba 'di ga las she na/_dge slong slob pa gzhon pa'i rabs/_/sems ma byung ba gang zhig ni/_/gal te 'dod chags 'joms 'dod na/_/de ni dur khrod 'gro bar 'gyur/_/de nas rnam
[\[157b.6\]]par bsdos par lta/_/de nas rnam par rnag par lta/_/de nas pags pa rus pa yi/_/rus gong la sogs lta bar byed/_/ces 'byung ba'i phyir ro/_/rang gi yan lag la sems gtod par byed ces bya ba ni yul du byed ces bya ba ni yul du byed ces bya ba'i tha tshig go/_/rkang pa'i mthe bo gcig
[\[157b.7\]]pu la sems gtad nas rkang pa'i mthe bo myags shing sha dang bral bar lta ba nas de bzhin du lus thams cad rus pa'i rus gong du mos te rgya mtsho'i mtha' klas pa'i bar gyi sa gzhi rus pa'i keng rus kyis gang bar mos par byed do/_/yongs su sbyang ba byas pa ni de kho na ltar thod pa'i phyed kyi bar du'o/_/
[\[158a\]]
[\[158a.1\]]yid la byed par rdzogs pa ni de kho na ltar smin ma'i bar du sems 'dzin par byed pa'i bar du yin no/_/de ltar byas na mu bzhi'i dri ba 'byung ngo /_/yid la byed pa sbyang ba byas pa dang /_sbyang ba ma byas pa dag dang zhes bya ba rgyas par 'byung ba ni yid la byed pa sbyang ba byas pa'i mi sdug pa
[\[158a.2\]]rang gi lus la dmigs pa ni dmigs pa chung bas chung ba yin gyi/_dbang chung bas ni ma yin no/_/yid la byed pa sbyang ba ma byas pa'i rgya mtsho'i mthas klas pa'i bar la dmigs pa ni dbang chung bas chung ba yin gyi/_dmigs pa chung bas ni ma yin no/_/yid la byed pa sbyang ba ma byas pa'i rang gi lus
[\[158a.3\]]la dmigs pa ni dmigs pa chung bas kyang chung la dbang chung bas kyang chung ba yin no/_/yid la byed pa sbyang ba byas pa'i rgya mtsho'i mthas klas pa'i bar la dmigs pa ni dmigs pa chung bas chung ba yang ma yin no/_/nyer bsdogs dang bsam gtan khyad par can dang bcas pa zhes bya ba ni nyer bsdogs
[\[158a.4\]]dang bsam gtan khyad par can dang lhan cig gnas pa ni nyer bsdogs dang bsam gtan khyad par can dang bcas pa dag ste/_bsam gtan bzhi'o/_/de ltar na nyer bsdogs bzhi dang /_bsam gtan bzhi dang /_bsam gtan khyad par can dang /_'dod pa'i khams te sa bcur 'gyur ro/_/gzugs
[\[158a.5\]]med pa na spyod pa'i sems la yod pa ni ma yin te/_'dod pa'i snang ba dmigs pa yin pa'i phyir te/_gzugs med pa dag ni 'dod pa'i khams la dmigs pa ma yin no zhes sngar bshad zin to/_/de lta yin dang de ni mnyam par bzhag pa dang /_mnyam par ma bzhag pa'i sa pa yin no zhes bya bar grub pa yin no/_/_
[\[158a.6\]]de nyid kyi phyir don la dmigs pa zhes bya ba la gang la zhe na/_'dod pa na spyod pa'i snang ba la dmigs pa'i phyir ro/_/mi rnams kyi nang kho nar skyed kyi 'gro ba gzhan du yang ma yin na/_khams gzhan du lta smos kyang ci dgos te/_'phags pa'i lam gyi rgyu yin pa'i phyir 'di kho na nges pa la 'jug pa yod
[\[158a.7\]]pa'i phyir ro/_/byang gi sgra mi snyan du ni ma yin no zhes bya ba ni mi rnams kyi nang kho nar skyed kyi zhes spyir btang ba 'di'i dmigs kyis bsal ba'o/_/byang gi sgra mi snyan du ma yin pa ni de na 'dod chags dang bral ba med pa'i phyir dang /_de yang 'dod chags dang bral ba'i thabs yin pa'i phyir ro/_/thog ma mi
[\[158b\]]
[\[158b.1\]]rnams kyi nang kho nar skyed la/_sngar bskyed pa ni lha rnams kyi nang du mngon du byed pa yin no/_/dus gang yin pa'i de'i dus la dmigs so zhes bya ba ni mig gi rnam par shes pa bzhin du 'das pa'i dmigs pa ni 'das pa yin pa nas de bzhin du da ltar byung ba'i dmigs pa da ltar byung ba'i bar du yin no/_/
[\[158b.2\]]ma skye ba'i chos can gyi yul ni dus gsum yin no/_/ma 'ongs pa ni gdon mi za bar 'byung ba ma yin la/_nges par yod pa yang ma yin no/_/de ni gzugs kyi skye mched kyi dmigs pa la nges pa yin gyi/_rdzas dang dus kyi skad cig la nges pa ma yin no/_/mos pa yid la byed pa yin pa'i phyir zag
[\[158b.3\]]pa dang bcas pa yin no zhes bya ba ni/_zag pa med pa ni de kho na yid la byed pa yin no/_/'dris pa dang ma 'dris pa yin pa'i phyir zhes bya ba la 'dris pa ni 'dod chags dang bral bas thob pa yin no/_/ma 'dris pa ni sbyor ba las byung ba yin no/_/so so'i skye bo'i rgyud la yod pa ni thog ma med pa can gyi 'khor
[\[158b.4\]]ba na 'dris pa'i phyir 'dod chags dang bral bas 'thob pa'o/_/'phags pa'i rgyud la yod pa ni ma 'dris pa'i phyir sbyor ba las byung ba'o/_/dbugs rngub dbugs 'byung zhes bya ba rgyas par 'byung ngo /_/de gnyis zhes bya ba ni dbugs rngub pa dang /_dbugs 'byung ba gnyis so/_/de dag la dmigs pa'i
[\[158b.5\]]dran pa ni dbugs rngub pa dang 'byung ba dran pa'o/_/dran pa nye bar gzhag pa bzhin te zhes bya ba la ji ltar shes rab kyi rang bzhin yin bzhin du dran pa'i stobs skyed par 'jug pa'i phyir lus la sogs pa dran pa nye bar gzhag pa dag tu brjod pa de bzhin du dbugs rngub pa dang 'byung ba dran pa shes rab kyi rang
[\[158b.6\]]bzhin yin bzhin du dran pa'i stobs skyed pas 'jug pa'i phyir dbugs rngub dang 'byung ba dran pa zhes bya'o/_/shes rab kyis ni chos rnams sdom par byed pa yin no/_/nyer bsdogs gsum zhes bya ba ni bsam gtan dang po dang gnyis pa dang gsum pa'i nyer bsdogs dag go/_/ci'i phyir dngos gzhi
[\[158b.7\]]dag na ma yin zhe na/_btang snyoms dang mtshungs par ldan pa'i phyir ro/_/'di ltar bsam gtan dang po'i nyer bsdogs la sogs pa dag na tshor ba btang snyoms yod la/_bsam gtan bzhi pa'i nyer bsdogs na dbugs rngub pa dang /_'byung ba yod pa ma yin pa nyid do/_/yang ci'i phyir
[\[159a\]]
[\[159a.1\]]'di ltar btang snyoms dang mtshungs par ldan pa nyid kho nar nges par gzung zhe na de'i phyir/_rnam par rtog pa dang mthun pa'i phyir zhes bya ba la sogs pa smos so/_/de'i gnyen po ni zhes bya ba ni rnam par rtog pa'i gnyen po dbugs rngub pa 'byung ba dran pa'i mtshan nyid do/_/
[\[159a.2\]]de dag dang mtshungs par mi ldan no zhes bya ba ni bde ba dang sdug bsngal dag dang ngo /_/bsam gtan gnyis pa'i yid bde ba dang /_bsam gtan gsum pa'i bde ba rtogs pa med pa dang mtshungs par ldan par 'gyur ro zhe na/_de'i phyir bde ba dang yid bde ba dag kyang gtod pa la bar chad byed pa'i
[\[159a.3\]]phyir zhes bya ba smos te/_/gzo ba'i dgra yin pa'i phyir zhes bya ba'i don dang /_dbugs rngub pa dang 'byung ba de yang gtod pas bsgrub par bya ba yin pa'i phyir te/_gzo bas bsgrub par bya ba yin pa'i phyir ro zhes bya ba'i tha tshig go/_/dbugs rngub pa dang 'byung ba dran pa ni gzo bas bsgrub par
[\[159a.4\]]bya ba yin la/_dbugs rngub pa dang 'byung ba bsdoms pa dang /_gtod pa dang /_gzo ba dang /_lhur len pa zhes bya ba ni rnam grangs so/_/de dag gi ltar na sa brgyad pa yin no zhes bya ba ni bsam gtan gsum gyi sa pa gzung ste/_yan chad ni dbugs rngub pa dang /_'byung ba'i sa ma yin pa'i
[\[159a.5\]]phyir ro/_/'dod pa'i khams kyi rten can yin te zhes bya ba ni de na rtog pa mang ba'i phyir ro/_/sbyor ba las 'byung ba ni sbyor bas thob pa yin la/_'dod chags dang bral bas thob pa ni 'dod chags dang bral bas thob pa yin no/_/chos 'di pa rnams kho na'i yin gyi zhes bya ba ni sangs rgyas pa rnams
[\[159a.6\]]kho na'i yin gyi zhes bya ba'i tha tshig ste/_de dag la chos 'di yod pa de dag ni chos 'di pa yin no/_/phyi pa'i ni ma yin te/_bdag tu 'dzin pa dang 'gal ba'i phyir dang /_zab pa'i phyir ro/_/bdag nyid kyis chos zab mo mngon par mi rtogs pa'i phyir zhes bya ba la zab pa nyid ni rgyu drug dang ldan pa'i phyir
[\[159a.7\]]ro/_/lung med par ni bgrang ba tsam yang mi shes na/_rjes su 'gro ba la sogs pa dag lta smos kyang ci dgos/_lus dang sems rnal du bzhag ste zhes bya ba ni lus dang sems mngon par 'du mi byed pa ste/_lus glod pa dang sems glod pa yin no/_/sngar 'jug pa bgrang bar bya la/_phyis 'byung
[\[159b\]]
[\[159b.1\]]ba bgrang bar bya ste/_skye ba la sngar 'jug la/_'chi ba la phyis 'byung ngo zhes de ltar skye ba dang /_'chi ba rtogs pa las mi rtag pa la 'dris par byas par 'gyur ro/_/rlung gi dkyil 'khor dang zhes bya ba ni 'og tu rjes su 'gro ba'o/_/'thor byed kyi rlung gi bar zhes bya ba ni gyen du rjes su 'gro ba'o/_/de kho
[\[159b.2\]]na yid la byed pa'i phyir mi rigs so zhes bya ba ni rlung gi dkyil 'khor dang rnam par 'thor byed kyi rlung gi bar du'o zhes bya ba ste/_dbugs rngub pa dang 'byung ba ni de ltar ring bar mi rgyu ba'i phyir ro/_/ci phan 'dogs par byed pa zhig gam/_gnod par byed pa zhig gam/_grang ngam dro ba dag cig ces bya ba
[\[159b.3\]]'byung ngo /_/de dag la brten la sems dang sems las byung ba dag ces bya ba ni de la rag ste 'jug pa'i phyir ro zhes bya ba'i tha tshig go/_/chos kyi mchog gi bar du zhes bya bas ni dran pa nye bar gzhag pa nas bzung ste zhes ston to/_/mthong ba'i lam la sogs pa la 'jug pa'o zhes bya ba la sogs pa zhes
[\[159b.4\]]bya ba smos pa ni bsgom pa dang mi slob pa'i lam gzung bar bya ba'i phyir ro/_/rnam par dag pa ni zad pa shes pa la sogs pa yin no zhes bya ba la 'dir yang sogs pa zhes bya ba smos pas mi skye ba shes pa dang /_mi slob pa'i yang dag pa'i lta ba gzung ste/_gos dri ma dang 'brel pa ltar dag pa med pas lhag ma
[\[159b.5\]]dang bcas pa ni dag pa yin par mi 'os pa'i phyir ro/_/lus sa gang ba yin pa zhes bya ba ni 'dod pa na spyod pa nas bsam gtan gsum pa'i sa pa'i bar te/_dbugs rngub pa dang 'byung ba ni de dag gi sa pa kho na yin te/_gzhan gyi sa pa ni snyoms par zhugs pa'i dmigs pa ma yin no/_/lus kyi
[\[159b.6\]]phyogs gcig yin pa'i phyir zhes bya ba ni rang gi lus kyi phyogs gcig yin pa'i phyir zhes bya bar bsams pa ste/_'di ltar dbugs rngub pa dang dbugs 'byung ba dran pa ni rang gi lus kyi dbugs rngub pa dang /_dbugs 'byung ba la dmigs pa yin gyi/_gzhan gyi lus kyi dbugs rngub pa dang dbugs 'byung
[\[159b.7\]]ba la dmigs pa ni ma yin no/_/lus dang sems khyad par can la brten nas zhes bya ba 'byung ngo /_/gzugs med pa na nur nur po la sogs par gyur pa rnams la med pa'i phyir zhes bya ba la gzugs med pa rnams la ni re zhig gzugs nyid yod pa ma yin pas lus la brten pa smos so/_/nur nur po la sogs
[\[160a\]]
[\[160a.1\]]par gyur pa rnams la lus yod mod kyi/_sbubs can ma yin pas lus khyad par can la brten pa smos so/_/sems med pa'i snyoms par 'jug pa'i sa la snyoms par zhugs pa rnams la/_sems nyid yod pa ma yin pa sems la brten pa smos so/_/bsam gtan
[\[160a.2\]]bzhi pa la snyoms par zhugs pa rnams la sems yod mod kyi/_dbugs rngub pa dang 'byung ba'i rten ma yin pas sems khyad par can la brten pa smos te/_de nyid kyi phyir gal te lus kyang sbubs yod pa yin la/_dbugs rngub pa dang dbugs 'byung ba'i sa pa'i sems kyang mngon sum du gyur na/_
[\[160a.3\]]de ltar na 'jug go zhes bya ba smos so/_/skye ba zhes bya ba ni mngal nas 'byung ba'o/_/sems can zhes bya ba ni thob pa dang ma thob pa dang ldan pa'i phyir dang /_rgyud du sgro btags pa'i phyir ro/_/rgyu mthun las byung zhes bya ba ni skal ba mnyam pa'i rgyus bskyed ces bya ba'i don to/_/lus rgyas par
[\[160a.4\]]'grib par 'gyur ba'i phyir rgyas pa las byung ba ma yin la/_chad nas nying mtshams sbyor ba'i phyir rnam par smin pa las skyes pa ma yin no/_/rnam par smin pa'i gzugs la ni de lta bu med do zhes bya ba ni bcad nas yang nying mtshams 'byor pa'o/_/'og ma'i yid kyis de nyid mi rtogs so zhes bya
[\[160a.5\]]ba la 'dod pa'i khams su skyes pa ni sems bzhis rtogs la/_bsam gtan dang po dang gnyis pa dang gsum pa'i sa pa rnams ni go rims bzhin du sems gsum dang gnyis dang gcig gis rtogs so/_/sa 'og ma'i sprul pa'i sems ni bsam gtan dang por skyes pa la sogs pas mngon du byed la spyod
[\[160a.6\]]lam pa'i sems ni bsam gtan gnyis par skyes pas mngon du byed pas de'i phyir 'og ma'i spyod lam pa dang /_sprul pa'i sems kyis mi rtogs so zhes bya ba smos te/_de ltar yin dang re zhig sprul pa dang spyod lam pa'i sems 'og ma pas gong mar skyes pas mngon du byed pa gang yin pa des kyang mi rtogs na
[\[160a.7\]]dge ba dang nyon mongs pa gzhan gyis lta smos kyang ci dgos/_'jug pa'i sgo gnyis bshad zin to zhes bya ba ni/_de la 'jug pa mi sdug dang /_/dbugs rngub 'byung ba dran pa yis/_/zhes bya ba'o/_/de gnyis kyi ting nge 'dzin thob nas zhes bya ba ni/_mi sdug pa dang /_dbugs rngub pa dang 'byung
[\[160b\]]
[\[160b.1\]]bas ting nge 'dzin thob nas so/_/zhi gnas grub par gyur pa yis/_/zhes bya ba ni ting nge 'dzin grub pa'o/_/lhag mthong bsgrub par bya ba'i phyir/_/zhes bya ba ni/_shes rab bsgrub par bya ba'i phyir/_/zhes bya ba'i tha tshig go/_/ting nge 'dzin skyes kyang shes rab med par nyon mongs pa spong ba ma yin te/_nyon
[\[160b.2\]]mongs pa rnams ni ye shes kyis gzhom par bya ba yin no zhes 'byung ba'i phyir ro/_/dran pa nye bar gzhag pa bsgoms pas lhag mthong 'grub par 'gyur ro zhes bya ba 'di ga las she na/_mdo las te/_dge slong dag bgrod pa gcig pa'i lam ni 'di yin te/_'di lta ste/_dran pa nye bar gzhag pa rnams
[\[160b.3\]]so/_/dge ba'i phung po ma 'dres pa ni 'di yin te/_'di lta ste/_dran pa nye bar gzhag pa bzhi'o zhes 'byung ba'i phyir ro/_/de dag gi rang gi mtshan nyid ni rang gi ngo bo'o zhes bya ba la de dag gi rang gi mtshan nyid ni zhes bya ba ni lus la sogs pa de dag gi ste/_'byung ba dang 'byung ba las gyur pa nyid dang /_
[\[160b.4\]]nyams su myong ba nyid la sogs pa'o/_/lus kyi sgra ni dbang po la sogs pa dag pa la yang 'jug pas de'i phyir 'byung ba dang 'byung ba las gyur pa nyid do zhes bya ba smos so/_/gsum las gzhan pa dag ni chos so zhes bya ba ni lus dang tshor ba dang sems rnams las gzhan pa'i 'du byed dang 'du shes la sogs
[\[160b.5\]]pa 'dus byas dang 'dus ma byas kyi chos thams cad ni chos dran pa nye bar gzhag pa'o/_/rdul phra rab dang zhes bya ba la/_thams cad la der mthong ba yod pa ma yin pas grag go zhes bya ba'i sgra smos so/_/shes rab kyi 'grel pa dang dmigs pa'i dngos po la mi ltos par rang bzhin gyi dran pa nye bar gzhag pa
[\[160b.6\]]yin par brjod do/_/thos sogs las byung ba'o zhes bya ba ni/_dran pa nye bar gzhag pa rnams sbyor ba las byung ba yin pa'i phyir/_skye bas thob pa ma yin no/_/ji ltar shes rab rnam pa gsum dran pa nye bar gzhag pa yin zhe na/_dran pa nye bar gzhag pa yang gsum ste zhes bya ba smos so/_/gzhan ni 'brel
[\[160b.7\]]dang dmigs pa las/_/zhes bya ba la ci zhe na/_dran pa nye bar gzhag pa zhes bya ste/_'brel pa las dang /_dmigs pa las so/_/ji lta zhe na/_gzhan de dang lhan cig 'byung ba zhes bya ba smos te/_shes rab dang lhan cig 'byung ba 'du shes la sogs pa rnams so/_/sems dang tshor ba la sogs pa
[\[161a\]]
[\[161a.1\]]rnams so zhes ci ste ma smras she na/_sems dang tshor ba gnyis ni dmigs pa'i dran pa nye bar gzhag pas bsdus pa'i phyir ro/_/ji ltar gzhan dag la 'brel pa'i dran pa nye bar gzhag pa brjod ce na/_mdo las te/_dge slong dag chos thams cad ces bya ba 'di ni dran pa
[\[161a.2\]]nye bar gzhag pa bzhi'i tshig bla dgas so zhes 'byung ba'i phyir ro/_/'brel pas dran pa nye bar gzhag pa ni 'brel pa'i dran pa nye bar gzhag pa ste/_rang bzhin gyi dran pa nye bar gzhag pa dang 'brel pa'i phyir ro/_/de dag gi dmigs pa ni zhes bya ba la/_shes rab dang de dang lhan cig 'byung ba de dag gi
[\[161a.3\]]dmigs pa lus la sogs pa dag ni dmigs pa'i dran pa nye bar gzhag pa'o zhes grag go/_/lus la lus kyi rjes su lta ba ni/_/zhes bya ba la sogs pa la rjes su lta ba nyid dran pa nye bar gzhag pa yin pas/_rjes su lta ba dran pa nye bar gzhag pa'o/_/des de dang ldan pa rjes su lta bar byed do zhes bya
[\[161a.4\]]ba ni shes rab dang ldan pa zhes bya ba'i tha tshig go/_/'dis rjes su lta bar byed pa na rjes su lta ba zhes bya ba'o/_/lus la lus kyi rjes su lta zhing gnas so zhes bya ba la sogs pa la/_'di la rjes su lta ba ste/_lta ba shes rab yod pas na rjes su lta ba la sogs pa ste/_'di ni mdo las 'don pa
[\[161a.5\]]gzhan bstan pa'o/_/dran pa'i stobs bskyed pas 'jug pa nyid kyi phyir zhes bya ba la/_stobs bskyed pa ni stobs bskyed pa'o/_/dran pa'i stobs bskyed pa ni dran pa'i stobs bskyed pa'o/_/shes rab 'di la dran pa'i stobs bskyed pas 'jug pa yod pas na/_de dran pa'i stobs bskyed pas 'jug pa'o/_/
[\[161a.6\]]de'i dngos po ni dran pa'i stobs bskyed pas 'jug pa nyid de de'i phyir ro/_/shing gshegs pa khye'us 'dzin pa ltar zhes bya ba ni/_dper na shing gshegs pa'i khye'us 'dzin pa bzhin no zhes bya ba'o/_/gal te dran pas dmigs pa bzung na de lta na shes rab kyis rab tu shes te/_de'i de lta na dran pa
[\[161a.7\]]nye bar gnas pas shes rab dran pa nye bar gzhag pa yin no/_/'di ltar na rung ste zhes bya ba ni byed par bsgrub pa'i dbang du byas pa ste de nyid kyi phyir 'dis dran pa nye bar 'jog pas na zhes bya ba smos so/_/ji ltar shes rab kyis dran pa nye bar 'jog ce na/_de'i phyir ji ltar mthong ba mngon par brjod pa'i phyir ro zhes
[\[161b\]]
[\[161b.1\]]bya ba smos te bsam pa ni dran pa nyid shes rab kyi stobs bskyed pas 'jug pa yin no zhes bya ba 'di yin no/_/mngon par brjod pa ni de ltar dran pa'o/_/yang gang du nye bar gnas she na/_lus nas chos kyi bar dag la'o/_/de nyid kyi phyir tshig rnam par sbyar ba ni lus la dran pa nye bar gzhag pa ni lus dran
[\[161b.2\]]pa nye bar gzhag pa'o zhes bya ba la sogs pa yin no/_/byed pa byed pa por byas nas dran pa nye bar gzhag pa'i don mdo'i nang nas 'byung ba bshad zin to/_/gang las zhes bya ba rgyas par 'byung ba ni zas kun 'byung bas ni lus dran pa nye bar gzhag pa kun 'byung ba yin la/_zas 'gags pas ni lus dran pa nye
[\[161b.3\]]bar gzhag pa nub pa yin no/_/reg pa kun 'byung bas ni tshor ba kun 'byung ba yin la/_reg pa 'gags pas ni tshor ba dran pa nye bar gzhag pa nub pa yin no/_/ming dang gzugs kun 'byung bas ni sems dran pa nye bar gzhag pa kun 'byung ba yin la zhes bya ba ni snga ma bzhin no/_/yid la byed pa kun 'byung bas ni chos dran pa nye bar
[\[161b.4\]]gzhag pa kun 'byung ba yin la zhes bya ba yang snga ma bzhin no/_/yang ji ltar 'di dmigs pa'i dran pa nye bar gzhag pa yin zhe na/_'di la dran pa nye bar gnas pa'i phyir ro zhes bya ba smos te/_'di la nye bar gnas pas na nye bar gzhag pa'o/_/gal te mdo de las dmigs pa'i dran pa nye bar gzhag pa yin par bzhed par
[\[161b.5\]]ma gyur na ni/_dge slong dag ji ltar na dran pa nye bar gzhag pa bzhi zhes bya ba nas rgyas par zas kun 'byung bas ni zhes bya ba la sogs pa ci'i phyir gsung bar 'gyur te/_lus la sogs pa ni shes rab kyi rang bzhin ma yin la/_'du shes la sogs pa'i rang bzhin yang ma yin no/_/'di dag gi ming ni dmigs
[\[161b.6\]]pa ji lta ba bzhin yin no zhes bya ba ni dran pa nye bar gzhag pa de dag gi dmigs pa ni lus la sogs pa yin te/_/de'i phyir lus dran pa nye bar gzhag pa la sogs pa zhes bya'o/_/'di dag rang dang gzhan gnyi ga'i rgyud la dmigs pa'i phyir re re zhing rnam pa gsum gsum yin no zhes bya ba ni/_rang gi rgyud la
[\[161b.7\]]dmigs pa'i phyir dang gzhan gyi rgyud la dmigs pa'i phyir dang /_gnyi ga'i rgyud la dmigs pa'i phyir ro/_/ji skad du zhe na/_brtun pa dang shes bzhin dang dran pa dang ldan par gyur nas 'jig rten la brnab sems dang yid mi bde ba rnams spangs te nang gi lus la lus kyi rjes su lta zhing gnas so zhes bya ba
[\[162a\]]
[\[162a.1\]]dang /_de bzhin du phyi'i lus la lus kyi rjes su lta zhing gnas so zhes bya ba ni snga ma bzhin no/_/nang dang phyi'i lus la lus kyi rjes su lta zhing gnas so zhes bya ba snga ma bzhin te/_de ltar na tshul 'dis rnam pa gsum yin no/_/tshor ba dran pa nye bar gzhag pa la sogs pa rnams la yang
[\[162a.2\]]de bzhin du sbyar bar bya'o/_/sngar rags pa mthong ba'i phyir ro zhes bya ba la lus ni 'byung ba dang 'byung ba las gyur pa yin pa'i phyir rags pas de sngar mthong ngo /_/de nas tshor ba ste rgyu ba rags pa'i phyir ro/_/de'i mjug thogs su ni sems yin te/_chos rnam pas so so rnam par rig pa'i rnam par mtshon sla
[\[162a.3\]]ba'i phyir ro/_/chos ni 'dus byas dang 'dus ma byas dang mtshungs par ldan pa dang mi ldan pa la sogs pa'i dbye bas shin tu phra ba yin no/_/yang na 'di ltar 'dod pa la 'dod chags pa'i rten ni lus yin la zhes bya ba ni dmigs pa lus yin zhes bya ba'i tha tshig ste/_ji skad du/_dge slong dag bud med kyi
[\[162a.4\]]gzugs la chags shing 'dod chags la bcings zhes bya ba la sogs pa gsungs pa lta bu'o/_/de yang zhes bya ba ni 'dod pa la 'dod chags pa'o/_/de yang sems zhes bya ba ni tshor ba mngon par 'dod pa de'o/_/sems ma zhi ba ni nyon mongs pa ma spangs pa'i phyir te/_nyon mongs pa rnams chos kyi skye mched kyi khongs
[\[162a.5\]]su 'du ba'i phyir ro/_/go rims bzhin du zhes bya ba ni lus dran pa nye bar gzhag pa ni gtsang bar phyin ci log pa'i gnyen por bstan te/_lus ni phyi sa dang 'dra bar mi gtsang ba'i bdag nyid yin no/_/chos lhag ma rnams ni de 'brel pas mi gtsang ba yin te/_phyi sa dang 'byar ba'i phyag dar bzhin no/_/tshor ba dran pa
[\[162a.6\]]nye bar gzhag pa ni bde bar phyin ci log pa'i gnyen por te/_gang ci tshor yang rung de ni 'dir sdug bsngal lo zhes 'byung bas so/_/sems dran pa nye bar gzhag pa ni rtag par phyin ci log pa'i gnyen por te/_sems ni myur du 'gyur ba'i phyir ro/_/chos dran pa nye bar gzhag pa ni bdag tu phyin ci log pa'i
[\[162a.7\]]gnyen por bstan to/_/chos rnams ril por rnam par dbye ba'i sgo nas 'di ni chos tsam du zad kyi/_'di ni bdag ma yin no zhes bdag tu 'du shes pa phyin ci log gi gnyen po yin no/_/gsum ni ma 'dres pa la dmigs pa yin no zhes bya ba ni lus la dmigs pa'i dran pa nye bar gzhag pa ni lus kho na la dmigs
[\[162b\]]
[\[162b.1\]]pa nas/_sems la dmigs pa'i dran pa nye bar gzhag pa ni sems kho na la dmigs pa'i bar yin te/_so sor nges pa la dmigs pa'i phyir ro/_/bzhi pa ni gnyi ga yin te zhes bya ba ni chos dran pa nye bar gzhag pa ste 'dres pa la dmigs pa ni spyi la dmigs pa ste/_'dres ma la dmigs zhes bya ba'i don
[\[162b.2\]]to/_/ma 'dres pa la dmigs pa ni 'dres pa ma yin pa la dmigs pa'o/_/spyi la dmigs pa la gnas te zhes bya ba ni lus la sogs pa thams cad spyir bsdus te/_mi rtag pa la dmigs pa'i rnam par lta ba'o/_/de las dro bar gyur pa 'byung /_/zhes bya ba la chos rjes su dran pa'i mjug thogs su 'du
[\[162b.3\]]byed skad cig mar khong du chud par bya ba'i phyir skye ba dang 'jig pa la dpyod do/_/'du byed rnams skad cig ma yin na ji ltar 'du byed rjes su 'jug_/de nas rten cing 'brel par 'byung ba la dpyod do/_/gang gi tshe zag pa dang bcas pa'i shes rab kyis rten cing 'brel par 'byung ba khong du chud pa de'i tshe/_de'i
[\[162b.4\]]mjug thogs su chos thams cad la dmigs pa'i sgo nas bdag med pa'i rnam pa'o/_/de'i mjug thogs su phung po dang khams dang skyed mched de/_don rnam pa gsum la dpyod cing gnas bdun la mkhas pa ste/_de ltar na chos dran pa nye bar gzhag pa spyi la dmigs pa las dro bar gyur pa'i dge ba'i
[\[162b.5\]]rtsa ba 'byung ngo zhes bya ba 'di ni go rims so/_/slob dpon gyis ni cung zad dper brjod pa tsam zhig bshad do/_/dro bar gyur pa zhes bya ba ni dro ba'i rnam pa'i dge ba'i rtsa ba'o/_/dro bar gyur pa dang 'dra bas na dro bar gyur pa ste/_'phags pa'i lam gyi me'i snga ltas yin pa'i phyir ro zhes bya ba ni ji ltar gtsub
[\[162b.6\]]shing steng 'og gtsubs pa las me'i snga ltas 'byung ba de bzhin du shes pa dang shes bya'i gtsub shing gtsubs pa las 'phags pa'i lam gyi me'i drod 'byung la drod la ni brtson 'grus kyis yang dang yang du mngon par gtsubs pa'i rim gyis srid pa'i bud shing skam po sreg pa las 'jebs pa zag pa med pa'i ye
[\[162b.7\]]shes kyi me 'byung ste/_de'i phyir dro bar 'gyur ba'i dge ba'i rtsa ba zhes bya'o/_/rgyun chags pa yin pa'i phyir zhes bya ba rgyun 'brel pa yin pa'i phyir ro zhes bya ba'i don to/_/de lta ma yin te dmigs pa rnam par chad pa'i dbang du byas te skad cig ma nyid yin na ni bden pa bzhi la dmigs par yang mi 'gyur na
[\[163a\]]
[\[163a.1\]]rnam pa bcu drug lta smos kyang ci dgos 'di dag gi bye brag ni 'og nas bshad par bya'o zhes bya ba ni mdzod kyi gnas bdun pa nas rdzas su rnam pa bcu drug go zhes bya ba 'di nas so/_/gal te de dag kyang de dang 'dra ba yin na/_'o na ci'i phyir logs shig tu bstan ce na/_de'i phyir chos
[\[163a.2\]]mchog tu gyur pa'i phyir ming gzhan du btags so zhes bya ba smos so/_/ming bye brag tu shes par bya ba'i phyir/_dge ba'i rtsa ba g.yo ba'i rtse mo yin pa'i phyir zhes bya ba smos te/_rtse mo zhes bya ba'i sgra 'di ni mchog gi tshig yin te/_'di ltar smra ba po dag 'di'i dpal rtse mor phyin to zhes zer ro/_/drod dang rtse
[\[163a.3\]]mo ni dge ba'i rtsa ba g.yo ba gnyis yin te/_yongs su nyams pa'i phyir ro/_/de dag las ltung ba dang 'da' bar 'gyur ba'i phyir ro zhes bya ba ni rtse mo dag las so/_/ltung ba ni yongs su nyams pa las so/_/'da' ba ni bzod pa mngon du byas pa las so/_/de ltar na 'di ni ches mchog tu byung ba'i phyir rtse mo yin no
[\[163a.4\]]zhes bstan te/_drod dag las ni 'da' ba med do/_/dang po nyid du bden pa rnams la rnam pa dag 'god pa'o zhes bya ba 'di ci zhig bden pa rnams la rnam pa dag 'jog par byed pa ste/_de dag la dmigs pa rnams 'jug par byed pa'o zhes bya ba'i don gang yin pa'o/_/gzhan dag gis kyang 'phel bar byed ces bya
[\[163a.5\]]ba la/_kyang zhes bya ba'i sgras ni chos dran pa nye bar gzhag pas kyang yin pa ste/_'phel bar byed pa ni byang bar byed pa'o/_/sngon thob pa rnams mngon du mi byed do/_/sngar thob par dman pa rnams la dga' ba med pa'i phyir ro/_/rnam pa lngar thob pa rnams ni dman pa'i phyir de rnams dga' ba chen po med de/_de'i
[\[163a.6\]]phyir de'i rigs can khyad du 'phags pa gzhan dag mngon du byed do/_/rtse mo de chung ngu dang 'bring dang chen po'i rim gyis mngon par 'phel ba dag las yang bzod pa skye'o/_/ming bye brag tu shes par bya ba'i phyir bden pa la cher bzod pa'i phyir ro zhes bya ba smos so/_/yang ci'i phyir bden pa la cher bzod ce na/_
[\[163a.7\]]de'i phyir yongs su mi nyams pa'i sgo nas zhes bya ba smos te/_bzod pa dag las ni yongs su nyams pa med do/_/dro bar 'gyur ba'i gnas skabs na ni bden pa dag la chung ngu bzod pa yin no/_/rtse mo'i gnas skabs na ni 'bring du bzod la/_bzod pa'i gnas skabs na ni cher bzod do zhes bshad par _
[\[163b\]]
[\[163b.1\]]'gyur ro/_/rnam gnyis de bzhin zhes bya ba ni bzod pa chung ngu dang 'bring ste/_rtse mo rnams ji skad bshad pa bzhin no/_/de kho na bzhin du rnam pa gtod pa'i phyir ro zhes bya ba ni chos dran pa nye bar gzhag pas bden pa rnams la rnam pa gtod pa'i phyir te/_de kho na bzhin du rnam pa 'god pa'i phyir ro zhes bya ba'i
[\[163b.2\]]tha tshig go/_/bzod pa ni/_thams cad chos kyis 'phel bar byed/_/ces bya ba ni rang bzhin gyis dran pa nye bar gzhag pa mchog tu gyur pa'i phyir ro/_/chos kyi mchog dang nye ba'i phyir/_/zhes bya ba rgyas par 'byung ngo /_/chos kyi mchog rnams 'dod pa na spyod pa'i sdug bsngal la dmigs pa nyid ni de'i
[\[163b.3\]]mjug thogs su chos shes pa'i bzod pa skye ba'i phyir ro/_/chos kyi mchog dang nye ba ni de dang 'dra ba'o/_/nges pa ma smos pa'i phyir zhes bya ba ni bzod pa chen po ltar dro bar gyur pa la sogs pa rnams kyi dmigs pa nges pa ma smos pa'i phyir dro bar gyur pa la sogs pa 'di dag khams gsum gyi sdug bsngal la sogs
[\[163b.4\]]pa la dmigs pa nyid yin no zhes bya bar grub bo/_/ji ltar bzod pa chen po 'dod par gtogs pa'i sdug bsngal gyi yul can yin zhe na/_gang gi tshe gzugs dang gzugs med pa'i gnyen po la sogs pa bden pa'i rnam pa dang dmigs pa re re nas phri nas zhes bya ba 'byung ste/_sogs pa zhes bya ba'i sgras ni
[\[163b.5\]]gzugs dang gzugs med pa na spyod pa'i nyon mongs pa'i 'gog pa dang /_kun 'byung ba dang /_sdug bsngal gyi bden pa rnams bsdu zhing /_de bzhin du 'dod pa na spyod pa'i nyon mongs pa'i gnyen po dang /_'gog pa dang /_kun 'byung ba dang /_sdug bsngal gyi bden pa rnams bsdu'o/_/de dag gi bden pa'i rnam
[\[163b.6\]]pa re re phri ba dang /_dmigs pa re re phri nas so/_/ji ltar zhe na/_rjes su shes pa'i phyogs dang mthun pa'i lam de la ni rnam bzhir rnam pa gtod par byed do/_/de nas gsum du'o/_/de nas gnyis su'o/_/de nas gcig tu ste/_re zhig bden pa'i rnam pa re re phri ba ni de lta'o/_/de nas gcig tu yang rnam pa gtod
[\[163b.7\]]par mi byed de/_dmigs pa phri ba ni de lta bu'o/_/rim pa 'dis 'dod pa na spyod pa'i sdug bsngal kho na la mi rtag pa dang sdug bsngal ba'i rnam pa can skad cig ma gnyis kho nar yid la byed pa'i bar der thams cad ni bzod pa 'bring yin no/_/rnal 'byor spyod pa de yang rnam pa gnyis te/_lta ba spyad pa dang /_sred
[\[164a\]]
[\[164a.1\]]pa spyad pa'o/_/lta ba spyad pa yang rnam pa gnyis te/_bdag tu lta ba spyad pa dang /_bdag gir lta ba spyad pa'o/_/bdag tu lta ba spyad pa gang yin pa de ni bdag med pa'i rnam pas nges pa la 'jug go/_/bdag gir lta ba spyad pa gang yin pa de ni stong pa'i rnam pas so/_/sred pa spyad pa
[\[164a.2\]]yang rnam pa gnyis te/_nga'o snyam pa'i nga rgyal gyis nyams pa dang /_le lo lhag pa can no/_/de la nga'o snyam pa'i nga rgyal gyis nyams pa gang yin pa de ni mi rtag pa'i rnam pas nges pa la 'jug go/_/le lo lhag pa can gang yin pa de ni sdug bsngal gyi rnam pas so/_/gang zhig skad cig ma kho na yin pa de
[\[164a.3\]]ni chen po yin te/_de ni gang zag gi spyad pa ji lta ba bzhin du mi rtag pa'i rnam pa dang /_sdug bsngal gyi rnam pa'am/_stong pa'i rnam pa dang /_bdag med pa dang mtshungs par ldan pa yin no/_/bzod pa chen po de ni skad cig gcig ste/_rgyun 'brel pa ma yin zhes bya ba'i tha tshig go/_/'jig rten pa'i
[\[164a.4\]]chos kyi mchog rnams te zhes bya ba 'byung ngo /_/skal ba mnyam pa'i rgyu med par zhes bya ba ni 'jig rten pa'i chos kyi mchog rnams 'jig rten pa thams cad kyi mchog nyid yin no zhes ston to/_/sngon zag pa med pa med pa'i phyir 'jig rten pa'i chos kyi mchog gi rtsal gyis lam gyi bden pa 'dren par byed pa'i
[\[164a.5\]]phyir chos kyi mchog rnams ni 'jig rten pa kun gyi mchog nyid yin par shes so/_/thams cad phung po lnga 'khor dang bcas te smos pa'i phyir ro zhes bya ba ni dro bar gyur pa la sogs pa rnams ni mnyam par gzhag pa'i sa pa yin pa'i phyir/_gzugs kyi phung po yang yod do/_/thob pa ma gtogs zhes
[\[164a.6\]]bya ba la de'i thob pa rnams ni nges par 'byed pa'i dus na yang mngon du 'gyur ba zhig na nges par 'byed pa skyes pa ni nges par 'byed pa'i cha dang mthun pa mngon du byed pa yang ma yin te/_dgos pa med pa'i phyir ro/_/'bras bu thob pa ni sbyor ba'i lam mngon du gyur par byed par mi rigs te/_don byas zin pa'i
[\[164a.7\]]phyir ro/_/de'i phyir dro bar gyur pa la sogs pa'i thob pa rnams ni dro bar gyur pas ma bsdus pa yin no/_/rnam pa gzhan brjod par 'dod pas de la bden pa gsum la dmigs pa'i dro bar gyur pa rnam pa gtod pa la ni zhes bya ba smos te/_sdug bsngal dang kun 'byung ba dang lam la dmigs pa'i rnam pa la'o/_/
[\[164b\]]
[\[164b.1\]]'gog pa dmigs pa ni 'og nas 'chad pa'i phyir ro/_/chos dran pa nye bar gzhag pa da ltar byung ba yin la zhes bya ba 'byung ste sdug bsngal la sogs pa rnams phung po lnga'i bdag nyid yin pa'i phyir de dag la dmigs pa'i chos dran pa nye bar gzhag pa da ltar byung ba yin no/_/ma 'ongs pa ni bzhi char thob bo
[\[164b.2\]]zhes bya ba ni lus dang tshor ba dang sems dang chos dran pa nye bar gzhag go/_/lus dang tshor ba la sogs pa rnams sdug bsngal la sogs pa'i khongs su 'du ba'i phyir de dag la dmigs pa ma 'ongs pa bzhi char 'thob ste/_cher sbyangs pa rnams kyi thob pa skye zhes bya ba'i tha tshig go/_/da ltar byung ba ni thob pa dang
[\[164b.3\]]bcas te rten pas thob pa'i sgo nas mngon du gyur pa nyid du thob po/_/de kho na gnyi ga yin no zhes bya ba ni chos dran pa nye bar gzhag pa da ltar ba dang ma 'ongs pa de kho na thob bo/_/de la ni tshor ba la sogs pa yod pa ma yin te/_'gog pa phung po lnga'i rang bzhin ma yin pa'i phyir ro/_/rnam pa dag ni thams
[\[164b.4\]]cad du 'dra ba yin no zhes bya ba ni bden pa gsum la dmigs pa dang /_'gog pa la dmigs pa'i dro bar gyur pa'i rnam pa gtod pa ste/_'dra ba ni mtshungs pa yin zhes bya ba'i don te/_bden pa gang dang gang la rnam pa gang dang gang mngon du byed pa de dang rigs mthun pa ma 'ongs pa kho na des 'thob kyi/_gzhan
[\[164b.5\]]ni ma yin te/_rigs rnams ma thob pa'i phyir ro/_/rnam par 'phel ba la ni zhes bya ba ni byang bar bya ba la'o/_/bzhi las gang yang rung ba zhig ces bya ba ni/_lus dran pa nye bar gzhag pa la sogs pa rnams las gang yang rung ba zhig da ltar byung ba yin te/_gang zhig gang la dmigs pa de ni dmigs par bya
[\[164b.6\]]ba'i sgo nas da ltar byung ba yin no/_/ma 'ongs pa ni bzhi char rnyed pa thob pa nyid kyi sgo nas 'thob bo/_/'gog pa la dmigs pa dro bar gyur pa 'phel ba de kho na nyid la ni tha ma chos dran pa nye bar gzhag pa da ltar byung ba yin te/_de la lus la sogs pa med pa'i phyir ro/_/ma 'ongs pa ni bzhi char thob ste/_'dis
[\[164b.7\]]sngar 'thob pa gang dag yin pa'o/_/rnam pa ni thams cad de zhes bya ba ni bcu drug go/_/rigs rnams thob zin pa'i phyir ro zhes bya ba ni/_sngar rnam pa gtod pa'i gnas skabs kyi rim pas rigs rnams thob zin pa yin te/_'dir rnam pa rnams kyis ni skal ba mnyam pa'i rgyu la mngon par 'dod la/_de dag
[\[165a\]]
[\[165a.1\]]kyang rnam pa gtod pa'i dus kho nar thob zin to/_/rtse mo bden pa bzhi la dmigs pa rnam par gtod pa la ni chos dran pa nye bar gzhag pa da ltar byung ba yin la/_ma 'ongs pa ni bzhi char 'thob bo/_/'gog pa la dmigs pa 'phel ba la ni tha ma chos dran pa nye bar gzhag pa da ltar byung ba
[\[165a.2\]]yin la/_ma 'ongs pa la ni bzhi char 'thob ste/_de dag 'thob pa skyes zin pa'i phyir ro/_/rnam pa ni thams cad do zhes bya ba ni dro bar gyur pa'i rnam pa gtod pa'i tshe de'i rigs rnams thob pa'i phyir ro/_/bden pa gsum la dmigs pa rnam par 'phel ba la ni/_sdug bsngal dang kun 'byung ba dang lam la dmigs
[\[165a.3\]]pa la ste/_bzhi las gang yang rung ba zhig da ltar byung ba yin la/_ma 'ongs pa ni bzhi char ro/_/rigs thob zin pa'i phyir rnam pa yang thams cad do/_/bzod pa rnams la ni thams cad du tha ma yin la zhes bya ba ni bzod pa rnams la ni rnam pa gtod pa dang rnam par 'phel ba la yang tha ma chos dran pa nye bar gzhag pa
[\[165a.4\]]kho na da ltar byung ba yin te/_'di ltar bzod pa ni/_thams cad chos kyis 'phel bar byed/_/ces bya bas so/_/chos kyi mchog dag la ni tha ma yin la zhes bya ba ni/_chos kyi mchog mngon du byed pa la ni tha ma chos dran pa nye bar gzhag pa da ltar byung ba yin no/_/ma 'ongs pa ni bzhi char ro/_/rnam pa
[\[165a.5\]]ni bzhi kho na ste zhes bya ba 'di ni mi rtag pa dang sdug bsngal ba dang stong pa dang bdag med pa'i rnam pa dag go/_/gzhan med pa'i phyir zhes bya ba ni 'di ltar chos kyi mchog la kun 'byung ba la sogs pa'i rnam pa gzhan ni med de/_sdug bsngal tsam la dmigs pa'i phyir ro/_/mthong ba'i lam dang 'dra ba'i
[\[165a.6\]]phyir ro zhes bya ba la 'dra ba ni mthong ba'i lam dang nye ba nyid dang /_de dang sa gcig pa nyid do/_/mthong ba'i lam la ni bden pa gang zhig mthong bar 'gyur ba de'i rnam pa dag kho na 'thob la/_mthong ba'i lam dang por 'dod pa na spyod pa'i sdug bsngal la dmigs pa yin te/_ji ltar der bzhi kho na thob
[\[165a.7\]]pa de bzhin du chos mchog dag tu yang yin no/_/'byed pa ni rnam par 'byed pa ste/_nges pa sngon du 'gro ba de la gnas pa dang /_nges par 'byed pas na nges par 'byed pa 'am/_yang na gang gis nges par 'byed pa de ni nges par 'byed pa yin no/_/de yang gang zhig ce na/_'phags pa'i lam mo zhes bya
[\[165b\]]
[\[165b.1\]]ba smos te/_yang dag pa'i lta ba la sogs pa'o/_/des the tshom spong ba'i phyir dang zhes bya ba 'dis ni de nyid kho na nges par 'byed pa yin gyi/_gzhan ma yin no zhes bstan to/_/rnam par 'byed pa'i phyir ro zhes bya ba la ci zhe na/_'di ni nges par 'byed pa yin no zhes bya ba'o/_/ji ltar rnam par 'byed pa'i phyir
[\[165b.2\]]yin zhe na/_de'i phyir 'di ni sdug bsngal lo zhes bya ba rgyas par smos so/_/de 'dren par byed pa nyid kyis phan 'dogs par byed pa'i phyir nges par 'byed pa'i cha dang mthun pa rnams so zhes bya ba la gsum ni brgyud pa'i sgo nas de 'dren par byed pa nyid yin la/_chos kyi mchog rnams ni dngos su'o/_/bsgom
[\[165b.3\]]byung zhes bya ba ni de dag mnyam par gzhag pa yin pa'i phyir ro/_/mi lcogs pa med pa dang khyad par bsam gtan sa pa'o zhes bya ba la mi lcogs pa med pa dang /_khyad par can dang bsam gtan dag gi sa pa yin pas na/_mi lcogs pa med pa dang /_khyad par bsam gtan sa pa'o/_/de dag
[\[165b.4\]]gis bsdus pa'i phyir ro zhes bya ba ni de dag dang ldan pa'i phyir ro zhes bya ba'i tha tshig go/_/mthong ba'i lam gyi 'khor yin pa'i phyir gong na ni med do zhes bya ba ni mthong ba'i lam ni sa drug pa yin la/_nges par 'byed pa'i cha dang mthun pa dag kyang mthong ba'i lam gyi 'khor du gyur pa yin te/_de'i phyir
[\[165b.5\]]gong na ste/_gzugs med pa'i khams na med do/_/de med pa zhes bya ba ni mthong ba'i lam med pa'o/_/yang ci'i phyir gong na mthong ba'i lam med ce na/_de'i phyir de med pa ni 'dod pa'i khams la dmigs pa'i phyir ro zhes bya ba smos te/_mthong ba'i lam ni 'dod pa'i khams la dmigs pa
[\[165b.6\]]yin no/_/gzugs med pa dag ni 'dod pa'i khams la dmigs pa ma yin te/_de dag ni rten ring ba la sogs pa dag gis ring ba'i phyir ro/_/mthong ba'i lam 'dod pa'i khams la dmigs pa yin no zhes bya bar ji ltar shes she na/_de'i phyir de yang sngar yongs su shes par bya zhing spang ba yin pa'i phyir ro
[\[165b.7\]]zhes bya ba smos te/_'dod pa'i khams ni rags pa'i phyir gzugs dang gzugs med pa'i khams kyi sngar yongs su shes par bya zhing spang bar bya ba yin no/_/rnam par smin pa dang bcas pa'i phyir de dag gi rnam par smin pa ni gzugs kyi khams kyi phung po lnga yin no/_/yongs su rdzogs par byed pa dag kho na
[\[166a\]]
[\[166a.1\]]yin gyi zhes bya ba la nyams pa'i cha dang mthun pa'i bsam gtan dag ni 'phen par byed pa nyid yin no zhes bshad par 'gyur ro/_/srid pa'i gnyen po yin pa'i phyir zhes bya ba ni 'di ltar mi rtag pa la sogs pa'i rnam pa dag gis srid pa sun 'byin par byed pa de'i phyir 'phen par
[\[166a.2\]]byed pa ma yin no/_/gnyis ni 'og na'ang yod pa'am zhes bya ba la bye brag tu smra ba rnams ni 'di mi 'dod de/_thos pa dang bsams pa las byung ba ni nges par 'byed pa'i cha dang mthun pa nyid du mi 'thad pa'i phyir ro/_/rten gyi sgo nas ni bzhi char yang 'dod pa'i rten can yin te/_de kho na nges pa la 'jug
[\[166a.3\]]pa yod pa'i phyir ro/_/gsum ni mi dag gi nang kho na zhes bya ba ni bzod pa chen po dang chos mchog ma gtogs pa'o/_/'di dag ni dang po mi de dag gi nang kho nar skyed par byed do/_/gling gsum du zhes bya ba ni sgra mi snyan ma gtogs pa ste/_de na mngon par rtogs pa med pa'i phyir ro/_/bzhi pa ni lha dag
[\[166a.4\]]gi nang du yang skye bar byed do zhes bya ba ni 'dod pa na spyod pa dag gi nang du skyed par byed do zhes skabs dang sbyar ro/_/bzod pa chen po dang chos kyi mchog ni dang po lha dag gi nang du yang skyed par byed do/_/gsum ni skyes pa dang bud med kyis gnyi ga'i rten can dag 'thob bo zhes bya ba ni re res kyang skyes pa dang bud med
[\[166a.5\]]kyi rten de dag 'thob bo/_/chos kyi mchog thob pas bud med kyi dngos por so sor brtags pa ma yin pas 'gog pa thob pa ni tshe gzhan du mtshan 'gyur ba'i dbang du byas nas bshad pa'o/_/bud med kyis gnyi ga'i rten can 'thob par 'gyur zhes bya ba ni bud med kho nas chos mchog gi gnyi ga'i rten
[\[166a.6\]]can 'thob kyi skyes pas ni ma yin te/_skyes pas ni skyes pa'i rten can kho na 'thob bo/_/ci'i phyir zhe na/_bud med nyid ni so sor brtags pa ma yin pas 'gog pa thob pa'i phyir ro zhes bya ba smos te/_gang zhig chos kyi mchog skyed par byed pa de ni gdon mi za bar mthong ba'i lam skyed par byed la
[\[166a.7\]]bden pa mthong ba ni yang bud med nyid du skye ba ma yin no zhes bya ba ni grub pa'i mtha' yin no/_/sa bor nas zhes bya ba rgyas par 'byung ste/_'phags pa ni nges par 'byed pa'i cha dang mthun pa bsam gtan dang po'i sa pa nas bsam gtan bzhi pa'i bar sa gang ba dag thob par 'gyur ba'i bsam gtan dang po la
[\[166b\]]
[\[166b.1\]]sogs pa'i sa de dag 'dor ba na bdag nyid ji lta ba bzhin bsam gtan dang po'i sa pa nas bsam gtan bzhi pa'i sa pa'i bar dag gtong gi_/gzhan du ni ma yin te/_so so'i skye bo'i sa ltar 'chi ba'am/_yongs su nyams pas ni ma yin no/_/sa 'dor ba ni sa 'phos pa'i phyir ro zhes bya ba ni shi ste gong du
[\[166b.2\]]'phos pa'i phyir yin gyi 'dod chags dang bral ba'i phyir ni ma yin no/_/ji ltar bsam gtan dang po nas shi 'phos nas bsam gtan gnyis pa la sogs pa dag tu skye ba de'i tshe sa 'dor ba kho nas nges par 'byed pa'i cha dang mthun pa dag gtong ngo /_/so so'i skye bo ni ris mthun pa btang ba kho nas gtong gi
[\[166b.3\]]sa 'phos pas ni ma yin no/_/so so'i skye bo sa gang ba'i nges par 'byed pa'i cha dang mthun pa thob par 'gyur ba yang de'i 'og tu skye ba na nges par 'byed pa'i cha dang mthun pa dag gtong ba ma yin nam zhe na/_'di ni 'dod pa ma yin te/_ris mthun pa btang ba kho nas btang ba'i phyir ro/_/'phags pa'i
[\[166b.4\]]gang zag ni de'i dge ba'i rtsa ba'i rgyun mthong ba'i lam gyis nye bar spel ba'i phyir 'chi ba tsam dang /_yongs su nyams pas btong ba ma yin no/_/dngos gzhis de nyid la bden pa mthong zhes bya ba 'byung ngo /_/des ni tshe de nyid la gdon mi za bar bden pa rnams mthong bar 'gyur te/_mi lcogs pa med pa
[\[166b.5\]]dang /_bsam gtan khyad par can gyi sa pa dag skyed pas ni tshe de nyid la gdon mi za bar bden pa rnams mthong ba ma yin no/_/yid byung ba shas che ba'i phyir ro zhes bya ba ni yid byung ba mang ba'i phyir ro/_/so sor thar pa'i sdom pa bzhin du zhes bya ba ni dper na so sor thar pa'i sdom pa btang ba phyis len pa na sngon gyi
[\[166b.6\]]ma yin pa thob pa ltar nges par 'byed pa'i cha dang mthun pa dag rnam par nyams pa las sngon gyi ma yin pa thob pa yang de dang 'dra'o/_/de nyid la rgyu smos pa ni/_ma 'dris pa dang 'bad de bsgrub par bya ba yin pa'i phyir ro zhes bya ba ste/_gang gi phyir thog ma med pa can gyi 'khor ba na 'dris pa ma yin pa de'i phyir
[\[166b.7\]]'dod chags dang bral bas 'thob pa ma yin te/_sngar 'phags pa'i lam gyi sbyor ba ma bskyed pa'i phyir ro/_/gang gi phyir 'bad pas bsgrub par bya ba yin pa de'i phyir sngon btang ba mi 'thob bo/_/mtshams ston par byed pa zhig yod na ni zhes bya ba la mtshams ni bar mtshams so/_/de ston par byed pa ni
[\[167a\]]
[\[167a.1\]]smon nas shes pa thob pa'o/_/de na de'i gong nas skyed par byed de/_thob nas nyams pa gang na gnas pa de'i gong nas so/_/med na ni bzhi kho na nas skyed par byed de/_dro bar gyur pa la sogs pa dag kho na nas skyed par byed do/_/nyams pa gnyis ni mi ldan pa zhes bya ba la/_
[\[167a.2\]]rnam par nyams pa zhes bya ba khyad par du 'gro bas btang ba la bya ste/_dper na sems bcu drug skyes nas/_'bras bu thob pas mthong ba'i lam btang ba lta bu'o/_/de nyid kyi phyir rnam par nyams pa ni gdon mi za bar ma yin no zhes bya ba smos so/_/de ni nyes pa byas pa 'ba' zhig tu ma zad kyi/_
[\[167a.3\]]yon tan gyis byas pa yang yin no/_/de'i phyir de ltar na yongs su nyams pa gang yin pa de ni rnam par nyams pa yang yin la/_rnam par nyams pa gang yin pa de ni gdon mi za bar yongs su nyams pa ma yin te/_yon tan gyis byas pa gang yin pa'o/_/thar pa'i cha dang mthun pa dang khyad par ci yod ce
[\[167a.4\]]na zhes bya ba ni de thob pa yang nges par mya ngan las 'das pa'i chos can yin no snyam ste dris pa'o/_/'di'i phan yon ni skyon med na bden pa mthong ba la ches nye ba nyid 'di yin no/_/rtse mo thob pa rtsa mi chad/_/ces bya ba ni dge ba'i rten lhag pa'i phyir te/_dkon mchog gsum gyi yon tan rnam par dpyad pa'i
[\[167a.5\]]sgo nas de dag la dang ba thob pa'i phyir ro/_/'o na ji ltar lha sbyin las brtsams nas yongs su nyams pa bshad ce na/_de dag la dge ba'i rtsa ba de skye ba nye bar gyur pas ma thob pa las yongs su nyams pa la dgongs nas gsungs pa'i phyir ro/_/bzod thob ngan song mi 'gro'o/_/zhes bya ba la/_bzod pa las ni
[\[167a.6\]]rnam par nyams kyang zhes bya ba 'dis ni bzod pa las yongs su nyams pa med do zhes ston par byed do/_/der 'gro ba'i las dang nyon mongs pa thag bsrings pa'i phyir ro zhes bya ba ni/_ngan song du skye ba'i rgyu las dang nyon mongs pa 'byung ba la gegs byed pa'i phyir ro zhes bya ba'i don to/_/mi skye ba'i chos nyid thob
[\[167a.7\]]ste zhes bya ba ni so sor brtags pa ma yin pas 'gog pa'o/_/de dag ni ci rigs par te zhes bya ba ni mi skye ba'i chos nyid de dag go/_/ci rigs par zhes bya ba ni chung ngu dang 'bring gis so/_/ji ltar zhe na/_bzod pa chung ngu'i tshe ni ngan song gi 'gro ba rnams kyis mi skye ba'i chos nyid thob bo/_/chen po'i tshe ni
[\[167b\]]
[\[167b.1\]]sgo nga las skyes pa dang /_drod gsher las skyes pa'i skye gnas dag gi'o/_/chung ngu'i tshe ni 'du shes med pa'i sems can dang /_byang gi sgra mi snyan pa dang /_tshangs pa chen por skye ba rnams kyi'o/_/chen po'i tshe ni za ma dang ma ning dang /_mtshan gnyis pa'i lus rnams kyi'o/_/bzod pa chen
[\[167b.2\]]po nyid kyi tshe ni srid pa brgyad pa la sogs pa dang /_mthong bas spang bar bya ba rnams kyis mi skye ba'i chos nyid 'thob bo/_/nyan thos la sogs pa'i rigs tha dad pa'i phyir zhes bya ba ni/_nyan thos dang rang sangs rgyas dang yang dag par rdzogs pa'i sangs rgyas kyi rigs tha dad pa'i phyir ro/_/srid kyi zhes
[\[167b.3\]]bya ba ni thar pa'i cha dang mthun pa sangs rgyas nyid du bskrun pa ni nges par 'byed pa'i cha dang mthun pa sngar skyed pa gnyis nyan thos kyi rigs las bzlog nas sangs rgyas su 'gyur ba ste/_yang sangs rgyas kyi rigs skyed par byed do zhes bya ba'i tha tshig go/_/ngan song bzlog pa'i phyir te zhes bya ba la/_grag go zhes
[\[167b.4\]]bya ba'i sgra ni skye ba la dbang ba'i phyir dang /_sems can gyi don byed par srid pa'i phyir rgyu 'di rgyas pa ma yin no zhes bya ba'o/_/de nyid kyi phyir slob dpon gyi rigs de nyid ces bya ba smos te/_nyan thos kyi rigs bzod pa thob pa zhes bya ba'o/_/nyan thos kyi rigs bzod pa chos nyid kyis thob pa ni bzlog par mi nus
[\[167b.5\]]pa'i phyir ro/_/gzhan gsum yang zhes bya ba la rang sangs rgyas ni bzlog nas 'gyur te zhes bya bar sbyar te/_de dag ni rang don gtso bo can yin pa'i phyir gzhan gyi don du ngan 'gro mi 'jug pas de'i phyir bzod pa las kyang bzlog nas/_rang sangs rgyas su 'gyur ro/_/ston dang bse ru byang chub bar/_/zhes bya ba la/_
[\[167b.6\]]khungs ni 'di dang gzhan/_dngos gzhis de nyid la bden mthong /_/zhes bya ba 'di yin no/_/ting nge 'dzin mi g.yo ba dang gsal ba'i phyir zhes bya ba 'di skyon brgyad las 'grol ba'i phyir mi g.yo ba'o/_/gsal ba ni dbang po sbyangs pa dang rno ba'i phyir ro/_/gang dag gi ltar na bse ru lta bu las gzhan pa'i rang sangs rgyas
[\[167b.7\]]yod par 'dod pa zhes bya ba ni nyan thos sngon du 'gro ba sngar nges par 'byed pa'i cha dang mthun pa skyed pa'o/_/de'i rigs rnams bzlog pa bkag pa med do zhes bya ba ni/_de dag gi lugs ltar na dro bar 'gyur ba dang rtse mo bzlog pa bkag pa med de/_de'i phyir rang sangs rgyas kyi rigs su skyes pa bzlog nas rang sangs rgyas
[\[168a\]]
[\[168a.1\]]su 'gyur ro/_/sa bon 'debs pa lta bu ni thar pa'i cha dang mthun pa skye ba yin no/_/'bru skye ba lta bu ni nges par 'byed pa'i cha dang mthun pa skye ba yin no/_/'bru chags pa lta bu ni 'phags pa'i lam yin no/_/'jug pa dang zhes bya ba la/_'jug pa ni thar pa'i cha dang mthun pas so/_/
[\[168a.2\]]yongs su smin pa ni nges par 'byed pa'i cha dang mthun pa rnams kyis so/_/rnam par grol ba ni 'phags pa'i lam gyis so/_/de'i smon lam gyis yongs su gzung ba'i phyir zhes bya ba ni yid kyi smon lam yongs su gzung ba'i phyir te/_smon lam ni sems pa'i khyad par yin no/_/la la zhig gis zas
[\[168a.3\]]'ga' tsam byin nas zhes bya ba ni lus dang ngag kun nas slong ba dang bcas pa'i mtshan nyid can yin pa'i phyir zas byin pa las gsum char yang srid pa yin no/_/bslab pa 'ga' tsam yang zhes bya ba ni lus dang ngag gi las yin no/_/thar pa 'dod pa'i stobs bskyed pas zhes bya ba la stobs bskyed pa ni
[\[168a.4\]]stobs dang ldan pa'o/_/thar pa 'dod pa'i stobs bskyed pa ni thar pa 'dod pa'i stobs bskyed pa ste/_gang zhig la bsam pa thag pa nas 'khor ba 'dor ba'i blo gnas par 'gyur zhing mya ngan las 'das pa la mos par 'jug pa de ni sbyin pa dang tshul khrims dang thos pa dang bsams pa las byung ba nyung zad kyis
[\[168a.5\]]kyang thar pa'i cha dang mthun pa 'phen gyi/_de las bzlog pas mang po dag gis kyang 'phen par mi nus so/_/thar pa'i cha dang mthun pa zhes bya ba la thar pa'i cha ni thar pa'i cha ste/_thar pa'i cha ni thob pa yin la/_de'am de'i phyir phan pa ni thar pa'i cha dang mthun pa'o/_/mi'i nang nas 'phen par byed de/_sangs
[\[168a.6\]]rgyas 'byung ba yod dam med kyang ngo /_/ci rigs par shes rab dang skyo ba med pa'i phyir ro zhes bya ba la/_re zhig sgra mi snyan na ni gnyi ga med do/_/ngan song dag na ni skyo ba yod kyi shes rab med do/_/lha'i nang dag na ni shes rab yod kyi skyo ba med do/_/mngon par rtogs pa'i rim pa bshad par brtsams pa zhes bya ba
[\[168a.7\]]ni/_tshul gnas thos dang bsam ldan pas/_/sgom pa la ni rab tu sbyor/_/zhes bya ba nas brtsams te/_nges par 'byed pa'i cha dang mthun pa'i go rims kyi bar bshad zin to/_/chos kyi bzod pa zag pa med/_/ces bya ba ni nges par 'byed pa'i cha dang mthun pa dag gis kyang chos la bzod pa yin pas
[\[168b\]]
[\[168b.1\]]de'i phyir zag pa med pa smos so/_/rgyu mthun pas bye brag tu byas te zhes bya ba ni chos shes pa de'i rgyu mthun pa yin te/_des na zag pa med pa yin par shes par bya ba'i phyir nges par 'byed pa'i cha dang mthun pa'i bzod pa las bye brag tu byas te/_go bar byed pa yin pa'i phyir bde blag tu rtogs par bya ba'i phyir
[\[168b.2\]]bshad do/_/me tog dang 'bras bu'i shing bzhin no zhes bya ba la/_dper na me tog gi ched kyi shing la me tog gi shing zhes bya ba dang /_de bzhin du 'bras bu'i ched kyi shing la 'bras bu'i shing zhes bya ba ltar/_chos shes pa'i bzod pa yin pa yang de dang 'dra'o/_/de nyid ces bya ba ni bzod pa'o/_/de ci'i phyir zhe na/_
[\[168b.3\]]yang dag pa nyid du nges par zhugs pa'i phyir ro zhes bya ba smos so/_/de nyid ji ltar zhe na/_lung gis sgrub par byed pa ni yang dag pa nyid ni mdo las zhes bya ba'o/_/ji ltar zhe na/_yang dag pa gang zhig_/'dod chags yongs su gtugs te spangs pa de yin no zhes bya ba rgyas par 'byung ngo /_/der zhes bya ba ni yang
[\[168b.4\]]dag pa nyid du'o/_/gcig tu gyur pa'o zhes bya ba ni srid pa bdun gor ma chag par mya ngan las 'das par 'gyur ba'o/_/der 'jug pa ni mngon par 'gro ba ste zhes bya ba ni gcig tu gyur pa'i mtshan nyid can nges par der zhes bstan to/_/yang der mngon par 'gro ba ci zhig ce na/_gnas skabs de thob pa ste/_de
[\[168b.5\]]skye gnas yang dag pa nyid du nges pa 'thob pas nges pa la 'jug pa zhes bya'o/_/mar me dang skye ba bzhin no zhes bya ba la ma 'ongs pa byed pa dang ldan pa ni gsum ste/_skye ba dang /_mar me dang /_sdug bsngal la chos shes pa'i bzod pa'o/_/skye bzhin pa'i mar mes mun pa sel cing 'gag bzhin pas
[\[168b.6\]]sdong bu dang mar bsregs pa de bzhin du sdug bsngal la chos shes pa skye bzhin pas so so'i skye bo nyid spong la/_'gag bzhin pas phra rgyas bcu spong ngo /_/gzhan dag na re 'jig rten pa'i chos kyi mchog rnams kyis zhes bya ba la/_ci zhe na/_so so'i skye bo nyid bzlog go zhes bya ba skabs dang sbyar ro/_/
[\[168b.7\]]ma yin te de'i chos yin pa'i phyir ro zhes bya ba ni so so'i skye bo'i chos yin pa'i phyir zhes bya ba'i tha tshig ste so so'i skye bo'i chos de nyid bzlog pa mi srid do/_/de dang 'gal ba'i phyir nyes pa med de zhes bya ba ni de dag so so'i chos yin mod kyi/_'on kyang so so'i skye bo nyid dang 'gal ba yin no/_/dgra bo'i phrag pa la
[\[169a\]]
[\[169a.1\]]zhon nas de 'tshog pa bzhin no zhes bya ba ni dper na 'ga' zhig dgra bo'i phrag pa la zhon te/_dgra 'tshog pa de bzhin du so so'i skye bo nyid kyi dgra la zhon te/_so so'i skye bo de nyid 'joms par byed pa yin no/_/gzhan dag na re gnyi gas zhes bya ba ni/_'jig rten pa'i chos kyi mchog
[\[169a.2\]]rnams dang bzod pas so so'i skye bo nyid bzlog pa'o/_/ji ltar zhe na/_bar chad med pa dang rnam par grol ba'i lam dang chos mthun pa'i phyir ro zhes bya ba smos te/_'jig rten pa'i chos kyi mchog rnams ni bar chad med pa'i lam dang 'dra ba yin te/_de thob pa dang 'gal ba'i phyir ro/_/sdug bsngal la chos shes
[\[169a.3\]]pa'i bzod pa ni rnam par grol ba'i lam dang 'dra ba yin te/_de mi ldan pa dang lhan cig skye ba'i phyir ro/_/de nas ni de nyid la chos shes zhes bya ba la chos shes pa ni chos tsam nges par 'dzin par byed pa'o/_/dang po nyid du chos kyi de kho na nyid shes pa'i phyir zhes bya ba la zag pa dang bcas pa'i chos rnams kyi de kho na nyid
[\[169a.4\]]ni phyin ci ma log pa'i phyir mi rtag pa dang sdug bsngal ba la sogs pa yin la/_de rtogs pa'i phyir sdug bsngal la chos shes pa zhes bya ste/_de kho na nyid kyi sgra mi mngon par bya ba'i phyir ro/_/de bzhin du kun 'byung ba la sogs pa dag la yang ci rigs par brjod par bya'o/_/rjes su shes pa yang chos kyi de kho na nyid
[\[169a.5\]]shes pa yin mod kyi/_dang po nyid du ni ma yin pas chos shes pa zhes mi bya'o/_/de'i rgyu las byung ba'i phyir zhes bya ba ni/_de'i rgyu can yin pa'i phyir zhes bya ba'i tha tshig ste/_ji ltar chos shes pas 'dod pa'i sdug bsngal la sogs pa'i bden pa la sdug bsngal la sogs pa'i rnam pa dag tu rtogs shing
[\[169a.6\]]yongs su shes pa de kho na bzhin du gzugs dang gzugs med pa na spyod pa'i sdug bsngal rtogs pa'i phyir rjes su shes pa yin no/_/de bzhin du zhes bya ba rgyas par 'byung ngo /_/mjug thogs su skye ba'i rim gyis zhes bya ba ni mjug thogs su skye ba'i rim pa ste/_de nas so/_/lhag ma la zhes bya ba ni gzugs
[\[169a.7\]]dang gzugs med pa na spyod pa'i kun 'byung ba la'o/_/sde pa gzhan dag ces bya ba ni 'phags pa chos srung ba'i sde pa la sogs pa dag bden pa rnams mngon par rtogs pa gcig tu brjod do/_/ji ltar zhe na/_kha cig gi ltar na sdug bsngal shes pa kho nas 'phags pa'i bden pa bzhi rtogs pas mngon par rtogs
[\[169b\]]
[\[169b.1\]]pa gcig pa ni skad cig ma gcig mngon par rtogs pa yin no/_/kha cig gi ni skad cig ma bzhi ste/_de dag la mnyam par bzhag pa dang /_mnyam par ma bzhag pa'i dbye ba ma byas par bden pa bzhi la shes pa'i skad cig ma bzhi'o/_/kha cig gi brgyad de/_'dod pa dang gzugs dang gzugs med pa'i bden pa'i
[\[169b.2\]]dbye ba dang /_chos rjes su shes pa'i dbye bas brgyad yin no/_/kha cig gi ni skad cig ma bcu gnyis te/_skad cig ma brgyad po de dag kho na la gzhan 'jig rten pa'i shes pa bzhi 'byung ngo /_/de ltar sde pa gzhan dag gi blo tha dad par gyur to/_/bye brag med par mngon par rtogs pa zhes bya ba'o/_/de ni rnam pa
[\[169b.3\]]gsum ste zhes bya ba ni/_mthong ba'i mngon par rtogs pa dang /_dmigs pa'i mngon par rtogs pa dang /_bya ba'i mngon par rtogs pa'o/_/mthong ba'i mngon par rtogs pa ni zhes bya ba ni/_mthong ba nyid mngon par rtogs pa yin pa ni/_bden pa mngon par rtogs pa ste/_'di ltar shes rab med par bden pa
[\[169b.4\]]rnams mthong ba med pas de'i phyir mthong ba'i mngon par rtogs pa yin no/_/zag pa med pa'i shes rab kyis bden pa rnams zhes bya ba ni dge slong dag zag pa med pa'i shes rab kyis mthong ba gang yin pa de ni mthong ba'o zhes 'byung ba'i phyir ro/_/dmigs pa'i mngon par rtogs pa ni dmigs pa'i mngon par rtogs
[\[169b.5\]]pa ste/_'dir dmigs pa ni 'dzin pa la 'dod do/_/gal te dmigs pa 'dzin pa yin na/_mthong ba dang dmigs pa gnyis la khyad par ci yod ce na/_shes rab kho nas mthong ba yin la/_shes rab dang mtshungs par ldan pa dag gis dmigs pa yin no zhes bya ba 'di ni khyad par yin no/_/de ltar byas dang /_
[\[169b.6\]]dmigs pa'i mngon par rtogs pa ni de dang mtshungs par ldan pa rnams kyis kyang zhes bya ba smos te/_kyang zhes bya ba'i sgras ni shes rab kyang gzung ngo /_/de'i phyir de ltar na re zhig mthong ba gang yin pa de ni dmigs pa yang yin la/_tshor ba la sogs pa'i dmigs pa ni mthong ba ma yin no/_/bya ba nyid mngon par rtogs
[\[169b.7\]]pa yin pa ni bya ba'i mngon par rtogs pa yin pa'am/_yang na bden pa gsum gyi bya ba gang yin pa bya ba yin te/_de yang mjug thogs su 'chad par 'gyur ro/_/ldan pa ma yin pa zhes bya ba la/_kyang zhes bya ba'i sgra ni mtshungs par ldan pa dang /_shes rab kyis kyang yin pa'o/_/tshul khrims dang skye
[\[170a\]]
[\[170a.1\]]ba la sogs pa zhes bya ba'i sogs pa zhes bya ba'i sgras ni thob pa dang gnas pa la sogs pa dag bsdu'o/_/lhan cig 'byung ba thams cad phan tshun bya ba yin pa'i phyir te/_thob pa ma gtogs pa'i lhan cig 'byung ba tshul khrims la sogs pa dag ni lhan cig 'byung ba'i rgyu
[\[170a.2\]]yin pa'i phyir ro/_/sdug bsngal mthong na de'i zhes bya ba ni mngon par rtogs pa po 'am sdug bsngal gyi'o/_/mngon par rtogs pa rnam pa gsum ni ji skad du bshad pa'o/_/de la bya ba'i mngon par rtogs pa ni sdug bsngal yongs su shes pa'o/_/kun 'byung ba la sogs pa gsum gyi mngon par rtogs pa ji ltar zhe
[\[170a.3\]]na/_de'i phyir spong ba dang mngon sum du byed pa dang /_bsgom pa'i phyir ro zhes bya ba smos te/_sdug bsngal mthong ba'i dus na kun 'byung spong zhing 'gog pa ni de thob pa'i sgo nas mngon sum du byed la/_mngon du gyur pa'i sgo nas lam bsgom pa yin no/_/rnam pa tha dad pa'i phyir zhes bya ba ni 'di dag re re zhing rnam
[\[170a.4\]]pa bzhi pa yin pa'i phyir dang /_rnam pa dag kyang phan tshun don tha dad pa'i phyir dang /_shes pa gcig la rnam pa mang po mi 'thad pa'i phyir ro/_/'on te thams cad bdag med pa'i rnam par zhes bya ba ni bdag med pa'i rnam pa ni bden pa bzhi char la mtshungs pa nyid kyi phyir de mthong ba'i sgo nas mngon par rtogs
[\[170a.5\]]pa gcig par mi 'gal lo zhe na/_'o na ni bden pa rnams sdug bsngal la sogs par mthong bar mi 'gyur zhes bya ba ni/_sdug bsngal ba dang /_kun 'byung ba dang /_'gog pa dang /_lam zhes bya ba 'am/_yang na sdug bsngal la sogs pa dag tu ste/_bden pa rnams sdug bsngal la sdug bsngal la sogs
[\[170a.6\]]pa rnam pa bco lngar mthong bar mi 'gyur ro/_/de ltar zhes bya ba rgyas par 'byung ngo /_/gal te sdug bsngal la sogs pa'i bden pa re re la zag pa med pa'i shes rab kyis sdug bsngal la sogs pa'i rnam pa dag tu mthong bar mi 'dod na ni de'i phyir 'di ni 'phags pa nyan thos sdug bsngal du yid la byed pa 'am zhes bya ba
[\[170a.7\]]rgyas par 'byung ba'i mdo dang 'gal lo/_/rnam pa de lta bu ni sbyor ba'i gnas skabs na yang yod do zhe na/_de'i phyir zag pa med pa'i yid la byed pa dang zhes bya ba smos te/_sbyor ba'i gnas skabs na ni zag pa med pa'i yid la byed pa mi srid do/_/gal te de lta bu ni bsgom pa'i lam la yin no zhes bya ba ni 'phags pa
[\[170b\]]
[\[170b.1\]]nyan thos sdug bsngal la zhes bya ba la sogs pa gang yin pa'o/_/brjod pa ma yin te/_ji ltar mthong ba bzhin bsgom pa'i phyir ro/_/'di ltar bden pa rnams sngar ji ltar mthong ba de kho na ltar phyis de dag bsgom pa'i lam du 'gyur ro/_/lhag ma rnams la dbang thob pa'i phyir zhes bya ba la/_dbang thob pa ni sbyor
[\[170b.2\]]ba med par kun 'byung la sogs pa mthong ba mngon du byed pa'i nus pa thob pa yin no/_/bar skabs su ldang ba yod med ces dpyad par bya ba yin no zhes bya ba la/_'di ltar mdo las gang zhig rgyun du zhugs pa'i 'bras bu mngon sum du bya ba'i phyir zhugs pa cig la zas ster zhes bya ba la sogs pa gsungs na/_
[\[170b.3\]]ma langs pa des ni zas za ba srid par yin no/_/kha cig na re rkyen ma tshang bas bar skabs su ldang ba yod do zhes zer ro/_/bye brag tu smra ba rnams na re med de/_srid pa'i dbang du mdzad nas shing sA la dang /_gso sbyong bstan pa ltar yongs su brtag pa nye bar bzung ste gsungs so zhes zer ro/_/gcig mthong na lhag
[\[170b.4\]]ma rnams kyi bya ba'i mngon par rtogs pa yin no zhes 'byung ba'i phyir zhes bya ba ni gang gi phyir 'di skad du sdug bsngal mthong na de'i mngon par rtogs pa ni gsum mo zhes bya ba'o/_/ji ltar zhe na/_sdug bsngal mthong ba'i nyon mongs pa zad pa gang yin pa de ni kun 'byung ba spangs pa'o/_/'gog pa thob pa gang yin pa de ni
[\[170b.5\]]'gog pa mngon sum du byas pa'o/_/de'i tshe gnyen po mngon du byas pa gang yin pa de ni lam bsgom pa'o/_/de ltar kun 'byung ba la sogs pa rnams bya ba'i mngon par rtogs pa yin te/_spangs pa dang mngon sum du byed dang /_sgom pa'i phyir ro/_/de'i phyir kho bo cag gis kyang de ltar khas blangs pa'i phyir nyes
[\[170b.6\]]pa med do/_/mdo las rim gyis mngon par rtogs pa gsungs pa'i phyir nyes pa yod pa ma yin nam zhe na/_de'i phyir mdo las mthong ba'i mngon par rtogs pa'i phyir zhes bya ba smos te/_bden pa re re yang mthong bar 'dod par bya ste/_de lta ma yin na de la log par zhugs pa'i nyon mongs pa rnams spangs par mi
[\[170b.7\]]'gyur ro/_/dpe dang bcas pa'i mdo gsum khungs su yod do zhes bya ba ni yang dag par ldan pa'i lung las 'byung ba yin no/_/ji skad du zhe na/_khyim bdag mgon med zas sbyin gyis bcom ldan 'das la 'di skad ces gsol to/_/btsun pa ci lags 'phags pa'i bden pa bzhi po mthar gyis mngon par
[\[171a\]]
[\[171a.1\]]rtogs pa 'am/_'on te mngon par rtogs pa gcig lags/_khyim bdag 'phags pa'i bden pa bzhi ni mthar gyis mngon par rtogs kyis/_mngon par rtogs pa gcig pa ni med do/_/khyim bdag gang zhig 'di skad du/_sdug bsngal 'phags pa'i bden pa mngon par ma rtogs
[\[171a.2\]]par kun 'byung ba 'phags pa'i bden pa rtogs par bya'o/_/kun 'byung ba 'phags pa'i bden pa mngon par ma rtogs par 'gog pa 'phags pa'i bden pa rtogs par bya'o/_/'gog pa 'phags pa'i bden pa mngon par ma rtogs par lam 'phags pa'i bden pa rtogs par bya'o zhes smra na/_de skad du ni ma smra
[\[171a.3\]]zhig ces brjod par bya'o/_/ci'i phyir zhe na/_sdug bsngal 'phags pa'i bden pa mngon par ma rtogs par kun 'byung ba 'phags pa'i bden pa mngon par rtogs pa gang yin pa de ni gnas med cing go skabs med do zhes bya ba nas 'di ni gnas med cing zhes bya ba'i bar snga ma bzhin no/_/'di ni gnas yod do zhes
[\[171a.4\]]bya ba'i bar yang snga ma bzhin no/_/khyim bdag dper na gang zhig 'di skad du bdag gis khang pa rtseg ma 'am khang pa rtseg ma chen po'i rmang la rkang pa ma gzhag par rtsig pa la gzhag par bya'o/_/rtsig pa la ma gzhag par phyam so la gzhag par bya'o/_/phyam so la ma gzhag par g.yogs ma la gzhag par
[\[171a.5\]]bya'o zhes smra na/_de skad du ma smra zhig ces brjod par bya'o/_/de ci'i phyir zhe na/_khang pa rtseg ma 'am zhes bya ba rgyas par 'byung ngo /_/khyim bdag mgon med zas sbyin gyis ji skad zhus pa de skad du dge slong gcig cig gis kyang zhus te/_dpe'i khyad par ni dge slong gang zhig 'di skad du bdag gis bang rim
[\[171a.6\]]bzhi yod pa'i them skas tha ma la ma gzegs par gnyis pa la gzegs par bya'o/_/gnyis pa la ma gzegs par gsum pa nas bzhi pa la gzegs par bya'o zhes smra na/_de skad du ma smra zhig ces brjod par bya'o zhes 'byung ba'o/_/tshe dang ldan pa kun dga' bos kyang de skad du zhus te/_dpe'i khyad
[\[171a.7\]]par ni kun dga' bo dper na gang zhig 'di skad du bdag gis gdang bu bzhi pa'i skas la/_gdang bu tha ma la rkang pas ma gzegs par gdang bu gnyis pa la gzag go zhes bya ba nas khang bzangs kyi thog tu gzeg go zhes smra na de skad du ma smra zhig ces brjod par bya ba'i bar rgyas par 'byung ba'o/_/de bzhin du kun
[\[171b\]]
[\[171b.1\]]dga' bo gang zhig 'di skad du bdag gis sdug bsngal 'phags pa'i bden pa mngon par ma rtogs par zhes bya ba nas 'di ni gnas med cing zhes bya ba'i bar du rgyas par 'byung ngo /_/mdo gsum ni 'di dag yin no/_/gang zhig sdug bsngal la nem nur med cing zhes bya ba rgyas par 'byung ba ni gal te bden pa mngon
[\[171b.2\]]par rtogs pa gcig tu mi 'dod na/_mdo ji ltar drang zhes bya ba'o/_/sangs rgyas zhes bya ba ni mi slob pa'i chos rnams yin la/_de dag kyang lam yin te/_lam gyi bden pa mngon par ma rtogs par ni de la the tshom med par mi rigs so/_/rnam pa gcig tu na sdug bsngal smos pas kun 'byung yang bzung ba
[\[171b.3\]]las sangs rgyas zhes bya ba smos pas 'gog pa dang lam gnyis kyang bzung ste/_sangs rgyas ni spangs pa dang ye shes kyi rab tu phyed pa'i phyir ro/_/de la the tshom dang nem nur ni rnam grangs kyi tshig ste/_dper na tshe ring ba dang /_yun ring du gnas par 'gyur zhes bya ba lta bu'o/_/de'i phyir sdug bsngal gyi
[\[171b.4\]]bden pa nges pa kho na na bden pa gzhan yang nges pa yin no/_/ma yin te kun tu mi 'byung ba dang gdon mi za bar spong ba la dgongs te gsungs pa'i phyir zhes bya ba ni kun du mi 'byung ba la dgongs te gsungs pa'i phyir dang /_gdon mi za bar spong ba la dgongs te gsungs pa'i phyir te/_sdug bsngal yongs su shes
[\[171b.5\]]na the tshom kun du 'byung ba yod pa ma yin te/_bzod pa chen po'i gnas skabs na ste mi skye ba'i chos nyid thob pa'i phyir ro/_/de'i tshe gdon mi za bar spangs pa yang yin te/_de'i phyir mdo dang 'gal ba med do/_/de dag ni sa drug go zhes sngar bshad zin to zhes bya ba ni mi lcogs pa med pa dang /_khyad par bsam
[\[171b.6\]]gtan sa pa'o zhes bshad pa'i phyir ro/_/gnyis kyi rkun po 'byin pa dang sgo gcod pa bzhin no zhes bya ba ni bar chad med pa'i lam gyis nyon mongs pa'i chom rkun de'i thob pa gcod pa'i sgo nas 'byin par byed la/_rnam par grol ba'i lam gyis ni de ltar du byed pa'i sgo nas bral ba'i thob pa'i sgo gcod par byed do/_/
[\[171b.7\]]gal te bar chad med pa'i lam gnyis pa zhes bya la/_sdug bsngal la chos shes pa'i bzod pa'i bar chad med pa'i lam gnyis pa ni sdug bsngal la rjes su shes pa'i bzod pa yin la de bzhin du sdug bsngal la rjes su shes pa'i bzod pa'i bar chad med pa'i lam gnyis pa ni kun 'byung la chos shes pa'i bzod pa
[\[172a\]]
[\[172a.1\]]yin te/_lhag ma dag la yang de dang 'dra bar brjod par bya'o/_/dmigs pa de kho na la the tshom spangs pa'i shes pa skye bar mi 'gyur ro zhes bya ba ni gang zhig bar chad med pa'i lam gyi yul 'dod pa'i sdug bsngal la sogs pa la'o/_/de las cir 'gyur zhe na/_phyis sdug bsngal yongs
[\[172a.2\]]su shes so zhes bya bar nges par mi 'gyur te/_de'i yul can gyi shes pa sngar ma skyes pa'i phyir ro/_/de nye bar bstan pa don med pa yang thal bar 'gyur te/_re zhig 'di ni rigs pa yin no/_/bcom ldan 'das kyis kyang sdug bsngal la chos shes pa dang /_sdug bsngal la rjes su shes pa zhes gsungs te/_
[\[172a.3\]]de'i phyir gdon mi za bar gnyi ga yang yod dgos so/_/gal te bzod pa rnams kyis nyon mongs spong ba'i phyir zhes bya ba ni/_gal te bzod pa rnams kyis nyon mongs pa spong la/_shes pa rnams kyis ma yin zhing shes pa rnams kyis de'i bral ba'i thob pa 'dzin pa 'ba' zhig yin na/_de lta na bstan bcos las kun du
[\[172a.4\]]sbyor ba'i ris dgu zhes 'byung ba dang 'gal te/_'di skad du bstan bcos las kun du sbyor ba'i ris dgu ste/_chos shes pa spang bar bya ba bzhi dang /_rjes su shes pas spang bar bya ba bzhi dang /_bsgom pas spang bar bya ba'o zhes 'don to/_/ma yin te bzod pa rnams ni shes pa'i 'khor yin pa'i phyir zhes bya
[\[172a.5\]]ba ni 'gal ba yod pa ma yin pa'o/_/bzod pa rnams ni shes pa'i 'khor du gyur pas de'i phyir bzod pas spang bar bya ba'i kun du sbyor ba'i ris la shes pas spang bar bya ba zhes bya ba ste/_bsgom pas spang bar bya ba'i kun du sbyor ba'i ris ni gtsor shes pas spang bar bya ba kho na yin no/_/de nyid la dper brjod
[\[172a.6\]]pa ni/_rgyal po'i 'khor gyis byas pa las rgyal pos byas so zhes tha snyad 'dogs pa bzhin no zhes bya ba smos so/_/bden pa ma mthong ba mthong ba'i phyir ro zhes bya ba ni 'phags pa'i bden pa bzhi ma mthong ba rnams mthong ba'i phyir mthong ba'i lam zhes bya ste/_lam la rjes su shes pa ma gtogs pa
[\[172a.7\]]skad cig ma lhag ma bco lnga ni mthong ba'i lam mo/_/ji ltar mthong ba goms par byed pa'i phyir zhes bya ba ni lam la rjes su shes pa'i bzod pas mthong ba'i lam la rjes su shes pas mthong bas ji ltar mthong ba goms par byed pa'o/_/mthong ba mthong ba ma yin nam zhes bya ba ni skad cig ma bcu drug pa des so/_/
[\[172b\]]
[\[172b.1\]]ma mthong ba de gang zhig ce na/_lam la rjes su shes pa'i bzod pa zhes bya ba smos te/_lam la rjes su shes pa'i bzod pa ni bdag nyid ma gtogs pa lhag ma rjes su shes pa'i phyogs dang mthun pa'i lam la dmigs par byed do/_bdag nyid la byed pa ni 'gal ba'i phyir ro/_/phyis rjes su mthun pa'i
[\[172b.2\]]shes pas bzod pa ma mthong ba de dag mthong ba yin no zhe na/_bden pa'i phyir la zhes bya ba rgyas par 'byung ste/_de nyid kyi phyir bden pa ma mthong ba'i phyir ro zhes bya ba gsungs kyi/_ma mthong ba mthong ba'i phyir ro zhes pa ni ma yin no/_/de nyid kyi phyir skad cig ma gcig ma mthong nas ni bden pa mthong ba ma
[\[172b.3\]]yin te zhes bya ba smos so/_/'jig rten pa'i dper bshad pa ni dper na nyag ma gcig ma brngas pas zhing ma brngas pa yin pa bzhin no zhes bya ba smos so/_/'bras bu yin pa'i phyir zhes bya ba ni lam la rjes su shes pa ni rgyun du zhugs pa'i 'bras bus bsdus pa yin te/_de'i phyir 'bras bu yin
[\[172b.4\]]pas lan cig phyir 'ong ba'i 'bras bu la sogs pa bzhin du bsgom pa'i lam yin no zhes bya bar nges so/_/shes pa brgyad dang rnam pa bcu drug thob pa'i phyir zhes bya ba ni lam la rjes su shes pa'i tshe shes pa brgyad dang rnam pa bcu drug 'thob pa'i phyir te/_chos shes pa bzhi dang rjes su shes pa bzhi dang /_rnam
[\[172b.5\]]pa bcu drug zhes bya ba/_sdug bsngal gyi rnam pa bzhi nas lam gyi rnam pa bzhi'i bar te de las gzhan pa'i bsgom pa'i lam bzhin no/_/mthong ba'i lam la ni shes pa dang rnam pa skal ba mnyam pa kho na 'thob po/_/de'i phyir yang lam la rjes su shes pa ni bsgom pa'i lam kho na yin no/_/lam snga ma rnam par
[\[172b.6\]]nyams pa'i phyir zhes bya ba ni zhugs pa'i lam rnam par nyams pa'i phyir zhes bya ba'i don to/_/lan cig phyir 'ong ba dang phyir mi 'ong ba'i 'bras bu'i lam ltar bsgom pa'i lam kho nar zhugs pa'i lam yongs su gtong gi mthong ba'i lam du ni ma yin la/_lam la rjes su shes pa la ni zhugs pa'i
[\[172b.7\]]yongs su gtong ba yin te/_de'i phyir yang bsgom pa'i lam kho na yin no/_/rgyun chags pa yin pa'i phyir zhes bya ni lam la rjes su shes pa 'di ni de las gzhan pa'i bsgom pa'i lam bzhin du/_rgyun chags pa yin na mthong ba'i lam la ni bzod pa 'am shes pa 'ang rung rgyun chags pa yod pa ma yin
[\[173a\]]
[\[173a.1\]]te/_'di'i phyir yang lam la rjes su shes pa bsgom pa'i lam yin no/_/gal te lam la rjes su shes pa bsgom pa'i lam yin na/_ji ltar de las yongs su mi nyams she na/_de'i phyir yongs su mi nyams pa ni mthong bas spang bar bya ba'i spangs pa yang dag par 'dzin pa'i phyir
[\[173a.2\]]ro zhes bya ba smos te/_mthong bas spang bar bya ba'i spangs pa yang dag par 'dzin par byed pa yin no zhes bya ba'i tha tshig ste/_gzhi'i gnyen po ni rnam par grol ba'i lam mo zhes sngar mdzod kyi gnas lnga par bshad zin to/_/lam la rjes su shes pa kho nas mthong bas spang bar bya ba rnams kyi spangs pa yang
[\[173a.3\]]dag par 'dzin pa de'i de las yongs su nyams pa med do/_/gal te 'bras bu'i lam de las yongs su nyams na ni rgyun du zhugs pa'i 'bras bu las kyang yongs su nyams par 'gyur ba zhig na de las ni yongs su nyams pa med do/_/de nyid kyi phyir mthong ba'i lam yin no zhes bya ba ni gang gi phyir des
[\[173a.4\]]mthong bas spang bar bya ba'i spangs pa yang dag par 'dzin pa'i phyir ro/_/ma yin te ha cang thal bar 'gyur ba'i phyir ro zhes bya ba ni lam la rjes su shes pa phan chad kyi bsgom pa'i lam yang mthong ba'i lam du 'gyur te/_des kyang mthong bas spang bar bya ba'i spangs pa yang dag par 'dzin pa'i phyir ro/_/de
[\[173a.5\]]ltar yin na ni lan cig phyir 'ong ba'i 'bras bu la sogs pa yang mthong ba'i lam du 'gyur ro/_/ci'i phyir shes pa bdun mthong ba'i lam yin zhe na zhes bya ba ni/_brgyad pa lam la rjes su shes pa ma yin snyam du bsams pa ste/_bdun po de dag ni chos shes pa bzhi dang /_rjes su shes pa gsum mo/_/_
[\[173a.6\]]mthong ba ma rdzogs pa'i phyir te/_bden pa ma mthong ba mthong ba'i phyir shes pa rnams mthong ba'i lam nyid do zhes mi bya'i/_'o na ci'i phyir zhe na/_mthong ba'i lam gyi bar mar gyur pa'i phyir te/_bzod pa gnyis gnyis kyi bar mar gyur pa yin pa'i phyir shes pa bdun po de dag kyang mthong ba'i lam yin
[\[173a.7\]]no/_/da ni ji ltar na 'phags pa'i lam skyes pa'i gang zag rnams zhes bya ba rgyas par 'byung ngo /_/lam ni rnam pa gsum ste/_mthong ba'i lam dang /_bsgom pa'i lam dang /_mi slob pa'i lam ste/_da ni gsum po de dag tu ji ltar gang zag rnam par gzhag par de ltar rgyas par brjod par bya'o/_/
[\[173b\]]
[\[173b.1\]]de la re zhig mthong ba'i lam gyi rang bzhin gyi zhes bya ba rgyas par 'byung ngo /_/dbang po rtul po ni dad pas nus pa kun du 'byung ba'i phyir skad cig ma bco lnga po de dag la gnas pa na dad pa'i rjes su 'brang ba zhes bya'o/_/dbang po rnon po ni dpyod pa dag gis mngon par dga' ba kun du 'byung ba'i phyir chos
[\[173b.2\]]kyi rjes su 'brang ba zhes bya'o/_/rjes su 'brang bas na/_rjes su 'brang ba ste/_dngos po'i byed pa po'o/_/dad pa'i rjes su 'brang bas na dad pa'i rjes su 'brang ba'o/_/de la 'di yod pas na dad pa'i rjes su 'brang ba'o/_/sngon gzhan las yid ches pas don gyi rjes su 'brang ba'i phyir ro zhes bya ba ni bden pa
[\[173b.3\]]mthong ba'i sngon rol du ste/_bden pa mthong na ni bdag nyid kyis mngon sum du byed pa yin no/_/chos kyi rjes su 'brang ba yang de dang 'dra'o zhes bya ba ni chos kyi rjes su 'brang bas na chos kyi rjes su 'brang ba'o/_/de 'di la yod pas sam/_chos kyi rjes su 'brang ba'i ngang tshul can yin pas na chos kyi rjes
[\[173b.4\]]su 'brang ba ste/_sngon bdag nyid kho nas mdo la sogs pa'i chos gsung rab yan lag bcu gnyis kyi don gyi rjes su 'brang ba'i phyir ro/_/rnam pa lnga'i bar du spangs pa zhig yin na yang zhes bya ba la/_bar du zhes bya ba'i sgras ni gcig dang gnyis dang gsum dang bzhi rnam pa lnga spangs pa zhig yin na/_
[\[173b.5\]]de bzhin du dang po'i 'bras bu pa la zhugs pa dag ces bya ste/_dper na 'ching ba mtha' dag dang ldan pa dag bzhin no/_/gnyis pa la/_dgu pa tshun chad zad pa yin/_gnyis pa la zhes bya ba ni gnyis pa'i ched du ste/_dper na pags pa'i phyir gung gsod do zhes bya ba lta bu'o/_/dgra bcom pa nyid ni dang
[\[173b.6\]]po nyid du thob par mi nus te zhes bya ba ni phyir mi 'ong ba'i 'bras bu thob pa'i gong rol du dgra bcom pa nyid thob par mi nus so zhes bya ba'o/_/ci'i phyir zhe na/_mthong ba'i lam gyis bsgom pas spang bar bya ba mi spong ba'i phyir dang zhes bya ba smos te/_srid pa'i rtse mo'i bsgom pas spang bar bya ba spangs pas dgra
[\[173b.7\]]bcom pa nyid yin na/_mthong ba'i lam gyis bsgom pas spang bar bya ba rnams spong ba srid pa yang ma yin te/_bzod pas gzhom min sgom kho nas/_/zhes 'byung ba'i phyir ro/_/sngar yang srid pa'i rtse mo las 'dod chags dang bral ba mi srid pa'i phyir ro zhes bya ba ni sngon so so'i skye bo'i gnas skabs na
[\[174a\]]
[\[174a.1\]]'jig rten pa'i lam gyis srid pa'i rtse mo las 'dod chags dang bral ba mi srid pa'o/_/srid pa'i rtse mo'i gnyen por gyur pa'i 'jig rten pa'i lam ni yod pa ma yin te/_'jig rten pa'i lam ni gong ma'i nyer bsdogs kyis bsdus pa'i phyir la/_de yan chad nas gzhan
[\[174a.2\]]med pa'i phyir ro/_/dad pa dang shes rab lhag pas mos pa dang /_mthong bas rab tu phye ba'i phyir ro zhes bya ba ni/_dad pa lhag pas mos pas rab tu phye ba'i phyir dad pas mos pa yin gyi de la shes rab med pa nyid ni ma yin la shes rab lhag pas mthong bas rab tu phye ba'i phyir mthong bas thob pa yin gyi/_
[\[174a.3\]]de la dad pa med pa ni ma yin no/_/rnam pa lnga'i bar bcom zhes bshad pa'i phyir/_ci'i phyir rnam pa lnga spangs kyang sems bcu drug pa la rgyun du zhugs pa kho na zhes bya ba rgyas par 'byung ngo /_/ji srid du khyad par du bya ba'i phyir zhes bya ba la/_khyad par du bya ba'i phyir brtson pa gang zhe na/_'bras bu thob
[\[174a.4\]]par bya ba la zhes bya ba smos so/_/de bzhin du 'bras bu gzhan la yang sbyar bar bya'o zhes bya ba ni lan cig phyir 'ong ba'i 'bras bu dang /_phyir mi 'ong ba'i 'bras bu la ste/_ci'i phyir sngar 'jig rten pa'i lam gyis rnam pa bdun dang brgyad spangs kyang sems bcu drug pa la lan cig phyir 'ong ba zhes bya la/_phyir mi
[\[174a.5\]]'ong ba'i 'bras bu la zhugs pa zhes mi bya zhe na/_gang gi phyir/_'bras thob 'bras bu khyad par gyi/_/lam thob med pas zhes bya ba dang /_de bzhin du 'dod pa'i khams na 'dod chags dang bral zhing gong ma ci yang med pa'i skye mched kyi bar las 'dod chags dang bral yang sems bcu drug pa la phyir mi 'ong
[\[174a.6\]]ba kho na zhes bya la/_dgra bcom pa'i 'bras bu la zhugs pa zhes mi bya zhe na/_gang gi phyir 'bras bu thob 'bras bu'i khyad par gyi zhes bya ba rgyas par sbyar ro/_/gang zhig bsam gtan gsum pa la 'dod chags dang bral la/_sa 'og ma la brten te zhes bya ba ni mi lcogs pa med pa la sogs pa rnams
[\[174a.7\]]las bsam gtan gnyis pa la thug pa gang yang rung ba zhig la ste/_de dag la bde ba'i dbang po med pa'i phyir ro/_/de ni 'dod pa'i khams su skyes pa kho na zhig ste/_gong na mthong ba'i lam med pa'i phyir ro/_/de ni gdon mi za bar 'bras bu khyad par can gyi lam bsam gtan gsum pa'i sa pa zag
[\[174b\]]
[\[174b.1\]]pa med pa mngon du byed do/_/de lta ma yin na de'i gong du skyes pa de zhes bya ba ni bsam gtan gsum pa de'i gong bsam gtan bzhi pa'am/_gzugs med pa dag tu skyes pa'i 'phags pa de bde ba'i dbang po dang mi ldan par 'gyur ro/_/des ni sa 'phos pas bsam gtan gsum pa zag pa dang
[\[174b.2\]]bcas pa btang la/_des zag pa med pa yang mngon du ma byas pas bde ba'i dbang po zag pa dang bcas pa dang /_zag pa med pa gnyi ga dang ldan par 'gyur na/_'phags pa gong du skyes pa ni gdon mi za bar bde ba'i dbang po dang ldan par gsungs te/_bde ba'i dbang po dang ni bsam gtan bzhi pa dang /_
[\[174b.3\]]gzugs med par skyes pa'i so so'i skye bo mi ldan gyi 'phags pa ni ldan no zhes 'byung ba'i phyir ro/_/gzhan dag na re 'di ni rnam par bshad pa'i nang du bris pa yod mod kyi/_de ni gzhag pa'i phyogs ma yin par mngon te/_gzhan dag na re ni zhes 'byung ba'i phyir ro/_/'phags pa bden pa'i dbang
[\[174b.4\]]po dang ldan no zhes bya ba ni srid pa'i dbang du byas nas bshad par zad do zhes zer ro/_/de ltar re zhig phal cher las dang 'dod pa las 'dod chags dang bral ba rnams kyis zhes bya ba la phal cher las 'dod chags dang bral ba rnams dang 'dod chags dang bral ba rnams kyi nges pa la 'jug pa'i gang
[\[174b.5\]]zag rnam par gzhag pa ni bshad zin to/_/dang po kho nar lam chen por mi srid pa'i phyir zhes bya ba ni las dang po pa'i rgyud nyon mongs pas dri ma can du byas pa'i phyir te de nyid kyi phyir lam chen po skyes pa la zhes bya ba la sogs pa smos so/_/de ni dpe'i rnam pa yin no zhes bya ba ni 'di ni dpe'i rnam pa'i
[\[174b.6\]]rab tu dbye ba yin no zhes bya ba'i don to/_/de'i phyir de ltar na/_rnam pa 'dis dpe gzhan yang brjod par bya'o zhes ston par byed de/_de lta ma yin na 'di ni dpe yin no zhes de skad du rjod par byed do/_/'khor ba thog ma med pa brgyud pas spel ba zhes bya ba ni/_'khor ba thog ma med pa brgyud pas spel
[\[174b.7\]]zhing phan btags pas des na chen po rnams zhes bya ste/_'di dag la tshad de bungs glags pa yod pa'i phyir ro/_/nyon mongs pa de rnams rtsa nas med par byed pa'i phyir zhes bya ba ni thob pa gcod par byed pa'i phyir zhes bya ba'i don te/_nyon mongs pa rnams de la rag las pa'i phyir thob pa ni rtsa ba dang
[\[175a\]]
[\[175a.1\]]chos mthun pa yin no/_/chung ba'i dur byid thun gcig gis skyon mang po 'byin pa dang 'dra zhing mar me skad cig mas mun pa chen po 'joms pa dang 'dra'o/_/de la mchog tu thogs nas skye ba bdun yod pas na mchog tu thogs na lan bdun pa ste/_mchog tu zhes bya ba'i sgra
[\[175a.2\]]ni rab tu'o/_/de ltar ma thogs na zhes 'byung bas thams cad ni gdon mi za bar ma yin no zhes bstan par 'gyur te/_de nyid kyi phyir/_thams cad kyi tha shal ba'o zhes 'byung ngo /_/de nas der grol ba'i phyir ro zhes bya ba ni lam de nas mya ngan las 'das par 'gro zhes bya ba'i tha tshig go/_/
[\[175a.3\]]lam dang po thob pa'i phyir ro zhes bya ba la/_lam dang po ni mthong ba'i lam mo/_/brgyad pa yang yin par 'gyur ro zhes bya ba ni dgra bcom pa nas bzung ste/_lugs las bzlog ste bgrangs na skyes bu gang zag brgyad kyi nang na rgyun du zhugs pa'i 'bras bu mngon du bya ba'i phyir 'jug pa tha dad pa'i
[\[175a.4\]]rjes su 'brang ba dang /_chos kyi rjes su 'brang ba ni brgyad pa yin no/_/gal te 'bras bu dang po thob pa'i phyir ro zhe na ni/_phal cher la 'dod chags dang bral ba yang zhes bya ba la sogs pa la/_'jig rten pa'i lam gyis rnam pa drug pa zad par byas pa yang /_gal te phyis 'phags
[\[175a.5\]]pa'i lam mngon du byed na de'i tshe de lan cig phyir 'ong ba yin na/_de yang rgyun du zhugs par 'gyur ro/_/de bzhin du 'jig rten pa'i lam gyis 'dod pa las 'dod chags dang bral ba yang sems bcu drug pa la phyir mi 'ong ba nyid yin gyi rgyun du zhugs pa ma yin na/_de yang 'bras bu dang po
[\[175a.6\]]yin pas de'i phyir rgyun du zhugs par 'gyur ba zhig na 'di ni 'dod pa yang ma yin no/_/'bras bu thams cad thob pa zhes bya ba la sogs pa smos te/_de la rgyun du zhugs pa la sogs pa'i 'bras bu thams cad thob pa'i ngang tshul yod pas na 'bras bu thams cad thob pa ste/_de nas bzung
[\[175a.7\]]ste 'bras bu thob pas rgyun du zhugs pa zhes bya'o/_/zhugs pa dang 'bras bu'i lam thob pa'i phyir zhes bya ba la zhugs pa'i lam ni skad cig ma bco lnga'i mtshan nyid can no/_/'bras bu'i lam ni lam la rjes su shes pa'o/_/brgyad pas ni rgyun du zhugs pa'i lam kho na thob kyi/_'bras bu'i
[\[175b\]]
[\[175b.1\]]lam ni ma yin no/_/mthong ba dang bsgom pa'i lam thob pa'i phyir zhes bya ba la/_mthong ba'i lam ni skad cig ma bco lnga'o/_/bsgom pa'i lam ni lam la rjes su shes pa ste/_de yang rgyun du zhugs pa kho nas thob kyi/_dad pa'i rjes su 'brang ba 'am/_chos kyi rjes su 'brang ba brgyad pas ni
[\[175b.2\]]ma yin no/_/rgyun du zhugs pa thams cad mngon par rtogs pa'i phyir ro zhes bya ba ni lam la rjes su shes pa'i bzod pa'i skad cig kyang mthong ba'i phyir te/_rgyu 'di'i phyir yang de kho na rgyun du zhugs pa yin gyi/_brgyad pa ni ma yin no/_/gnas bdun la mkhas pa zhes bya ba dang /_'dab ma bdun pa
[\[175b.3\]]zhes bya ba bzhin no zhes bya ba ni dge slong gnas bdun la mkhas pa zhes bshad pa lta bu'o/_/ji ltar zhe na/_dge slong dag ji ltar na dge slong gnas bdun la mkhas pa yin zhe na/_gzugs yang dag pa ji lta ba bzhin du rab tu shes so/_/gzugs kun 'byung ba dang /_gzugs 'gog pa
[\[175b.4\]]dang /_gzugs 'gog par 'gro ba'i lam dang /_gzugs kyi ro myang ba dang /_nyes dmigs dang /_nges par 'byung ba yang dag pa ji lta ba bzhin du rab tu shes so zhes 'byung ste/_de bzhin du tshor ba dang /_'du shes dang /_'du byed rnams dang /_rnam par shes pa dag la yang brjod
[\[175b.5\]]par bya'o/_/tshul 'dis ni gnas sum cu rtsa lnga la mkhas par 'gyur ro/_/'dab ma brgya phrag du ma zhig yod kyang /_bdun tshan du mthun pa'i phyir shing de la lo ma bdun pa zhes bya'o/_/dpe dang po ni gsung rab las grub pa yin la/_gnyis pa ni 'jig rten pa la grags pa'o zhes bya ba ni khyad
[\[175b.6\]]par ro/_/gal te lha dang mi dag gi nang re re srid pa bdun nying mtshams sbyor na/_'o na gang mdo las gang zag lta ba phun sum tshogs pa zhes bya ba la sogs pa gsungs pa de dang ji ltar mi 'gal/_'gro ba gcig tu zhes bya ba ni lha'i 'gro ba'am mi'i 'gro bar srid pa brgyad pa mngon par mi 'grub
[\[175b.7\]]pa'o/_/'on te sgra ji bzhin du brtag na ni srid pa bar ma ni 'dod pa yang yin te de'i phyir 'gro ba gcig tu zhes bya ba 'di dgongs pa yin par nges so/_/de ltar na yang srid pa'i rtse mo'i bar du gong du 'pho ba zhes bya ba rgyas par 'byung ste/_gong du 'pho ba gnas thams cad du 'chi 'pho ba ni 'gro ba
[\[176a\]]
[\[176a.1\]]gcig tu brgyud pas lhag pa'i skye ba gzhan mngon par 'grub ste/_de 'phar phyed 'phar thams cad du/_/'chi 'pho gzhan srid rtse mor 'gro/_/zhes 'byung ba'i phyir ro zhe na/_de'i phyir 'dod pa'i khams la dgongs te gsungs pa'i phyir zhes bya ba smos te/_'gro
[\[176a.2\]]ba gcig po 'dod pa'i khams kyi lha'i 'gro ba'am/_mi'i 'gro ba gang yin pa der srid pa brgyad pa mngon par mi 'grub kyi/_gzugs dang gzugs med pa'i khams dag tu ni ma yin no/_/'di la shes par byed pa mdo 'am rigs pa ci zhig yod/_gang las 'dod pa'i khams kyi dbang du
[\[176a.3\]]byas nas yin gyi zhes bya ba rtogs par 'gyur ba 'dod pa'i khams kyi dbang du byas nas 'di gsungs so zhes bya ba ni mdo las gsungs pa yod pa ma yin no/_/gang gis de ma thag tu glengs pa de nyid kyis lha dang mi dag gi nang du so sor lan bdun zhes bya ba smras so/_/'di skad du lha rnams dang
[\[176a.4\]]zhes bya ba rgyas par 'byung ngo /_/de ltar bye brag tu smra ba'i phyogs dang 'gal bar 'gyur ba dang /_slob dpon gyis gzhung gzugs pa'i phyir 'od srungs pa rnams zhes bya ba rgyas par smos te/_bye brag tu smra ba'i phyogs ltar na yang so so yin no zhes bya ba rtogs te/_de lha ma yin na lha dang mi dag tu lan
[\[176a.5\]]bdun zhes bya ba kho nar gsung bar 'gyur gyi/_lha rnams su lan bdun mi rnams su lan bdun zhes gsung bar mi 'gyur ro/_/'dod pa'i las dgongs te gsungs pa'i phyir zhes bya ba 'di la shes par byed pa mdo 'am rigs pa ci zhig yod ces smras pa gang yin pa yang mdo'i don khong du ma
[\[176a.6\]]chud nas de skad du smra ba yin te/_gang du 'phags pa la re ltar thogs na lan bdun pa zhes gsungs pa de kho nar srid pa brgyad pa bkag par 'thad na/_gzugs dang gzugs med pa dag tu ni re ltar thogs na lan bdun pa gsungs pa yang ma yin pas rgyun du zhugs pa'i dbang du
[\[176a.7\]]mdzad nas gsungs pa'i phyir/_de las phyir mi 'ong ba la srid pa brgyad pa bkag par mi rigs so/_/lam de ni de 'dra ste zhes bya ba la gang gis na dus de srid kyis gdon mi za bar rgyud yongs su smin pa las srid pa brgyad pa mngon par 'grub par mi 'gyur ba de 'dra zhing de lta bu yin no/_/sbrul
[\[176b\]]
[\[176b.1\]]gom pa bdun pas zin pa lta bu zhes bya ba la/_dper na sbrul gom pa bdun pas zin pa ni gom pa bdun bor nas gdon mi za bar 'chi'i phan chad du yang ma yin tshun chad du yang ma yin te/_dug gi rigs de ni de lta bu yin no/_/rims nyin bzhi pa bzhin zhes bya ba ni gang zhig nyi ma bzhi zhig
[\[176b.2\]]rims kyis 'debs kyi/_sngar yang ma yin la phyis kyang ma yin te/_rims kyi rigs de lta bu yin pa de bzhin du/_gang gis na 'phags pa'i lam skyes pa la srid pa brgyad pa 'grub par mi byed pa lam gyi rigs de ni de lta bu yin no/_/lus pa'i phyir ro zhes bya ba la/_ci zhe na/_srid pa brgyad pa
[\[176b.3\]]mngon pa mi 'grub cing tshu rol du mya ngan las 'das pa thob pa ma yin no/_/'og ma'i cha dang mthun pa gnyis zhes bya ba ni 'dod pa la 'dun pa dang gnod sems te/_'dod pa'i khams la 'dod chags dang ma bral ba'i phyir de la de gnyis yod do/_/gong ma'i cha dang mthun pa lnga ni 'dod chags
[\[176b.4\]]gnyis po gzugs dang gzugs med pa'i 'dod chags dang /_rgod pa dang /_nga rgyal dang /_gti mug go/_/bar skabs su 'phags pa'i lam mngon du byed cing yongs su mya ngan las mi 'da' ste zhes bya ba la bar skabs su zhes bya ba ni bar dang tshu rol du zhes bya ba'i tha tshig go/_/
[\[176b.5\]]yang ci'i phyir bar skabs su lam mngon du byas nas yongs su mya ngan las mi 'da' zhe na/_de'i phyir de srid du srid pa myong bar 'gyur ba'i las kyi stobs bskyed pa'i phyir ro zhes bya ba smos te las 'dis de srid du srid pa myong bar byed pas na de ni de srid du srid pa myong bar byed pa'i las te/_srid pa
[\[176b.6\]]bdun myong bar 'gyur ba'i las zhes bya ba'i tha tshig go/_/sangs rgyas 'byung ba med pa na/_/zhes bya ba ni gal te bstan pa nub na'o/_/dgra bcom pa nyid thob pa ni khyim na gnas par mi rung ste/_'o na 'di ci yin zhe na/_dge slong ngo /_/ji ltar zhe na/_chos nyid kyis 'thob pa'i dge slong gi
[\[176b.7\]]mtshan ma yang 'thob bo zhes bya ba smos so/_/chos nyid ces bya ba ni mi slob pa'i lam de'i rang bzhin dang mthun te/_dge slong gi rtags dang sbyor bar byed pa gang yin pa de ni de'i rang bzhin no/_/gzhan dag na re gnas gzhan gyi mtshan mas so zhes zer ro zhes bya ba la de ni mi 'dod de/_de dag ni
[\[177a\]]
[\[177a.1\]]log par lta ba'i dbang gis dam pa ma yin pa'i las dag la 'jug pa'i phyir ro/_/log par ltung ba'i chos can ma yin zhes bya ba ni mdo las rgyun du zhugs pa yin te/_log par ltung ba'i chos can ma yin pa dang /_rdzogs pa'i byang chub tu nges par gzhol ba yin te/_
[\[177a.2\]]re ltar thogs na srid pa lan bdun pa yin te/_lha rnams dang mi rnams kyi nang du lan bdun 'khor zhing song nas sdug bsngal gyi mthar byed do zhes bya ba rgyas par 'byung ngo /_/der 'gro ba'i las mi sogs pa'i phyir zhes bya ba ni/_ngan song du 'gro ba'i las mi byed pa'i phyir zhes bya ba'i don to/_/
[\[177a.3\]]bsags pa rnam par smin pa 'byin pa dang mi mthun par byas pa'i phyir ro/_/gang zhe na/_rgyud do/_/bsags pa ni sngon byas pa ste/_phung po'i rgyud de'i rnam par smin pa 'grub pa dang mi mthun par byas pas de yang ma smin te/_de'i phyir log par ltung ba'i chos can ma yin no/_/yang ci'i phyir rgyud
[\[177a.4\]]ngan song du 'gro ba'i las bsags pa'i rnam par smin pa 'byin pa dang mi mthun par 'gyur zhe na/_bshad pa dge ba'i rtsa ba stobs dang ldan pa ni zag pa med pa dag ste/_de dag gis phung po'i rgyud bsgos pa'i phyir mi mthun pa yin no/_/de dag gis ji ltar bsgos she na/_de'i phyir sbyor ba dang bsam pa dag
[\[177a.5\]]pa'i sgo nas zhes bya ba smos so/_/de la sbyor ba dag pa ni 'phags pa dgyes pa'i tshul khrims dag go/_/bsam pa dag pa ni sangs rgyas la sogs pa lam shes nas dad pa'o/_/ngan 'gror nges na ni nges par 'byed pa'i cha dang mthun pa'i dge ba'i rtsa ba'i mtshan nyid can bzod pa yang skyed par mi 'gyur na/_
[\[177a.6\]]zag pa med pa'i lam lta smos kyang ci dgos ji ltar dge ba'i rtsa ba stobs dang ldan pa bsgos pa mi dge ba bsags pa rnam par smin pa dang mi mthun par 'gyur ba de bstan pa'i phyir/_'dir smras pa zhes bya ba smos te/_phyed 'og mas ni go rims bzhin du phyed gong mas dam bcas pa'i don gnyis kyi dpe
[\[177a.7\]]gnyis bstan to/_/sdug bsngal gyi mthar byed do zhes bya ba ni mdo las rgyun du zhugs pa yin te/_log par ltung ba'i chos can ma yin pa dang /_rdzogs pa'i byang chub tu gzhol nges pa yin te/_re ltar thogs na srid pa lan bdun pa yin te/_lha rnams dang mi rnams kyi nang du lan
[\[177b\]]
[\[177b.1\]]bdun 'khor zhing song nas sdug bsngal gyi mthar byed do zhes gsungs pa gang zhig byed par 'gyur ba sdug bsngal gyi mtha' gang yin pa zhes bya ba'o/_/gang phan chad sdug bsngal med pa ste zhes bya ba ni srid pa gzhan gyis bsdus pa'o/_/de'i phyir de ltar phung po lhag ma dang bcas pa'i sdug bsngal
[\[177b.2\]]dang sbyar ro/_/de phan chad sdug bsngal med de/_tha ma'i skad cig las skye ba'i sdug bsngal gzhan yod pa ma yin no/_/de nyid kyi phyir sdug bsngal nying mtshams mi sbyor bar byed ces bya ba'i tha tshig go zhes bya ba smos te/_gang gi phyir skye ba gzhan mtshams mi sbyor ba'i phyir ro/_/yang na sdug bsngal gyi
[\[177b.3\]]mtha' ni mya ngan las 'das pa yin no/_/mya ngan las 'das pa rtag pa ji ltar byed ce na/_de'i phyir de thob pa'i gags bsal ba'i phyir te zhes bya ba smos so/_/mya ngan las 'das pa thob pa'i gags ni nyon mongs pa'i thob pa yin te/_de yod na mya ngan las 'das pa'i thob pa mi skye ba'i phyir ro/_/de bsal
[\[177b.4\]]ba ni gnyen po'i sgo nas de'i gags rnam par gcod pa ste/_sel ba'i rtog pas mya ngan las 'das pa byed do zhes brjod do/_/de nyid la dpe ni dper na/_mdun khang gtibs la nam mkha' gyis/_/zhes bya ba ste/_nam mkha' byed pa ni gags sel ba yin gyi bskyed pa ni ma yin te/_mdun
[\[177b.5\]]khang nam mkha'i gags yin pa'i phyir ro/_/'dir yang de dang 'dra'o/_/gzhan yang yod mod kyi zhes bya ba ni so so'i skye bo rgyud smin pa ste/_so so'i skye bo nges par 'byed pa'i cha dang mthun pa thob pa'am/_de las gzhan thar pa'i cha dang mthun pa skyes pa'o/_/ma nges pas zhes bya ba ni
[\[177b.6\]]de'i bya ba ma shes pa'i phyir te/_rkyen la ltos pa'i phyir res 'ga' ni 'di kho nar yongs su mya ngan las 'das pa/_res 'ga' ni srid pa brgyad pa dag tu yin pas mi brjod do/_/rnam gsum rnam bzhi las grol ba/_/zhes bya ba rgyas par 'byung ste/_rgyun du zhugs pa de nyid bsgom pas
[\[177b.7\]]spang bar bya ba rnams la nyon mongs pa'i cha gsum spangs pa ni tshe gsum du rigs nas rigs su skye ba yin no zhes bya ba rnam par gzhag pa la nyon mongs pa'i cha bzhi spangs pa ni gnyis su rigs nas rigs su skye ba yin no zhes bya ba rnam par gzhag ste/_'di ni 'dir ci rigs par sbyar ro/_/
[\[178a\]]
[\[178a.1\]]tshigs su bcad pa'i nang du gnyis shig smos pa zhes bya ba ni nyon mongs pa spangs pa dang skye ba'o/_/ci'i phyir zhe na/_rgyun du zhugs pa phyis nyon mongs pa spong bar byed na zhes bya ba smos te/_de'i gnyen po dbang po thob pa med par ni de spangs pa med pa'i phyir ro/_/nyon
[\[178a.2\]]mongs pa spangs pa smos pa kho nas de'i gnyen po dbang po thob par bshad pa yin te/_de'i phyir yang tshigs su bcad pa'i nang du ma smos so/_/de lta na ni 'o na tshi gnyis dang gsum smos par yang mi bya ste/_nyon mongs pa spangs pa kho nas de yang bshad pa'i phyir ro/_/gang zhig nyon mongs pa'i
[\[178a.3\]]cha gsum mam bzhi spangs pa de ni gdon mi za bar skye ba gnyis sam gsum lhag ma dang bcas par rtogs pa nyid do zhe na/_de'i phyir ches nyung ngur yang 'gyur ba zhes bya ba smos te/_'di'am bar ma do'am/_skye nas mya ngan las 'das par 'gyur ro/_/skye ba nyung ba nyid la rgyu smras pa ni gong ma'i skal
[\[178a.4\]]ba dang ldan pa'i phyir bya ba ste/_rgyun du zhugs pa'i gong ma lan cig phyir 'ong ba'i 'bras bu nas dgra bcom pa nyid kyi bar gyi skal ba dang ldan pa'i phyir ro/_/de'i phyir de tshe gnyis gsum du rigs nas rigs zhes nges par bya ba'i phyir de'i skye ba smos te/_de ni rgyu gang yang rung ba zhig ma tshang bas
[\[178a.5\]]rigs nas rigs su skye ba yin par mi 'dod do/_/ci'i phyir rnam pa lnga spangs pa'i phyir ma yin zhe na zhes bya ba ni skabs su bab pa'i phyir rigs nas rigs skye ba ma yin zhes bya bar sbyar ro/_/de'i phyir de spangs nas zhes bya ba smos so/_/ci'i phyir zhe na/_de yi rnam pa gcig gis ni/_/zhes bya ba smos
[\[178a.6\]]te/_bar chad gcig pa bzhin du khams las mi 'da' ba'i phyir ro/_/bar chad gcig pa ni 'dod pa'i khams las 'da' ste/_de'i phyir de'i nyon mongs pa rnam pa gcig gis kyang 'bras bu la gegs bya bar nus na/_lan cig phyir 'ong ba na 'dod pa'i khams las mi 'da' bas de'i
[\[178a.7\]]nyon mongs pa rnam pa drug pa gcig pus gegs bya bar mi nus te/_de'i phyir rnam pa lnga spangs pas mjug thogs su gdon mi za bar lan cig phyir 'ong bar 'gyur bas de la rigs nas rigs su skyes pa zhes mi bya'o/_/'dod chags dang zhe sdang dang gti mug rnams bsrabs pa'i phyir zhes 'byung ba
[\[178b\]]
[\[178b.1\]]zhes bya ba la gang las she na mdo las so/_/ji skad du zhe na/_kun du sbyor ba gsum spangs pa'i phyir dang /_'dod chags dang zhe sdang dang gti mug rnams bsrabs pa'i phyir lan cig phyir 'ong ba zhes 'byung ngo /_/chung ngu'i rnam pa lus pa'i phyir ro zhes bya ba ni chung ngu'i rnam pa gsum
[\[178b.2\]]lus pa'o/_/de'i chen po dang 'bring gi rnam pa spongs zin pa'i phyir chung ngu'i rnam pa lus pa yin te/_ma spangs pa'i phyir ro/_/nyes pa cha bdun dang brgyad zad pa zhes bya ba la nyes cha ni nyes pa'i cha shas te/_rnam pa bdun dang brgyad kyi mtshan nyid yin no/_/ji ltar na 'di'i rnam pa gcig
[\[178b.3\]]gis zhes bya ba rgyas par 'byung ba ni ji ltar 'di'i rnam pa dgu pa gcig gis 'bras bu la gegs bya bar nus la/_rigs nas rigs su skye ba'i rnam pa gcig gis ni de ltar gegs byed par mi nus zhes brjod ce na/_khams las 'da' ba'i phyir te/_gang gi phyir de ni rnam pa dgu pa spangs nas
[\[178b.4\]]'dod pa'i khams las yang dag par 'da' bar 'gyur gyi/_yang der mi skye la/_rnam pa dgu pa de yang las dang lhan cig tu der skyes nas myong bar 'gyur ba yin te/_de'i phyir de'i rnam par smin pa dang rgyu mthun pa'i 'bras bu'i sa las 'da' bas 'bras bu la gegs byed par nus pa yin no/_/
[\[178b.5\]]gong du las rnams ni gnas skabs gsum du gegs bya ba'i phyir nye bar gnas so zhes bya bar bshad zin to zhes bya ba ni/_bzod dang phyir mi 'ong dgra bcom/_/'thob pa las gegs shin tu byed/_/ces bya ba yin no/_/'dir ni nyon mongs pa dag dang sbyar ba yin te/_de nyid kyi phyir las rnams
[\[178b.6\]]ji lta bar zhes bya ba la sogs pa smos so/_/de'i mya ngan las 'das pa la/_tshe gcig gis chod pa'i phyir ram zhes bya ba ni rnam pa bdun dang brgyad zad pa'i lan cig phyir 'ong ba'i mya ngan las 'das pa la tshe gcig gis chod pa'i phyir ro/_/nyon mongs pa'i rnam pa gcig gis chod pa'i phyir
[\[178b.7\]]zhes bya ni gal te rnam pa brgyad spangs na yin te/_ma spangs na ni mya ngan las 'das pa la tshe gcig gis chod pa'i phyir zhes bya ba la sogs pa yin no/_/de srid du rigs nas rigs su skyes pa'am/_bar chad gcig pa ma yin no zhes bya ba ni sngon 'jig rten pa'i lam gyis rnam pa
[\[179a\]]
[\[179a.1\]]gsum mam bzhi las grol yang /_de srid du rigs nas rigs su skye ba ma yin la/_rnam pa bdun dang brgyad zad kyang de srid du bar chad gcig pa ma yin te/_de dag gi gnyen po zag pa med pa'i dbang po thob pa med pa'i phyir ro/_/de nyid kyi phyir/_ji srid du 'bras
[\[179a.2\]]bu khyad par can gyi lam mngon du ma byas pa zhes bya ba smos so/_/tha ma'i cha dang mthun pa rnam pa lnga/_/zhes bya ba rgyas par 'byung ngo /_/gdon mi za bar sngon gnyis sam gsum spangs pa yin no zhes bya ba ni 'dod chags dang bral ba dang mthar gyis pa dag dang go rims bzhin te/_
[\[179a.3\]]'dod chags dang bral bas ni 'dod pa la 'dun pa dang /_gnod sems gnyis spangs pa yin la/_mthar gyis pa ni 'jig tshogs la lta ba dang /_tshul khrims dang brtul zhugs mchog tu 'dzin pa dang the tshom dang gsum spangs te rnam pa lngar 'gyur ro/_/de'i phyir spangs pa bsdoms pa
[\[179a.4\]]las mdo las de skad du 'byung ste/_sngon spangs pa'i bral ba thob pa rnyed pas tha ma'i cha dang mthun pa lnga spangs pa zhes brjod do/_/de ni bar skyes 'du byed dang /_/'du byed med yongs mya ngan 'da'/_/de ni zhes bya ba ni phyir mi 'ong ba'o/_/'di la bar ma do dang skyes nas dang /_'du byed dang 'du
[\[179a.5\]]byed pa med par yongs su mya ngan las 'da' ba yod pas na/_bar skyes 'du byed dang /_'du byed med yongs mya ngan 'da'/_/de bzhin du skyes pa dang 'du byed pa dang 'du byed pa med pa la sbyar bar bya'o zhes bya ba la ci zhe na/_yongs su mya ngan las 'da' zhes bya ba'i sgra dang tshig rnam par sbyar ba
[\[179a.6\]]gzhan sbyar bar bya'o zhes bya ba'i tha tshig go/_/ji ltar zhe na/_'di skyes nas yongs su mya ngan las 'da' bas na skyes nas yongs su mya ngan las 'da' ba'o/_/'du byed par yongs su mya ngan las 'da' bas na/_'du byed par yongs su mya ngan las 'da' ba'o/_/'di 'du byed pa med par
[\[179a.7\]]yongs su mya ngan las 'da' bas na/_'du byed pa med par yongs su mya ngan las 'da' ba'o zhes bya ba yin no/_/mngon par brtson pa dang lam ngang gis 'byung ba nyid kyi phyir ro zhes bya ba ni rnal 'byor pa mngon par brtson pa nyid kyi phyir dang /_lam ngang gis 'byung ba nyid kyi phyir ro/_/rnal
[\[179b\]]
[\[179b.1\]]'byor pa mngon par brtson pa gang zhig yin zhe na/_gang brtson 'grus brtsams pa'o/_/ji ltar na lam ngang gis 'byung ba yin zhe na/_mngon par 'du byed pa med par mngon du gyur pa'i phyir ro/_/rnal 'byor pa 'di la lam ngang gis 'byung ba'i phyir yod pas na/_de lam ngang gis
[\[179b.2\]]'byung ba'o/_/mngon par brtson zhing brtson pa yang de yin la/_lam ngang gis 'byung ba yang yin pas mngon pa brtson pa dang /_lam ngang gis 'byung ba'o/_/lam ngang gis 'byung ba ni lam ngang gis 'byung ba ste/_mya ngan las 'das pa rnam pa gnyis yod pas phung po lhag ma
[\[179b.3\]]dang bcas pa'i mya ngan las 'da' ba zhes smos so/_/de yang zhes bya ba rgyas par 'byung ba la skyes nas yongs su mya ngan las 'da' ba de yang phung po lhag ma med pa'i mya ngan las 'da' bas mya ngan las 'da' ba'o/_/yang gi sgras ni/_dper na bar ma dor mya ngan las 'da' ba bzhin no
[\[179b.4\]]zhes ston to/_/ma yin te de tshe 'dor ba la dbang med pa'i phyir ro zhes bya ba ni/_de yang phung po lhag ma med pas so zhes gang smras pa de ni de lta ma yin no/_/ci'i phyir zhe na/_gang gi phyir de'i tshe 'dor ba la dbang med pa'i phyir ro/_/ci ste med ce na/_'di ltar rab kyi mtha' ba'i bsam
[\[179b.5\]]gtan bzhi pa thob pa ni tshe 'dor ba la dbang la/_de yang mi rnams kyi nang du skyed par byed kyi/_gzhan du ni ma yin na de ni gzugs kyi khams na ni bdag dang gzhan du sems par mi 'gyur ro/_/mngon par 'du byed pa dang bcas par yongs su mya ngan las 'da' ba zhes bya ba ni 'bad pa dang bcas par
[\[179b.6\]]yongs su mya ngan las 'da' ba ste/_de'i phyir de ni mngon par 'du byed pa dang bcas par yongs su mya ngan las 'da' ba zhes bya'o/_/ji ltar mngon par 'du byed pa dang bcas she na/_mngon par brtson pa dang /_lam ngang gis 'byung ba ma yin pa'i phyir ro zhes bya ba smos te/_rnal 'byor
[\[179b.7\]]pa brtson 'grus brtsams pa nyid kyis mngon par brtson pa'i phyir ro/_/lam ngang gis 'byung ba ma yin pa'i phyir ro zhes bya ba la/_de nyid kyi phyir mngon par 'du byed pa dang bcas par yongs su mya ngan las 'da' bar grub bo/_/mngon par 'du byed pa med par zhes bya ba ni gong ma las
[\[180a\]]
[\[180a.1\]]bzlog pa'o/_/mngon par brtson pa dang lam ngang gis 'byung ba med pa'i phyir ro zhes bya ba la/_kha cig na re mngon par brtson pa med pa dang lam ngang gis 'byung ba med pa'i phyir zhes zer ro/_/gzhan dag na re mngon par brtson pa lam ngang gis 'byung ba med
[\[180a.2\]]pa'i phyir ro zhes bya ba ni mngon par mi brtson par lam ngang gis 'byung ba'i phyir/_mngon par 'du bya ba med par yongs su mya ngan las 'da' ba'o zer ro/_/gzhan dag na re 'dus byas dang 'dus ma byas la dmigs pa'i lam gyis yongs su mya ngan las 'da' phyir ro zhes bya ba ni go rims
[\[180a.3\]]bzhin du mngon par 'du byed pa dang bcas pa dang /_mngon par 'du byed pa med par yongs su mya ngan las 'da' ba ste/_bden pa gsum la dmigs pa'i lam ni 'dus byas la dmigs pa'o/_/des yongs su mya ngan las 'da' ba ni mngon par 'du byed pa dang bcas par yongs su mya
[\[180a.4\]]ngan las 'da' ba'o/_/'gog pa'i bden pa la dmigs pa ni 'dus ma byas la dmigs pa ste/_des yongs su mya ngan las 'da' ba ni mngon par 'du byed pa med par yongs su mya ngan las 'da' ba'o zhe'o/_/de ni mi rung ste/_ha cang thal bar 'gyur ba'i phyir ro zhes bya ba la 'phags
[\[180a.5\]]pa'i gang zag thams cad 'dus byas dang 'dus ma byas la dmigs pa'i yongs su mya ngan las 'da' ba'i phyir gang zag gnyis kho nar 'gyur te/_mtshan nyid 'di ni thun mong ma yin no snyam du bsams pa'o/_/mdo las ni mngon par 'du byed pa med par yongs su mya ngan
[\[180a.6\]]las 'da' ba sngar 'byung zhes bya ba la/_gang las she na/_mngon par 'du byed pa dang bcas pas yongs su mya ngan las 'da' bas so/_/de kho na bzhin du rung ste zhes bya bas ni ji skad du mdo las 'byung ba bzhin du'o/_/ci'i phyir zhe na/_ji ltar gtso bo bzhin sngar bstan pa'i phyir
[\[180a.7\]]te/_bar ma do dang skyes nas yongs su mya ngan las 'da' ba bzhin no/_/yang mngon par 'du byed pa dang bcas par yongs su mya ngan las 'da' ba bas mngon par 'du byed par yongs su mya ngan las 'da' ba gtso bo zhes bya ba 'di ji ltar shes she na/_de'i phyir lam ngang gis 'byung ba dang
[\[180b\]]
[\[180b.1\]]lam ngang gis 'byung ba ma yin pa dag ni zhes bya ba ni zhes bya ba rgyas par 'byung ste/_ngang gis 'byung bas na ngang gis 'byung ba ste/_lam gang zhig sngon goms pa'i khyad par las 'bad pa med par 'byung ba'o/_/bzlog pa ni ngang gis 'byung ba ma yin pa'o/_/'bad pa med pa dang 'bad pa thob
[\[180b.2\]]pa'i sgo nas zhes bya ba la/_'bad pa med par zhes 'byung ba ni 'bad pa med par thob pa'i sgo nas mngon par 'du byed pa med par bsgrub par bya ba'i phyir ro/_/lam ngang gis 'byung ba ma yin pa ni 'bad pas thob pa'i sgo nas mngon par 'du byed pas bsgrub par bya ba yin pa'i phyir ro/_/de'i phyir de
[\[180b.3\]]ltar na mngon par 'du byed par yongs su mya ngan las 'da' ba ni sngar yin par rigs so/_/de ltar yin na mngon par 'du byed pa med pa dang /_skyes nas yongs su mya ngan las 'da' ba gnyis la go khyad par ci zhig yod de/_de gnyi ga yang lam ngang gis 'byung ba yin pas so zhe na/_de'i phyir
[\[180b.4\]]skyes nas yongs su mya ngan las 'da' ba ni/_lam ches ngang gis 'byung ba dang /_ches che ba dang phra rgyas ches chung ba yin no zhes bya ba smos te de gnyis kyi khyad par ni de lta bu'o/_/gong du 'pho ba ni zhes bya ba ni gong du 'gro ba zhes bya ba'i don to/_/gang du skye ba de nyid du yongs su mya ngan las 'das
[\[180b.5\]]pa zhes bya ba ni bsam gtan dang po la sogs pa ste/_'o na ci zhe na/_de'i gong rol du mya ngan las 'da' ba'o/_/rgyu dang 'bras bu'i sgo nas rnam pa gnyis te zhes bya ba 'byung ngo /_/bsam gtan spel ba dang zhes bya ba ni bsam gtan bsres pa zhes bya ba'i tha tshig ste/_bsam gtan spel
[\[180b.6\]]ba ni zag pa dang bcas pa dang /_zag pa med pa bsre bas bsam gtan bsres pa'o/_/gnas gtsang mar skyes pa ni bsam gtan spel ba'i 'bras bu yin pa'i phyir mir gyur pa gang gis bsam gtan spel ba de ni 'og min du song nas mya ngan las 'das te/_de'i gong du skye ba med pa'i phyir
[\[180b.7\]]ro/_/gang zhig gnas gtsang mar ma zhugs par mya ngan las 'da' ba de ni srid pa'i rtse mor mthar thug pa yin te/_de'i gong du skye ba med pa'i phyir ro/_/de 'phar zhes bya ba ni/_gzugs kyi khams kyi gnas dang po dang tha mar skye bas bar du mi 'gro ba'i phyir 'phar ba zhes bya'o/_/gnas
[\[181a\]]
[\[181a.1\]]'ga' tsam yang rgal te/_'og min du 'jug pa zhes bya ba la/_yang gi sgras ni mang po yang ngo /_/lta ba'i gnas yin pa'i phyir zhes bya ba ni de ni 'di snyam du bdag ni sems can 'di rnams kyi sprul pa po yin la/_bdag gis sems can 'di dag sprul lo snyam du sems
[\[181a.2\]]shing /_dang po skyes pa de dag kyang 'di snyam du 'di ni bdag gi sprul pa'o snyam du sems so/_/'phags pa dag ni rang dbang ba yin pas su la yang rag mi las te/_de dag ni gtso bo gcig pa'i gnas su mi skye 'o/_/gnas thams cad du 'chi 'pho ba zhes bya ba 'byung ste/_de ni dbang po rtul po yin pa'i
[\[181a.3\]]phyir ro/_/bsam gtan dang po la sogs pa'i ro myangs pas tshangs ris nas bzung ste/_bar med par gnas gzhan thams cad du lan re re skyes shing 'og min gyi bar du zhugs nas mya ngan las 'da' ba'o/_/de'i 'og dang der gtan du mi 'ong ba'i phyir ro zhes bya ba ni gang gi phyir 'di de'i 'og gi
[\[181a.4\]]skye ba'i gnas su mi 'ong la 'phos nas gong du skyes nas 'chi 'phos pa'i skye ba'i gnas de nyid du yang mi 'ong ba'o/_/gal te de nyid du skye ba gnyis pa mngon par 'grub na ni 'di'i phyir mi 'ong ba nyid yongs su rdzogs pa ma yin te/_skye ba'i gnas 'og ma 'ba' zhig tu 'gro ba'i phyir mi 'gyur ba 'ba'
[\[181a.5\]]zhig tu ma zad kyi/_mnyam par 'gro bas kyang khyad par du 'gro bar mi 'gyur ro/_/gnas gtsang ma rnams su mi 'jug pa kho nar zhes bya ba ni bsam gtan bzhi pa spel ba ma bsgoms pa'i phyir gtsang ma rnams su mi 'jug pa'o/_/'di ni zhi gnas spyad pa yin no zhes bya ba ni de'i phyir na/_
[\[181a.6\]]gnas gtsang ma rnams su mi 'jug pa kho nar gzugs med par rim gyis skye'o/_/snga ma ni lhag mthong spyad pa yin no zhes bya ba ni 'og min gyi mthar thug par bshad pa gang yin pa'o/_/bar skabs su zhes bya ba la/_ji ltar rung zhe na/_rigs pa dang 'gal ba med pas so/_/yid ches
[\[181a.7\]]pa'i lung dang 'gal ba spang bar 'dod nas 'og min dang srid pa'i rtse mo'i mthar thug pa nyid ni phan chad du 'gro ba med pa'i phyir te zhes bya ba smos so/_/re zhig de dag ni gzugs su nye bar 'gro ba'i phyir phyir mi 'ong ba lnga yin no/_/gzhan ni gzugs med 'gro rnam bzhi/_/zhes bya ba ni phyir mi
[\[181b\]]
[\[181b.1\]]'ong ba lnga las bar ma dor yongs su mya ngan las 'da' ba ma gtogs pa ste/_de nyid kyi phyir de yang skyes nas yongs su mya ngan las 'da' ba la sogs pa'i bye brag gis rnam pa bzhi ste/_gzugs med pa dag na ni srid pa bar ma med pas bar ma dor yongs su mya ngan las 'da' ba med do/_/de dag
[\[181b.2\]]ni phyir mi 'ong ba drug yin no zhes bya ba ni bar ma dor yongs su mya ngan las 'da' ba nas drug pa gzugs med par nye bar 'gro ba'i bar ro/_/dpe gsum gyis zhes bya ba ni zhogs ma chung ngu'i me la sogs pa ste/_dper na zhogs ma chung ngu'i me mngon par 'grub bzhin du 'chi bar 'gyur ba dang /_dper
[\[181b.3\]]na lcags kyi thu lum mam/_thong lcags me kun du 'bar bar rab tu bsregs pa lcags kyi tho bas brgyab pa rnams kyi tsha tsha gyen du yar bzhin du 'chi bar 'gyur ba dang /_dper na lcags kyi tsha tsha de nyid gyen du yar nas sa la ma lhung ba kho nar 'chi bar 'gyur ba lta bu'o/_/yang na gsum po thams
[\[181b.4\]]cad ces bya ba ni bar ma do dang skyes nas yongs su mya ngan las 'da' ba rnams dang gong du 'pho ba rnams te/_re re zhing myur ba dang myur ba ma yin pa dang /_yun ring mo zhig nas yongs su mya ngan las 'da' ba'i phyir/_phyir mi 'ong ba dgur 'gyur ro/_/phyir mi 'ong ba gsum dang zhes bya ba ni gang dag
[\[181b.5\]]gi bye brag gis phyir mi 'ong ba dgur bshad pa'o/_/dgu po de dag gi zhes bya ba ni ji skad bshad pa bzhin du de dag gi bye brag gis bsdus pa de dag gi'o/_/re zhig gsum ni zhes bya ba ni bar ma do dang /_skyes nas yongs su mya ngan las 'da' ba dang /_gong du 'pho ba rnams so/_/mngon par 'grub pa ni
[\[181b.6\]]srid pa bar ma ste/_mngon par 'grub pa myong bar 'gyur ba'i las bsags pa'i phyir bar ma dor yongs su mya ngan las 'da' ba yin no/_/skyes nas myong bar 'gyur ba'i las bsags pa'i phyir skyes nas yongs su mya ngan las 'da' ba yin no/_/lan grangs gzhan la myong bar 'gyur ba'i las
[\[181b.7\]]bsags pa'i phyir gong du 'pho ba yin te/_re zhig gsum gyi khyad par las kyi bye brag las gyur pa ni de lta bu yin no/_/nyon mongs pa kun du spyod pa chung ba dang /_'bring dang chen po'i phyir go rims bzhin du de dag nyid kyi khyad par nyon mongs pa'i bye brag las gyur pa yin no/_/dbang po rnon po dang
[\[182a\]]
[\[182a.1\]]'bring dang chung ngu'i phyir go rims bzhin du de dag nyid kyi khyad par dbang po'i bye brag las gyur pa yin no/_/de nyid kyi phyir de dag so so'i khyad par yang ci rigs par zhes bya ba la/_ji ltar zhe na/_de'i phyir gsum tshan dang po gnyis ni zhes bya ba smos te/_gsum tshan bar ma
[\[182a.2\]]dor yongs su mya ngan las 'da' ba dang /_gsum tshan skyes nas yongs su mya ngan las 'da' ba ni gong ma bzhin du nyon mongs pa dang dbang po'i bye brag las so/_/ji ltar zhe na/_bar ma dor yongs su mya ngan las 'da' ba dag ni go rims bzhin du nyon mongs pa chung ba dang 'bring dang chen po'i phyir
[\[182a.3\]]dang /_dbang po rnon po dang 'bring dang chung ngu'i phyir ro/_/skyes nas yongs su mya ngan las 'da' ba dag kyang de 'dra'o/_/gsum tshan tha ma ni zhes bya ba ni/_gsum tshan gong du 'pho ba gang yin pa ste/_de ni lan grangs gzhan la myong bar 'gyur ba'i las kyi bye brag las kyang khyad par du lta ste/_
[\[182a.4\]]kyang zhes bya ba'i sgras ni nyon mongs pa dang dbang po'i bye brag las kyang yin te/_de kho na ltar go rims bzhin du nyon mongs pa chung ngu dang 'bring dang chen po'i phyir dang dbang po chen po dang 'bring dang chung ngu'i phyir ro/_/lan grangs gzhan la myong bar 'gyur ba'i las kyis kyang bye brag tu 'gyur te/_las
[\[182a.5\]]skye ba ches mang ba myong bar 'gyur ba yin pa'i phyir ro/_/de dag ni nyon mongs pa dang dbang po rnam pa dgu'i phyir phyir mi 'ong ba zhes bya ba la/_las ma smos pa ni khyab pa ma yin pa'i phyir te/_gsum tshan dang po gnyis kyi khyad par ni las kyi bye brag las ma yin no/_/gal te nyon mongs pa dang dbang
[\[182a.6\]]po'i bye brag las phyir mi 'ong ba dgu yin na/_'o na mdo las zhes bya ba rgyas par 'byung ste/_dge slong dag ngas skyes bu dam pa'i 'gro ba bdun dang nye bar len pa med par yongs su mya ngan las 'da' ba yang bstan par bya'o zhes 'byung ba'i mdo de las so/_/bdun gang zhe na/_bar ma dor yongs
[\[182a.7\]]su mya ngan las 'da' ba gsum dang /_skyes nas yongs su mya ngan las 'da' ba gsum dang gong du 'pho ba'o/_/de'i phyir/_gong du 'pho ba ma phye bar/_/zhes rgyas par smos so/_/yang ci'i phyir phyir mi 'ong ba gnyis phye ste bstan la/_gsum pa ni ma phye bar bstan zhe na/_de dbye ba shin tu
[\[182b\]]
[\[182b.1\]]mang bas ma phye ba'i phyir te/_'khrug par 'gyur te 'ong bas so/_/de ni bsam gtan spel ba dang ma spel ba yin pa'i phyir dang /_khams gcig dang gnyis su nye bar 'gro ba'i phyir dang /_'phar ba la sogs par phye ba'i phyir te/_dbye ba shin tu mang pos phye bas de'i phyir ma phye ba'o/_/
[\[182b.2\]]chos mngon pa las ni phye nas bshad de/_mtshan nyid kyis rab tu phye ba'i phyir ro/_/slob pa'i 'gro ba gzhan dag ni ma yin zhe na zhes bya ba ni rgyun du zhugs pa dang /_lan cig phyir 'ong ba ni ma yin zhes bya ba'i don te/_skye ba dang 'gro ba dang tshe phyi ma zhes bya ba ni rnam grangs so/_/de dag ni zhes
[\[182b.3\]]bya ba ni phyir mi 'ong ba dag ste/_las dam pa dge ba kho na la 'jug pa ni srog gcod pa la sogs pa mi byed pa'i phyir ro/_/dam pa ma yin pa mi dge ba la mi 'jug pa ni mi tshangs par spyod pa la sogs pa mi byed pa ste mi tshangs par spyod pa la sogs pa ni mi dge ba'i sems kyis byed na/_
[\[182b.4\]]'dod chags dang bral ba de dag ni mi dge ba spangs pa'i phyir dam pa kho na la 'jug gi dam pa ma yin pa la ni mi 'jug go/_/phyir 'ong ba med ces bya ba ni 'gro ba gang du skyes pa de'i 'og gam/_der gtan mi 'ong ba'i phyir zhes bya ba'i tha tshig go/_/ji skad du bshad pa 'di gzhan la ni med
[\[182b.5\]]pas zhes bya ba ni rgyun du zhugs pa dang lan cig phyir 'ong ba la med pa'o/_/gang gi phyir de gnyis ni srog gcod pa la sogs pa mi byed pa'i phyir dang /_mi tshangs par spyod pa la sogs pa byed pa'i phyir las dge ba dang /_mi dge ba la 'jug pa dang /_lha'i 'gro ba nas mi'i 'gro bar 'ong ba
[\[182b.6\]]de'i phyir/_'di dag rnam grangs med par skyes bu dam pa nyid yod pa ma yin no/_/de nyid kyi phyir gzhan dag la yang zhes bya ba smos te/_rgyun du zhugs pa dang lan cig phyir 'ong ba dag la'o/_/sdig pa rnam pa lnga zhes bya ba la/_sdig pa rnam pa lnga ni srog gcod pa dang ma byin par
[\[182b.7\]]len pa dang 'dod pa la log par g.yem pa dang /_brdzun du smra ba dang chang 'thung ba zhes bya ba'o/_/nyon mongs pa mi dge ba la phal cher spangs pa'i phyir zhes bya ba la/_phal cher zhes bya ba ni mthong bas spang bar bya ba thams cad spangs pa'i phyir dang /_'dod pa na spyod pa'i
[\[183a\]]
[\[183a.1\]]bsgom pas spang bar bya ba rnams las kha cig spangs pa'i phyir ro/_/gang dag la rnam grangs med par zhes bya ba ni rgyun du zhugs pa dang lan cig phyir 'ong ba bzhin du rnam pa gzhan du ma yin pas te/_'o na ci zhe na/_sdig pa thams cad gtan mi byed pa'i sdom pa
[\[183a.2\]]thob pa'i phyir dang /_khams gsum gyi mthong bas spang bar bya ba mi dge ba thams cad spangs pa'i phyir dang /_'dod pa na spyod pa'i bsgom pas spang bar bya ba rnam pa dgu char yang spangs pa'i phyir te/_de dag ni rnam grangs med par skyes bu dam pa yin no/_/mdo 'dir phyir mi 'ong ba de dag
[\[183a.3\]]gi skabs yin gyi/_slob pa gzhan dag gi skabs ni ma yin no/_/ci'i phyir phyir mi 'ong ba tshe yongs su gyur pa la yang dbye ba 'di yod dam zhe na zhes bya ba ni bar ma dor yongs su mya ngan las 'da' ba zhes bya ba de lta bu la sogs pa'o/_/phyir mi 'ong ba tshe yongs su gyur pa zhes bya ba ni gang gi
[\[183a.4\]]cha dang po la rgyun du zhugs pa'am lan cig phyir 'ong ba'i 'bras bu thob nas/_tshe gnyis pa la phyir mi 'ong ba thob pa ste/_de ni 'dod pa'i khams skyon mang ba la/_yang srid pa'i sdug bsngal gyis gzir bas skyo ba mang ba'i phyir de nyid du yongs su mya ngan las 'da' ba'o/_/bdag ni
[\[183a.5\]]tha mar nyams na lha gang 'og min zhes/_/zhes bya ba de ji ltar rung ste/_'dod pa'i khams su tshe yongs su gyur pa'i 'phags pa yang khams gzhan du 'gro ba yin te/_de ni lha dag gi nang du rgyun du zhugs par gyur cing /_mi dag tu 'ongs nas yongs su mya ngan las 'da' la/_des
[\[183a.6\]]bdag nyid tshe yongs su gyur cing /_gzugs kyi khams su skye bar yang bstan to/_/bdag ni tha mar nyams na zhes bya ba la/_tha ma zhes bya ba ni mir gyur pa'i tha ma ste/_tshe'i mthar ro/_/nyams zhes bya ba ni dgra bcom pa nyid ma thob pa ste/_ma thob pa'i yongs su nyams pas
[\[183a.7\]]yongs su nyams pa'o/_/de'i phyir 'dod par tshe yongs gyur pa'i 'phags/_khams gzhan du 'gro ba med/_zhes bya ba'i mdo 'di dang /_mdo de 'gal lo zhe na/_bye brag tu smra ba rnams na re/_'gal ba med de/_chos mngon pa mngon par mi shes pa'i phyir ro zhe na/_yang dag par dga'
[\[183b\]]
[\[183b.1\]]ba yin pa'i phyir zhes bya ba ni de 'chi ltas byung bas sdug bsngal gyis skyo bas yang dag par dga' bar bya ba kho na yin gyi/_smad par bya ba ni ma yin no/_/bcom ldan 'das kyis ni dgongs pa mi mnga' ba'i phyir ram/_'di cha chung bar 'gyur bar 'ong ngo snyam ste/_ngo tsha ba spang bar bya
[\[183b.2\]]ba'i phyir ma bzlog pa yin no/_/dbang po rnams ches yongs su smin pa'i phyir dang /_rten khyad par can thob pa'i phyir ro zhes 'byung ba'i phyir te/_de la rab tu yongs su smin pa'i rgyu mthun pa'i 'bras bu rgyas pa'i khyad par ro/_/rten khyad par can ni lam mngon du gyur pa dang mthun pa'i
[\[183b.3\]]gnas skabs so/_/kha cig dbang po rnon po dag yin yang rten mi mthun pas yon tan dag las nyams par snang ngo /_/de la kha cig na re rten khyad par can thob pa ni yongs su nyams pa med pa'i gtan tshigs so/_/dbang po rnams ches shin tu smin pa ni dbang po 'pho ba med pa'i rgyu'o/_/
[\[183b.4\]]zhe'o/_/gzhan dag na re gnyi ga yang re re'i gtan tshigs yin no zhes zer ro/_/yang ci'i phyir slob pa 'dod chags dang ma bral ba zhes bya ba ni rgyun du zhugs pa dang lan cig phyir 'ong ba'o/_/lam 'dris pas mngon sum du mi 'gyur ba'i phyir zhes bya ba ni gang gi phyir lam la 'dris
[\[183b.5\]]pas mngon sum du mi 'gyur ba'i rgyu de'i phyir/_slob pa 'dod chags dang ma bral ba bar ma dor yongs su mya ngan las 'da' bar mi 'gyur ro/_/gzhan yang phra rgyas rnams shin tu chung ba ma yin pa'i phyir te/_gang gi phyir de'i phra rgyas rnams shin tu chung ba ma yin pa de'i phyir yang bar ma
[\[183b.6\]]dor yongs su mya ngan las 'da' bar mi 'gyur ro/_/'dod pa'i khams las 'da' bar dka' ba'i phyir te zhes 'byung ngo /_/'dis nyon mongs pa mi dge ba dang lung du ma bstan pa spangs pa dang zhes bya ba ni mi dge ba 'dod pa na spyod pa rnams dang /_lung du ma bstan pa gzugs dang gzugs
[\[183b.7\]]med pa na spyod pa rnams spangs pa'o/_/dge sbyong gi tshul gyi 'bras bu gnyis sam gsum thob pa ni zhes bya ba ni lan cig phyir 'ong bas phyir mi 'ong ba dang dgra bcom pa nyid kyi 'bras bu dang /_dge sbyong gi tshul gyi 'bras bu gnyis thob par bya dgos la/_rgyun du zhugs pa ni dge sbyong gi 'bras bu
[\[184a\]]
[\[184a.1\]]gsum thob par bya dgos te/_lan cig phyir 'ong ba dang phyir mi 'ong ba dang /_dgra bcom pa nyid kyi 'bras bu'o/_/khams gsum las yang dag par 'da' ba zhes bya ba ni/_khams gsum las 'dod chags dang bral ba'o/_/de yang srid pa bar ma la gnas pas mi
[\[184a.2\]]nus so zhes bya ba ni srid pa bar ma'i gnas skabs na zhan pa'i phyir dang /_yun ring du mi gnas pa'i phyir ro/_/dang por bzhi pa spel bar byed/_/ces bya ba ni de thams cad pas las su rung ba yin pa'i phyir ro/_/de mngon du gyur pa las rten gyis rgyas pa'i khyad par thob pa'i phyir/_spro ba 'phel
[\[184a.3\]]las su rung ba/_/zhes bya ba'o/_/de ni thams cad pas las su rung ba yin te/_thams cad pas shin tu sbyangs pa'i bde ba mchog yin pa'i phyir ro/_/lam sla ba rnams kyi nang na mchog yin pa'i phyir ro zhes bya ba la/_lam sla ba ni bsam gtan bzhi ste/_lam sla ba de dag gi nang na
[\[184a.4\]]bsam gtan bzhi pa mchog yin no/_/spel ba'i zhes bya ba ni 'dres par gyur pa'i ste/_me tog phreng spel ma bzhin no/_/skad cig ma gnyis ni bar chad med pa'i phyir lam lta bu yin la zhes bya ba ni zag pa med pa dang zag pa dang bcas pa dag go/_/gsum pa ni rnam par grol ba'i lam lta
[\[184a.5\]]bu yin no zhes bya ba ni zag pa med pa'o/_/nyon mongs pas 'jig pa'i yang phyir te zhes bya ba la/_yang zhes bya ba'i sgras ni gnas gtsang mar skye ba'i phyir dang /_mthong ba'i chos la bde bar gnas par bya ba'i phyir yang yin no/_/ro myang ba dang mtshungs par ldan pa'i ting nge 'dzin thag
[\[184a.6\]]bsrings pa'i sgo nas yongs su mi nyams pa'i phyir ro zhes bya ba la ji ltar zhe na/_spel ma bsgoms pas ro myang ba dang mtshungs par ldan pa'i ting nge 'dzin thag bsrings pa'i phyir ro/_/de ltar na nyon mongs pa can la mtshungs pa de ma thag pa'i rkyen sbyin pa bsal bar 'gyur ro/_/dgra
[\[184a.7\]]bcom pa dbang po rnon po ni skye ba dang yongs su nyams pa mi srid pa'i phyir/_mthong ba'i chos la bde bar gnas par bya ba kho na'i phyir ro/_/dbang po rtul po ni skye ba kho na mi srid pas mthong ba'i chos la bde bar gnas par bya ba'i yang phyir ro/_/chung ngu dang 'bring dang zhes bya ba rgyas
[\[184b\]]
[\[184b.1\]]par 'byung ste/_bsgom pa de'i dbye ba ni rnam pa lnga ste/_chung ngu dang 'bring dang chen po dang shin tu che dang shin tu ches che ba'o/_/dang po la ni sems gsum mngon du byed do zhes bya ba ni gang zag de'i nus pa ni de tsam zhig tu zad de/_de bzhin du 'og ma rnams la yang brjod par bya'o/_/gnyis pa
[\[184b.2\]]la ni drug go zhes bya ba ni zag pa med pa dang /_zag pa dang bcas pa dang /_zag pa med pa dang /_yang zag pa med pa dang /_zag pa dang bcas pa dang /_zag pa med pa'o/_/sems dgu dang /_sems bcu gnyis dang /_bco lnga yang de ltar brtsi bar bya'o/_/de la zag pa dang bcas
[\[184b.3\]]pa gang yin pa zhes bya ba la/_zag pa med pa ni gnyen po yin pa'i phyir/_de srid pa mi 'phen no/_/de ltar na rgyu rnam pa lnga yin pa'i phyir 'bras bu yang rnam pa lnga yin pas gnas gtsang ma'i skye ba lnga kho na yin no/_/dad pa'i dbang po la sogs pa lhag pa'i phyir zhes smra ba ni btsun pa
[\[184b.4\]]dpal len te/_gnas gtsang ma dang po rgyu ni dad pa'i dbang po lhag pa yin pa nas lnga pa ni shes rab kyi dbang po'i bar yin te/_de'i phyir gnas gtsang ma lnga yin no zhe'o/_/dad pa'i dbang po la sogs pa lhag pa yin no zhes bya ba 'di ni/_de lta ma yin te/_'o na ci zhe na/_dad pa la
[\[184b.5\]]sogs pa lnga char yang rtswa sbam gyi tshul du rnam pa lngar byas te/_chung ngu dang 'bring dang chen po dang shin tu che ba dang shin tu ches che ba'i rim pas rnam pa lngar dbye'o/_/de'i phyir gnas gtsang ma lnga kho na yin te/_phyir mi 'ong ba gtsang ma rnams kyi gnas ni gnas gtsang ma'o/_/phyir mi
[\[184b.6\]]'ong ba gang la la zhes bya ba ni dad pas mos pa'am mthong bas thob pa'o/_/mya ngan las 'da' ba dang 'dra ba yin/_/zhes bya ba ni ji ltar mya ngan las 'da' ba chos thams cad 'jug pa nye bar zhi ba'i bdag nyid yin pa'i phyir zhi ba yin pa de bzhin du/_'gog pa'i snyoms par 'jug pa yang
[\[184b.7\]]sems dang sems las byung ba 'jug pa dang 'gal ba'i phyir zhi ba yin pas mya ngan las 'das pa dang 'dra ba yin no/_/lus la brten te skye ba'i phyir ro zhes bya ba la chos des ni sems med pas lus la brten te skye ba'i phyir/_'gog pa de las langs te zhes bya ba 'byung ste/_'gags su zin
[\[185a\]]
[\[185a.1\]]kyang de thob pa'i dbang gis 'gog pa thob pa zhes bya'o/_/thob pa dang shes pas mngon sum du byas pa dag gis mngon sum du byas pa yin te/_rnam par shes pa dang bcas pa'i lus zhi ba sngon ma thob pa thob par 'gyur te/_des na thob pas mngon sum du byas pa yin no/_/
[\[185a.2\]]kye ma 'gog pa'i snyoms par 'jug pa ni zhes bya ba la sogs pas ni shes pas mngon du byas pa yin no/_/mdo las slob pa bco brgyad gsungs pa der zhes bya ba ni de nas bcom ldan 'das la khyim bdag mgon med zas sbyin gyis zhus pa/_btsun pa 'jig rten na yon gnas su
[\[185a.3\]]zhig mchis lags/_bcom ldan 'das kyis bka' stsal pa/_khyim bdag yon gnas ni gnyis te/_slob pa dang /_mi slob pa'o/_/khyim bdag de la slob pa ni bco brgyad do/_/mi slob pa ni dgu'o/_/slob pa bco brgyad gang zhe na/_rgyun du zhugs pa'i 'bras bu mngon du byas
[\[185a.4\]]pa'i phyir zhugs pa nas/_de bzhin dgra bcom pa nyid kyi 'bras bu mngon du bya ba'i phyir zhugs pa'i bar dang /_dad pa'i rjes su 'brang ba dang /_chos kyi rjes su 'brang ba dang /_dad pas mos pa dang /_mthong bas thob pa dang /_rigs nas rigs su skye ba dang /_bar chad gcig pa dang /_bar
[\[185a.5\]]ma dor yongs su mya ngan las 'da' ba na/_gong du 'pho ba'i bar te/_de dag ni slob pa bco brgyad yin no/_/mi slob pa dgu gang zhe na/_yongs su nyams pa'i chos can dang /_'chi bar sems pa'i chos can dang /_rjes su bsrungs pa'i chos can dang /_gnas pa las mi g.yo ba dang /_
[\[185a.6\]]rtogs pa'i skal ba can dang /_mi g.yo ba'i chos can dang /_yongs su mi nyams pa'i chos can dang /_shes rab kyis rnam par grol ba dang /_gnyi ga'i cha las rnam par grol ba ste/_de dag ni mi slob pa dgu yin no zhes 'byung ba yin no/_/zag pa med pa'i bslab pa gsum zhes
[\[185a.7\]]bya ba rgyas par 'byung ba ni lhag pa'i tshul khrims dang /_lhag pa'i sems dang /_lhag pa'i shes rab dang /_spong ba'i lam gyis bsdus pa de dag gi bral ba'i 'bras bu'o/_/de'i khyad par gyi slob pa rnams rnam par gzhag go zhes bya ba ni slob pa'i khyad par dang /_bslab pa'i
[\[185b\]]
[\[185b.1\]]'bras bu'i khyad par gyis zhes bya ba'i tha tshig go/_/de'i khyad par yang ji lta bu zhig yin zhe na/_gzhan dang gzhan mi 'dra ba yin no/_/de'i phyir slob pa bco brgyad rnam par gzhag go/_/'gog pa'i snyoms par 'jug pa ni spong ba'i lam gyi rang bzhin ma yin pa'i phyir/_bslab pa yang ma
[\[185b.2\]]yin la/_bral ba'i rang bzhin ma yin pa'i phyir bslab pa'i 'bras bu yang ma yin te/_de'i phyir de dang ldan pas te/_'gog pa'i snyoms par 'jug pa dang ldan pa slob pa'i khyad par du ma gsungs so/_/'di ni re zhig phyir mi 'ong ba rnams kyi dbye ba che long yin no zhes bya ba la/_
[\[185b.3\]]ji ltar zhe na/_gzugs su nye bar 'gro ba lnga dang gzhan gzugs med par 'gro ba rnam pa bzhi dang /_gzhan mthong ba'i chos la mya ngan las 'da' ba zhes bya ba de lta bu la sogs pa'o/_/zhib tu dbye na ni zhes bya ba rgyas par 'byung ba ni slob dpon gyis brtsi ba'i thabs rab tu bstan pa'i
[\[185b.4\]]phyir dang por bar ma dor yongs su mya ngan las 'da' ba'i dbang po dang /_sa dang rigs la sogs pa'i khyad par bye brag tu ston par mdzad do/_/dang por bar ma dor yongs su mya ngan las 'da' ba bgrang ste/_de'i bye brag bgrangs na ji ltar bar ma dor yongs su mya ngan las 'da' ba dbang po la
[\[185b.5\]]sogs pa'i bye brag gis tha dad par ltar/_gong du 'pho ba'i bar du yang de dang 'dra ba'i phyir zhes bsgre bar bya ba'i phyir ro/_/sa'i bye brag gi gzhi'o zhes bya ba ni bsam gtan bzhi'i bye brag gis te/_bsam gtan dang por bar ma dor yongs su mya ngan las 'da' ba nas bsam gtan bzhi par mya ngan
[\[185b.6\]]las 'da' ba'i bar ro/_/rigs kyi bye brag gis drug go zhes bya ba ni yongs su nyams pa'i chos can dang /_'chi bar sems pa'i chos can dang /_rjes su bsrungs pa'i chos can dang /_gnas pa las mi g.yo ba dang /_rtogs pa'i skal ba can dang /_ma g.yo ba'i chos can zhes bya ba
[\[185b.7\]]yin no/_/gnas gzhan gyi bye brag gis bcu drug go zhes bya ba ni tshangs ris la sogs pa dag go/_/sa dang 'dod chags dang bral ba'i bye brag gis sum cu rtsa drug go zhes bya ba la/_ji ltar zhe na/_re zhig 'dod pa'i khams las 'dod chags dang bral ba gzugs kyi khams kyi 'ching ba
[\[186a\]]
[\[186a.1\]]mtha' dag dang ldan pa gcig dang /_bsam gtan dang po rnam pa gcig las 'dod chags dang bral ba nas/_rnam pa brgyad las 'dod chags dang bral ba'i bar gzhan brgyad de/_de dag ni sngar gyi 'ching ba mtha' dag dang ldan pa dang bcas te/_bsam gtan
[\[186a.2\]]dang po'i dgu yin no/_/de bzhin du bsam gtan dang po las 'dod chags dang bral ba gnyis pa'i 'ching ba mtha' dag dang ldan pa nas rnam pa brgyad la 'dod chags dang bral ba zhes bya ba'i bar de dag ni gang zag dgu yin no/_/de bzhin du bsam gtan gnyis pa'i rnam pa dgu las
[\[186a.3\]]'dod chags dang bral ba bsam gtan gsum pa'i 'ching ba mtha' dag dang ldan pa dang /_bsam gtan gsum pa'i rnam pa brgyad las 'dod chags dang bral ba zhes bya ba de dag kyang gang zag dgu yin la/_bsam gtan gsum pa'i rnam pa dgu las 'dod chags dang bral ba bsam
[\[186a.4\]]gtan bzhi pa'i 'ching ba mtha' dag dang ldan pa dang /_bsam gtan bzhi pa'i rnam pa brgyad las 'dod chags dang bral ba zhes bya ba de dag kyang dgu yin te/_dgu tshan bzhi na sum cu rtsa drug go zhes bya bar grub bo/_/bsam gtan bzhi'i dgu pa'i rnam pa las 'dod chags dang bral ba ni ma smos
[\[186a.5\]]te/_de ni gzugs med pa'i 'ching ba mtha' dag dang ldan pa yin pas gzugs med par nye bar 'gro ba yin na/_'dir ni gzugs su nye bar 'gro ba'i skabs su bab pa yin te/_srid pa bar ma dang sbyar ba'i phyir ro/_/gnas gcig na rigs drug go zhes bya ba ni tshangs ris kyi gnas
[\[186a.6\]]na'o/_/rigs dang rigs la gang zag dgu dgu'o/_/ji ltar zhe na/_'ching ba mtha' dag dang ldan pa nas rang gi bsam gtan gyi rnam pa brgyad las zhes bya ba smos so/_/rang gi bsam gtan gyi zhes bya ba ni bsam gtan dang po'i'o/_/'di'i rang gi ni bsam gtan dang po tshangs ris so/_/dgu
[\[186a.7\]]tshan drug na zhes bya ba la/_rigs drug tshan dgu gzung bas dgu tshan drug ste/_gcig tu bsdoms na lnga bcu rtsa bzhir 'gyur ro/_/lnga bcu rtsa bzhi phrag bcu drug na zhes bya ba ni gnas gzhan bcu drug bzung ba'i phyir ro/_/tshangs chen ni gnas gzhan ma yin la/_gnas gzhan yin na
[\[186b\]]
[\[186b.1\]]yang /_der 'phags pa mi skye bas lnga bcu rtsa bzhi phrag bcu drug go/_/de dag gcig tu bsdoms na brgyad brgya drug cu rtsa bzhir 'gyur ro/_/yang dbang po'i bye brag gis sum 'gyur te zhes bya ba ni brgyad brgya drug cu rtsa bzhi po/_/dbang po'i bye brag gis sum 'gyur du byas na/_bar ma dor
[\[186b.2\]]yongs su mya ngan las 'da' ba nyis stong lnga brgya dgu bcu rtsa gnyis su 'gyur ro/_/bsam gtan 'og ma'i zhes bya ba rgyas par 'byung ba la/_bsam gtan 'og ma ste dang po nas gsum pa'i bar gyi rnam pa dgu las 'dod chags dang bral ba gang yin pa de ni gong ma ste/_gnyis pa
[\[186b.3\]]nas bzhi pa'i bar gyi 'ching ba mtha' dag dang ldan pa yin no zhes bshad do/_/ci'i phyir zhe na/_mnyam par brtsis pa'i phyir zhes bya ba 'byung ste/_ci nas kyang bsam gtan bzhi pa na/_dgu dgur 'gyur ba'i phyir ro/_/de lta ma yin na mi 'dra bar brtsis par 'gyur ro/_/gal te nyon
[\[186b.4\]]mongs pa rnam pa dgu spangs pa'i bye brag gis dgur brtsis na ni/_da lta na mi 'dra bar brtsis par 'gyur te/_bsam gtan bzhi pa na rnam pa dgu med pa'i phyir ro/_/de'i rnam pa dgu las 'dod chags dang bral ba de ni gzugs med par nye bar 'gro ba yin no/_/gong du 'pho ba'i bar du yang de dang
[\[186b.5\]]'dra bas zhes bya ba la/_skyes nas dang mngon par 'du byed pa dang bcas pa dang /_mngon par 'du byed pa med pa dang /_gong du 'pho ba rnams la yang gnas gzhan dang /_rigs dang /_'dod chags dang bral ba dang /_dbang po'i bye brag gis snga ma bzhin du sbyar bar bya'o/_/'dir gong du
[\[186b.6\]]'pho ba gzugs su nye bar 'gro ba gzung gi_/gzugs med pa nye bar 'gro ba ni ma yin no/_/de nyid kyi phyir 'dir bsam gtan bzhi pa na/_rnam pa dgu pa las 'dod chags dang bral ba ma bgrangs te/_de ni gzugs med par nye bar 'gro ba yin no/_/de'i phyir de ltar na phyir mi 'ong ba gzugs
[\[186b.7\]]su nye bar 'gro ba lnga'i dbye ba byas par 'gyur te/_'di lta ste/_bar ma dor yongs su mya ngan las 'da' ba dang /_skyes nas yongs su mya ngan las 'da' ba dang /_mngon par 'du byed pa dang bcas pas yongs su mya ngan las 'da' ba dang /_mngon par 'du byed pa med par yongs su mya ngan las
[\[187a\]]
[\[187a.1\]]'da' ba dang /_gong du 'pho ba'o/_/thams cad bsdus na phyir mi 'ong ba khri nyis stong dgu brgya rtsa drug cu yin te/_bar ma dor yongs su mya ngan las 'da' ba nyis stong lnga brgya dgu bcu rtsa gnyis lnga 'gyur du byas nas zhes bya bar dgongs so/_/ji skad bshad pa'i tshul 'dis
[\[187a.2\]]phyir mi 'ong ba gzugs med par nye bar 'gro ba bar ma dor yongs su mya ngan las 'da' ba ma gtogs pa rnams kyi dbye ba khong du chud par bya ste/_gzugs med pa'i khams ni skye ba las rnam pa bzhi zhig tu zad do/_/srid rtse'i bar cha brgyad zad pa dgra bcom pa nyid la zhugs pa yin zhes bya ba ni/_srid
[\[187a.3\]]pa'i rtse mo'i rnam pa brgyad zad par byed pa ni zhes bya ba'i don yin te/_dgra bcom pa'i 'bras bu ni de'i mjug thogs su yin pa'i phyir ro/_/dgu pa'i bar chad med lam yang /_/zhes bya ba ci zhe na/_dgra bcom nyid la zhugs pa yin/_/zhes bya bar skabs dang sbyar te/_rnam par grol ba'i lam la
[\[187a.4\]]dgra bcom pa'i 'bras bu thob pa'i phyir ro/_/de ni rdo rje lta bu yin/_/zhes bya ba ni srid pa'i rtse mo'i nyon mongs pa rnam pa dgu pa spong bar byed pa'i bar chad med pa'i lam de ni snyam du dgongs so/_/'di rdo rje dang 'dra bas na rdo rje lta bu ste/_de nyid kyi phyir/_phra rgyas thams cad 'joms pa yin pa'i
[\[187a.5\]]phyir zhes bya ba smos so/_/ji ltar rdo rjes thams cad 'joms pa de bzhin du ting nge 'dzin 'dis kyang phra rgyas thams cad 'joms te/_'di'i rdo rje dang chos mthun pa ni 'di yin no zhes bstan to/_/bcom zin pa'i phyir 'dis thams cad 'joms pa ni ma yin gyi zhes bya ba ni sngar srid pa'i rtse mo'i rnam pa
[\[187a.6\]]brgyad kyi bar spangs zin pa'i phyir ro/_/'o na ji ltar phra rgyas thams cad 'joms pa yin zhes brjod ce na/_de'i phyir thams cad 'joms par nus pa yin no zhes bya ba smos te/_srid pa'i dbang du byas nas bshad pa yin no snyam du dgongs so/_/ji skad du bcom ldan 'das kyis srid pa'i
[\[187a.7\]]dbang du mdzad nas shing sA la 'di dag kyang yan lag brgyad dang ldan pa'i bsnyen gnas la nye bar gnas na/_de dag kyang bsod nams dang ldan par 'gyur ro zhes gzhan nas gsungs pa ltar/_rdo rje lta bus kyang thams cad 'joms srid pa zhig ste/_bar chad med pa'i lam thams
[\[187b\]]
[\[187b.1\]]cad kyi nang na shin tu che ba yin pa'i phyir/_srid pa'i dbang du byas nas bshad do/_/rdo rje lta bu rnams kyi bye brag ni rnam pa mang po zhig tu brjod de zhes bya ba ni/_sa dgu pa la brten nas dgra bcom pa nyid 'thob pas so/_/mi lcogs pa med pas bsdus pa zhes bya ba ni gang gi tshe mi lcogs pa
[\[187b.2\]]med pa la brten nas srid pa'i rtse mo la 'dod chags dang bral bar byed pa de'i tshe/_rdo rje lta bu mi lcogs pa med pas bsdus pa yin no/_/srid pa'i rtse mo'i sdug bsngal dang /_kun 'byung ba la dmigs pa zhes bya ba rgyas par 'byung ba ni mi lcogs pa med pa la brten nas srid pa'i rtse mo'i sdug bsngal
[\[187b.3\]]dang kun 'byung ba la dmigs pa la sogs pa'am/_rgyu la sogs pa'i rnam pa dag tu rtog pa na sdug bsngal kun 'byung ba la rjes su shes pa'i rnam pa dag dang mtshungs par ldan pa brgyad do/_/shes rab kyi rnam pa dang mtshungs par ldan pa'i bye brag las brgyad yin te/_sdug bsngal gyi rnam pa bzhi
[\[187b.4\]]dang /_kun 'byung gi rnam pa bzhi dang mtshungs par ldan pa'o/_/'gog pa dang lam la chos shes pa'i rnam pa dgu dang mtshungs par ldan pa brgyad dang zhes bya ba ni 'gog pa la chos shes pa'i rnam pa bzhi dang mtshungs par ldan pa bzhi dang /_lam la chos shes pa'i rnam pa bzhi dang mtshungs par ldan pa
[\[187b.5\]]bzhi'o/_/'gog pa la rjes su shes pa'i rnam pa dag dang mtshungs par ldan pa bsam gtan dang po'i 'gog pa la dmigs pa bzhi zhes bya ba ni bsam gtan dang po'i sa pa'i 'gog pa la dmigs pa bzhi ste/_gang gi tshe bsam gtan dang po'i sa pa'i 'gog pa la dmigs shing srid pa'i rtse mo las grol
[\[187b.6\]]bar byed pa na'o/_/de bzhin du srid pa'i rtse mo'i 'gog pa la dmigs pa'i bar du bzhi dang zhes bya ba la/_ji ltar zhe na/_'gog pa la rjes su shes pa'i rnam pa dag dang mtshungs par ldan par bsam gtan gnyis pa'i 'gog pa la dmigs pa bzhi nas de bzhin du/_srid pa'i rtse mo'i 'gog pa la
[\[187b.7\]]dmigs pa'i bar du bzhi ste/_'gog pa la chos shes pa nas re re'i 'gog pa la dmigs pas sa brgyad po re re mi lcogs pa med pas bsdus pa'i rnam pa bzhi bzhi'o/_/lam la rjes su shes pa'i rnam pa dang mtshungs par ldan pa bzhi ste zhes bya ba ni gang gi tshe de la dmigs nas srid pa'i rtse mo
[\[188a\]]
[\[188a.1\]]la 'dod chags dang bral bar byed pa na'o/_/yang ci'i phyir rdo rje lta bu lam la rjes su shes pa'i rnam pa dang mtshungs par ldan pa bzhi kho na yin gyi/_'gog pa la dmigs pa'i shes pa'i rnam pa dang mtshungs par ldan pa'i rdo rje lta bu bzhin du/_gnyen po la dmigs pa
[\[188a.2\]]lam la rjes su shes pa'i rnam pa dang mtshungs par ldan pa dag mang du mi bgrang zhe na/_de'i phyir rjes su shes pa'i phyogs dang mthun pa zad par la dmigs pa'i phyir ro zhes bya ba smos te/_phan tshun rgyu yin pa'i phyir ro/_/rjes su shes pa'i phyogs dang mthun pa'i lam ni gnyen po'i ngo bo khyad par
[\[188a.3\]]med pas ril kho na la dmigs so/_/de dag ni shes pa'i rnam pa dang dmigs pa'i bye brag gis tha dad pa'i phyir zhes bya ba ni shes pa'i rnam pa'i bye brag gis tha dad pa dang /_rnam pa'i bye brag gis tha dad pa dang /_dmigs pa'i bye brag gis tha dad pa ste/_shes pa'i rnam pa'i bye brag gis tha dad pa
[\[188a.4\]]ni/_chos dang rjes su shes pa'i rnam pa dang mtshungs par ldan pa'i sgo nas te/_'gog pa dang lam la chos shes pa'i rnam pa dag dang mtshungs par ldan pa brgyad dang zhes bya ba 'byung ba'i phyir ro/_/rnam pa'i bye brag gis tha dad pa ni sdug bsngal la sogs pa'i shes pa'i rnam pa dang mtshungs par ldan
[\[188a.5\]]pa'i sgo nas te/_sdug bsngal dang kun 'byung la rjes su shes pa'i rnam pa dag dang zhes 'byung ba'i phyir ro/_/dmigs pa'i bye brag gis tha dad pa ni srid pa'i rtse mo la sogs pa'i bye brag gis tha dad pa'i phyir ro/_/ji skad du srid pa'i rtse mo'i sdug bsngal dang kun 'byung la dmigs pa zhes bya ba la
[\[188a.6\]]sogs pa dang /_de bzhin du bsam gtan dang po 'gog pa la dmigs pa bzhi nas/_de bzhin du srid pa'i rtse mo'i 'gog pa la dmigs pa'i bar du bzhi dang zhes bya ba dang /_rjes su shes pa'i phyogs dang mthun pa zad par la dmigs pa'i phyir ro zhes bshad pa lta bu'o/_/de ltar na rdo rje lta bur shes
[\[188a.7\]]pa'i rnam pa dang dmigs pa'i bye brag gis tha dad pa lnga bcu rtsa gnyis yin no/_/ji ltar byas pas she na/_brgyad tshan gnyis te bcu drug dang /_bzhi tshan dgu la sum cu rtsa drug ste/_lnga bcu rtsa gnyis su 'gyur ro/_/mi lcogs pa med pas bsdus pa ji lta bar zhes bya ba rgyas par 'byung ste/_
[\[188b\]]
[\[188b.1\]]bshad ma thag pa'i rnam pa gang gis mi lcogs pa med pas bsdus pa'i rdo rje lta bu lnga bcu rtsa gnyis yin pa de bzhin du/_bsam gtan khyad par can dang /_bsam gtan dang po dang /_bsam gtan gnyis pa dang /_bsam gtan gsum pa dang /_bzhi pas bsdus pa'i rdo rje lta bu dag ni re
[\[188b.2\]]re zhing lnga bcu rtsa gnyis lnga bcu rtsa gnyis su 'gyur te/_bsam gtan dag ni kun du lta ba yin te/_gong ma dang /_'og ma la dmigs pa yin no/_/grangs bzhin du zhes bya ba rgyas par 'byung ste/_ji ltar zhe na/_nam mkha' mtha' yas skye mched kyis bsdus pa ni nyi shu rtsa brgyad do/_/rnam shes mtha' yas skye
[\[188b.3\]]mched kyis bsdus pa ni nyi shu rtsa bzhi'o/_/ci yang med pa'i skye mched kyis bsdus pa ni nyi shu'o/_/srid pa'i rtse mo na ni lam nyid yod pa ma yin pas des bsdus pa mi bsam mo/_/de dag na chos shes pa med pa'i phyir zhes bya ba ni nam mkha' mtha' yas skye mched kyis bsdus pa'i rdo rje lta bu de dag na'o/_/
[\[188b.4\]]chos shes pa sa drug pa yin pa'i phyir ro/_/ci zhe na/_rdo rje lta bu brgyad med do/_/rjes su shes pas sa 'og ma'i 'gog pa la dmigs pa med pa'i phyir ro zhes bya ba ni/_de dag nyid na med pa'i phyir ro/_/ci zhe na/_nam mkha' mtha' yas skye mched kyis bsdus pa'i rdo rje lta bu bcu drug med do/_/
[\[188b.5\]]rnam shes mtha' yas skye mched kyis bsdus pa ni nyi shu med do/_/ci yang med pa'i skye mched kyis bsdus pa nyi shu rtsa bzhi med do/_/'gog pa la rjes su shes pa'i rnam pa dang mtshungs par ldan pa dang sngar bshad pa brgyad do/_/de dag na grangs bzhin du nyi shu rtsa brgyad dang /_nyi shu bzhi dang /_nyi shu
[\[188b.6\]]yod do/_/ji ltar byas pas nyi shu rtsa brgyad yod ce na/_rdo rje lta bu lnga bcu rtsa gnyis las 'gog pa dang lam la chos shes pa'i rnam pa dag dang mtshungs par ldan pa brgyad dang /_'gog pa la rjes su shes pa'i rnam pa dang mtshungs par ldan pa bsam gtan bzhi pa'i 'gog pa la dmigs pa bcu
[\[188b.7\]]drug dor bas nyi shu rtsa brgyad du 'gyur ro/_/ji ltar zhe na/_nam mkha' mtha' yas skye mched kyis bsdus pa srid pa'i rtse mo ba'i sdug bsngal dang kun 'byung ba la dmigs pa sdug bsngal kun 'byung ba la rjes su shes pa'i rnam pa dag dang mtshungs par ldan pa brgyad dang /_nam mkha' mtha' yas
[\[189a\]]
[\[189a.1\]]skye mched la sogs pa'i 'gog pa la dmigs pa 'gog pa la rjes su shes pa'i rnam pa dag dang mtshungs par ldan pa bcu drug dang /_lam la rjes su shes pa'i rnam pa dag dang mtshungs par ldan pa bzhi ste/_rjes su shes pa'i phyogs dang mthun pa'i zad par la dmigs pa'i phyir
[\[189a.2\]]ro/_/de'i phyir de ltar na/_shes pa'i rnam pa dang /_dmigs pa'i bye brag gis tha dad pa'i phyir nyi shu rtsa brgyad yin no/_/de bzhin du rnam shes mtha' yas skye mched kyis bsdus pa ni nam mkha' mtha' yas skye mched kyi 'gog pa la dmigs pa bla lhag [(]du [,]tu [)]dor nas nyi shu rtsa bzhi yin no/_/de bzhin du ci
[\[189a.3\]]yang med pa'i skye mched kyis bsdus pa ni rnam shes mtha' yas skye mched kyi 'gog pa la dmigs pa yang bor nas nyi shu yin no/_/yang ci'i phyir sa gzhan gyi 'gog pa kho na la dmigs kyi/_srid pa'i rtse mo'i sdug bsngal dang kun 'byung ba ltar sa gzhan pa'i sdug bsngal dang kun 'byung ba la ma yin zhe
[\[189a.4\]]na/_sa 'og ma las 'dod chags dang bral ba'i phyir te/_de'i srid pa'i rtse mo'i rnam pa brgyad ni lus so/_/yang ci'i phyir rang gi sa dang sa gong ma pa kho na'i 'gog pa la dmigs kyi bsam gtan bzhin du sa 'og ma pa ni ma yin zhe na/_sa 'og ma pa'i sdug bsngal la ma dmigs par de'i 'gog
[\[189a.5\]]pa la dmigs par mi nus so/_/sdug bsngal yang thams cad zag pa dang bcas pa yin la/_gzugs med dngos gzhi dge rnams kyi/_/spyod yul zag bcas 'og ma min/_/zhes bya ba 'di yang nges pas 'di ni rgyu yin no/_/bsam gtan rnams kyi kun du blta ba'i phyir mi dgag ste/_
[\[189a.6\]]bsam gtan dge yul yod dgu yin/_/zhes bya ba 'chad par 'gyur ro/_/sa 'og ma'i gnyen po la dmigs pa ni yod de zhes bya ba ni/_rdo rje lta bu'i ting nge 'dzin te/_gnyen po de ni phan tshun du rgyu yin pa'i phyir ro/_/'dis ni bsam gtan gyis bsdus pa'i yongs su shes pa thams cad sa
[\[189a.7\]]'og ma'i gnyen po la dmigs par bstan te/_gang zhig nam mkha' mtha' yas skye mched la sogs pas bsdus pa de ni rang gi sa dang sa gong ma'i gnyen po la dmigs pa nyid do/_/gang dag lam la rjes su shes pa yang 'gog pa la rjes su shes pa ltar sa re re'i gnyen po la dmigs pa
[\[189b\]]
[\[189b.1\]]yin par 'dod pa de dag gi ltar na bsam gtan dang gzugs med pa brgyad kyi sa'i gnyen po la dmigs pa dag las srid pa'i rtse mo'i gnyen po la dmigs pa bzhi tshan gcig bor nas nyi shu rtsa brgyad du 'gyur te/_ji ltar zhe na/_mi lcogs pa med pas bsdus pa bsam gtan dang po'i gnyen po la
[\[189b.2\]]dmigs pa/_lam la rjes su shes pa'i rnam pa dag dang mtshungs par ldan pa bzhi nas ci yang med pa'i skye mched kyi gnyen po la dmigs pa lam la rjes su shes pa'i rnam pa dag dang mtshungs par ldan pa'i bar du bzhi ste/_lnga bcu rtsa gnyis la nyi shu rtsa brgyad po de dag bsnan pas da ltar na brgyad cur
[\[189b.3\]]'gyur ro/_/bsam gtan bzhi pas bsdus pa'i bar du yang de dang 'dra'o zhes bya ba ni bsam gtan khyad par can dang /_bsam gtan dang po dang /_gnyis pa dang /_gsum pa dang /_bsam gtan bzhi pas bsdus pa dag kyang re re zhing brgyad cu yin no/_/go rims bzhin du bzhi bcu dang zhes
[\[189b.4\]]bya ba rgyas par 'byung ste/_ji ltar byas pas she na/_rdo rje lta bu nyi shu rtsa brgyad la bcu gnyis bsnan na bzhi bcur 'gyur ro/_/de bzhin du sngar bshad pa dag la brgyad dang bzhis bsnan na sum cu rtsa gnyis dang nyi shu rtsa bzhir 'gyur ro/_/yang ci'i phyir gzugs med pa dag rang dang gong ma'i sa pa'i gnyen
[\[189b.5\]]po kho na la dmigs par bshad kyi/_sa 'og ma'i gnyen po la dmigs pa ma yin zhe na/_rnam pa thams cad du gzugs kyi 'du shes la sogs pa las yang dag par 'da' bar gsungs pa'i phyir la/_sa 'og ma'i gnyen po'i sgo nas ni de'i mi mthun pa'i phyogs la dmigs pa'i phyir ro/_/
[\[189b.6\]]'o na sa 'og ma'i gnyen po la dmigs pa ni yod de/_de ni phan tshun rgyu yin pa'i phyir ro zhes bshad pa de ji ltar zhe na/_de ni khyad par du ma byas par rjes su shes pa'i phyogs dang mthun pa'i lam sa dgu pa ni sa 'og ma'i gnyen po la dmigs pa yin no zhes bshad kyi/_nam mkha' mtha' yas skye
[\[189b.7\]]mched la sogs pas bsdus pa sa 'og ma'i gnyen po la dmigs so zhes khyad par du byas nas ni ma bstan pas sa 'og ma'i gnyen po la dmigs pa yin no zhes bya ba'i tshul 'di ni/_bsam gtan gyi sa pa dag kho na la yin no/_/yang rigs dang dbang po'i bye brag gis ni ches mang ba yin no
[\[190a\]]
[\[190a.1\]]zhes bya ba la/_ji ltar zhe na/_re zhig mi rtag pa'i rnam pa dang mtshungs par ldan pa'i rdo rje lta bu gang yin pa de ni rigs kyi bye brag gis khyad par rnam pa drug yin la/_dbang po rtul po dang 'bring dang chen po'i bye brag gis rnam pa gsum yin te/_sdug bsngal la sogs pa'i rnam pa dang
[\[190a.2\]]mtshungs par ldan pa gzhan dag la yang de dang 'dra bar rigs dang dbang po'i bye brag gis khyad par sbyar bar bya'o/_/zad pa shes pa yin no zhes bya ba la/_gang las she na/_dang po nyid du zag pa thams cad zad pa'i thob pa dang lhan cig skyes pa'i phyir zhes bya ba smos te/_dper na dang por yod pa ni dang po yin
[\[190a.3\]]no zhes bya ba ltar thog mar zhes bya ba'i don to/_/'di skad du/_zad pa shes pa ni dang po nyid du zag pa thams cad zad pa'i thob pa dang /_lhan cig skyes pa'i shes pa'o zhes bstan par 'gyur te/_bar gyi tshig mi mngon par byas pas rdo rje'i sor gdub bzhin no/_/rnam par grol ba'i shes pa gzhan yang
[\[190a.4\]]zad pa'i thob pa dang /_lhan cig skye mod kyi zag pa thams cad zad pa'i thob pa dang lhan cig skye ba ma yin pa de dag zad pa shes pa ma yin no/_/mi skye ba shes pa ni zag pa thams cad zad pa'i thob pa dang lhan cig skye mod kyi/_de ni dang po nyid du ma yin pas de zad pa shes pa ma yin no/_/gang gi tshe slob
[\[190a.5\]]pa'i gnas skabs na yang 'di'i zag pa kha cig spangs pa yin na/_de'i phyir zag pa thams cad zad pa'i thob pa dang lhan cig skye ba'i phyir zhes bya ba 'di ci ste brjod ce na/_spangs pa bden mod kyi/_'on kyang sngar spangs pa rnams kyi bral ba'i thob pa dag yang skye ste/_'bras las sngon lam btang ba dang /_/
[\[190a.6\]]gzhan thob pa dang zad bsdoms dang /_/zhes bya ba 'byung ba'i phyir ro/_/'bras bu gzhan gyi phyir bslab par bya ba med pa'i phyir zhes bya ba la/_gal te mi slob pa la yang dbang po 'pho ba'i sgo nas 'bras bu gzhan thob par bya ba'i phyir yod de/_spel bas 'bras bu khyad par can zhes 'byung ba'i
[\[190a.7\]]phyir ro zhe na/_de ni yod pa ma yin te/_de ni lan cig phyir 'ong ba dang phyir mi 'ong ba de bzhin du de'i 'bras bu gzhan ma yin no/_/gang du sngar gyi 'bras bu rgyu mtshan can gyi ming dor nas 'bras bu phyi ma'i rgyu mtshan can gyi ming btags pa de ni de'i 'bras bu gzhan yin no zhes bya bar shes na dgra bcom
[\[190b\]]
[\[190b.1\]]pa de ltar dbang po 'phos kyang sngar gyi ming mi 'dor la/_de'i dbang po 'phos kyang snga ma ltar dgra bcom pa nyid yin pas 'bras bu gzhan thob pa med do/_/de nyid kyi phyir zhes bya ba ni/_gang gi phyir de ni rang gi don yongs su rdzogs pa yin pa'i phyir te/_rang gi don yongs su sogs pa ni shin tu ches
[\[190b.2\]]gzhan gyi don byed par 'os pa yin no/_/'dod chags dang bcas pa thams cad kyis mchod par 'os pa'i phyir zhes bya ba la/_'dod chags dang bcas pa ni so so'i skye bo dang slob pa dag go/_/gang zag zad pa shes pa ma skyes par gyur pa'i gang zag de dag ni slob pa zhes bya ste/_de nyid kyi phyir gang
[\[190b.3\]]zag sngar bshad pa bdun ni slob pa dag yin no zhes bya bar grub bo zhes bya ba smos te/_de dag ni zhugs pa bzhi dang 'bras bu la gnas pa gsum mo/_/rgyu gang gis gang zag bdun po de dag slob pa yin par brjod ce na/_de'i phyir zag pa zad par bya ba'i phyir slob pa'i ngang tshul can yin pa'i phyir te zhes
[\[190b.4\]]bya ba smos te/_gang la zhe na/_bslab pa gsum po la'o/_/de dag gi lhag pa'i tshul khrims dang zhes bya ba rgyas par 'byung ste/_tshul khrims kyi dbang du byas pa'i bslab pa ni lhag pa'i tshul khrims so/_/lhag pa'i sems dang lhag pa'i shes rab kyi bar yang de dang 'dra'o/_/de dag ni rang bzhin ci
[\[190b.5\]]zhe na/_tshul khrims dang /_ting nge 'dzin dang /_shes rab kyi rang bzhin dag yin no zhes bya ba smos so/_/so so'i skye bo yang slob pa yin par 'gyur te/_de yang tshul khrims dang /_ting nge 'dzin dang /_shes rab la slob pa yin no zhe na/_ma yin te/_bden pa yang dag pa ji lta bu bzhin du ma shes
[\[190b.6\]]pa'i phyir te/_so so'i skye bo zhes skabs dang sbyar ro/_/'di ltar lhag pa'i tshul khrims dang /_lhag pa'i sems kyi bslab pa bshad nas/_lhag pa'i shes rab kyi bslab pa gang yin zhe na/_'di ni sdug bsngal 'phags pa'i bden pa yin no zhes bya bar yang dag pa ji lta ba bzhin rab tu shes shing zhes bya
[\[190b.7\]]ba nas/_'di ni sdug bsngal 'gog par 'gro ba'i lam 'phags pa'i bden pa yin no zhes bya bar yang dag pa ji lta ba bzhin shes pa yin no zhes bya ba'i bar du gsungs te/_so so'i skye bo la ni yongs su shes pa zag pa med pa yang dag pa ji lta ba bzhin shes pa yod pa ma yin la/_de med pas de
[\[191a\]]
[\[191a.1\]]la zag pa med pa'i tshul khrims dang /_ting nge 'dzin yang med do/_/de'i phyir bslab pa rnams zag pa med pa yin pa'i phyir/_de bslab pa dag la slob pa ma yin no/_/yang bslab pa gtong ba'i phyir ro zhes bya ba la re zhig lhag pa'i tshul khrims la bslab pa gtong ste/_so
[\[191a.2\]]sor thar pa'i sdom pa gtong ba'i phyir ro/_/lhag pa'i sems kyi bslab pa la yang bslab pa gtong ste/_bsam gtan las yongs su nyams pa las so/_/gzhan dag na re dro bar gyur pa'i ting nge 'dzin la sogs pa las yongs su nyams pa las so zhe'o/_/lhag pa'i shes rab kyi bslab pa la yang
[\[191a.3\]]slob pa gtong ste/_sdom pa'i yan lag gis shes rab nas dro bar gyur pas bsdus pa'i shes rab kyi bar las yongs su nyams pa las so/_/dgra bcom pa dang slob pa yang yongs su nyams par 'gyur ba ma yin nam zhe na/_yongs su nyams mod kyi yongs su nyams pas 'chi ba'am/_des bya
[\[191a.4\]]ba ma yin pa byed pa ni ma yin no/_/slob pa yongs su nyams pa la yang bslab pa gsum po lhag pa lhag pa'i tshul khrims dang /_lhag pa'i shes rab yod de/_de la 'bras bu dang po la nyams pa med pa'i phyir ro/_/so so'i skye bo ni dge ba'i rtsa ba yongs su chad pa la bslab pa gsum po rnam pa
[\[191a.5\]]thams cad du yod pa ma yin no/_/'phags pa rang bzhin du gnas pa zhes bya ba ni lung du ma bstan pa'i spyod pa la gnas pa zhes bya ba'i don to/_/sems can rnams kyi rang bzhin ni mnyam par ma bzhag pa'i gnas skabs la brjod do/_/bsam pa ni bsam mo/_/lam du 'gro ba bzhin no zhes bya ba ni ji
[\[191a.6\]]ltar 'gro ba'i bsam pa ma btang ba'i phyir lam du zhugs pa zas la sogs pa za zhing /_mi 'gro yang lam du 'gro ba zhes brjod pa de dang 'dra'o/_/thob pa dang rjes su 'brel pa'i phyir ro zhes bya ba la/_rang bzhin du gnas kyang bslab pa gsum gyi thob pa dang rjes su 'brel pas slob pa nyid du
[\[191a.7\]]brjod do/_/slob pa dang mi slob pa'i gang zag bzhi la yang slob pa'i chos rnams gang zhe na zhes bya ba la sogs pa smos so/_/slob pa zag pa med pa rnams so zhes bya ba la/_mi slob pa yang de dang 'dra'o/_/ci'i phyir mya ngan las 'das pa slob pa ma yin zhe na/_gang zhig slob pa kho na ldan pa de ni
[\[191b\]]
[\[191b.1\]]slob pa'i chos zhes bya na/_mya ngan las 'das pa ni thun mong ba yin pa'i phyir slob pa dang so so'i skye bo gnyi ga la yang yod de/_so so'i skye bo rnams la ni 'jig rten pa'i lam gyis mya ngan las 'das pa dag skye la/_'phags pa rnams ni 'jig rten las 'das pa'i lam gyis skye'o/_/mi slob
[\[191b.2\]]pa dang skye so'i skye bo gnyi ga yang de dang ldan pa'i phyir zhes bya ba 'byung ngo /_/mya ngan las 'das pa mi slob pa yang ma yin te/_slob pa dang so so'i skye bo gnyi ga yang de dang ldan pa'i phyir ro/_/'dis ni so sor brtags pa ma yin pas 'gog pa yang slob pa dang mi slob pa nyid yin pa bsal ba yin no/_/zhugs
[\[191b.3\]]pa dang po dang 'bras bu la gnas pa bzhi'o zhes bya ba la/_zhugs pa dang po ni mthong ba'i lam la gnas pa'i phyir 'bras bu las tha dad pa yin no/_/zhugs pa lhag ma rnams ni zhes bya ba ni lan cig phyir 'ong ba dang /_phyir mi 'ong ba dang dgra bcom pa nyid kyi 'bras bu la zhugs pa rnams so/_/'bras bu la
[\[191b.4\]]gnas pa gsum las tha mi dad pa'i phyir ro zhes bya ba la/_ji lta zhe na/_re zhig lan cig phyir 'ong ba'i 'bras bu mngon par 'du byas pa'i phyir zhugs pa gang yin pa de ni rgyun du zhugs pa las tha dad pa ma yin te/_'o na ci zhe na/_rgyun du zhugs pa nyid yin no/_/de bzhin du phyir mi 'ong ba dang /_dgra bcom
[\[191b.5\]]pa nyid la zhugs pa gnyis kyang lan cig phyir 'ong ba dang /_phyir mi 'ong ba dag las tha mi dad pa yin no/_/de ltar na 'bras bu la zhugs pa rnams ni 'bras bu la gnas pa gsum las tha mi dad do/_/'dir ni mthar gyis thob pa'i phyir yin te/_gang gi tshe rgyun du zhugs pa'i 'bras bu'i mjug thogs
[\[191b.6\]]su lan cig phyir 'ong ba'i 'bras bu thob la de'i mjug thogs su phyir mi 'ong ba'i 'bras bu thob pa na'o/_/phal cher las 'dod chags dang bral ba 'jig rten pa'i lam gyis gang gi 'dod pa na spyod pa rnams las rnam pa drug spangs pa dang /_'dod pa las 'dod chags dang bral ba rnam pa dgu zad
[\[191b.7\]]pa ni mthong ba'i lam gyi gnas skabs na go rims bzhin du lan cig phyir 'ong ba dang phyir mi 'ong ba'i 'bras bu la zhugs pa yin gyi/_rgyun du zhugs pa dang lan cig phyir 'ong ba dag kyang ma yin no/_/de lta na ni gang zag bzhi 'am gsum yin gyi lnga ni ma yin no/_/rnam pa gnyis su bshad pa la
[\[192a\]]
[\[192a.1\]]zhes bya ba ni/_bsgom pa'i lam ni rnam gnyis te/_/mthong ba zhes bya zag pa med/_/ces bya ba 'das nas so/_/'jig rten 'das kyi srid rtse las/_/chags bral zhes bya ba ni 'jig rten las 'das pa kho na yin gyi/_gzhan gyis ni ma yin no zhes bya bar nges par
[\[192a.2\]]gzung ngo /_/de'i gong na 'jig rten pa med pa'i phyir zhes bya ba la/_'jig rten pa'i lam sa gong ma'i nyer bsdogs kyis bsdus pa ni sa 'og ma'i gnyen po yin no/_/srid pa'i rtse mo'i gong na ni sa yod pa 'ang ma yin no/_/rang gi sa pa'i gnyen po ma yin pa'i phyir ro zhes bya ba la/_ci'i phyir gnyen
[\[192a.3\]]po ma yin zhe na/_de'i phyir de'i nyon mongs pa rgyas par 'gyur ba'i phyir te zhes bya ba smos so/_/rang gi sa pa'i nyon mongs pa rgyas par 'gyur ba'i phyir te/_phra rgyas kun du 'gro ba dang /_bsgom pas spang bar bya ba rgyas par 'gyur ba'i phyir ro/_/nyon mongs pa gang zhig dngos po gang la rgyas par 'byung ste/_
[\[192a.4\]]nyon mongs pa gang zhig dngos po gang la rgyas par 'gyur ba de ni dngos po des spong bar byed pa ma yin te/_dper na 'dod pa'i khams rang gi sa pa'i nyon mongs pa rnams dang mthun pa ltar de skye ba dang mthun pa'i phyir ro/_/gang gi gnyen po gang yin pa de la ni nyon mongs pa de rgyas par mi 'gyur te/_
[\[192a.5\]]de'i 'grib pa'i rgyu yin pa'i phyir/_dper na sa 'og ma pa'i nyon mongs pa sa gong mar rgyas par mi 'gyur ba bzhin no/_/de'i phyir 'jig rten las 'das pa kho nas srid pa'i rtse mo las 'dod chags dang bral bar 'thad pa yin no/_/srid pa'i rtse mo las gzhan pa zhes bya ba ni sa brgyad do/_/'jig rten
[\[192a.6\]]pa'i lam gyis kyang zhes bya ba ni thams cad na sa gong ma'i nye bar bsdogs pa'i lam la yod pa'i phyir ro/_/'jig rten las 'das pas kyang zhes bya ba ni 'jig rten las 'das pa rang dang gong ma'i sa'i gnyen po yin pa'i phyir ro/_/bral ba'i thob pa rnam pa gnyis skye'o zhes bya ba ni/_bye brag tu smra ba
[\[192a.7\]]rnams na re bya ba thun mong ma yin pa'i phyir te/_'dir bya ba ni nyon mongs pa spong ba yin no zhes zer ro/_/'jig rten 'das kyis kyang zhes bya ba ni/_dper na bya ba mtshungs pa'i phyir 'jig rten pas 'phags pa 'dod chags dang bral ba ni bral ba'i thob pa rnam pa gnyis yin pa de bzhin du/_'jig _
[\[192b\]]
[\[192b.1\]]rten las 'das pas 'dod chags dang bral ba na yang bral ba'i thob pa rnam pa gnyis yin no/_/gal te 'phags pa'i lam gyis zhes bya ba ni de la 'jig rten pa'i lam med pas 'jig rten pa'i bral ba'i thob pa med na zhes bstan to/_/bsam gtan la brten te dbang po rnams 'pho bar byed pa zhes
[\[192b.2\]]bya ba la/_bsam gtan gyi dngos gzhi kho na la brten nas dbang po rnams 'pho bar byed kyi/_mi lcogs pa med pa'am bsam gtan khyad par can la brten nas ni ma yin te/_de la brten nas dbang po 'pho bar bla ba'i phyir ro/_/'dir ni bsam gtan la brten to zhes dper brjod pa tsam zhig
[\[192b.3\]]tu zad de/_slob pa ni sa drug la brten te dbang po rnams 'pho bar byed do zhes bshad do/_/de lam snga ma zad par btang ba'i phyir zhes bya ba la/_lam snga ma ni phyir mi 'ong ba'i 'bras bu'i lam dang /_de las khyad par du 'phags pa ci yang med pa'i skye mched kyi bar gyi gnyen po'o/_/'bras bu'i
[\[192b.4\]]lam 'ba' zhig thob pa'i phyir zhes bya ba la/_des ni dbang po rtul pos bsdus pa'i 'bras bu las khyad par can gyi lam btang nas 'bras bu'i lam dbang po rnon pos bsdus pa 'ba' zhig 'thob ste/_'phel ba 'bras bu'i khyad par bcas/_/btang ste 'bras bu thob par 'gyur/_/zhes
[\[192b.5\]]'byung ba'i phyir ro/_/sa gong ma pa'i nyon mongs pa'i bral ba dang mi ldan par yang 'gyur ro zhes bya ba la/_'dod pa'i khams kyi gong ma ni bsam gtan dang po nas bzung ste/_ci yang med pa'i skye mched kyi bar te/_de'i sa pa'i nyon mongs pa'i bral ba dang mi ldan par 'gyur ro/_/de btang na zhes bya
[\[192b.6\]]ba ni/_sa gong ma'i nyon mongs pa'i bral ba dang ldan pa btang na'o/_/nyon mongs pa de dag dang ldan par yang 'gyur ro zhes bya ba ni sa gong ma'i nyon mongs pa dag dang ngo /_/srid rtse'i phyed las rnam grol dang /_/gong du skyes pa bzhin mi ldan/_/zhes bya ba 'byung ngo /_/srid pa'i rtse mo'i rnam pa phyed
[\[192b.7\]]las rnam par grol ba zhes bya ba la/_srid pa'i rtse mo'i rnam pa brgyad las 'dod chags dang bral ba gang zhig dbang po rnams 'pho bar byed pa de la rnam pa brgyad po de dag gis 'jig rten pa'i bral ba 'thob pa med do/_/ci'i phyir med ce na/_gang gi phyir 'jig rten pa'i lam srid pa'i rtse mo gnyen
[\[193a\]]
[\[193a.1\]]por 'gyur ba med do/_/'jig rten pa'i lam gyis gang zhig las 'dod chags dang bral bar 'gyur ba de kho na las 'jig rten las 'das pa'i lam gyis 'dod chags dang bral bar 'gyur ba'i 'phags pa la ni 'jig rten dang 'jig rten las 'das pa'i 'bral ba'i
[\[193a.2\]]'thob pa yod pa zhig go/_/yang dper na so so'i skye bo zhes bya ba la/_de yang bsam gtan dang po bsdus pa 'dod pa na spyod pa'i nyon mongs pa'i bral ba'i thob pa gtong ngo /_/'phags pa ni ma yin te/_ci'i phyir zhe na/_'phags pa 'jig rten pa'i lam gyis 'dod pa'i khams kyi gong ma
[\[193a.3\]]las 'dod chags dang bral bar gyur pa la 'jig rten pa dang /_'jig rten las 'das pa'i bral ba'i thob pa yod do/_/de la 'jig rten pa'i 'dod pa na spyod pa'i nyon mongs pa'i bral ba'i thob pa gang yin pa de ni 'phags pa bsam gtan dang po'i sa'i gong du skyes pas gtong bar 'gyur gyi/_'jig
[\[193a.4\]]rten las 'das pa ni ma yin no/_/'jig rten las 'das pa de yod na yang de dag dang mi ldan no/_/so so'i skye bo ni de lta ma yin te/_de'i phyir so so'i skye bo smos so/_/de'i phyir ji ltar 'dir bral ba'i thob pa med par 'dod pa na spyod pa'i nyon mongs pa de dag dang ldan par mi 'gyur bas khas len pa
[\[193a.5\]]ltar gang zag 'di yang de dang 'dra bar 'gyur bas/_btang la nyon mongs mi ldan phyir/_/zhes bya ba ni/_'di ni shes rab byed pa ma yin no/_/zag med mi lcogs med pa yi/_/thams cad las ni 'dod chags bral/_/srid pa'i rtse mo'i bar las so/_/zhes bya ba ni sa 'og ma dang gong ma
[\[193a.6\]]las zhes bya ba'i don to/_/ci'i phyir zhe na/_zag pa med pa ni ldan pa ma yin pa'i phyir ro/_/sa gsum las rgyal ba yan chad ni zhes bya ba la/_bsam gtan gsum pa la sogs pa las 'dod chags dang bral ba ni bsam gtan bzhi pa la sogs pa'i nyer bsdogs dag gis thob la/_de na
[\[193a.7\]]nyer bsdogs dang dngos gzhi la tshor ba tha dad pa med de/_btang snyoms kyi dbang po khyad par med pa'i phyir ro/_/de'i phyir 'dir dbang po rnon po 'am/_dbang po rtul po zhig 'dod chags dang bral ba'i sa la tha gir sems pas dngos gzhi kho na las rnam par grol ba'i lam tha ma mngon du byed do/_/
[\[193b\]]
[\[193b.1\]]bsam gtan gsum na ni zhes bya ba rgyas par 'byung ste/_nyer bsdogs dag na btang snyoms kyi tshor ba yod la/_bsam gtan gyi dngos gzhi dag las ni gnyis na yid bde ba yod la/_gsum pa na bde ba yod do/_/de la kha cig dbang po rtul po yin pa'i phyir dbang po spong bar mi nus pas nyer
[\[193b.2\]]bsdogs kho na las rnam par grol ba'i lam tha ma mngon du byed la/_de nus pa ni dngos [(]bzhi [,]gzhi [)]las mngon sum du byed pas 'di la nyes pa med do/_/'phags pa brgyad kyis rang gong sa las rgyal/_/zhes bya ba 'byung ngo /_/sa 'og ma las ni ma yin te/_'dod chags dang bral zin pa'i phyir ro zhes
[\[193b.3\]]bya ba la/_sa 'og ma la 'dod chags dang ma bral bas ni sa de mngon du byed mi nus so/_/bden pa la dmigs pa'i phyir bden pa'i rnam par zhugs pa dag yin no zhes bya ba ni mi rtag pa dang /_sdug bsngal ba dang /_stong pa dang /_bdag med pa la sogs pa rnam pa bcu drug tu zhes bya ba'i don to/_/ci
[\[193b.4\]]rigs par zhes bya ba ni srid tshad de la de skad du bshad kyi/_thams cad kyi thams cad du ni ma yin no/_/gal te sa 'og ma la rags par lta ba de'i tshe sa gong ma la de las bzlog pa zhi bar lta ste/_gzhan dag la yang de dang 'dra bar brjod par bya'o/_/de nyid kyi phyir/_de dag las bzlog pa ni zhi ba dang gya nom pa dang
[\[193b.5\]]nges par 'byung ba'i rnam pa can yin no zhes 'chad do/_/ma zhi ba'i phyir rags par lta'o zhes bya ba la/_ji ltar ma zhi ba nyid yin zhe na/_de'i phyir mngon par 'du byed pa shin tu che ba nyid kyis zhes bya ba smos so/_/sa gong ma yang lam dang bcas te mngon par 'du byed pa yin mod kyi/_'di ni lam
[\[193b.6\]]dang bcas pa mngon par 'du byed pa shin tu che ba yin no/_/gya nom pa ma yin pa'i phyir tha ba ngan par lta ste zhes bya ba la/_tha ba ni gzhig par dka' ba yin no/_/dman pa'i tha ba ni tha ba ngan pa'o/_/yang na 'di la sdug bsngal yod pas na tha ba'o/_/len pas na tha ba ngan pa ste/_lus nang du gyur pas
[\[193b.7\]]lus nang du gyur pa nye bar len pa'i phyir ro/_/ji ltar gya nom pa ma yin zhe na/_de'i phyir gnas ngan len rab tu mang ba nyid kyis mi mthun par gyur pa'i phyir ro zhes bya ba smos te/_gnas ngan len ni lus dang sems dag las su mi rung ba nyid de nyon mongs pa dang mthun pa zhes bya ba'i tha tshig go/_/
[\[194a\]]
[\[194a.1\]]sa gong ma yang gnas ngan len med pa ma yin mod kyi/_'di ni gnas ngan len rab tu mang ba yin no/_/rtsig pa stug po lta bur zhes bya ba ni rtsig pa stug po'i ngo bor ro/_/de nyid kyis sa de las nges par mi 'byung ba'i phyir zhes bya ba ni sa de nyid kyis sa de nyid las nges par mi
[\[194a.2\]]'byung ba'i phyir ro/_/rtsig pa la nges par mi 'byung ba bzhin du zhes bya ba la/_dper na rtsig pa yod na nam mkha'i phyogs des non pa'i phyir nges par 'byung ba med pa de bzhin du de nyid kyis sa de nyid las nges par 'byung bar mi 'gyur ro/_/de las bzlog pa ni zhes bya ba la/_zhi ba'i phyir te/_mngon par 'du
[\[194a.3\]]byed pa shin tu chung ba nyid kyis so/_/gya nom pa yin pa'i phyir te/_gnas ngan len rab tu nyung ba nyid kyis mi mthun par ma gyur pa'i phyir ro/_/nges par 'byung ba'i phyir te/_des sa 'og ma las nges par 'byung ba'i phyir ro/_/zhar la 'ongs pa rdzogs so zhes bya ba la/_'jig rten 'das kyi srid rtse
[\[194a.4\]]las/_/zhes bya ba de nas bzung ba ni zhar byung ste/_de zad thob dang zad pa shes/_/zhes bya ba 'di'i mjug thogs su/_gal te mi g.yo zad shes las/_/mi skye blo gros zhes bya ba 'di brjod par bya ba yin pa las/_de tshe de mi slob dgra bcom/_/zhes bya ba 'di bshad la/_de'i mjug thogs su
[\[194a.5\]]'di 'ongs pa yin no/_/zad par shes pa'i mjug thogs su de las mi skye ba shes pa skye ste/_mi skye ba shes pa ni yang bya ba med pa nyid du shes pa'o/_/yongs su nyams pa srid pa'i phyir/_/zhes bya ba la/_'dis ni nyon mongs pa skye ba'i go skabs yod pas mi skye ba shes pa mi skye'o zhes ston to/_/de
[\[194a.6\]]skyes na yongs su nyams pa mi srid pa'i phyir ro/_/de ni dgra bcom pa thams cad la zhes bya ba ni mi slob pa'i yang dag pa'i lta ba ste/_gang gi phyir de ni zad pa shes pa bzhin du dgra bcom pa thams cad la skye'o/_/dge sbyong tshul ni dri med lam/_/zhes bya ba la/_dge sbyong gi tshul ni bar chad
[\[194a.7\]]med pa'i lam brgyad cu rtsa dgu yin la dge sbyong gi 'bras bu ni rnam par grol ba'i lam dge sbyong gi 'bras bu 'dus ma byas dang bcas pa de snyed kho na dag yin no/_/de'i phyir de ltar na/_dge sbyong gi 'bras bu 'di dag ni phung po lnga dang 'dus ma byas dang rdzas drug yin no/_/dge sbyong du 'gyur
[\[194b\]]
[\[194b.1\]]te zhes bya ba ni/_zhi bar 'gyur te zhes bya ba'i tha tshig go/_/de nyid kyi phyir nyon mongs pa yang dag pa zhi bar byed pa'i sgo nas zhes bya ba smos so/_/gzhan dag na re khams dang 'gro ba dang skye gnas su 'khor ba'i ngal ba bsal bas na dge sbyong ngo zhes zer ro/_/so so'i skye bo ni gtan du zhi bar mi byed pa'i
[\[194b.2\]]phyir don dam pa'i dge sbyong ma yin no zhes bya ba la/_so so'i skye bo ni ci yang med pa'i skye mched kyi bar las 'dod chags dang bral yang don dam pa'i dge sbyong ma yin te/_nyes pa'i 'phro dang bcas pa'i phyir dang /_nyes pa gtan ma zhi ba'i phyir ro/_/de dag kyang mdo las rnam pa bzhir gsungs so zhes bya
[\[194b.3\]]ba ni rgyun du zhugs pa'i 'bras bu nas dgra bcom pa nyid kyi bar ro/_/de'i rgyu mthun pa dang skyes bu byed pa'i 'bras bu yin pa'i phyir ro zhes bya ba la/_de'i zhes bya ba 'di ni dge sbyong gi tshul dang sbyar te/_rnam par grol ba'i bar lam ni bar chad med pa'i lam gyi rgyu mthun pa dang skyes bu byed pa'i 'bras
[\[194b.4\]]bu yin te/_go rims bzhin du de dang 'dra ba'i phyir dang /_de'i stobs kyis skye ba'i phyir ro/_/'di dag ni dge sbyong gi 'bras bu 'dus byas yin no/_/ji ltar zhe na/_mthong ba'i lam ni rnam par grol ba'i lam rjes su shes pa dang bcas pa brgyad do/_/bsgom pa'i lam la ni dgu tshan dgu'o/_/
[\[194b.5\]]nyon mongs pa de dag gi spangs pa ni dge sbyong gi tshul gyi 'bras bu 'dus ma byas dag yin no/_/de ltar na 'o na ni zhes bya ba ni gal te de dag brgyad cu rtsa dgu yin no/_/sangs rgyas kyis gsungs pa kha bskang bar bya dgos par 'gyur ro zhes bya ba ni des 'bras bu bzhi gsungs pa las tha dad par 'bras
[\[194b.6\]]bu brgyad cu rtsa dgu yod pa'i phyir ro/_/ched du gtang nas skong ba ni kha skong ba ste/_kha nye bar bskang zhes bya ba'i don to/_/bya mi dgos te mdo las bstan pa ni dgongs pa can yin pa'i phyir ro/_/'dir dgongs pa gang zhig yin zhe na/_'bras bu mang mo zhig yod mod kyi/_'bras bu bzhir
[\[194b.7\]]gzhag pa ni rgyu lnga srid pa'i phyir ro/_/zhugs pa dang 'bras bu'i lam btang ba dang thob pa'i phyir ro zhes bya ba la zhugs pa'i lam btang ba'i phyir te/_mi ldan pa'i phyir ro/_/'bras bu'i lam thob pa'i phyir te ldan pa'i phyir ro/_/thams cad kyi thob pa gcig rnyed pa'i phyir ro zhes bya ba ni spangs
[\[195a\]]
[\[195a.1\]]pa bsdoms pa na sngar spangs pa rnams kyi bral ba'i thob pa 'bras bu bsdus pa gcig rnyed pa'i phyir ro/_/shes pa brgyad cig car du thob pa zhes bya ba ni chos shes pa bzhi dang /_rjes su shes pa bzhi ste/_sdug bsngal la chos shes pa nas lam la chos shes pa'i bar dang de
[\[195a.2\]]bzhin du rjes su shes pa bzhi zhes bya ba de dag go/_/ji ltar rnam pa bcu drug 'thob ce na/_mi rtag pa la sogs pa'i ste zhes bya ba smos te/_mi rtag pa dang /_sdug bsngal ba dang /_stong pa dang /_bdag med pa la sogs pa rnams so/_/'bras bu dang po la zhugs pa la ni rgyu 'di dag lnga char med
[\[195a.3\]]de/_mthong ba'i lam la gnas pa'i phyir ro/_/'bras bu gnyis pa dang /_gsum pa dang /_bzhi pa la zhugs pa rnams la ni dang po gsum med kyi/_shes pa brgyad thob pa dang rnam pa bcu drug thob pa gnyis ni yod de/_bsgom pa'i lam la gnas pa'i phyir ro/_/phal cher dang 'dod pa las 'dod
[\[195a.4\]]chags dang bral ba 'bras bu gnyis pa dang gsum pa la zhugs pa dag la ni thams cad med de/_mthong ba'i lam la gnas pa'i phyir ro/_/'di skad du/_'di dag thams cad ni 'bras bu'i lam kho na la yod de bsgom pa'i lam gyis bsdus pa'i phyir ro zhes bstan par 'gyur ro/_/'jig rten
[\[195a.5\]]pa'i lam gyis thob pa'i 'bras bu gnyis zhes bya ba ni lan cig phyir 'ong ba'i 'bras bu dang /_phyir mi 'ong ba'i 'bras bu'o/_/de la ni zhes rgyas par 'byung bas ni 'di skad du de dag ni zag pa med pa'i lam gyi 'bras bu spangs pa ches mang ba yin gyi/_'jig rten pa'i lam gyi 'bras bu nyid ni ma
[\[195a.6\]]yin te/_de dag gis mthong ba'i lam gyi 'bras bu spangs pa yang bsdus pa'i phyir ro/_/de'i phyir de dag ni dge sbyong gi tshul gyi 'bras bu yin no zhes bstan par 'gyur ro/_/thams cad kyi zhes bya ba ni/_mthong ba'i lam gyi 'bras bu dang /_bsgom pa'i lam gyi 'bras bu'i'o/_/thob pa de'i 'bras
[\[195a.7\]]bur bsdus pa gcig rnyed pa'i phyir ro zhes bya ba ni thob pa lan cig phyir 'ong ba dang phyir mi 'ong ba'i 'bras bus bsdus pa gcig rnyed pa'i phyir ro/_/de nyid kyi phyir mdo las zhes bya ba rgyas par 'byung ste/_gang gi phyir mthong ba'i lam dang /_bsgom pa'i lam gyi 'bras bu thams cad kyi thob pa de'i 'bras bur
[\[195b\]]
[\[195b.1\]]bsdus pa gcig rnyed pa'i phyir te/_de'i phyir mdo las lan cig phyir 'ong ba'i 'bras bu gang zhes bya ba rgyas par 'byung ngo /_/de lta ma yin na mi gsung bar 'gyur te/_mthar gyis pa dang phal cher las 'dod chags dang bral bas kun du sbyor ba gsum spangs zin pa'i phyir ro/_/'dod chags dang
[\[195b.2\]]zhe sdang dang gti mug bsrabs pa ni de tsam zhig lus pa'i phyir ro/_/kun du sbyor ba tha ma'i cha dang mthun pa lnga spangs pa zhes bya ba la/_'dod pa la bdun pa dang gnod sems kyi kun du sbyor ba ma gtogs la/_kun du sbyor ba 'jig tshogs la lta ba la sogs pa gsum ni rgyun du zhugs pa kho nas spangs
[\[195b.3\]]zin pa yin no/_/gal te yang bral ba'i thob pa mi skye na ni gsungs pa don med par 'gyur ro/_/bral ba'i thob pa zag pa med pas zhes bya ba ni/_'jig rten pa yi chags bral ba'i/_/'phags la bral ba'i thob rnam gnyis/_/zhes bshad de/_de'i phyir 'jig rten pa'i lam gyi 'bras bu spangs
[\[195b.4\]]pa de la bral ba'i thob pa zag pa med pa brgyad 'dra ba dag skye la/_de dag gis de'i spangs pa 'dzin par byed do/_/'di ltar pho brang 'khor ba'i rdzas yin yang rgyal po'i phyag rgyas btab pa gang yin pa de ni yang gang gis bsags pa de'i yin par brjod pa ma yin pa de dang 'dra'o/_/de'i stobs kyis zhes
[\[195b.5\]]bya ba ni bral ba'i thob pa zag pa med pa'i stobs kyis so/_/yongs su nyams pa mi 'chi ba'i phyir zhes bya ba la/_'dir yongs su 'dzin pa ni 'di yin par 'dod de/_'bras las nyams la 'chi ba med/_/ces bya ba la sogs pa 'byung ngo /_/de lta ma yin na 'jig rten pa'i 'dod chags dang bral ba ltar
[\[195b.6\]]'chi bar 'gyur ba zhig na/_yongs su nyams pa de ni 'chi ba med do/_/tshangs pa'i dngos po ni tshangs pa'i tshul te/_des ni tshangs par 'gyur bas so/_/nyon mongs pa rnams spong ba'i phyir zhes bya ba la/_dper na 'dis sdig pa mi dge ba'i chos rnams zhi bar 'gyur bas dge sbyong yin pa de bzhin du
[\[195b.7\]]'dis sdig pa mi dge ba'i chos rnams spong bas tshangs pa ste/_zhi ba dang spong ba'i mtshan nyid du gsungs pas dge sbyong nyid tshangs pa yin no/_/tshangs pa'i tshul bla na med pa dang ldan pa'i phyir zhes bya ba ni zag pa med pa'i lam bla na med pa dang ldan pa'i phyir ro/_/de ni tshangs pa zhes kyang bya
[\[196a\]]
[\[196a.1\]]zhes bya ba 'di ni dper brjod pa'o/_/de'i 'khor lo de ni 'di yin pas zhes bya ba la 'brel pa gang gi yin zhe na/_de'i phyir des bskor ba'i phyir zhes bya ba smos so/_/myur bar 'gro phyir rtsibs sogs kyis/_/zhes bya ba ni myur bar 'gro ba la sogs pa'i phyir dang /_rtsibs
[\[196a.2\]]la sogs pa'i phyir zhes bya ba'i tha tshig go/_/'dis ni mthong ba'i lam 'khor lo rin po che dang chos mthun pa yin te/_ji ltar 'khor lo rin po che myur du 'gro ba de bzhin du mthong ba'i lam yang skad cig ma bco lngas bden pa mngon par rtogs pa'i phyir myur du 'gro ba yin no/_/'dor ba
[\[196a.3\]]dang 'jug pa'i phyir zhes bya ba la/_ji ltar 'khor lo rin po che rgyab ma 'dor zhing mdun ma la 'jug pa de bzhin du mthong ba'i lam yang bar chad med pa'i lam 'dor zhing rnam par grol ba'i lam la ni mngon du 'gyur ba'i sgo nas 'jug pa yin no/_/yang na sdug bsngal la sogs pa'i yul 'dor
[\[196a.4\]]zhing /_kun 'byung la sogs pa'i yul la 'jug pa'i phyir/_'dor ba dang 'jug pa yin no/_/'khor lo dang chos mthun pa ni cig car ma yin par bden pa mthong ba'i phyir ro/_/ma rgyal ba rgyal bar byed pa dang /_rgyal ba rnal du 'god pa'i phyir/_/zhes bya ba la/_ci zhe na/_'khor lo rin
[\[196a.5\]]po che dang chos mtshungs te/_ji ltar de grong dang grong rdal la sogs pa ma rgyal ba las rgyal bar byed la/_rgyal ba dag ni rnal du 'god pa de bzhin du bar chad med pa'i lam gyis 'jig tshogs la lta ba la sogs pa nyon mongs pa ma rgyal ba rnams las ni de dag gi thob pa gcod pa'i sgo nas rgyal bar byed
[\[196a.6\]]la rnam par grol ba'i lam gyis rgyal ba rnams ni nyon mongs pa'i bral ba'i thob pa dang lhan cig skye ba'i sgo nas rnal du 'god do/_/'phar ba dang 'bab pa'i phyir zhes bya ba la/_ci zhe na/_'khor lo dang chos mthun no/_/'phar ba ni steng du 'gro ba ste/_khams gong ma'i sdug bsngal la sogs
[\[196a.7\]]pa la lta ba'o/_/'bab pa ni yang 'dod pa na spyod pa la lta ba'o/_/myur bar 'gro ba la sogs pa dag gis ni de lta bu yin no/_/yang dag pa'i lta ba dang rtog pa dang rtsol ba dang dran pa rnams ni rtsibs lta bu yin no zhes bya ba ni/_tshul khrims la rag las te/_'jug pa'i phyir rtsibs la sogs
[\[196b\]]
[\[196b.1\]]pa dang 'dra'o/_/yang dag pa'i ngag dang las kyi mtha' dang /_'tsho ba rnams lte ba lta bu yin no zhes bya ba ni yang dag pa'i lta ba la sogs pa rnams de la rag las te 'jug pa'i phyir te/_tshul khrims ni rgyur gyur pas so/_/ting nge 'dzin ni mu khyud lta bu yin no zhes bya ba ni des yang dag pa'i lta ba la sogs
[\[196b.2\]]pa nye bar 'dzin pa'i phyir ro/_/'di ga las zhes bya ba ni mthong ba'i lam chos kyi 'khor lo yin no zhes bya ba 'di ci rang gi 'dod pa yin nam/_'on te lung las byung zhes bya ba'o/_/rang gi 'dod pa ni ma yin no/_/ji ltar zhe na 'phags pa kauN+Di n+ya la zhes bya ba la sogs pa 'byung ngo /_/de skyes nas zhes
[\[196b.3\]]bya ba ni mdo las gsungs pa'i phyir ro/_/ji lta zhe na/_sa bla ba'i gnod sbyin rnams kyis tshe dang ldan pa kun shes kauN+Di n+yas chos kun shes so zhes sgra 'byin dbyangs sgrogs par byed cing zhes bya ba rgyas par 'byung ngo /_/yul bA rA Na sI drang srong lhung ba ri dgas kyi gnas su bcom ldan 'das
[\[196b.4\]]kyis chos kyi 'khor lo lan gsum du bzlas te rnam pa bcu gnyis bskor ro zhes bya ba rgyas par 'byung ba/_ji ltar na de lan gsum du bzlas pa la sogs pa yin zhe na/_'di ni sdug bsngal lo zhes bya ba 'di ni bskor ba gcig yin no/_/de yongs su shes par bya'o zhes bya ba 'di ni gnyis pa'o/_/
[\[196b.5\]]de yongs su shes so zhes bya ba ni gsum pa ste/_de ni lan gsum du bzlas pa'o/_/bzlas pa re re mig skyes so zhes bya ba la/_zag pa med pa'i shes rab ni mngon sum du 'jug pa'i phyir mig go/_/the tshom med pa'i phyir shes pa'o/_/yang dag pa'i don gyi phyir rig pa'o/_/rnam par dag pa'i
[\[196b.6\]]blo ste/_kun 'byung ba la sogs pa dag la yang de bzhin du brjod par bya'o/_/bden pa re re la yang de dang 'dra'o zhes bya ba ni lan gsum du bzlas pa dang rnam pa bcu gnyis pa'o/_/ji lta zhe na/_'di ni sdug bsngal 'phags pa'i bden pa'o/_/de yongs su shes par bya'o/_/de yongs su shes so/_/
[\[196b.7\]]gal te bden pa re re la yang de dang 'dra bar lan gsum du bzlas pa dang rnam pa bcu gnyis yin na ni/_de lta na lan bcu gnyis su bzlas pa dang rnam pa bzhi bcu rtsa brgyad du 'gyur na/_ci'i phyir lan gsum du bzlas te rnam pa bcu gnyis gsungs zhes bya zhe na/_de ltar yin pa bden mod kyi/_gsum
[\[197a\]]
[\[197a.1\]]tshan dang bcu gnyis su chos mthun pa'i phyir te/_gsum tshan du chos mthun pa'i phyir dang /_bcu gnyis su chos mthun pa'i phyir lan gsum du bzlas pa dang rnam pa bcu gnyis su gsungs so/_/gnyis dang gnas bdun la mkhas pa bstan no zhes bya ba ni gnyis bstan
[\[197a.2\]]pa dang gnas bdun la mkhas pa bstan pa bzhin no/_/ji skad du khyed la gnyis bstan par bya yis/_de legs par nyon la yid la zung shig dang bshad do/_/gnyis gang zhe na/_mig dang gzugs rnams zhes bya ba nas/_yid dang chos rnams so zhes bya ba'i bar du gsungs pa lta
[\[197a.3\]]bu'o/_/de bzhin du gnas bdun la mkhas pa bstan pa ni gzugs yang dag pa ji lta ba bzhin rab tu shes so/_/gzugs kun 'byung ba dang /_gzugs 'gog pa dang /_gzugs 'gog par 'gyur ba'i lam dang /_gzugs kyi ro myang ba dang /_nges par 'byung ba dang /_nyes dmigs kyang yang dag pa ji lta ba bzhin
[\[197a.4\]]rab tu shes so zhes bya ba ste/_tshor ba dang /_'du shes dang /_'du byed dang /_rnam par shes pa yang de dang 'dra'o/_/ji ltar gnyis su chos mthun pa'i phyir gnyis zhes bshad pa dang /_phung po re re'i gnas bdun la mkhas par chos mthun pa'i phyir gnas bdun la mkhas par bshad pa de bzhin
[\[197a.5\]]du/_'dir yang gsum dang bcu gnyis su chos su mthun pa'i phyir/_lan gsum du bzlas pa dang rnam pa bcu gnyis su gsungs so/_/bzlas pa mdo las gsungs pa 'di dag gis ni grangs bzhin du mthong ba dang bsgom pa dang /_mi slob pa'i lam rnams bstan to/_/ji ltar byas pas she
[\[197a.6\]]na/_'di ni sdug bsngal 'phags pa'i bden pa'o zhes bya bas ni mthong ba'i lam bstan to/_/de yongs su shes par bya'o zhes bya ba la sogs pas ni bsgom pa'i lam bstan to/_/de yongs su shes so zhes bya ba la sogs pas ni mi slob pa'i lam bstan to/_/gal te de lta na zhes bya ba rgyas par
[\[197a.7\]]'byung ste/_gal te de ltar 'das pa 'di dag gis grangs bzhin du yang mthong ba dang /_bsgom pa dang /_mi slob pa'i lam rnams bstan to/_/'o na ni mthong ba'i lam kho na la zhes bya ba 'byung ngo /_/'o na ni mthong ba'i lam kho na la lan gsum du bzlas pa yang ma yin la/_rnam pa bcu gnyis kyang
[\[197b\]]
[\[197b.1\]]ma yin gyi 'o na ci zhe na/_mthong ba dang /_bsgom pa dang /_mi slob pa'i lam mtha' dag la yin no/_/ci'i phyir zhe na/_bzlas pa dang pos mthong ba'i lam bshad pa'i phyir lan cig bzlas pa dang rnam bzhi yin gyi/_lan gsum du bzlas te rnam pa bcu gnyis su bskor ba ni ma yin pas 'di
[\[197b.2\]]ji ltar na chos kyi 'khor lor rnam par gzhag_/de lta bas na mdo las ji skad du bstan pa'i mtshan nyid can chos kyi rnam grangs de nyid chos kyi 'khor lo yang yin/_lan gsum du bzlas pa dang rnam pa bcu gnyis kyang yin par rung gis mthong ba'i lam ni ma yin no/_/chos ni rnam pa gsum
[\[197b.3\]]ste/_bstan pa'i chos dang /_bsgrub pa'i chos dang /_'bras bu'i chos dang /_gzhung la yang don nye bar 'dogs pa yin te/_dper na don dam pa stong pa nyid kyi chos kyi rnam grangs zhes bya ba lta bu'o/_/bden pa rnams lan gsum du bzlas pa'i phyir ro zhes bya ba ni sdug bsngal zhes
[\[197b.4\]]bya ba nas lam zhes bya ba'i bar ni bzlas pa gcig yin no/_/yongs su shes par bya zhes bya ba nas bsgom par bya'o zhes bya ba'i bar ni gnyis pa yin no/_/yongs su shes so zhes bya ba nas bsgoms so zhes bya ba'i bar ni gsum pa yin no/_/rnam pa gsum du byas pa'i phyir ro zhes bya ba la
[\[197b.5\]]sdug bsngal zhes bya ba nas lam zhes bya ba'i bar ni rnam pa gcig yin te/_rnam pa ni 'dzin pa'i rnam pa'o/_/yongs su shes par bya zhes bya ba la sogs pa ni gnyis pa'o/_/yongs su shes zhes bya ba la sogs pa ni gsum pa'o/_/de ltar bden pa re re la rnam pa gsum du gtad pa'i
[\[197b.6\]]phyir rnam pa bcu gnyis su 'gyur ro/_/ji ltar chos kyi rnam grangs bskor bar grub ce na/_de'i phyir de bskor ba ni gzhan gyi rgyud la go bar byed pa ste/_don shes par byed pa'i phyir zhes bya ba smos te/_sdug bsngal la sogs pa'i bden pa khong du chud par byed ces bya ba'i tha tshig go/_/yang na
[\[197b.7\]]'phags pa'i lam thams cad de/_yang na 'phags pa'i lam thams cad kyang zhes bya ba ni/_mthong ba dang /_bsgom pa dang /_mi slob pa'i lam gyi bdag nyid can no/_/de'i phyir de ltar na chos kyi 'khor lo lan gsum du bzlas te/_rnam pa bcu gnyis su grub par 'gyur te/_
[\[198a\]]
[\[198a.1\]]lan gsum du bzlas pas lan gsum bsdus pa'i phyir dang /_bzlas pa re re la mig la sogs pa skye ba'i phyir ro/_/ji ltar lam chos kyi 'khor lo yin zhe na/_de'i phyir gdul ba'i rgyud la 'jug pa'i phyir zhes smos so/_/ji ltar de bskor ba yin zhe na/_de ni gzhan
[\[198a.2\]]gyi rgyud la zhes bya ba smos te/_gzhan gyi rgyud la ni 'phags pa kauN+Di n+ya'i rgyud la'o/_/mthong ba'i lam bskyed pa'i phyir bskor bar rtsom pas bskor ba zhes bya ste/_dang por bskor ba zhes bya ba'i tha tshig go/_/rtsom pa'i sgra'i dbang gis na mthong ba'i lam chos kyi 'khor lo yin no zhes bya ba
[\[198a.3\]]grub po/_/dge sbyong gi tshul gyi 'bras bu'i skabs yin pas yang khams gang du zhes bya ba rgya cher 'byung ba 'di yang dpyad par bya'o/_/'dod par gsum thob ces bya ba ni/_rgyun du zhugs pa dang lan cig phyir 'ong ba dang phyir mi 'ong ba'i 'bras bu rnams so/_/gzhan du ni ma yin no zhes bya ba ni
[\[198a.4\]]gzugs dang gzugs med pa'i khams dag tu ste/_'dod pa'i khams na gnas pa kho nas 'bras bu gsum 'thob pa'i phyir ro/_/'bras bu gnyis ni zhes bya ba ni rgyun du zhugs pa'i 'bras bu dang /_lan cig phyir 'ong ba'i 'bras bu'o/_/'dod pa'i khams las 'dod chags dang ma
[\[198a.5\]]bral bas thob pas gzugs dang gzugs med pa'i khams su skyes pas de gnyis thob par mi rung ste/_'dod pa'i khams las 'dod chags dang bral ba'i phyir ro/_/phyir mi 'ong ba'i 'bras bu ni dgra bcom pa nyid bzhin du 'dod pa'i khams la 'dod chags dang bral bas kyang thob
[\[198a.6\]]ste/_'dod pa 'am yang na gong ma las/_/chags bral gsum pa la zhugs pa/_/zhes 'byung ba'i phyir ro/_/de gzugs dang gzugs med pa'i khams dag tu ci'i phyir mi 'dod ce na/_de'i phyir gong na mthong lam med ces bya ba smos te/_'dod chags dang bral ba sngon du 'gro
[\[198a.7\]]bas ni mthong ba'i lam gyis phyir mi 'ong ba'i 'bras bu thob pa yin la/_mthong ba'i lam khams gong ma la brten pa yod pa ma yin pas der skyes pa dag gis phyir mi 'ong ba'i 'bras bu mi thob po/_/re zhig gzugs med pa'i khams na ni zhes bya ba la/_gzugs med pa dag na ni
[\[198b\]]
[\[198b.1\]]gzugs med pas bdag med pa ston pa'i sgra med la/_gzhan gyi sgra med par yang dag pa'i lta ba skye ba ni yod pa yang ma yin no/_/khams 'og ma la mi dmigs pa'i phyir ro zhes bya ba la/_gzugs med pa'i khams su skyes pa dag 'dod pa'i khams la mi dmigs pa'i phyir la/_'dod
[\[198b.2\]]pa na spyod pa'i sdug bsngal ni dang por blta bar bya ba yin pa'i phyir/_mthong ba'i lam de la brten par mi rigs so/_/snyoms par 'jug pa'i bden pa la chags pa'i phyir dang zhes bya ba la 'dod pa'i khams na ni/_sdug bsngal gyi tshor ba mang ba'i phyir dang /_'bad pas bde ba rnams
[\[198b.3\]]kyang tshe thung ba'i phyir dang /_nad med pa dang /_longs spyod dang /_gnyen bshes dang bral ba la sogs pa srid pa'i phyir/_skye ba mang ba yin la/_gzugs med pa'i khams na ni de las bzlog pa'i sgo nas skye ba gzhan pa yin no/_/de nas gnas pa'i so so'i skye bo dag ni snyoms par
[\[198b.4\]]'jug pa'i bde ba la chags pa'i phyir dang /_tshe shin tu ring ba'i phyir de ltar skyo bar mi 'gyur ro/_/gzugs kyi khams na ni 'phags pa'i lam 'dren par byed pa'i skyo ba med pas mthong ba'i lam yod pa ma yin no/_/mdo las kyang skyon 'dod chags dang bral bar 'gyur ro zhes gsungs
[\[198b.5\]]so/_/'dir rtsom zhing der mthar phyin par 'gyur ro zhes bya ba la/_'phags pa ma yin pa ni 'gas kyang der rtsom par ma gsungs so/_/rtsom pa ni rtsom pa ste/_mya ngan las 'das par 'gro ba'i thabs rtsom zhes bya ba'i tha tshig go/_/dgra bcom pa rnams kyi rab tu dbye ba brjod par
[\[198b.6\]]'dod pas 'di skad du zhes bya ba smos te/_de nyid kyi phyir ci dgra bcom pa la yang dbye ba yod dam zhes bya ba smos so/_/dgra bcom drug 'dod ces bya ba la/_mdo las mi slob pa dgu bshad pa gang yin pa de dag las yongs su mi nyams pa'i chos can dang /_shes rab kyis rnam
[\[198b.7\]]par grol ba dang /_gnyi ga'i cha las rnam par grol ba dag kyang mi g.yo ba'i chos can gyi nang du 'du bas chos mngon pa'i lugs las drug nyid du tha snyad gdags so/_/'di la yongs su nyams pa'i chos kyi rang bzhin yod pas yongs su nyams pa'i chos can no/_/de bzhin du 'di la
[\[199a\]]
[\[199a.1\]]bdag nyid 'chi bar sems pa'i chos yod pas na 'chi bar sems pa'i chos can no/_/'di la rnam par grol ba gang la gnas pa de bsrung ba'i chos yod pas na/_rjes su bsrung ba'i chos can no/_/de gzhan du gnas pa la mi bskyod pa ni gong la gnas pa yongs su nyams
[\[199a.2\]]pa'i rkyen stobs dang ldan pa med par bskyod par mi nus pa ste/_yongs su nyams pa med pa'i phyir ro/_/mi g.yo ba'i rnam par grol ba rtogs shing khong du chud de skal ba dang ldan zhing nus pa ni rtogs pa'i skal ba can no/_/dbang po rno ba'i phyir na mi g.yo ba ste/_'di g.yo bar mi nus pa'i
[\[199a.3\]]phyir mi g.yo ba'i chos can no/_/dgra bcom drug po de dag las/_/lnga ni dad pas mos las skyes/_/zhes bya ba las/_drug pa ni shes rab kyis rnam par grol ba las skyes pa yin no zhes bya bar don gyi bshad pa yin no/_/dus dang sbyor ba dang zhes bya ba 'byung ngo /_/sems rnam par
[\[199a.4\]]grol ba ni dus dang sbyor ba spangs pa zhes bya ba la/_dus dang sbyor ba ni dus kyi sbyor ba ste/_de skye ba yul dang /_gang zag dang /_yo byad kyi dus la ltos pa'i phyir ro/_/phangs pa ni mig gcig pa'i mig bzhin du lhur blangs nas rtag tu rjes su bsrung ba'i phyir te/_phangs pa ni rtag tu rjes
[\[199a.5\]]su bsrung ba yin no/_/dus la ltos pa yang yin la zhes bya ba la/_dus zhes bya ba ni yo byad la sogs pa la bya'o/_/yang ji ltar de dag rnam par grol dus dang sbyor ba yin zhe na/_de'i phyir 'di dag gis ting nge 'dzin mngon sum du gyur pa ni zhes bya ba smos te/_de'i rten mthu chung ba'i
[\[199a.6\]]phyir ro/_/g.yo bar mi nus pa'i phyir zhes bya ba ni/_nyon mongs pa dang nye ba'i nyon mongs pa dag gis te/_de nyid kyi phyir yongs su mi nyams pa'i sgo nas zhes bya ba smos so/_/'dod dgur zhes bya ba ni ting nge 'dzin mngon sum du gyur pa'i phyir te/_de la ni gang rung rung gi tshe gang rung rung
[\[199a.7\]]du gang rung rung gis ting nge 'dzin mngon sum gyur pa yin no/_/dus gzhan gyi bar dang gtan du rnam par grol ba'i phyir zhes bya ba ni dus gzhan gyi bar du rnam par grol ba'i phyir na dus kyis rnam par grol ba'o/_/gtan du rnam par grol ba'i phyir dus dang mi sbyor bar rnam par grol ba nyid yin no/_/
[\[199b\]]
[\[199b.1\]]yongs su nyams pa srid pa dang mi srid pa'i sgo nas zhes bya ba la/_yongs su nyams pa srid pa'i sgo nas dus gzhan gyi bar du rnam par grol ba'i phyir dus kyis rnam par grol ba zhes bya'o/_/yongs su nyams pa mi srid pa'i sgo nas gtan du rnam par grol ba'i phyir dus dang mi sbyor bar rnam par
[\[199b.2\]]grol ba zhes bya'o/_/kha cig dang po nas de'i rigs zhes bya ba 'byung ngo /_/rigs zhes bya ba 'di ci zhig ce na/_bye brag tu smra ba rnams na re dge ba'i rtsa ba yin te/_de'i bye brag gis 'di bye brag tu 'gyur ro zhes zer ro/_/mdo sde pa rnams na re ni sems kyi sa bon gyi dngos po'i nus pa yin te/_yongs
[\[199b.3\]]su nyams pa'i chos can ni so so'i skye bo'i gnas skabs na yang sa bon yod pas yongs su nyams pa'i chos can gyi rigs can zhes bya ba la mi slob pa'i gnas skabs su sa bon de'i 'jug pa rnyed pas yongs su nyams pa'i chos can zhes bya'o/_/'chi bar sems pa'i chos can la sogs
[\[199b.4\]]pa dag la yang de bzhin du rig par bya'o zhes zer ro/_/kha cig ni dang po nyid nas 'chi bar sems pa'i chos can gyi rigs can yin la zhes bya ba la yang /_ci'i phyir yongs su nyams pa'i chos can la mi dpyad ce na/_gang gi phyir 'og na rigs gzhan med pa de'i phyir de ni sbyangs pa
[\[199b.5\]]las gyur pa med do/_/mi g.yo ba'i chos can du 'gyur ba'i bar du yang de dang 'dra bar rig par bya'o zhes bya ba la/_'chi bar sems pa'i chos can dang po nyid nas de'i rigs can dang dbang po sbyangs pa las gyur pa ni rjes su bsrung ba'i chos can thob nas rim gyis mi g.yo ba'i chos can
[\[199b.6\]]gyi bar 'thob ste/_rjes su bsrung ba'i chos can la sogs pa dag la yang ci rigs par de dang 'dra bar brjod par bya'o/_/de la yongs su nyams pa'i chos can ni yongs su nyams par 'gyur ba'i skal ba dang ldan gyi zhes bya ba de tsam zhig brjod na ni/_'chi bar sems pa'i chos can la
[\[199b.7\]]sogs pa la yang thal bar 'gyur te/_de dag kyang yongs su nyams par 'gyur ba'i skal ba dang ldan pas yongs su nyams pa'i chos can de dag kho na khongs su 'dus par 'gyur gyi de dag las gzhan lnga pa ma yin pa'i phyir/_'di ni lnga pa gzhan zhig yin no zhes de dag las khyad par du bya
[\[200a\]]
[\[200a.1\]]ba'i phyir/_'chi bar sems pa la sogs pa'i chos can ma yin pa zhes bya ba smos so/_/'chi bar sems pa'i chos can la sogs pa bzhi po rnams la ni yongs su nyams pa'i chos can nyid yang re re la mtshan nyid khyad par du 'phags pa bstan pas 'chi bar sems pa'i
[\[200a.2\]]chos can ni 'chi bar sems pa'i skal ba dang ldan gyi rjes su bsrung ba'i chos can nas rtogs pa'i skal ba can gyi bar ma yin pa gang yin pa'o zhes bya ba 'di mi dgos so/_/ma bsrungs kyang 'bras bu de la gnas pa'i skal ba can yin te/_rjes su bsrung ba'i chos can ni ma bsrungs na nyams
[\[200a.3\]]pa'i skal ba can yin gyi gnas par mi 'gyur bas de rnam par gcad par bya ba'i phyir nyams par mi 'gyur ba dang zhes bya ba smos so/_/'phel bar yang mi 'gyur ba'i zhes bya ba ni rtogs pa'i skal ba can thob par mi 'gyur ba'o/_/mngon par brtson pa med na zhes bya ba ni brtson 'grus brtsams
[\[200a.4\]]pa med na ste/_gal te mngon par brtson par byed na ni thob pa'i skal ba can du 'gyur ro/_/nyams par 'gyur ba'i rkyen stobs dang ldan pa med na zhes bya ba la/_yongs su nyams pa'i chos can la sogs pa rnams ni yongs su nyams pa'i rkyen chung ngus kyang yongs su nyams par
[\[200a.5\]]'gyur ro zhes bstan pa yin no/_/yongs su nyams par 'gyur ba'i rkyen rnams ni mdo las ji skad du 'byung ba ste/_ji ltar zhe na/_rkyen lnga dang rgyu lngas dus kyis rnam par grol ba'i dgra bcom pa yongs su nyams par 'gyur ro/_/lnga gang zhe na/_las kyi mtha' la zhugs pa yin/_smra
[\[200a.6\]]ba la zhugs pa yin/_rtsod pa la zhugs pa yin/_ring du rgyu ba'i sbyor ba dang ldan pa yin/_nad kyi rnam pa yun ring pos thebs pa yin zhes pa yin no/_/dang po gnyis zhes bya ba ni yongs su nyams pa'i chos can dang /_'chi bar sems pa'i chos can no/_/sngon zhes bya ba ni so so'i skye bo dang
[\[200a.7\]]slob pa'i gnas skabs na'o/_/rgyun du sbyor ba dang gus par sbyor ba med pa yin no/_/gnyi ga la yang gnyi ga med mod kyi/_'chi bar sems pa'i chos can ni lus la smod pa kun du spyod pa ches mang ba gang gis na/_bdag nyid brlag par sems bskyed pa'am yongs su nyams par dogs
[\[200b\]]
[\[200b.1\]]pa'am/_lus mi gtsang ba'i rdzas du ma tshogs pa'i bdag nyid can gnas pa la dgos pa med par rtogs nas bdag nyid 'chi bar sems pa'am/_srog la ltos pa med pa la brten nas rnam par grol ba thob par byed pa ste/_ji skad du mgrin la mtshon cha'i kha bstan te/_de nas sems rnam par grol
[\[200b.2\]]lo zhes gsungs pa lta bu'o/_/gsum pa ni zhes bya ba ni rjes su bsrung ba'i chos can te/_rgyun du sbyor ba yin gyi/_gus par sbyor ba ni ma yin te/_de ni sems kyi rnam par grol ba shin tu rjes su bsrung bar bya bar sems so/_/bzhi pa ni zhes bya ba ni gnas pa las mi bskyod pa'o/_/de ni gus par
[\[200b.3\]]sbyor ba yin gyi/_rgyun du sbyor ba pa ni ma yin te/_de ni rjes su ma bsrungs kyang gnas pa'i skal ba can yin gyi/_yongs su nyams pa'i rkyen stobs chung ba gang rung rung gis nyams par mi 'gyur la/_mngon par brtson pa med na 'phel bar yang mi 'gyur zhing btang snyoms kun du spyod pa mang
[\[200b.4\]]ba yin no/_/rtogs pa'i skal ba can dang /_mi g.yo ba'i chos can gnyis kyi khyad par ni dbang pos byas pa yin gyi/_sbyor bas byas pa ni ma yin te/_gnyi ga yang rgyun du sbyor ba dang /_gus par sbyor ba pa yin pa'i phyir ro/_/de ltar byas na zhes bya ba la gal te yongs su nyams pa'i
[\[200b.5\]]chos can yang gdon mi za bar yongs su nyams par 'gyur ba ma yin la/_rtogs pa'i skal ba can gyi bar du yang rtogs par 'gyur ba ma yin na ni khams gsum char na yang dgra bcom pa drug yod par rung ngo /_/gang dag gi gdon mi za bar yongs su nyams par 'gyur ba zhes bya bar rgyas
[\[200b.6\]]par 'byung ste/_de lta ma yin na/_'di dag gi yongs su nyams pa'i chos can zhes bya ba'i ming phyin ci log yin par 'gyur te/_chos kyi sgra ni rang bzhin rjod par byed pa'o snyam du bsams pa'o/_/de dag gi ltar na 'dod pa'i khams na drug ste/_'di kho na na yongs su nyams pa dang /_'chi
[\[200b.7\]]bar sems pa dang /_dbang po 'pho ba srid pa'i phyir ro/_/de gnyis na zhes bya ba ni gzugs dang gzugs med pa'i khams dag na'o/_/yongs su nyams pa dang /_'chi bar sems pa dang /_dbang po 'pho ba med pa'i phyir ro zhes bya ba la/_de na tshe rabs gzhan nas yongs su 'dris pas dbang po
[\[201a\]]
[\[201a.1\]]rnams ches yongs su smin pa'i phyir dang /_rten khyad par can thob pa'i phyir yongs su nyams pa med la/_yongs su nyams pa med pas na/_yongs su nyams pa'i chos can yang med do/_/yongs su nyams pa med pa nyid kyi phyir/_rjes su bsrung bar bya ba med pas rjes su
[\[201a.2\]]bsrung ba'i chos can yang med do/_/'chi bar sems pa'i chos can yang med de/_yongs su nyams pa'i rgyu mtshan skye ba med pa'i phyir dang /_'chi bar sems pa dang mthun pa'i skyo ba med pa'i phyir dang /_bdag dang gzhan la gdon pa med pa'i phyir ro/_/dbang po 'pho ba med pas rtogs pa'i skal
[\[201a.3\]]ba can yang med do/_/gnas pa las mi bskyod pa dang /_mi g.yo ba'i chos can dag ni yongs su nyams pa dang 'chi bar sems pa dang /_dbang po 'pho ba la mi ltos pas de na de gnyis kho na yod par thal bar 'gyur ro/_/gal te lnga 'bras bu las nyams pa yin na ni ji ltar gzugs dang
[\[201a.4\]]gzugs med pa'i khams dag na gnas pa las mi bskyod pa yod par 'grub ce na/_gang gi phyir gdon mi za bar yongs su nyams pa med la/_de na yongs su nyams pa'i rkyen stobs dang ldan pa med pas so/_/rang gi rigs las yongs su nyams par mi 'gyur ro zhes bya ba ni yongs su nyams
[\[201a.5\]]pa'i chos can gyi rigs ni 'chi bar sems pa'i chos can gyi rigs ltar sbyangs pa las gyur pa yod pa ma yin pas de'i phyir yongs su nyams pa med do/_/lhag ma las ni yongs su nyams te/_sbyangs pa las gyur pa gang yin pa las so/_/rigs dang po las yongs su nyams par mi 'gyur ro
[\[201a.6\]]zhes bya ba 'di la/_rgyu smras pa ni slob pa dang mi slob pa'i lam dag gis brtan por byas pa'i phyir zhes bya ba ste/_chos brtan par bkod pa'i phyir dang brtan pa'i phyir ro zhes bya ba'i tha tshig go/_/slob pa ni zhes bya ba la/_rigs dang po las yongs su nyams par mi 'gyur te zhes bya bar sbyar ro/_/de nyid la
[\[201a.7\]]rgyu 'jig rten pa dang /_'jig rten las 'das pa'i lam dag gis zhes bya ba smos te/_brtan por byas pa'i phyir zhes bya bar sbyar ro/_/gang gis 'bras bu dang po gang yin pa/_/zhes bya ba ni rgyun du zhugs pa'i 'bras bu 'am/_lan cig phyir 'ong ba'i 'bras bu 'am/_phyir mi 'ong ba'i 'bras
[\[201b\]]
[\[201b.1\]]bu'am/_lhag ma las ni yongs su nyams par 'gyur/_/zhes bya ba la/_gang zhig gang gis dang po ma yin pa de las ni nyams par 'gyur ro/_/de nyid kyi phyir rgyun du zhugs pa'i 'bras bu las yongs su nyams pa med do zhes bya ba ni/_gang gi phyir de ni thams cad kyi tshe dang po kho na yin gyi/_
[\[201b.2\]]gnyis pa'am gsum pa ma yin pas so/_/go rims bzhin du rnam pa lnga dang drug dang bdun yin par rig par bya'o zhes bya ba la rjes su bsrung ba'i chos can ni rnam pa lnga yin te/_so na gnas bzhin du yongs su mya ngan las 'da' ba dang /_dbang po 'pho ba dang /_yongs su nyams nas slob
[\[201b.3\]]pa nyid du 'gyur ba dang /_yongs su nyams pa'i chos can gyi rigs su slar 'ong ba dang /_'chi bar sems pa'i chos can gyi rigs su slar 'ong ba'o/_/gnas pa las mi bskyod pa ni rnam pa drug yin te/_lnga po de dag nyid dang rjes su bsrung ba'i chos can gyi rigs su slar 'ongs pa'o/_/
[\[201b.4\]]rtogs pa'i skal ba can ni rnam pa bdun yin te/_drug po de dag nyid dang gnas pa las mi bskyod pa'i rigs su slar 'ongs pa'o/_/gang gi rigs dang po gang yin pa zhes bya ba ni slob pa'i gnas skabs nas brtsams pa dag go/_/de slob par gyur na zhes bya ba ni dgra bcom pa nyid las yongs su nyams
[\[201b.5\]]pa ste/_de kho na la gnas kyi sbyangs pa las gyur pa gzhan la ma yin no zhes bya ba'i tha tshig go/_/yongs su nyams pa'i chos can dbang po sbyangs pas rtogs pa'i skal ba can thob pa de slob par gyur cing rigs de las kyang yongs su nyams na lugs las bzlog pa gnas pa las mi bskyod pa'i rigs nas
[\[201b.6\]]'chi bar sems pa'i chos can gyi rigs kyi bar la mi gnas so/_/'o na ci zhe na/_yongs su nyams pa'i chos can gyi rigs kho na la gnas so/_/de lta ma yin na zhes bya ba ni/_gal te rigs gzhan la gnas par 'gyur na'o/_/rigs khyad par can rnyed pa'i phyir zhes bya ba ni rigs de ni yongs
[\[201b.7\]]su nyams pa'i rigs las khyad zhugs pa yin pas so/_/de'i phyir dgra bcom pa nyid las yongs su nyams na dbang po sbyangs pas thob pa las kyang gdon mi za bar yongs su nyams par 'gyur ro/_/ci'i phyir 'bras bu dang po las yongs su nyams pa med ces bya ba ni mthar gyis pa dang /_'dod chags
[\[202a\]]
[\[202a.1\]]dang ma bral ba dang /_'dod pa la 'dod chags dang bral ba rnams la rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dag las yongs su nyams pa med ces bya ba'o/_/mthong bas spang bar bya ba rnams gzhi med pa'i phyir te
[\[202a.2\]]zhes bya ba ni rten med pa'i phyir te/_dngos po ji ltar kun brtags pa la dmigs pa'i phyir zhes bya ba'i don to/_/de dag ni bdag gi gzhi las 'jug pa yin zhes bya ba ni mthong bas spang bar bya ba rnams ni bdag la brten nas zhugs pa yin no/_/ci'i phyir zhe na/_'jig tshogs la lta ba'i rtsa
[\[202a.3\]]ba can yin pa'i phyir zhes bya ba smos te/_'di ltar mthong bas spang bar bya ba rnams ni bdag tu lta ba'i dbang gis kun du 'byung ste/_'jig rten na lta ba tha dad par gyur pa gang yin pa de dag ni 'jig tshogs la lta ba'i gzhi can yin te zhes gsungs so/_/bdag de yang med do zhes bya ba ni
[\[202a.4\]]gzhi med pa'i phyir yongs su nyams pa med do/_/'o na med pa la dmigs par 'gyur ro zhes bya ba ni bdag gi rdzas med pa'i phyir ro/_/bden pa la dmigs pa'i phyir zhes bya ba ni sdug bsngal la sogs pa'i bden pa dag la rtag pa la sogs par 'dzin pa'i phyir ro/_/phyin ci log tu dmigs pa
[\[202a.5\]]yin no zhes bya ba ni lus sdug bsngal ba la bdag tu dmigs pa'i phyir ro/_/de lta ma yin pa'i nyon mongs pa gang zhig yin te zhes bya ba la/_'dod chags la sogs pa'i nyon mongs pa bsgom pas spang bar bya ba yang mi gtsang ba la sogs pa'i dngos po la/_gtsang ba dang /_bde ba dang /_rtag pa'i rnam
[\[202a.6\]]par dmigs pa'i phyir phyin ci log tu dmigs pa yin no/_/byed pa po ni dge ba dang mi dge ba'i las kyi byed pa po'o/_/tshor ba po ni 'bras bu'i za ba po'o/_/de'i gzhi la zhugs pa yin pas zhes bya ba rgyas par 'byung ba ni/_bdag tu mngon par 'dod pa'i dngos po lta la rtag pa dang chad par rtog pa'i
[\[202a.7\]]phyir te/_de bzhin du gzhan la yang brjod par bya'o/_/'dod chags dang /_khong khro dang /_nga rgyal zhes bya ba rgyas par 'byung ste/_'dod chags ni dga' bar 'gyur ba'i rang gi ngo bo gzugs la sogs pa kho na la sgro mi 'dogs par chags pa'i rnam par 'jug pas gzhi dang bcas pa zhes bya ste/_zhe sdang
[\[202b\]]
[\[202b.1\]]la sogs pa dag la yang de bzhin du brjod par bya'o/_/mthong bas spang bar bya ba rnams la ni bdag la sogs pa'i mtshan nyid med de zhes bya ba ni/_mthong bas spang bar bya ba rnams la ni bdag dang bdag gi mtshan nyid kyi gzhi so sor nges par cung zad kyang med de/_ji skad du bdag gam bdag gis
[\[202b.2\]]stong ngo zhes gsungs pa lta bu'o/_/de bas na gzhi med pa dag ces bya'o zhes bya ba ni gzhi so sor nges pa med ces bya ba'i tha tshig go/_/slob dpon gyis gzhan yang 'phags pa zhes bya ba smos so/_/dran pa nyams pa zhes bya ba la/_dran pa nyams pa ni dran pa nyon mongs pa can no/_/thag pa la sbrul
[\[202b.3\]]gyi 'du shes bzhin no zhes bya ba ni dper na dran pa nyams pas thag pa la sbrul du 'du shes pa 'byung gi nges par rtog pa las ma yin pa bzhin no/_/nges par mi rtog pa la ni zhes bya ba ni lta ba rnams nges par rtog pa'i rnam par zhugs pa'i phyir ro/_/dgra bcom pa nyid las kyang yongs su nyams
[\[202b.4\]]pa med do zhes bya ba ni mthong bas spang bar bya ba spangs pa las yongs su nyams pa med pa 'ba' zhig tu ma zad kyi snyam du bsams pa'o/_/'di nyid rigs pa yin no zhes bya ba ni slob dpon gzhung 'dzugs par mdzad pa'o/_/'di ji ltar khong du chud par bya zhe na/_dge slong dag 'phags pa'i shes rab
[\[202b.5\]]kyis spangs pa gang yin pa de ni spangs pa yin no zhes bya ba 'byung ngo /_/'phags pa ma yin pa'i ni spangs kyang spangs pa ma yin no zhes bstan par 'gyur te/_slar skyes pa'i phyir ro snyam du bsams pa'o/_/dgra bcom pa nyid ni 'jig rten pa'i lam gyis bsdus pa yod pa ma yin te/_'jig rten pa la srid
[\[202b.6\]]pa'i rtse mo'i gnyen po med pa'i phyir ro/_/slob pa la bag yod par bya'o zhes nga smra'o zhes bya ba'i mdo'i tshig 'di ni dgra bcom pa nyid la yongs su nyams pa med do zhes bya ba'i khungs gnyis pa yin no/_/slob pa ni 'jig rten pa'i lam gyis 'bras bu thob pa srid pa'i phyir 'bras bu gnyis las yongs su nyams
[\[202b.7\]]pa srid cing de'i nyon mongs pa yang lhag ma dang bcas pas bag yod pa gsungs kyi mi slob pa ni nyon mongs pa ma lus pa spangs pa'i phyir dang /_'jig rten pa'i lam gyis 'bras bu mi thob pa'i phyir yongs su nyams pa med pas de la bag yod par bya bar ma gsungs so/_/bye brag tu smra ba rnams na re
[\[203a\]]
[\[203a.1\]]'di la dgos pa yod de/_slob pa ni ci yang med pa'i skye mched kyi bar las 'dod chags dang bral yang slar yongs su nyams pa na gzugs kyi khams su skye bar 'gyur bas de'i phyir bcom ldan 'das kyis de la bag yod par bya ba bka' stsal par gyur to/_/mi slob pa la ni yongs su
[\[203a.2\]]nyams kyang yang srid pa mngon par 'grub pa'i go skabs med pas bag yod par bya ba ma gsungs so zhes zer ro/_/'di ni 'chad par 'gyur ba'i rigs pa dang 'gal ba'i phyir dang /_the tshom za ba'i phyir khas mi len to/_/slob pa la ni yongs su nyams pa yod de/_'jig rten pa'i lam gyis
[\[203a.3\]]thob pa'i phyir dang /_lhag ma dang bcas pa'i phyir ro/_/gzhan dag dgra bcom pa la yang bag yod par bya ba mdo gzhan las gsungs te/_rnyed pa dang bkur sti bar chad byed pa yin par bshad pa'i phyir ro snyam du sems pa bsal bar bya ba'i phyir/_kun dga' bo dgra bcom pa la la yang zhes bya ba
[\[203a.4\]]rgyas par smos te/_rnyed pa dang bkur sti ni mthong ba'i chos la bde bar gnas pa kho na la bar chad byed kyi/_dgra bcom pa nyid la ni ma yin pas de bag yod par bya ba med do/_/'dis sems rnam par grol ba mi g.yo ba zhes bya ba rgyas par 'byung ste/_mdo sde las ni dgra bcom pa nyid las
[\[203a.5\]]yongs su nyams pa med do zhes rang gi sgra kho nas gsungs so zhes bstan to/_/gal te dus dang sbyor ba pa la yod do zhes bya ba la ci zhe na/_rnam par grol ba las yongs su nyams pa'o/_/sems rnam par grol ba ni rnam pa gnyis te/_dus dang sbyor ba dang mi g.yo ba'o/_/de la mi g.yo ba zhes khyad
[\[203a.6\]]par du byas pas sems rnam par grol ba dus dang sbyor ba las yongs su nyams so zhes bstan par 'gyur ro/_/dus su mngon sum du 'gyur ba'i phyir zhes bya ba ni dus 'ga' zhig gi tshe mngon sum du 'gyur ba zhes bya ba'i tha tshig go/_/gzhan dag na re ro myang bar bya ba yin pa'i phyir ro zhes bya ba la ci zhe na/_
[\[203a.7\]]phangs pa zhes kyang bya'o zhes bya bar sbyar ro/_/dgra bcom pa nyid kyis rnam par grol ba ni zhes bya ba ni dgra bcom pa nyid rnam par grol ba yin pa'o/_/rtag tu rjes su 'brel pa'i phyir zhes bya ba ni de ni thob pa'i tshul gyis rtag tu rjes su 'brel pas dus dang sbyor ba yin par mi rung ste/_'dus ma
[\[203b\]]
[\[203b.1\]]byas kyi rnam par grol ba gang yin pa de ni nam yang mngon du 'gyur ba ma yin no/_/yang don du gnyer bar bya ba ma yin pa'i phyir phangs pa yang ma yin no zhes bya ba ni rtag tu rjes su 'brel pa nyid kyi phyir yang don du gnyer bar bya ba ma yin no/_/gal te 'di dus gzhan du 'brel pa'i phyir dus dang
[\[203b.2\]]sbyor ba yin la/_yongs su nyams pa dag gis yang don du gnyer bar bya ba yin pa'i phyir phangs pa yin no zhe na/_de'i phyir gal te dgra bcom pa nyid las yongs su nyams pa zhes bya ba rgyas par smos so/_/lhag pa'i sems la yod pas na/_lhag pa'i sems las 'byung ba'o/_/dbang
[\[203b.3\]]nyams pa'i phyir zhes bya ba ni mngon du bya ba mthu med pa'i phyir zhes bya ba'i tha tshig go/_/de bzhin du 'chi bar sems pa'i chos can la sogs pa la yang sbyar bar bya'o zhes bya ba ni gang zhig ting nge 'dzin nyams pa'i 'jigs pas bdag nyid 'chi bar sems pa de ni 'chi bar sems pa'i chos can no/_/
[\[203b.4\]]gang zhig yon tan gyi khyad par cung zhig rjes su bsrung ba de ni rjes su bsrung ba'i chos can no/_/gang zhig yon tan de tsam la gnas pa de las ma bsrungs kyang mi g.yo ba de ni gnas pa las mi bskyod pa'o/_/gang zhig yon tan gyi khyad par gong du rtogs par byed pa de ni rtogs pa'i skal ba can te/_/
[\[203b.5\]]rtogs par byed pa zhes bya ba ni skyed par byed pa zhes bya ba'i don gang yin pa'o/_/yongs su mi nyams pa'i chos can las bzlog ste yongs su nyams par 'gyur ba'i chos can smos pa de ni de dag mdo las 'byung ba'i phyir ro/_/yongs su mi nyams pa'i chos can dang gnas pa las mi bskyod pa dang /_/mi
[\[203b.6\]]g.yo ba'i chos can la khyad par ci yod ces bya ba ni thams cad la yongs su nyams pa med pas 'dri ba'o/_/yongs su mi nyams pa'i chos can ni sbyangs pa las gyur pa ma yin la/_mi g.yo ba'i chos can ni sbyangs pa las gyur pa yin te zhes bya ba ni dbang po sbyangs pa rjes su thob ces bya ba'i don
[\[203b.7\]]to/_/tshe dang ldan pa gnag tshogs can zhes bya ba rgyas par 'byung ba ni gang ste/_bye brag tu smra ba tshe dang ldan pa gnag tshogs can dgra bcom pa nyid las yongs su nyams so zhes de skad du smra na/_de la lan gdab par rtsom pa'o/_/slob par gyur pa zhes bya ba 'byung ngo /_/mtshon gyis
[\[204a\]]
[\[204a.1\]]'debs par byed la zhes bya ba ni mgrin pa la mtshon gyis 'debs par byed ces bya ba'i tha tshig go/_/lus dang srog la mi lta ba'i phyir zhes bya ba ni rgyu 'dis na zhes bya ba'i don to/_/ci'i phyir bcu tshan de kho na las zhes bya ba rgyas par 'byung ste/_dgra bcom pa nyid lan gnyis
[\[204a.2\]]su smos par 'gyur te/_mi 'gyur ba nyid do zhes bya ba'i don to/_/yang dgra bcom pa nyid rnam pa gnyis yod pas/_de'i phyir gcig ni bskyed par bya ba yin no zhes tshig gi bye brag tu bshad pa yin te zhes smra na/_dgra bcom pa nyid bskyed par bya ba yin par ni gang du yang ma gsungs so/_/'o na ci zhe na/_
[\[204a.3\]]mngon sum du bya ba yin no zhes bya ba smos te/_de'i phyir yang sems rnam par grol ba'i dus dang sbyor ba pa dgra bcom pa nyid ma yin no zhes bya bar sems so/_/khas blangs nas kyang brjod par bya ste/_dbang po rtul pos bsdus pa'i dgra bcom pa nyid bskyed par bya ba yin no zhe na/_yang 'dis ci zhig
[\[204a.4\]]shes par byas shing bstan pa yin/_re zhig gal te bskyed par bya ba nus pa yin no zhes bya ba 'di shes par byas pa yin no zhe na ni/_gzhan yang ste dbang po rnon pos bsdus pa'i dgra bcom pa nyid kyang nus so/_/'on te bskyed par 'os pa yin no zhes bya ba 'di shes par byas pa yin no zhe na ni gzhan ches
[\[204a.5\]]shin tu 'os pa yin te/_dbang po rnon pos bsdus pa'i dgra bcom pa nyid gang yin pa'o/_/'o na dus kyis rnam par grol ba'i dgra bcom pa zhes ji skad du bya zhes bya ba ni gal te rnam par grol ba dus dang sbyor ba dgra bcom pa nyid yin na ni/_de lta na de dang ldan pas dus kyis rnam par grol ba'i dgra
[\[204a.6\]]bcom pa zhes bya ba rung ngo zhes bya bar bsams pa'o/_/ting nge 'dzin mngon sum du gyur pa dus la ltos pa yin no zhes bya ba ni gang gi phyir de'i ting nge 'dzin zag pa dang bcas pa dang /_zag pa med pa ni nad med pa dang /_yul la sogs pa'i mtshan nyid kyi dus la ltos so/_/re zhig mdo las dgra bcom
[\[204a.7\]]pa las yongs su nyams pa med pa ni de lta bu'o/_/chos mngon pa las kyang dgra bcom pa las yongs su nyams pa med pa yin no zhes bstan pa'i phyir chos mngon pa las kyang zhes bya ba rgyas par 'byung ngo /_/gnas gsum gyis zhes bya ba ni rgyu gsum gyis so/_/ma spangs shing zhes bya ba ni de'i
[\[204b\]]
[\[204b.1\]]thob pa rjes su 'brel pa'i sgo nas so/_/de spangs pa ni de'i thob pa mi skye ba'i sgo nas so/_/snang bar gyur pa yin zhes bya ba ni yul gyi dngos por gnas pa nyid do/_/de la tshul bzhin ma yin pa zhes bya ba ni nyon mongs pa can zhes bya ba'i don te/_'dod pa'i 'dod chags dang rjes su mthun pa'i
[\[204b.2\]]phyir ro/_/gal te de lta bu ni yongs su tshang ba las skye ba yin no zhes bya ba la/_de lta bu ni nyon mongs pa rgyu yongs su tshang ba las skye ba yin gyi nyon mongs pa rgyu yongs su ma tshang ba ni yul gyi stobs kho na las skye'o snyam du sems na de ni rigs pa ma yin te/_de nyid kyi phyir rgyu yongs su ma tshang bar
[\[204b.3\]]go gang zhig skye zhes bya ba smos te/_rkyen ji snyed cig gis 'bras bu bskyed par grags pa de dag ma tshang na de skyed par mi 'gyur te/_dper na mig dang /_gzugs dang /_snang ba dang /_yid la byed pa ma tshang ba dag gis mig gi rnam par shes pa skyed par byed pa ma yin pa bzhin no/_/de'i phyir dgra
[\[204b.4\]]bcom pa nyid la yongs su nyams pa med de/_nyon mongs pa'i phra rgyas thams cad spangs pa'i phyir ro/_/'di skad du/_sa ni bsregs pa yang dang yang du skye 'gyur zhing /_/ljon shing bcad las slar 'dir yal ga skye 'gyur la/_/chu klung rnams ni chu skams gyur nas chu 'brug gi_/shes rab ral
[\[204b.5\]]gris bcad pa'i skyon rnams 'byung mi 'gyur/_/zhes smras so/_/de lta bu zhes bya ba ni de dang 'dra ba 'am de'i rang bzhin te/_nyon mongs pa'i sa bon dang 'gal ba gang yin pa'o/_/gang gis na nyon mongs pa rnams gtan du mi skye ba'i chos nyid du 'gyur ba zhes bya ba la/_zag pa med pa'i lam gyis
[\[204b.6\]]gnas gyur pa'i phyir/_rang gi rten las nyon mongs pa'i sa bon rtsa ba nas 'don pa yin la sa bon med pas rgyud la des spang bar bya ba'i nyon mongs pa rnams gtan du mi skye ba'i chos nyid 'thob po/_/ji ltar na yang yongs su nyams par 'gyur zhes bya ba la/_sa bon med pa ni 'ga' yang skye bar mi rung la/_
[\[204b.7\]]nyon mongs pa skye ba med par yang de yongs su nyams pa yod pa ma yin no/_/'on te ma skyes te zhes bya ba ni gang gis nyon mongs pa'i sa bon rtsad nas 'don pa'o/_/de'i sa bon gyi chos nyid ces bya ba ni nyon mongs pa'i sa bon gyi rang bzhin zhes bya ba'i don to/_/sol ba'i phung po lta bu'i lan gdab dgos zhes bya ba
[\[205a\]]
[\[205a.1\]]la/_de las ni dgra bcom pa kho na la sdig pa mi dge ba'i rnam par rtog pa dag skye bar bshad la/_de yang dgra bcom pa nyid las yongs su ma nyams pa la yang mi srid de/_de'i phyir dgra bcom pa nyid las yongs su nyams pa med par smra ba rnams kyis de'i lan gdab dgos so/_/
[\[205a.2\]]de nyid bstan pa'i phyir gang las zhes bya ba rgyas par 'byung ngo /_/slob pa'i dbang du mdzad nas gsungs so snyam pa'i tshig de la lan gdab pa'i phyir yongs su nyams par smra ba de nyid kyis de ni de las dgra bcom pa kho na yin par bstan te zhes bya ba smras so/_/ji ltar zhe na/_yun ring po nas zhes bya
[\[205a.3\]]ba rgyas par 'byung ngo /_/yongs su mi nyams par smra ba dag sems dben pa la gzhol ba yin zhes bya ba nas mya ngan las 'das pa la bab pa zhes bya ba'i bar 'di ni slob pa yin no zhes smra bar 'gyur ba'i go skabs 'di yongs su spang ba'i phyir yang yongs su nyams par smra bas gzhan las de ni
[\[205a.4\]]dgra bcom pa'i stobs yin par yang gsungs la zhes bya bar smras te/_mdo las ni yun ring po nas zhes bya ba rgyas par 'byung ngo /_/gzhan yang mdo de nyid las bsil bar gyur cing /_bsal bar gyur pa zhes gsungs pa'i phyir dgra bcom pa kho na yin par bstan to/_/slob pa'i gnas
[\[205a.5\]]skabs kyi dbang du mdzad nas de skad du gsungs pa'i phyir nyes pa med do zhes bya ba ni brgya la res 'ga' zhig dran pa nyams pa las sdig pa mi dge ba'i rnam par rtog pa dag skye bar 'gyur ro zhes bya ba'o/_/gal te de ni de las dgra bcom pa kho na yin par bstan te yun ring po nas sems dben pa la
[\[205a.6\]]gzhol ba yin zhes bya ba la sogs pa gsungs pa'i phyir ro zhes smras pa ma yin nam zhe na/_yun ring po nas zhes bya ba la sogs pa 'di ni dgra bcom pa'i shes par byed pa ma yin te/_dgra bcom pa'i stobs ni phul du byung ba dang ldan pa yin par 'dod la/_slob pa rnams la yang sems dben pa la
[\[205a.7\]]gzhol ba la sogs pa yod pa yin no/_/zag pa'i gnas lta bu'i chos ni 'dod pa na spyod pa yin la/_de dag las bsil bar gyur pa'i dbang du mdzad nas zag pa'i gnas lta bu'i chos thams cad las bsil bar gyur cing /_bsal bar gyur pa zhes gsungs so/_/ji srid du spyod pa legs par
[\[205b\]]
[\[205b.1\]]ma rtogs pa zhes bya ba ni bsod snyoms la sogs pa spyod pa'o/_/de'i phyir slob pa'i gnas skabs kyi dbang du mdzad nas gsungs pa yin no/_/de dag sngon du 'gro ba yin no zhes bya ba ni slob pa'i rigs dag ni so so'i skye bo sngon du 'gro ba yin la/_mi slob pa'i rigs dag ni slob pa sngon du 'gro ba yin no/_/
[\[205b.2\]]slob pa dang mi slob pa'i gang zag rnams dbang po sbyangs pas rigs 'pho bar bshad la/_de dag kyang mthong ba dang /_bsgom pa dang /_mi slob pa'i lam la gnas pa thams cad du dbang po 'pho bar thal lo zhe na/_de'i phyir gzhan yang mthong ba la ni 'pho ba med ces bya ba smos so/_/sbyor ba mi srid
[\[205b.3\]]pa'i phyir zhes bya ba ni myur du 'gro ba'i phyir dang /_bya ba gzhan la zhugs pa'i phyir na ldang ba med pa'i phyir ro/_/bya ba gzhan la zhugs pa ni bden pa mngon par rtogs par zhugs pa'i phyir ro/_/la la ni dad pas mos pa'i gnas skabs na'o zhes bya ba ni bsgom pa'i lam na zhes bya ba'i tha tshig go/_/'dir mi slob
[\[205b.4\]]pa dbang po 'pho ba ni ma bshad de gong du bshad zin pa'i phyir ro/_/mdo las 'di skad du zhes bya ba rgyas par 'byung ba ni/_kun dga' bo dgra bcom pa la yang rnyed pa dang bkur sti bar chad byed pa yin par nga smra'o zhes bya ba'i mdo de las so/_/mthong ba'i chos la bde bar gnas pa lhag pa'i sems
[\[205b.5\]]las byung ba ni bsam gtan bzhi'o/_/dbang po rnon po yin pa'i phyir yongs su nyams pa mi srid do snyam ste 'dri ba ni ji ltar mi g.yo ba'i chos can zhes bya ba rgyas par 'byung ba'o/_/sangs rgyas la ni nye bar spyad pa las yongs su nyams pa kho na mnga'i gzhan thob pa dang ma thob pa las yongs
[\[205b.6\]]su nyams pa ni mi mnga' ste/_gdul bya'i don la zhugs pa na sangs rgyas kyis chos gya nom pa rnams brnyes kyang mngon du mi mdzad do/_/mi g.yo ba'i chos can la de dang zhes bya ba ni nye bar spyad pa las nyams pa ste/_bya ba gzhan la g.yengs pa bsam gtan la sogs pa mngon du mi byed pa'i phyir
[\[205b.7\]]ro/_/gang zag khyad par can gyi chos ma thob pa'i phyir ro zhes bya ba ni/_sangs rgyas dang /_rang sangs rgyas kyi rgyud la mnga' ba'i yon tan ma thob pa'i phyir ro zhes dgra bcom pa gzhan la ni thob pa las yongs su nyams pa yang yod do zhes bya ba la yang zhes bya ba'i sgra ni ma thob pa dang nye bar spyad
[\[206a\]]
[\[206a.1\]]pa las yongs su nyams pa yang yod do zhes bya ba'o/_/thams cad kyi rnam par grol ba zag pa med pa ni mi g.yo ba yin la zhes bya ba la/_'di ci zhig 'brel zhe na/_sngar yongs su nyams pa smra bas dus dang mi sbyor bar rnam par grol ba'i rnam par grol ba zag pa med pa ni mi g.yo ba'o
[\[206a.2\]]zhes smras pas so/_/gal te thams cad kyi rnam par grol ba zag pa med pa mi g.yo ba yin na/_ci'i phyir gcig kho na mi g.yo ba'i chos can du rnam par gzhag ce na/_de'i phyir mi g.yo ba'i chos can du ji ltar rnam par gzhag pa ni de bzhin du bshad zin zhes bya ba smos te/_gang zhig dbang po rno
[\[206a.3\]]ba'i phyir mthong ba'i chos la bde bar gnas pa dag la yongs su mi nyams pa de ni mi g.yo ba'i chos can du rnam par gzhag go/_/klan kar mi rung ngo zhes bya ba ni mdo la brten nas ji ltar na mi g.yo ba'i chos can mthong ba'i chos la bde bar gnas pa dag las yongs su nyams par 'gyur zhes gang smras
[\[206a.4\]]pa'o/_/ji ltar klan kar mi rung zhe na/_gang gi phyir dgra bcom pa thams cad sems kyi rnam par grol ba mi g.yo ba yin pa de'i phyir mi g.yo ba yin zhing /_de las yongs su nyams par mi 'dod kyi bsam gtan dag la ni 'ga' zhig yongs su nyams par 'gyur la/_'ga' zhig ni ma yin pa de'i phyir
[\[206a.5\]]'di ni klan kar mi rung ngo /_/khams gsum las 'dod chags dang bral ba las yongs su nyams pa dang /_nyon mongs pa dang bcas pa'i phyir gdon mi za bar skye la/_tshangs par spyod pa yang yid brtan pa'i gnas su bshad pas/_yang gang zhig dgra bcom pa'i 'bras bu las yongs su nyams na
[\[206a.6\]]zhes bya ba dris so/_/de ni med do zhes bya ba ni yang skye ba med pa'o/_/nyon mongs pa dang bcas na ji ltar mi skye zhe na/_'di ltar 'bras bu las nyams pa 'chi ba med ces bya ba 'byung ste/_yongs su nyams nas yun ring por mi gnas pa'o/_/chung ngu zhes bya ba ni mi gsal ba dang zhan pa zhes bya ba dang
[\[206a.7\]]don gcig pa'o/_/de lta ma yin na tshangs par spyod pa yid brtan du mi rung bar 'gyur ro zhes bya ba ni/_gal te dgra bcom pa nyid las yongs su nyams pa yang skye bar 'gyur na/_tshangs spyod 'di la legs spyad cing /_/zhes bya ba 'di la yid brtan du mi rung ba 'gyur ro/_/rtsal po che dred pa rdeg
[\[206b\]]
[\[206b.1\]]mi 'cha' ba bzhin no zhes bya ba ni dper na rtsal po che dred kyang mthus bdag nyid bzung ba'i phyir rdeg 'cha' bar mi 'gyur ba de dang 'dra'o/_/ji ltar shin tu goms par byas she na/_slob pa dang mi slob pa'i lam dag gis [(]brten [,]brtan [)]por byas pa'i phyir ro zhes bya ba smos te/_gnyi ga la gnas pas
[\[206b.2\]]snyam du bsams pa'o/_/mthong bas thos pa re re'o zhes bya ba ni de ni lam gnyi gas brtan por byas pa ma yin pa'i phyir te/_slob pa'i gnas skabs yin pa'i phyir ro/_/sbyor ba'i lam ni thams cad du gcig kho na yin no zhes bya ba ni mi g.yo ba rtogs par bya ba dang /_mthong bas thob par byed pa
[\[206b.3\]]la'o/_/zag pa dang bcas pa'i lam gyis 'pho ba med do zhes bya ba rgyas par 'byung ba ni dbang po zag pa med pa'i 'pho ba brjod par 'dod pa'i phyir te/_'phags pa'i lam ni thams cad kyi nang na chung ba yang 'jig rten pa bas ches gsal ba'i phyir ro/_/de'i phyir 'phags pa rnams kyi dbang po ni
[\[206b.4\]]'jig rten las 'das pa kho nas 'pho ba yin no/_/gzhan du ni ma yin te/_yongs su nyams pa mi srid pa'i phyir ro zhes bya ba la/_'dod pa na spyod pa'i lha'i rigs drug ni ma yin te/_ci'i phyir zhe na/_yul rgya che ba la skyo ba rnams la de la dmigs pa'i yongs su nyams pa mi srid pa'i phyir ro/_/gzhan
[\[206b.5\]]yang dor ni dbang po rnon pos 'bras bu thob ste/_de'i phyir yongs su nyams pa med do/_/'phags pa'i gzugs dang gzugs med par skyes pa dbang po 'pho ba dang yongs su nyams pa dag ni sngar bkag zin to/_/ji skad du zhe na/_dus gzhan gyi bar du yongs su bsgoms pas dbang po rnams ches
[\[206b.6\]]yongs su smin pa'i phyir dang /_rten khyad par can rnyed pa'i phyir ro zhes bya bar ro/_/mi slobs dgu la brten te/_/zhes bya ba ni de'i 'bras bus dgus bsdus pa'i phyir ro/_/slob pa drug la zhes bya ba ni srid pa'i dbang du byas nas bshad de phyir mi 'ong ba'i 'bras bus drug gis bsdus pa'o/_/'bras
[\[206b.7\]]bu'i lam kho na thob par 'gyur na zhes bya ba ni 'dod pa'i khams la 'dod chags dang bral ba tsam gyis bsdus pa'o/_/phyir mi 'ong ba'i 'bras bu gzugs med pa'i sas bsdus pa ni yod pa ma yin te de na mthong ba'i lam med pa'i phyir la/_de med pa ni 'dod pa'i khams la mi dmigs pa'i phyir yin no/_/
[\[207a\]]
[\[207a.1\]]sangs rgyas gnyis ni mi g.yo ba'i bye brag kho na yin te zhes bya ba ni mi g.yo ba'i chos can dbang po chung ngu dang /_'bring dang /_chen po'i bye brag gis gsum du dbye ste/_de la 'bring dang chen po ni rang sangs rgyas dang yang dag par rdzogs pa'i sangs rgyas dang gnyis yin no/_/chung ngu'i
[\[207a.2\]]chung ngu la sogs pa dbang po rnam pa dgu'i bye brag gis zhes bya ba ni yongs su nyams pa'i chos can dbang po chung ngu'i chung ngu yin pas na/_bcom ldan 'das dbang po chen po'i chen po yin pa'i bar ro/_/dang po nyid nas zhes bya ba rgyas par 'byung ba ni dang po so so'i skye bo'i gnas skabs nyid na gzhan
[\[207a.3\]]gyi dring mi 'jog pas/_gzhan la dran pa nye bar gzhog pa la sogs pa'i chos thos nas phyis don rnams la sbyor ba'i phyir te/_bsam pa dang bsgom pa brten pa'i phyir ro zhes bya ba'i tha tshig go/_/so so'i skye bo'i gnas skabs nyid na chos kyi rjes su 'brang bas bdag nyid kyis byang chub kyi phyogs dang
[\[207a.4\]]mthun pa la sogs pa'i chos kyi rjes su 'brang zhing don rnams la sbyor ba'i phyir te/_bsam pa dang bsgom pa brten pa'i phyir ro/_/de ltar na sbyor ba las ni dad pa dang chos kyi rjes su 'brang ba dag yin no/_/dad pas mos pa dang /_shes rab lhag pa'i sgo nas zhes bya ba ni dad pas mos pa lhag pa
[\[207a.5\]]dang /_shes rab lhag pa'i sgo nas so/_/dad pas mos pa lhag pa'i phyir dad pas mos pa ni dbang po rtul po nyid yin la/_de bzhin du shes rab lhag pa'i phyir mthong bas thob pa ni dbang po rnon po nyid yin te/_de'i dad pa ni shes rab lhag pa can yin no/_/snyoms par 'jug pa las ni lus kyis
[\[207a.6\]]mngon du byed pa ste zhes bya ba ni/_dbang po rtul po dang rnon po 'gog pa'i snyoms par 'jug pa thob pa dag khyad par med par mya ngan las 'das pa dang 'dra ba'i chos lus kyis mngon sum du byed pa'i phyir/_lus kyis mngon sum du byed pa yin pas snyoms par 'jug pa las rnam par gzhag gi dbang
[\[207a.7\]]po dang sbyor ba las ni ma yin no/_/rnam par grol ba las ni shes rab kyis rnam par grol ba'o zhes bya ba ni dus kyis rnam par grol ba dang /_rnam par grol ba'i dus dang mi sbyor ba ste/_rnam par grol ba tsam la ltos nas shes rab kyis rnam par grol ba rnam par gzhag pa'i phyir ro/_/snyoms par 'jug pa
[\[207b\]]
[\[207b.1\]]dang rnam par grol ba las ni zhes bya ba la/_de ni 'gog pa'i snyoms par 'jug pa thob pa'i phyir rnam par thar pa'i sgrib pa las rnam par grol lo/_/rnam par thar pa'i sgrib pa ni rnam par thar pa'i sgrib pa ste/_de yang gang gis bsam gtan dag skyed par mi nus pa lus dang sems dag las su mi rung ba nyid
[\[207b.2\]]do/_/dgra bcom pa'i rnam par grol ba thob pas nyon mongs pa'i sgrib pa'i cha las rnam par grol te de'i phyir snyoms par 'jug pa'i rnam par grol ba las gnyi ga'i cha las rnam par grol ba rnam par gzhag go/_/rdzas su ni de dag rnam pa drug yin te zhes bya ba ni lus kyis mngon du byed pa ni dad pas mos
[\[207b.3\]]pa dang /_mthong bas thob pa gnyis kyi khongs su 'dus pa'i phyir dang /_gnyi ga'i cha las rnam par grol ba ni dus kyis rnam par grol ba dang dus dang mi sbyor bar rnam par grol ba gnyis kyi khongs su 'dus pa'i phyir rdzas su ni drug yin no/_/de la dad pas rjes su 'brang ba la dbang po'i sgo nas ni
[\[207b.4\]]gsum mo zhes bya ba ni dad pa'i rjes su 'brang ba dbang po rtul po yin mod kyi/_slar chung ngu dang chen po'i bye brag gis dbye ste/_de dbang po rtul por mtshungs kyang shin tu rtul ba dang ches shin tu rtul ba'i bye brag yod pas so/_/rigs kyi sgo nas ni lnga'o zhes bya ba ni mi g.yo ba'i chos can
[\[207b.5\]]gyi rigs ma gtogs pa ste/_chos rjes su 'brang ba'i skabs su bab pas de ma smos so/_/ji ltar zhe na/_yongs su nyams pa'i chos can gyi rigs nas rtogs pa'i skal ba can gyi rigs zhes bya ba'i bar lnga yin no/_/sngar bshad pa gsum po re re la rigs kyi bye brag yod de/_de ltar na rigs
[\[207b.6\]]dang dbang po'i sgo nas bco lnga yin no/_/de bzhin du bco lnga po de dag re re zhing lam gyi sgo nas ni bco lnga bco lnga yin no/_/shes pa bdun la gnas pa'o zhes bya ba ni lam la rjes su shes pa ni bsgom pa'i lam yin pa'i phyir ro/_/de dag nyid lam gyi sgo nas ni re re zhing bco lnga bco lnga yin no/_/'dod
[\[207b.7\]]chags dang bral ba'i sgo nas re re yang bdun cu rtsa gsum yin no/_/ji ltar zhe na/_'dod pa'i khams na 'ching ba mtha' dag dang ldan pa gcig dang /_'dod pa'i khams la rnam pa gcig spangs pa nas rnam pa dgu spangs pa'i bar dang /_de bzhin du ci yang med pa'i skye mched kyi rnam
[\[208a\]]
[\[208a.1\]]pa gcig spangs pa nas rnam pa dgu spangs pa'i bar te/_de dag ni 'dod pa'i khams dang /_bsam gtan bzhi dang /_gzugs med pa gsum na dgu tshan brgyad la bdun cu rtsa gnyis yin la/_'dod pa'i khams kyi 'ching ba mtha' dag dang ldan pas bsnan na
[\[208a.2\]]bdun cu rtsa gsum yin no/_/srid pa'i rtse mo las 'dod chags dang bral ba ni 'dir mi brtsi ste/_mthong ba'i lam gyi snga rol du 'jig rten pa'i lam gyis srid pa'i rtse mo las 'dod chags dang bral ba med pa'i phyir ro/_/yang na phyogs gcig la 'dod chags dang bral ba yin no/_/rten gyi
[\[208a.3\]]sgo nas ni dgu ste zhes bya ba ni re re zhing ste/_rten ni skye ba dang 'chi ba zhes bya ba'i don to/_/ji ltar zhe na/_gling gsum dang zhes bya ba ni byang gi sgra mi snyan ma gtogs pa ste/_de na lam med pa'i phyir ro/_/lha'i ris drug tu skyes pa'o zhes bya ba ni 'dod pa na spyod pa'i lha'i ris drug tu skyes pa
[\[208a.4\]]ste/_de'i gong na mthong ba'i lam med pa'i phyir dad pa'i rjes su 'brang ba med do/_/dbang po dang rigs dang lam dang 'dod chags dang bral ba dang rten gyi sgo nas bsdoms na ni zhes bya ba rgyas par 'byung bas ni de nyid kyi mjug sdud pa'o/_/gang zag gzhan dag kyang ci rigs par de bzhin
[\[208a.5\]]du brtsi bar bya'o zhes bya ba ni chos kyi rjes su 'brang ba ste/_ji ltar dad pas rjes su 'brang ba dbang po dang rigs dang lam dang 'dod chags dang bral ba dang rten gyi sgo nas brtsis pa bzhin du brtsi bar bya'o/_/ci rigs pa zhes bya ba ni chos kyi rjes su 'brang ba dang /_mthong bas thob pa dang dus
[\[208a.6\]]dang mi sbyor bar rnam par grol ba rnams la ni dbang po rnon po yin pa'i phyir rigs kyi khyad par med la dad pas mos pa dang /_dus kyis rnam par grol ba dag la ni rigs kyi khyad par yod de/_dbang po rtul po yin pa'i phyir ro/_/shes rab dang ting nge 'dzin gyi stobs dag gis zhes bya ba la/_shes
[\[208a.7\]]rab kyis ni nyon mongs pa'i sgrib pa las rnam par grol la/_ting nge 'dzin gyi stobs kyis ni rnam par thar pa'i sgrib pa las grol lo/_/nyon mongs pa nyid sgrib pa yin pas na/_/nyon mongs pa'i sgrib pa'o/_/rnam par thar pa rnams kyi sgrib pa ni rnam par thar pa rnams kyi sgrib pa'o/_/rnam
[\[208b\]]
[\[208b.1\]]par thar pa ni brgyad de/_gzugs can gzugs rnams la lta ba zhes bya ba de lta bu la sogs pa'o/_/yang rnam par thar pa'i sgrib pa ni gang zhig ce na/_gang gis rnam par thar pa dag bskyed par mi nus pa ste/_lus dang sems las su mi rung ba nyid do/_/'di la gang zhig nyon mongs pa lnga
[\[208b.2\]]spangs te zhes bya ba ni/_kun du sbyor ba tha ma'i cha dang mthun pa lnga'o/_/mi 'phrogs chos ldan zhes bya ba ni yongs su mi nyams pa'i chos can no/_/phyir mi 'ong ba dad pas mos pa lus kyis mngon sum du byed pa ma yin pa ni 'bras bu kho na las so/_/dbang po rtul po yin pa'i phyir dbang
[\[208b.3\]]po'i sgo nas yongs su rdzogs pa ma yin no/_/'gog pa'i snyoms par 'jug pa med pa'i phyir snyoms par 'jug pa'i sgo nas kyang ma yin no/_/slob pa'i 'bras bu'i mthar gnas pa'i phyir 'bras bu kho na'i sgo nas ni yongs su rdzogs pa yin no/_/mthong bas thob pa 'dod chags dang ma bral
[\[208b.4\]]ba na dbang po kho na las so zhes bya ba ni de ni dbang po rnon po yin pa'i phyir dbang po kho na'i sgo nas yongs su rdzogs kyi 'dod chags dang ma bral ba'i phyir snyoms par 'jug pa dang 'bras bu'i sgo nas yongs su rdzogs pa ni ma yin no/_/phyir mi 'ong ba mthong bas thob pa lus kyis mngon sum du byed pa ma yin
[\[208b.5\]]pa ni 'bras bu dang dbang po las so zhes bya ba ni de dbang po rnon po yin pa'i phyir dang /_slob pa'i 'bras bu'i mthar gnas pa'i phyir dang /_dbang po dang 'bras bu'i sgo nas yongs su rdzogs pa yin gyi/_lus kyis mngon sum du ma byas pa'i phyir snyoms par 'jug pa'i sgo nas ni ma yin no/_/dad pas
[\[208b.6\]]mos pa lus kyis mngon du byed pa ni 'bras bu dang snyoms par 'jug pa las so zhes bya ba ni de dbang po rtul po yin pa'i phyir/_dbang po'i sgo nas yongs su rdzogs pa ni med do/_/mthong bas thob pa lus kyis mngon du byed pa ni 'bras bu dang dbang po dang snyoms par 'jug pa las so zhes bya ba ni dbang
[\[208b.7\]]po rnon po yin pa'i phyir dang /_'gog pa'i snyoms par 'jug pa thob pa'i phyir dang /_/slob pa'i 'bras bu thams cad thob pa'i phyir ro/_/snyoms par 'jug pa kho na dang snyoms par 'jug pa dbang po las yongs su rdzogs pa nyid ni med do zhes bya ba ni/_gang gi phyir phyir mi 'ong ba'i
[\[209a\]]
[\[209a.1\]]'bras bu med par slob pa 'gog pa la snyoms par 'jug pa med do/_/gang gi phyir 'bras bu med par mi slob pa nyid med pa nyid kyi phyir mi slob pa'i 'bras bus yongs su rdzogs pa ni yongs su rdzogs pa nyid du rnam par ma bzhag go/_/shes rab kyis rnam par grol ba
[\[209a.2\]]dus dang mi sbyor bar rnam par grol ba ni dbang po kho na las so zhes bya ba ni 'gog pa'i snyoms par 'jug pa med pa'i phyir snyoms par 'jug pa'i sgo nas ni ma yin no/_/gnyi ga'i cha las rnam par grol ba zhes bya ba rgyas par 'byung ba ni dbang po rtul po yin pa'i phyir dbang po'i sgo nas ni ma yin gyi/_
[\[209a.3\]]'gog pa'i snyoms par 'jug pa thob pa'i phyir snyoms par 'jug pa'i sgo nas ni ma yin no/_/gnyi ga'i cha las rnam par grol ba dus dang mi sbyor ba zhes bya ba la sogs pa la dbang po rnon po yin pa'i phyir dang 'gog pa'i snyoms par 'jug pa thob pa'i phyir gnyis kyis yongs su rdzogs pa nyid
[\[209a.4\]]do/_/sbyor ba'i lam ni gang gi mjug thogs su bar chad med pa'i lam skye ba'o zhes bya ba ni dper na chos kyi mchog rnams lta bu'o/_/mdor byas pa las go bzlog nas bstan pa ni tshig le'ur byas pa sdeb pa dang mthun par byas pa'i phyir yin no/_/bar chad med pa'i lam ni gang gis sgrib pa rab tu
[\[209a.5\]]spong ba ste/_sdug bsngal la chos shes pa'i bzod pa la sogs pa'o/_/des spang bar bya ba'i sgrib pa las nges par grol ba zhes bya ba la bar chad med pa'i lam des spang bar bya ba'i sgrib pa ni des spang bar bya ba'i sgrib pa'o/_/de las nges par grol ba ni bar chad med pa'i lam gyis spang bar bya ba'i
[\[209a.6\]]sgrib pa las nges par grol ba'o zhes bya ba'i don gang yin pa'o/_/de dang po nyid du skye ba gang yin pa'o zhes bya ba la/_dang po ni thog ma ste/_dper na sdug bsngal la sogs pa dag la chos shes pa bzhin no/_/de ni sdug bsngal la chos shes pa'i bzod pas spang bar bya ba'i sgrib pa las nges par
[\[209a.7\]]grol bar skye'o/_/gal te dang po nyid du zhes bya ba ma smras par rnam par grol ba'i lam ni des spang bar bya ba'i sgrib pa las nges par grol ba'o zhes 'di tsam zhig smras na ni de lta na sdug bsngal la chos shes pa'i 'og rol gyi bar chad med pa'i lam la sogs pa thams cad des spang bar bya ba'i
[\[209b\]]
[\[209b.1\]]sgrib pa las nges par grol bar skye bas rnam par grol ba'i lam du 'gyur na/_de ni 'dod pa yang ma yin te/_bar chad med pa'i lam la sogs pa dag kyang rnam par grol ba'i lam nyid du thal bar 'gyur ba'i phyir dang khyad par gyi lam med par thal bar 'gyur ba'i phyir ro/_/de'i phyir
[\[209b.2\]]dang po nyid du skye ba gang yin pa'o zhes bya ba ni/_legs par bshad pa yin no/_/khyad par gyi lam ni de dag las gzhan pa'i lam gang yin pa'o zhes bya ba ni sbyor ba dang bar chad med pa dang rnam par grol ba'i lam dag las gzhan pa'o/_/lam la rjes su shes pa ni rgyun chags pa yin
[\[209b.3\]]te/_de'i skad cig ma dang po ma gtogs pa lhag ma ni khyad par gyi lam mo/_/bsgom pa'i lam gyi rnam par grol ba'i shes pa rgyun chags pa gzhan yang de dang 'dra ba brjod par bya ste/_dper na zad pa shes pa la sogs pa dang /_de bzhin du dgra bcom pa'i mthong ba'i chos la bde bar gnas
[\[209b.4\]]pa dang /_yon tan khyad par can mngon par sgrub par byed pa'i lam gsum ma gtogs pa gang yin pa lta bu'o/_/gal te gang gi mjug thogs su bar chad med pa'i lam skye ba sbyor ba'i lam yin na/_de lta na chos kyi mchog gi snga rol gyi lam gang yin pa de la/_ji skad du brjod par bya zhe na/_
[\[209b.5\]]sbyor ba'i lam kho na yin mod kyi/_de ni thag ring ba yin no zhes bya ba 'di ni chos mchog dag las 'di khyad par yin no/_/sgra bye brag tu bshad pa dri ba'i phyir/_ci'i phyir lam zhes bya ba smos so/_/mya ngan las 'das pa'i lam yin no zhes bya ba la/_lam dang shul zhes bya ba ni rnam grangs bstan
[\[209b.6\]]pa'o/_/ji ltar 'di mya ngan las 'das pa'i lam yin zhe na/_de'i phyir de nas der 'gro ba'i phyir zhes bya ba smos te/_/lam de nas mya ngan las 'das par 'gro ba'i phyir ro/_/'dis mya ngan las 'das pa tshol ba'i phyir 'di ni zhes bya ba ni mya ngan las 'das pa rjes su tshol zhes bya ba'i don to/_/
[\[209b.7\]]lam ni tshol ba zhes bya ba'i ngo bo yin no/_/rnam par grol ba dang khyad par can gyi lam dag ji ltar na lam nyid yin zhes bya ba ni de dag nas mya ngan las 'das par 'gro ba ma yin no zhes bya ba'o/_/sbyor ba dang bar chad med pa'i lam dag kho nas nyon mongs pa spang bar nus kyi/_/rnam par
[\[210a\]]
[\[210a.1\]]grol ba dang khyad par gyi lam dag gis ni ma yin te/_nyon mongs pa rnams spangs zin pa'i phyir ro snyam du bsams pa'o/_/de dang 'dra ba dang ches che ba yin pa'i phyir te zhes bya ba la/_de dag ni spangs pa'i lam dang 'dra ba yin te/_rab tu dbye ba dang dmigs pa dang
[\[210a.2\]]rnam pa 'dra ba'i phyir ro/_/ches che ba ni rgyu rgyas pa'i phyir ro/_/de'i phyir de dag kyang lam nyid yin no/_/de dag ni gong nas gong du phyin par byed pa'i phyir yang lam nyid yin no/_/de ltar na khyad par gyi lam nyid yin pa nyams par 'gyur te/_de'i gong na lam med pa'i phyir ro zhe na/_de'i phyir
[\[210a.3\]]phung po'i lhag ma ma lus par 'jug pa'i phyir ro zhes bya ba smos te/_gang gi phyir lam du gyur pa de dag nas phung po lhag ma med pa'i dbyings su 'jug pa de'i phyir de gnyis kyang lam yin no/_/mya ngan las 'das pa sgrub par byed pa'i phyir zhes bya ba ni gang gi phyir des mya ngan las 'das pa sgrub par byed
[\[210a.4\]]ces bya ba'i don to/_/de bzhin du sla ba yang rnam pa gnyis so zhes bya ba ni mngon par shes pa bul ba sla ba'i lam yang yod/_mngon par shes pa myur ba sla ba'i lam yang yod zhes bya ba'o/_/yang ji ltar de dag rnam par gzhag ce na/_sa dang dbang po'i sgo nas so/_/de nyid bstan pa'i phyir/_
[\[210a.5\]]bsam gtan dag gi lam rnams sla/_/zhes bya ba la sogs pa smos so/_/yan lag gis yongs su zin pa/_zhi gnas dang lhag mthong mnyam pa dag gis zhes bya ba/_yan lag dag gis yongs su zin pa ni yan lag gis yongs su zin pa'o/_/yan lag gis yongs su zin pa zhi
[\[210a.6\]]gnas lhag mthong mnyam pa nyid ces tshig rnam par sbyar te/_de dag gis 'bad mi dgos par ngang gis 'byung ba'i phyir/_bsam gtan dag gi lam ni lam sla ba yin no/_/bsam gtan dag ni yan lag gis yongs su zin pa dang /_zhi gnas dang lhag mthong mnyam pa nyid du gyur pa yin no/_/de'i phyir de'i lam ni 'bad mi dgos
[\[210a.7\]]par ngang gis 'byung ba yin te/_chu la gzings bzhin no/_/de'i phyir de ni lam sla ba yin no/_/bsam gtan gyi dngos gzhi dag las gzhan pa'i zag pa med pa rnams kyi lam gang yin pa de ni 'bad nas 'byung ba'i phyir lam dka' ba yin te/_thang la gzings bzhin no/_/'bad nas 'byung ba ni de na
[\[210b\]]
[\[210b.1\]]yan lag gis zin pa med pa'i phyir dang zhi gnas dang lhag mthong chung ba'i phyir ro/_/mi lcogs pa med pa dang bsam gtan khyad par can gyi lam ni zhi gnas chung ngo /_/gzugs med pa dag na ni lhag mthong chung ngo /_/thams cad ni ting nge 'dzin yan lag gis yongs su zin pa yin no/_/
[\[210b.2\]]sa dgu'i bye brag gis rnam pa gnyis su phye ba gang yin pa de kho na re re zhing dbang po'i bye brag gis rnam pa gnyis yin te/_de nyid kyi phyir lam de yang rnam pa gnyis te zhes bya ba rgyas par smos so/_/lam 'di la mngon par shes pa bul ba yod pas na mngon par shes pa bul ba'o/_/bul
[\[210b.3\]]ba zhes bya ba ni chung ba zhes bya ba'i don gang yin pa'o/_/mngon par shes pa ni shes rab ste/_'dis mngon du phyogs nas rab tu shes pas na mngon par shes pa'o/_/yang na 'di gang zag mong rtul po yin pas zhes bya ba ni blun po yin pas zhes bya ba'i tha tshig go/_/mong rtul ba yang
[\[210b.4\]]gang zhig ce na/_dbang po rtul po gang yin pa ste/_mngon par shes pa myur ba ni 'di las bzlog pa yin par rig par bya'o/_/dran pa nye bar gzhag pa bzhi ni lus dang tshor ba dang /_sems dang chos dran pa nye bar gzhag pa dag go/_/yang dag par spong ba bzhi zhes bya ba ni sdig pa mi dge ba'i
[\[210b.5\]]chos skyes pa rnams spangs pa'i phyir zhes bya ba dang /_ma skyes pa rnams mi skyed pa'i phyir zhes bya ba dang /_dge ba'i chos ma skyes pa rnams bskyed pa'i phyir zhes bya ba dang /_dge ba'i chos skyes pa rnams gnas pa dang zhes bya ba'o/_/rdzu 'phrul gyi rkang pa bzhi ni 'dun pa dang brtson 'grus
[\[210b.6\]]dang /_sems dang dpyod pa'i ting nge 'dzin dag go/_/dbang po lnga ni dad pa dang brtson 'grus dang dran pa dang ting nge 'dzin dang shes rab kyi dbang po dag go/_/stobs lnga ni dad pa dang brtson 'grus dang dran pa dang ting nge 'dzin dang shes rab kyi stobs dag go/_/byang chub kyi yan lag bdun ni
[\[210b.7\]]dran pa dang chos rab tu rnam par 'byed pa dang brtson 'grus dang dga' ba dang shin tu sbyangs pa dang /_ting nge 'dzin dang btang snyoms yang dag byang chub kyi yan lag dag go/_/'phags pa'i lam yan lag brgyad ni yang dag pa'i lta ba dang /_rtog pa dang /_ngag dang /_las kyi mtha'
[\[211a\]]
[\[211a.1\]]dang /_'tsho ba dang /_rtsol ba dang /_dran pa dang /_ting nge 'dzin to/_/gang zag gi bye brag gis zhes bya ba ni nyan thos dang rang sangs rgyas dang /_rdzogs pa'i sangs rgyas te/_de nyid kyi phyir nyan thos kyi byang chub ces bya ba la sogs pa smos so/_/ma rig pa ma lus par
[\[211a.2\]]spangs pa'i phyir zhes bya ba ni khams gsum pa'i ma rig pa spangs pa'i phyir de gnyi ga byang chub yin no/_/gzhan yang de gnyis kyis rang gi don zhes bya ba rgyas par 'byung ste/_zad pa shes pas rang gi don byas pa rtogs pa'i phyir ro/_/ji ltar zhe na/_bdag gis sdug bsngal yongs su shes so
[\[211a.3\]]zhes bya bar rab tu shes so zhes bya ba rgyas par 'byung ba'o/_/mi skye ba shes pas rang gi don yang byar med pa nyid rtogs pa'i phyir te/_ji ltar zhe na/_yang yongs su shes par byar med do zhes bya ba la sogs pa'o/_/de dang mthun nyid phyir zhes bya ba la de dang mthun pa'i dngos po ni de dang mthun
[\[211a.4\]]pa nyid yin no/_/de dang mthun nyid phyir zhes bya ba ni de'i tshogs yin pa'i phyir zhes bya ba'i tha tshig go/_/rdzas su bcu zhes bya ba ni kha cig gi gzhung lugs kyis yin te/_bye brag tu smra ba rnams kyi ltar na bcu gcig yin no zhes 'chad par 'gyur ro/_/tshul khrims zhes bya ba ni yang dag
[\[211a.5\]]pa'i ngag dang las kyi mtha' dang 'tsho ba'i mtshan nyid kyi yan lag tshul khrims kyi yan lag dag ste/_rnam par rig byed kyi rang bzhin khyad par med pas rdzas gcig gi bdag nyid du rnam par gzhag go/_/dran pa nyer gzhag shes rab ste/_/zhes bya ba ni lus la lus kyi rjes su lta zhing zhes
[\[211a.6\]]bya ba 'byung bas dran pa nye bar gzhag pa dag ni shes rab kyi bdag nyid do/_/brtson 'grus yang dag 'jog ces bya/_/zhes bya ba ni 'di ltar sdig pa mi dge ba'i chos skyes pa rnams spang ba'i phyir 'dun pa bskyed do/_/rtsol bar byed do/_/brtson 'grus rtsom mo zhes gsungs so/_/rdzu 'phrul
[\[211a.7\]]rkang pa ting 'dzin to/_/zhes bya ba ni 'di ltar 'dun pa'i ting nge 'dzin spong ba'i 'du byed dang ldan pa rdzu 'phrul gyi rkang pa sgom par byed do zhes gsungs so/_/de'i phyir de ltar na dran pa nye bar gzhag pa bzhi dang chos rnam par 'byed pa yang dag byang chub kyi yan lag byang chub kyi yan lag gis bsdus
[\[211b\]]
[\[211b.1\]]pa dang /_yang dag pa'i lta ba lam gyi yan lag gis bsdus pa dag ni shes rab kho na yin pas rdzas gcig yin no/_/yang dag par 'jog pa bzhi dang /_brtson 'grus yang dag byang chub kyi yan lag byang chub kyi yan lag gis bsdus pa dang /_yang dag pa'i rtsol ba lam gyi yan lag gis
[\[211b.2\]]bsdus pa ni brtson 'grus kho na yin no/_/rdzu 'phrul gyi rkang pa dang ting nge 'dzin yang dag byang chub kyi yan lag byang chub kyi yan lag gis bsdus pa dang /_yang dag pa'i ting nge 'dzin lam gyi yan lag gis bsdus pa ni ting nge 'dzin kho na yin no/_/dran pa yang dag byang chub kyi yan lag
[\[211b.3\]]dang /_yang dag pa'i dran pa ni dran pa kho na yin pas dran pa'i rdzas gcig yin no/_/dbang po dang stobs rnams ming gis smos shing bshad pa de dag ni rdzas lnga yin no/_/dad pa dang /_brtson 'grus dang /_dran pa dang /_ting nge 'dzin dang /_shes rab dag gis ma bsdus pa dag ni
[\[211b.4\]]lhag mar lus pas dga' ba dang shin tu sbyangs pa dang /_btang snyoms dang /_rtog pa dang /_tshul khrims kyi yan lag dag ste/_de ltar na bcu yin no/_/lus dang ngag gi las dag tha dad pa'i phyir zhes bya ba ni ma 'dres pa'i phyir zhes bya ba'i don te/_bye brag tu smra ba rnams na re/_
[\[211b.5\]]rnam par rig byed ma yin pa'i gzugs su mtshungs par yod kyang de dag la mtshan nyid 'chol ba med de/_'di ltar srog gcod pa spong ba la sogs pas bsdus pa gsum char yang lus kyi las kho na yin pas rdzas gcig yin la/_brdzun du smra ba spong ba la sogs pas bsdus pa bzhi char
[\[211b.6\]]yang ngag gi las yin pas rdzas gcig yin no zhes zer ro/_/gtso bo smos pa zhes bya ba la/_gtso bo ni gang du de'i stobs kyis gzhan dag kyang gnas pa yin gyi/_de dag med pa ni ma yin no/_/dran pa nye bar gzhag pa rnams kyi gtso bo ni shes rab yin pas de'i phyir shes rab smos kyi/_
[\[211b.7\]]dran pa nye bar gzhag pa shes rab kho na yin par ni ma zad de/_'o na ci zhe na/_dad pa dang /_brtson 'grus dang /_ting nge 'dzin dang /_dga' ba dang /_shin tu sbyangs pa dang /_btang snyoms dang /_rtog pa la sogs pa dag kyang yin no/_/sbyor ba las byung ba'i yon tan zag pa dang bcas pa dang
[\[212a\]]
[\[212a.1\]]zag pa med par ci rigs par thos pa dang bsams pa dang bsgoms pa las byung ba thams cad dran pa nye bar gzhag pa yin te/_sbyor ba las byung ba smos pa ni skyes nas thob pa'i dad pa la sogs pa dag las khyad par du byed pa'i phyir ro/_/de bzhin du yang dag par 'jog pa dang /_rdzu 'phrul
[\[212a.2\]]gyi rkang pa la sogs pa dag la yang brjod par bya'o/_/rab tu 'jog pas zhes bya ba ni 'dzin pa dang /_res 'ga' 'jug pa dang /_res 'ga' nges par 'byed pas zhes bya ba'i tha tshig ste/_dge ba'i chos dang mthun pa dang /_mi dge ba'i chos 'jug pa dang 'gal ba dag 'jug par byed do zhes bya ba'i bar du bshad par 'gyur
[\[212a.3\]]ro/_/de ni yon tan sbyor ba thams cad kyi rten yin pa'i phyir ro zhes bya ba ni de gzhi yin pa'i phyir ro zhes bya ba'i don to/_/de ltar na rdzu 'phrul ni yon tan 'byor pa yin no zhes bya ba dang /_de las byung ba'i phyir rdzu 'phrul gyi rkang pa ting nge 'dzin no zhes bstan par 'gyur te/_yon tan thams cad
[\[212a.4\]]'byor pa ni ting nge 'dzin la rag lus pa yin no/_/gang dag rdzu 'phrul ni ting nge 'dzin kho na yin la/_'dun pa dang /_brtson 'grus dang /_sems dang /_dpyod pa ni rkang pa yin no zhes zer ba rgol ba de dag gi ltar na 'dun pa dang sems lhag pa'i phyir bcu gcig la 'dun pa dang /_
[\[212a.5\]]sems bsnan nas byang chub kyi phyogs dang mthun pa bcu gsum du 'gyur ro/_/brtson 'grus dang shes rab gnyis ni lhag pa ma yin te/_brtson 'grus yang dag par spong ba dag gi nang du 'dus la/_dpyod pa ni shes rab kyi rang bzhin yin pa'i phyir dran pa nye bar gzhag pa dag gi nang
[\[212a.6\]]du 'dus so/_/'dun pa dang sems ni sngar bshad pa'i byang chub kyi phyogs dang mthun pa dag gi nang du bsdu bar mi nus so/_/mdo dang yang 'gal te/_gal te 'dis rdzu 'phrul par byed pas na zhes bya bar rdzu 'phrul ting nge 'dzin kho na yin na'o/_/ji ltar mdo las 'gal zhe na/_dge slong dag
[\[212a.7\]]khyed la rdzu 'phrul bstan gyis zhes bya ba de las ni ting nge 'dzin gyi 'bras bu la rdzu 'phrul gyi sgrar bshad kyi/_ting nge 'dzin nyid la ni ma yin no/_/ji ltar zhe na/_gcig tu gyur nas mang por 'gyur/_/mang por gyur cing gcig tu 'gyur ba dang /_snang bar 'gyur ba dang mi snang bar 'gyur ba zhes bya ba la
[\[212b\]]
[\[212b.1\]]sogs pa'o/_/'di ltar 'di ni ting nge 'dzin gyi 'bras bu la bya ba kho na yin par rung gi_/ting nge 'dzin nyid la ni ma yin no/_/de la rdzu 'phrul ni ting nge 'dzin kho na yin la/_'dun pa la sogs pa ni rkang pa yin no zhes gang smras pa de ni yod pa ma yin te/_de las dngos po'i byed pa la brten nas rdzu
[\[212b.2\]]'phrul gyi 'bras bu la yang rdzu 'phrul gyi sgrar bshad kyi/_'dis rdzu 'phrul pas na zhes byed pa'i byed pa la brten nas ni ma yin no/_/chung ngu dang chen po'i bye brag gis zhes bya ba la/_dbang po rnams ni chung ngu'o/_/stobs rnams ni chen po'o/_/rdzi ba dang rdzi ba med pa'i phyir ro zhes bya ba la/_dbang
[\[212b.3\]]po rnams ni de'i mi mthun pa'i phyogs kun du 'byung bas rdzi ste/_de'i mi mthun pa'i phyogs kyis mi brdzi ba'i phyir stobs zhes bya ba'o/_/dbang po rnams kyi go rims ni gter brko ba bzhin no/_/rab tu byed ces bya ba ni rnam par 'joms pa'o/_/las dang po'i gnas skabs su zhes bya
[\[212b.4\]]ba rgyas par 'byung ste/_lus dang /_tshor ba dang /_sems dang /_chos kyi rang bzhin nye bar brtag par bya ba'i phyir ro/_/brtson 'grus yang dag par spel ba'i phyir thob par 'gyur ba dag la ni yang dag par rab tu 'jog pa rnams rnam par phye ste rnam par gzhag go zhes bya ba'i don to/_/ji ltar zhe
[\[212b.5\]]na/_dro bar 'gyur ba dag na khyad par thob par 'gyur te/_dang por nges par 'byed pa'i cha dang mthun pa'i chos thob pa'i phyir ro/_/yongs su nyams par mi 'gyur ba'i dge ba'i rtsa ba la 'jug pa'i phyir rtse mo dag la ni rdzu 'phrul gyi rkang pa rnams so zhes bya ba la/_gang gi phyir rtse mo dag ni yongs su nyams
[\[212b.6\]]par mi 'gyur ba'i dge ba'i rtsa ba bzod pas bsdus pa rnams la 'jug ste/_'di rnams kyi 'jug pas zhes bya ba yin pa'i phyir ro/_/gnas skabs de'i ting nge 'dzin rnams ni rdzu 'phrul gyi rten yin pas rdzu 'phrul gyi rkang pa rnam par gzhag go/_/dbang po thob pa'i phyir bzod pa dag la ni dbang po rnams
[\[212b.7\]]so zhes bya ba la/_ji ltar zhe na/_de'i phyir yongs su nyams par mi 'gyur ba'i sgo nas zhes bya ba smos te/_gang gi phyir gnas skabs de'i dad pa la sogs pa dag las yongs su nyams par mi 'gyur ba de'i phyir bzod pa dag la dbang thob ste/_'jig rten las 'das pa'i lam 'dren pas dbang
[\[213a\]]
[\[213a.1\]]byed do/_/nyon mongs pa rnams kyis mi brdzi ba'i phyir zhes bya ba ni gnas skabs de'i dad pa la sogs pa dag ni nyon mongs pa rnams kyis mi brdzi ba yin te/_de'i phyir stobs rnams zhes bya'o/_/ji ltar mi brdzi zhe na/_de'i mjug thogs su sdug bsngal la chos shes
[\[213a.2\]]pa'i bzod pa skye ba'i phyir ro/_/'jig rten pa'i chos gzhan dag gis mi brdzi ba'i phyir zhes bya ba ni yang na 'jig rten pa'i chos gzhan dag gis mi brdzi ba'i phyir/_chos mchog gi gnas skabs na dad pa la sogs pa la stobs rnams zhes bya'o/_/byang chub dang nye ba'i phyir zhes bya ba ni
[\[213a.3\]]zad pa dang mi skye ba shes pa dang nye ba'i phyir zhes bya ba'i tha tshig go/_/de ni myur bar 'gro ba'i phyir ro zhes bya ba ni skad cig ma bco lngas khams gsum pa'i sdug bsngal la sogs pa'i bden pa mngon par rtogs pas de myur du 'gro ba nyid de/_gal te bsgom pa'i lam la byang chub kyi yan
[\[213a.4\]]lag rnams yin na/_ci'i phyir lam gyi yan lag dag gi snga rol du bshad ce na/_de'i phyir grangs kyi rim pa bzhin du bya ba'i phyir zhes bya ba smos te/_sngar bdun bshad la phyis ni brgyad bshad do/_/grangs kyi rim pa bzhin zhes bya ba ni ci nas kyang grangs kyi go rims bzhin du bshad par
[\[213a.5\]]'gyur bar bya ba'i phyir ro/_/gzhan dag ni go rims ma nyams pa kho nar zhes bya ba la gong du ni sngar byang chub kyi yan lag dang bsgom pa'i lam bshad la/_phyis lam gyi yan lag dang mthong ba'i lam bshad pas go rims nyams pa yin no/_/yul rnam pa mang po la g.yeng bar 'phro ba zhes bya ba
[\[213a.6\]]ni/_gzugs la sogs pa'i yul rnam pa mang zhing bye brag mang ba ste/_de la g.yeng ba ni rnam par g.yeng ba'o/_/blo 'di dag la yul rnam pa mang po la g.yeng bar 'phro ba'i ngang tshul yod pas na yul rnam pa mang po la g.yeng bar 'phro ba ste de rnams so/_/zhen pa la brten pa zhes bya ba ni/_'dod pa
[\[213a.7\]]la brten pa zhes bya ba'i don to/_/dran pa'i kun du rtog pa rnams zhes bya ba la/_dran pa dang mtshungs par ldan pa'i kun du rtog pa ni dran pa'i kun du rtog pa ste/_yul nyams su myong ba dran pa'i kun du rtog pa zhes bya ba'i don to/_/de'i stobs kyis brtson 'grus yang dag par 'phel bas zhes bya ba ni
[\[213b\]]
[\[213b.1\]]dran pa nye bar gzhag pa bzhi'i stobs kyis zhes bya ba'i don gang yin pa'o/_/dgos pa bzhi bsgrub pa'i phyir zhes bya ba ni/_ji skad du/_sdig pa mi dge ba'i chos skyes pa rnams spang ba dang zhes ji skad du gsungs pa lta bu ste snga ma bzhin no/_/de'i 'og tu ting nge 'dzin rnam par sbyor ba'i phyir zhes
[\[213b.2\]]bya ba la/_gang gi phyir yang dag par rab tu 'jog pa dag gi rjes la ro myang ba dang mtshungs par ldan pa'i ting nge 'dzin thag bsrings pas ting nge 'dzin sbyong ngo /_/de'i phyir de'i rjes la ting nge 'dzin sbyong ba'i phyir rdzu 'phrul gyi rkang pa rnams rab tu phye'o zhes thams cad du skabs dang sbyar ro/_/'jig rten
[\[213b.3\]]las 'das pa'i chos rnams kyi bdag por gyur pa zhes bya ba ni de 'dren par byed pa nyid kyi phyir bdag por gyur par rig par bya'o/_/de dag nyid ces bya ba la dbang po de dag nyid gang gi tshe mi mthun pa'i phyogs las nges par rgyal ba kun du spyod cing /_mngon du gyur pa de'i tshe stobs zhes bya ste/_
[\[213b.4\]]de dag gi mi mthun pa'i phyogs ni ma dad pa la sogs pa'o/_/gnyi ga la ni lam gyi yan lag rnams te zhes bya ba ni mthong ba'i lam dang bsgom pa'i lam la'o/_/'di ltar zhes bya ba ni de nyid khungs rgyas par 'byung ba'o/_/mthong ba'i lam la bsgom pa'i lam yongs su rdzogs par mi
[\[213b.5\]]'gyur bas/_ji ltar der byang chub kyi yan lag bdun bsgom pa'i lam gyis bsdus pa bsgom pa yongs su rdzogs par 'gyur ba de'i phyir mthong ba'i lam nas bzung nas lam gyi yan lag dag yod do/_/ji skad bshad pa'i dran pa nye bar gzhag pa la sogs pa dag kyang bsgom pa'i lam du
[\[213b.6\]]yongs su rdzogs par 'gyur gyi/_mthong ba'i lam du ni ma yin no/_/mthong ba'i lam du ni lam bsgom pa yongs su rdzogs par mi rung ste/_de'i phyir mthong ba'i lam nas bzung nas lam gyi yan lag dag yod do zhes bya bar shes so/_/de lta yin dang mthong ba dang /_bsgom pa'i lam gnyis
[\[213b.7\]]ka la yang lam gyi yan lag yod par 'gyur ro/_/yang dge slong zhes bya ba la sogs pa la ci zhe na/_gnyi ga la lam gyi yan lag dag yod do/_/'phags pa'i bden pa bzhi'i tshig bla dgas yin no zhes bya ba 'dis ni mthong ba'i lam bstan to/_/ji ltar rtogs pa'i lam gyis 'jug ces bya ba
[\[214a\]]
[\[214a.1\]]ni bsgom pa'i lam mo/_/ji ltar rtogs pa'i lam gyis zhes bya ba ni/_ji ltar thob pa'i lam gyis zhes bya ba'i tha tshig go/_/'jug ces bya ba ni mya ngan las 'das pa'o/_/de lta bas na gnyi ga la 'phags pa'i lam yan lag brgyad pa 'dod par bya dgos so/_/byang chub yan
[\[214a.2\]]lag lam yan lag_/zag pa med ces bya ba la/_zag pa med pa kho na yin gyi/_de dag kho na zag pa med pa ni ma yin te/_gzhan rnam gnyis so zhes 'byung ba'i phyir ro/_/de gnyis bsgom pa dang mthong ba'i lam la rnam par gzhag pa'i phyir la/_srid pa'i rtse mo'i gnyen po yin pas
[\[214a.3\]]bsgom pa'i lam la byang chub kyi yan lag rnams rnam par gzhag pa'i phyir zag pa med pa nyid do/_/de nyid kyi phyir thams cad byang chub kyi phyogs dang mthun pa yin bzhin du de dag kho na la byang chub kyi yan lag ces bya ste/_srid pa'i rtse mo'i gnyen po yin pa'i phyir dang /_byang chub dang nye ba'i
[\[214a.4\]]phyir ro/_/lam gyi yan lag rnams ni mthong ba'i lam la rnam par gzhag ste/_mthong ba'i lam gcig tu zag pa med pa yin pa'i phyir de rnams kyang zag pa med pa nyid do/_/'jig rten pa'i yang dag pa'i lta ba la sogs pa yang yod pa ma yin nam/_zag pa med pa rnams kho na lam gyi yan
[\[214a.5\]]lag ces bya zhe na/_yod pa bden mod kyi de dag ni 'phags pa'i lam zhes bya ba'i sgra mi thob ste/_nyon mongs pa rgyas par 'gyur ba'i phyir de la lam gyi yan lag nyid du thal ba med do/_/byang chub kyi phyogs dang mthun pa gzhan dag ni zag pa dang bcas pa dang zag pa med pa dag yin no/_/
[\[214a.6\]]zhes bya ba ni dran pa nye bar gzhag pa la sogs pa stobs la thug pa rnams te/_mthong ba dang bsgom pa dang mi slob pa'i lam gyis bsdus pa dag ni zag pa med pa'o/_/dro bar gyur pa la sogs pas bsdus pa dag ni zag pa dang bcas pa'o/_/bsam gtan dang po na thams cad ces
[\[214a.7\]]bya ba la/_de na ni dga' ba yang yod la/_rtog pa dang bcas pa'i phyir yang dag pa'i rtog pa yang yod do/_/nyer bsdogs rnams ni stobs kyis drang dgos pa'i phyir zhes bya ba la/_de la brten nas sa 'og ma las 'dod chags dang bral bar 'gyur ba'i phyir na/_nyer bsdogs rnams
[\[214b\]]
[\[214b.1\]]brtson 'grus chen pos mngon du byed la bde blag tu thob pa'i sems ni dga' bar 'gyur ba yin te/_de'i phyir de rnams na dga' ba med do/_/gzhan yang sa 'og ma'i dogs pa bcas pa'i phyir ro zhes bya ba ni yongs su nyams par dogs pa dang bcas zhes bya ba'i tha tshig ste/_de'i phyir yang de rnams na dga'
[\[214b.2\]]ba med do/_/bsam gtan gnyis pa na ni rtog pa med pa'i phyir yang dag pa'i rtog pa med do/_/bsam gtan gsum pa dang bzhi pa dag na ni dga' ba dang rtog pa ma gtogs pa zhes bya ba la/_de'i dga' ba'i 'dod chags dang bral bas zhes 'byung ba'i phyir dga' ba yang dag byang chub kyi yan lag
[\[214b.3\]]med la rtog pa med pa'i phyir yang dag pa'i rtog pa yang med do/_/bsam gtan bar na yang /_de gnyis nyid ma gtogs pa zhes bya ba ni dga' ba yang dag pa'i rtog pa gnyis ma gtogs te/_de na de dag med pa'i phyir ro/_/de gnyis na zag pa med pa'i lam med pa'i phyir zhes bya ba la/_'dod
[\[214b.4\]]pa'i khams dang srid pa'i rtse mo dag na ni go rims bzhin du mnyam par ma bzhag pa'i phyir dang /_mi gsal ba'i phyir zag pa med pa'i lam med do/_/gzhan dag na re srid pa'i rtsa ba yin pa'i phyir de dag na zag pa med pa'i lam med do zhes zer ro/_/tshul khrims nyid rab tu dang ba yin pa
[\[214b.5\]]ni tshul khrims dang ba ste/_de yang zag pa med pa'i tshul khrims so/_/chos la shes nas dad pa zhes bya ba ni khong du chud nas dad pa'o/_/sangs rgyas dang chos la'ang de dang 'dra bar khong du chud par bya'o/_/sdug bsngal dang kun 'byung dang 'gog pa mngon par rtogs na zhes bya ba
[\[214b.6\]]rgyas par 'byung ngo /_/chos gang las she na/_sdug bsngal la sogs pa de dag kho na la'o/_/ji ltar zhe na/_'di dag ni sdug bsngal la sogs pa tsam zhig tu zad kyi/_'di na sems can med do snyam du yid ches pa gang yin pa de ni chos la shes nas dad pa'o/_/'phags pa
[\[214b.7\]]dgyes pa'i tshul khrims ni yang dag pa'i ngag dang /_las kyi mtha' dang 'tsho ba'i bdag nyid can te/_shes nas dad pa 'thob bo/_/dge ba la sogs pa chos mang du bshad la/_skyabs su 'gro ba dag tu ni/_mya ngan las 'das pa kho na chos su bshad pa the tshom zos pas/_'dir
[\[215a\]]
[\[215a.1\]]gang la chos su dgongs pa yin zhes dris so/_/chos bden gsum dang zhes bya ba la sogs pa la/_'dir shes nas dad pa rnams ni sangs rgyas kyi rang bzhin yin pa nyid kyis yid ches pa'i bdag nyid yin pa'i phyir sdug bsngal la sogs pa'i chos gang dag yid ches pa sdug
[\[215a.2\]]bsngal dang kun 'byung dang 'gog pa dag kho nas chos yin par shes par bya'o/_/rang sangs rgyas dang byang chub sems pa'i lam yin no zhes bya ba la/_ci'i phyir sangs rgyas dang /_dge 'dun gyi lam gyi chos su ma bshad ce na/_gang gi phyir sangs rgyas dang dge 'dun gyi lam gyi ngo bor rnam par
[\[215a.3\]]gzhag pa de'i phyir de dag la shes nas dad pa dag ni sangs rgyas dang dge 'dun la shes nas dad pa yin gyi chos la dad pa ni ma yin no/_/de'i phyir bden pa bzhi char yang mngon par rtogs na chos la shes nas dad pa 'thob bo zhes bya ba ni gang gi phyir bden pa gsum dang lam gyi bden pa'i phyogs
[\[215a.4\]]gcig ji skad du bshad pa chos yin pa'i phyir ro/_/dad pa'i gzhi'i bye brag gis zhes bya ba la/_dad pa'i dmigs pa la sogs pa dmigs pa'i bye brag gis dad pa rnam pa gsum du rnam par gzhag nas tshul khrims shes nas dad pa dang bcas te bzhi yin no/_/bden pa rnams yang dag
[\[215a.5\]]pa ji lta ba bzhin rtogs nas yid ches pa ni shes nas dad pa yin no zhes bya ba ni/_shes rab kyis ni yang dag pa ji lta ba bzhin rtogs pa yin la/_dad pas ni yid ches pa yin no/_/mdo las/_sangs rgyas dang /_chos dang /_dge 'dun la shes nas dad pa dang /_'phags pa dgyes pa'i
[\[215a.6\]]tshul khrims dag ces rim pa de ltar 'byung ba ma yin nam/_ji ltar chos mngon pa las go rims bzlog ce na de'i phyir langs nas ji ltar zhes bya ba rgyas par 'byung ngo /_/yang ci'i phyir langs pa 'di ji ltar mngon sum du byed ce na/_de'i phyir sman pa dang smin dang nad g.yog lta
[\[215a.7\]]bur gyur pa'i phyir ro zhes bya ba smos te/_nad pa nad dang bral ba ni sman pa las mthong ba nyid dang /_bstan bcos shes pa nyid dang sman nges par sbyor bar shes nas dang por sman pa la dad do/_/de'i 'og tu ni sman la dad la/_de nas nad g.yog la dad pa de bzhin du/_'dir yang bcom ldan 'das ni sman pa
[\[215b\]]
[\[215b.1\]]lta bur gyur pa yin te/_mdo las sman pa zug rngu 'byin pa bla na med pa zhes 'byung ba'i phyir ro/_/chos ni sman yin te/_chos ni ston par byed pa yin pa'i phyir dang /_nyon mongs pa'i nad sel bas nad med pa thob par byed pa'i phyir/_sman lta bur gyur pa yin no/_/dge 'dun ni nad
[\[215b.2\]]g.yog lta bur gyur pa yin te/_mya ngan las 'das pa'i nad med pa thob par bya ba'i phyir 'doms pa dang rjes su ston pas phan tshun rim gro byed pa'i phyir ro/_/sems dang bas byas pa'i phyir zhes bya ba la/_sems rab tu dang ba ni sangs rgyas la sogs pa dag la'o/_/tshul khrims rab tu dang ba
[\[215b.3\]]yang des byas pa yin no zhes bstan pa'i phyir/_tha ma bzhi par bshad cing mthar bstan to/_/'di ni de ltar rab tu dang bar gyur pa'i sgrub pa zhes bya ba la/_gzhan dag ni rab tu zhugs pa zhes 'don te/_de ltar rab tu zhugs par gyur pa'i zhes bya bar ro/_/bcom ldan 'das ni yang dag par rdzogs
[\[215b.4\]]pa'i sangs rgyas yin no/_/de'i chos 'dul ba ni legs par gsungs pa yin no/_/de'i nyan thos kyi dge 'dun ni legs par zhugs pa yin no zhes bya ba'i sgrub pa de ni 'phags pa dgyes pa'i tshul khrims dag yin no/_/yang na nad med pa lta bur gyur pa yin pa'i phyir ro zhes bya ba la/_
[\[215b.5\]]ci zhe na/_sman pa dang sman dang nad g.yog dang nad med pa'i go rims dang mthun par tshul khrims rab tu dang ba tha mar bshad pa yin no/_/yang ston par byed pa dang /_lam dang lam grogs dang bzhon pa lta bu yin no zhes bya ba la ci zhe na/_de dag gi go rims yin no/_/bcom ldan 'das ni ston par byed pa lta bu
[\[215b.6\]]yin no/_/chos ni lam lta bu yin no/_/dge 'dun ni lam grogs lta bu yin no/_/'phags pa dgyes pa'i tshul khrims dag ni bzhon pa lta bu yin te/_tshul khrims rten du gyur pa'i phyir de la brten pa 'khor ba las nges par 'byung bas tha mar bzhi par bshad do/_/'phags pa dgyes pa zhes bya ba'i don gang zhig yin
[\[215b.7\]]ce na/_'phags pa bzhed cing mnyes zhes bya ba'i don gang yin pa'o/_/slob pa ni yan lag brgyad dang ldan no zhes bya ba rgyas par 'byung ba ni mdo las slob pa'i yang dag pa'i lta ba nas slob pa'i yang dag pa'i ting nge 'dzin gyi bar yan lag brgyad dang ldan no zhes gsungs so/_/
[\[216a\]]
[\[216a.1\]]mi slob pa ni yan lag bcu dang ldan te/_mi slob pa'i yang dag pa'i lta ba nas mi slob pa'i rnam par grol ba dang /_mi slob pa'i yang dag pa'i shes pa'i bar dang ldan no/_/ci'i phyir slob pa la zhes bya ba la sogs pa ni gang slob pa dang mi slob pa dag
[\[216a.2\]]yang dag pa'i rnam par grol ba dang rnam par grol ba'i shes pa dang mtshungs par ldan par mtshungs bzhin du/_mi slob pa kho na de dag dang ldan par bshad la/_mi slob pa ma yin pa 'di la rgyu ci zhig yod ces bya ba'o/_/de'i phyir/_bcings phyir slob pa'i yan lag tu/_/
[\[216a.3\]]rnam grol ma bshad ces bya ba smos so/_/gal te slob pa yang mthong bas spang bar bya ba dang /_bsgom pas spang bar bya ba'i nyon mongs pa kha cig las rnam par grol ba ma yin nam zhe na/_de'i phyir 'ching ba'i phyogs gcig las grol bas ni grol ba zhes mi
[\[216a.4\]]bya'o zhes bya ba smos te/_de'i phyir rnam par grol ba ni rnam par grol ba'i bdag rnam par grol lo snyam pa'i shes pa yin pas de 'di la med do/_/rnam par grol ba de dang so so rang gi shes pa dag gis zhes bya ba la/_rnam par grol ba so so rang gi shes pa ni de so so rang
[\[216a.5\]]gi shes pa'o/_/rnam par grol ba dang de so so rang gi shes pa ni rnam par grol ba dang de so so rang gi shes pa dag ste/_rnam par grol ba dang de so so rang gi shes pa dag gis so/_/rab tu phye ba yin no zhes bya ba ni rnam par gzhag pa yin zhes bya ba'i tha tshig go/_/
[\[216a.6\]]de kho na la de smos pa rigs pa dang ldan pa yin no zhes bya ba la/_de kho na la zhes bya ba na mi slob pa la'o/_/de smos pa zhes bya ba ni yang dag pa'i rnam par grol ba smos pa dang /_yang dag pa'i shes pa smos pa'o/_/rigs dang ldan pa ni rigs pa las ma 'das
[\[216a.7\]]pa'o/_/mi slob pa'i yan lag tu bshad de zhes bya ba ni mi slob pa'i yan lag tu bstan pa'o/_/yan lag rnams ni 'dus byas yin pa'i phyir ro zhes bya ba ni/_de las gzhan pa dgu ji ltar yin pa de bzhin du/_yang dag pa'i rnam par grol ba yang yin no/_/sems
[\[216b\]]
[\[216b.1\]]rnam par grol ba dang shes rab rnam par grol ba zhes bya ba la/_'dod chags las chags pa dang bral ba'i phyir sems rnam par grol ba'o/_/ma rig pa las chags pa dang bral ba'i phyir shes rab rnam par grol ba'o/_/de'i phyir de ltar spang bar bya ba rnam pa gnyis
[\[216b.2\]]yod pa las rnam pa gnyis su bstan to/_/de nyid rnam par grol ba'i phung po yin par yang blta'o zhes bya ba la/_de nyid ces bya ba ni mi slob pa'i mos pa'o/_/'dus ma byas ni phung po'i don du mi rung ba'i phyir/_'dus ma byas rnam par grol ba'i phung po ma yin no/_/
[\[216b.3\]]'o na gang mdo las/_rnam par grol ba'i phung po ni mos pa las gzhan yin pa nyid du gsungs pa de'i phyir/_ji ltar bye brag tu smra ba dag gis mos pa kho na rnam par grol ba'i phung por brjod/_mdo de nyid ston pa ni stag gi byang chub kyi bu dag rnam par grol ba yongs su
[\[216b.4\]]dag pa gtso bo gang yin zhe na zhes bya ba la sogs pa nas 'dun pa dang /_brtson 'grus dang /_rtsol ba dang /_nges par 'byung ba dang /_pha rol gnon pa zhes bya ba'i bar du rgyas par 'byung ba'o/_/stag gi byang chub kyi bu dag ces mang po'i tshig smos pa ni de dag mang ba'i
[\[216b.5\]]phyir ro/_/gang gi phyir mdo 'di las tshul khrims dang /_ting nge 'dzin dang /_lta ba dang /_rnam par grol ba yongs su dag pa gtso bo dag bstan pa yin no/_/rnam par grol ba gtso bo yongs su dag pa zhes bya ba ni rnam par grol ba yongs su dag pa ni/_rnam par
[\[216b.6\]]grol ba yongs su dag pa ste/_de'i gtso bo ni brtson 'grus yin no/_/de ltar na 'dir rnam par grol ba dang /_yongs su dag pa dang /_gtso bo zhes bya ba dri ba gsum mo/_/de'i phyir rnam par grol ba ni mos pa kho na yin par ma zad do/_/'o na ci zhe na/_de kho na
[\[216b.7\]]shes pas zhes bya ba rgyas par 'byung ngo /_/sems dri ma med pa nyid ni zag pa med pa nyid dang don gzhan ma yin par gyur pa mar gyi nying khu dang ba lta bu yin no/_/yang dag pa'i lta ba las tha dad pa'i shes pa mi slob pa'i yan lag nyid du rnam par gzhag pas yang dag pa'i
[\[217a\]]
[\[217a.1\]]shes pa gang zhig ce na zhes bya ba dri ba rgyas par 'byung ngo /_/mi slob sems ni skye 'gyur ba/_/zhes bya ba 'byung ngo /_/ma 'ongs pa dang skye bar 'gyur ba la tha dad ci zhig yod/_skye bar 'gyur ba smos pa kho nas rtogs pa'i phyir ro zhe na ma yin te/_dri ba dang
[\[217a.2\]]mthun par lan 'debs pa'i phyir/_ci 'das pa 'am zhes bya ba la sogs pa'i dri ba dang rjes su mthun par ma 'ongs pa zhes brjod do/_/de yang skye bzhin pa dang skye bzhin pa ma yin pa yang yod pas de'i phyir skye bar 'gyur ba zhes bya ba smos so/_/sems smos pa ni
[\[217a.3\]]gtso bo yin pa'i phyir te/_sems kho nar ma zad kyi sems las byung ba rnams kyang rnam par grol bar 'gyur ro/_/yang na de dpe tsam zhig [(]du [,]tu [)]zad do/_/'o na skye bar 'gyur ba ma yin pa zhes bya ba ni rdo rje lta bu'i mjug thogs su skye bar 'gyur ba ma yin pa dang 'jig rten pa
[\[217a.4\]]de ji ltar grol bar 'gyur zhe na/_de dag kyang grol bar 'gyur te/_skye ba'i sgrib pa mtshungs pa'i phyir ro/_/skye bar nges pa gang yin pa de kho na bshad do zhes bya ba ni/_bstan bcos las ma 'ongs pa skye ba la mngon du phyogs pa gang yin pa de kho na rnam par grol bar 'gyur
[\[217a.5\]]zhes bshad do/_/de rnam par grol ba ni brtag sla ba'i phyir ro/_/gang las 'jig rten pa rnam par grol bar 'gyur zhe na zhes bya ba 'byung ngo /_/skye ba'i sgrib pa de nyid las so zhes bya ba ni/_nyon mongs pa'i sgrib pa de nyid las te/_de skye ba'i gegs yin pa'i phyir ro/_/
[\[217a.6\]]de ni de dang mi 'dra'o zhes bya ba rgyas par 'byung ste/_'di skad du ma grol ba la dge ba gang yin pa de ni nyon mongs pa'i thob pa dang mi 'gal te/_rgyud de dang mthun pa'i phyir ro/_/mi slob pa'i rgyud ni nyon mongs pa'i thob pa ma lus pa dang bral bas/_de'i rgyud las skye ba'i
[\[217a.7\]]dge ba ni nyon mongs pa'i thob pa dang lhan cig mi skye ste/_de'i phyir mi slob pa'i rgyud la skyes pa ni/_'jig rten pa yin yang nyon mongs pa'i thob pa de nyid las rnam par grol bar bstan par 'gyur ro/_/'gag par 'gyur ba ni da ltar ba'o/_/da ltar ba ni rga ba dang /_mi rtag
[\[217b\]]
[\[217b.1\]]pa'i byed pa la ltos nas 'gag par 'gyur ba zhes bya ste/_'gog pa la mngon du phyogs pa'i phyir ro/_/ni zhes bya ba'i sgra ni 'gag par 'gyur ba kho nas zhes nges par gzung bar bya ba'i phyir te/_gal te 'gag par 'gyur ba'i lam gyis de'i sgrib pa mi spong na ni ji ltar skye bzhin pa
[\[217b.2\]]rnam par grol bzhin pa dang de ma thag tu rnam par grol bar 'gyur/_rnam par grol ba 'dus ma byas su bshad pa gang yin pa zhes bya ba ni nyon mongs pa bcom pa 'dus ma byas zhes bya ba'o/_/khams gsum po 'byung ba zhes bya ba la/_gang nas 'byung zhe na/_mdo dag las so/_/
[\[217b.3\]]de nyid ston pa ni spangs pa'i khams dang zhes bya ba rgyas par 'byung ba'o/_/'dus ma byas nyid khams zhes bya/_/zhes bya ba ni 'dus ma byas dang /_khams gsum la khyad par 'ga' yang med do/_/gang gi phyir 'dus ma byas kyi rnam par grol ba de nyid khams gsum yin te/_de nyid
[\[217b.4\]]bstan pa'i phyir/_de la/_'dod chags kun zad 'dod chags bral/_/zhes bya ba smos te/_khams gsum gyi 'dod chags spangs pa ni 'dod chags dang bral ba'i khams so/_/'dod chags las gzhan pa zhes bya ba la/_'dod chags ma gtogs pa'i nyon mongs pa khams gsum pa
[\[217b.5\]]thams cad spangs pa ni spangs pa'i khams yin no/_/nyon mongs pa ma gtogs pa zhes bya ba la/_kun du sbyor bar 'gyur ba'i gzhi khams gsum pa thams cad spangs pa ni 'gog pa'i khams yin no/_/dngos po gang gis yid byung bar gyur pa zhes bya ba ni lam gang gis zhes bya bar bsams
[\[217b.6\]]pa'o/_/sdug bsngal dang kun 'byung la bzod pa dang shes pa rnams kho nas yid 'byung bar 'gyur te/_yid 'byung ba'i dngos po la dmigs pa'i phyir ro/_/gzhan dag gis ni ma yin no zhes bya ba ni/_'gog pa dang lam la bzod pa dang shes pa dag gis ma yin te/_mchog tu dga' ba'i
[\[217b.7\]]dngos po la dmigs pa'i phyir ro/_/gang gis spong 'gyur ba/_kun gyi 'dod chags bral bar 'gyur/_/zhes bya ba ni/_gang gis nyon mongs pa spong bar 'gyur ba sdug bsngal dang /_kun 'byung dang 'gog pa dang /_lam la bzod pa dang shes pa thams cad kyis so/_/de lta na ni mu bzhi srid pa zhes bya ba la/_
[\[218a\]]
[\[218a.1\]]ji ltar zhe na/_yid 'byung bar 'gyur la 'dod chags dang bral ba ma yin par 'gyur ba yang yod do/_/'dod chags dang bral bar 'gyur la/_yid 'byung bar mi 'gyur ba yang yod/_gnyi ga yin pa yang yod/_gnyi ga ma yin pa yang yod ces bya'o/_/sdug bsngal dang kun 'byung la bzod pa
[\[218a.2\]]dang shes pa rnams kyis nyon mongs pa dag mi spong na yid 'byung ba kho na yin te zhes bya ba ni/_'dod chags dang bral ba zhig nges par las 'jug na sdug bsngal dang kun 'byung la chos shes pa dang bzod pa rnams kyis nyon mongs pa dag mi spong ste/_sngar spangs zin pa'i phyir ro/_/yid 'byung ba'i dngos po la dmigs
[\[218a.3\]]pa'i phyir yid 'byung bar ni 'gyur ba kho na'o/_/'gog pa dang lam la bzod pa dang shes pa rnams kyis nyon mongs pa dag spong na/_'dod chags dang bral ba dag kho na yin gyi skyo bar 'gyur ba ni ma yin te/_mchog tu dga' ba'i dngos po la dmigs pa'i phyir ro/_/snga ma rnams kyis nyon mongs pa dag spong na
[\[218a.4\]]gnyi ga yin no zhes bya ba ni snga ma ste sdug bsngal dang kun 'byung ba la bzod pa dang shes pa rnams kyis so/_/ji ltar zhe na/_yid 'byung ba'i dngos po la dmigs pa'i phyir yid 'byung ba yin la/_nyon mongs pa dag spong ba na 'dod chags dang bral ba yin no/_/phyi ma rnams kyis nyon mongs pa dag mi spong na gnyi ga ma
[\[218a.5\]]yin no zhes bya ba ni phyi ma ste/_'gog pa dang lam la bzod pa dang shes pa rnams kyis so/_/'dod pa las 'dod chags dang bral ba nges pa la 'jug na 'gog pa dang lam la chos shes pa dang bzod pa rnams kyis yid 'byung bar mi 'gyur te/_mchog tu dga' ba'i dngos po la dmigs pa'i phyir ro/_/
[\[218a.6\]]'dod chags dang bral bar mi 'gyur te sngar spangs zin pa'i phyir ro/_/ji ltar sdug bsngal gyi bden pa la sogs pa la bzod pa dang shes pa rnams kyis mthong bas spang bar bya ba'i nyon mongs pa dag mi spong zhe na/_de'i phyir de la zhes bya ba la sogs pa smos so/_/yang na mu dang po dang bzhi
[\[218a.7\]]pa'i nyon mongs pa mtha' dag mi spong na zhes bstan pa gang zhig gang dag gis nyon mongs pa dag mi spong zhe na/_de la 'dod chags dang bral ba zhig ces bya ba rgyas par 'byung ste/_de la zhes bya ba ni don nye bar dgod pa'i phyir ro/_/'dod pa'i khams nas ci yang med pa'i skye mched kyi bar
[\[218b\]]
[\[218b.1\]]las kyang rung /_'dod chags dang bral ba zhig bden pa rnams lta ba mngon par rtogs par byed na/_chos shes pa dang bzod pa rnams kyis te/_chos shes pa rnams dang chos la bzod pa rnams kyis nyon mongs pa dag mi spong ste/_'jig rten pa'i lam gyis sngar spangs
[\[218b.2\]]zin pa'i phyir ro/_/de'i tshe bral ba'i thob pa zag pa med pa skye ba 'ba' zhig tu zad do/_/rjes su shes pa dang bzod pa dag gis ni gdon mi za bar nyon mongs pa dag spong ste/_'jig rten pa'i lam gyis srid pa'i rtse mo las 'dod chags dang bral ba med do/_/shes pa rnams
[\[218b.3\]]kyis ni zhes bya ba rgyas par 'byung ste/_bsgom pa'i lam la sbyor ba dang /_rnam par grol ba dang /_khyad par can gyi lam gyis bsdus pa sdug bsngal dang kun 'byung la chos shes pa rnams kyis yid 'byung bar 'gyur gyi/_'dod chags dang bral bar ni mi 'gyur te/_gnyen po ma yin pa'i
[\[218b.4\]]phyir ro/_/bar chad med pa'i lam ma gtogs pa sbyor ba'i lam la sogs pa 'gog pa dang lam gyi yul can de dag ni gnyi ga ma yin no/_/'dod chags dang ma bral ba bsgom pa'i lam la bar chad med pa'i lam sdug bsngal dang kun 'byung la chos shes pa rnams kyis nyon mongs pa dag
[\[218b.5\]]spong na yid 'byung bar yang 'gyur la/_'dod chags dang bral bar yang 'gyur ro/_/'dod chags dang bral ba na bar chad med pa'i lam sdug bsngal dang kun 'byung la dmigs pas yid 'byung ba kho nar 'gyur ro/_/'dod chags dang ma bral ba 'gog pa dang /_lam la
[\[218b.6\]]dmigs pas 'dod chags dang bral ba kho nar 'gyur la/_'dod chags dang bral ba ni gnyi ga ma yin no/_/slob dpon gang ba spel bas mdzad pa chos mngon pa mdzod kyi 'grel bshad mtshan nyid kyi rjes su 'brang ba zhes bya ba las/_lam dang gang zag
[\[218b.7\]]bstan pa zhes bya ba mdzod kyi gnas drug pa'i 'grel bshad do/_/gang zag rnams kyi bye brag gi rnam pa du mar rnam par gzhag pa byas zin to/_/lam gyi bye brag gi sgo nas gang zag rnams rnam pa du mar rnam par gzhag pa byas zin to//_//
[\[219a\]]
[\[219a.1\]]lam gyi bye brag der bzod pa rnams zhes kyang 'byung /_shes pa rnams zhes kyang 'byung /_yang dag pa'i lta ba zhes kyang 'byung /_yang dag pa'i shes pa zhes kyang 'byung ngo /_/de la sdug bsngal la chos shes pa'i bzod pa nas lam la rjes su shes pa'i bzod pa'i bar
[\[219a.2\]]bzod pa brgyad bshad la/_sdug bsngal la chos shes pa nas lam la rjes su shes pa'i bar shes pa brgyad bshad do/_/de bzhin du mi slob pa'i yang dag pa'i lta ba dang /_zad pa shes pa dang /_mi skye ba shes pa yang bshad cing /_de bzhin du gang zag gcig la yang dag pa'i lta ba dang /_yang dag
[\[219a.3\]]pa'i shes pa yan lag tu bshad do/_/yang na bstan bcos dang 'brel bar brjod pa ste/_bstan bcos las bzod pa rnams zhes kyang 'byung /_shes pa rnams zhes kyang 'byung /_yang dag pa'i lta ba zhes kyang 'byung /_yang dag pa'i shes pa zhes kyang 'byung la/_'di bstan bcos
[\[219a.4\]]mdor bsdus par rnam par bshad pa yin pas/_de'i phyir ci bzod pa dag yin la shes pa ma yin nam/_yang dag pa'i shes pa yin la yang dag pa'i lta ba ma yin nam zhes bya ba 'di dpyad de/_'di skad du gang la bzod pa brgyad dang shes pa brgyad dang yang dag pa'i lta ba dang /_yang
[\[219a.5\]]dag pa'i shes pa zhes de ltar bye brag tu ston par byed pa ci shes rab 'ga' zhig bzod pa kho na yin la shes pa ma yin pa 'am shes pa kho na yin la bzod pa ma yin pa 'am/_de bzhin du lta ba kho na yin la shes pa ma yin pa'am/_shes pa kho na yin la lta ba ma yin pa yod dam zhes bstan par 'gyur
[\[219a.6\]]ro/_/ci shes rab 'ga' zhig bzod pa kho na yin la shes pa ma yin pa yod dam zhes bya ba la sogs pa gang smras na/_yod do zhes bstan pa'i phyir/_dri med bzod pa rnams shes pa min zhes bya ba smos so/_/dri med ces khyad par du byas pas bzod pa zag pa dang bcas pa rnams shes pa
[\[219a.7\]]yin no zhes bstan par 'gyur te/_shes pa'i don ni nges pa'i don yin na/_bzod pa dag ni nges pa ma yin pas shes pa ma yin no/_/ji ltar ma nges she na/_des spang bar bya ba zhes bya ba rgyas par smos so/_/des spangs par zhes bya ba ni/_bzod pas spang bar bya ba'o/_/'gag par 'gyur ba'i
[\[219b\]]
[\[219b.1\]]lam gyis ni/_de yi sgrib pa rab tu spong /_/zhes bshad pas de'i phyir/_des spang bar bya ba'i phra rgyas the tshom gyis thob pa dang rjes su 'brel ba'i rgyud kho na la bzod pa rnams skye bas de rnams ni the tshom ma spangs pa yin la/_the tshom spangs pa'i shes rab la ni shes pa zhes bya ba yin pas
[\[219b.2\]]bzod pa rnams ni shes pa ma yin no/_/des spang bar bya ba zhes ci'i phyir smos she na/_sdug bsngal la chos shes pa la sogs pa rnams shes pa nyid yin par bstan par bya ba'i phyir ro/_/gal te phra rgyas the tshom ma spangs pa'i phyir ro zhes bya ba de tsam zhig smos na ni de lta na lam la rjes su
[\[219b.3\]]shes pa kho na shes par 'gyur gyi/_shes pa la snga ma bdun ni mi 'gyur te/_phra rgyas the tshom ma spangs pa'i phyir ro/_/de dag yang dag par rtog pa'i bdag nyid can yin pa'i phyir zhes bya ba ni nges par nye bar rtog pa'i rang bzhin gzhan yin pa'i phyir ro zhes bya ba'i don to/_/yang dag par
[\[219b.4\]]rtog pa med pa dang /_yongs su tshol ba'i bsam pa can yin pa'i phyir zhes bya ba la/_zad pa dang mi skye ba shes pa gnyis kyis ni bden pa dag yang dag par rtog par mi byed cing nye bar rtog par mi byed kyi/_bya ba byas pas ji ltar mthong ba dag la bdag gis sdug bsngal yongs su shes te/_
[\[219b.5\]]yang shes par byar med do zhes bya ba la sogs par so sor rtog pa tsam 'ba' zhig [(]du [,]tu [)]zad do/_/mi rtag pa la sogs pa'i rnam pa dag gis bden pa dag yongs su tshol bar byed pa yang ma yin te/_'bras bu rdzogs zin pa'i phyir ro/_/bsam pa ni bsams pa'o/_/de'i phyir de gnyis ni lta
[\[219b.6\]]ba'i rang bzhin ma yin no/_/de las gzhan 'phags blo gnyi ga_/zhes bya ba ni sdug bsngal la chos shes pa nas lam la rjes su shes pa'i bar ro/_/de ni nye bar rtog pa la zhugs pa yang yin la/_de'i yul can gyi the tshom spangs pa yang yin te/_de'i phyir yang dag par rtog pa'i phyir
[\[219b.7\]]dang /_nges pa'i phyir gnyi ga grub po/_/re zhig 'di ni zag pa med pa'i shes rab de ltar rnam par phye ba'o/_/gzhan shes zhes bya ba ni lta ba kho na yin pa med do zhes bya ba shes par bya ba'i phyir brtsams pa yin gyi 'di lta ba ma yin zhes bya ba ni ma yin no/_/'jig rten pa'i shes rab thams
[\[220a\]]
[\[220a.1\]]cad shes pa yin pa 'di ni spyir btang ba yin la/_spyir btang ba 'di'i dmigs kyis bsal ba brtsams pa ni/_drug ni lta ba'ang yin zhes bya ba 'di yin no/_/'ang zhes bya ba'i sgras ni shes pa 'ang yin pa'o/_/lta ba lnga zhes bya ba ni 'jig tshogs la lta ba la sogs
[\[220a.2\]]pa'o/_/'jig rten pa'i yang dag pa'i lta ba zhes bya ba ni/_rgyu dang 'bras bu la sogs pa dag la yod par lta ba'o/_/'di'i mdor bsdus pa ni 'di yin te/_'jig rten pa'i shes rab rnam pa drug ni lta ba dang shes pa yin la/_des las gzhan pa'i 'jig rten pa thams cad ni shes pa kho
[\[220a.3\]]na yin gyi lta ba ma yin te/_ci'i phyir zhe na/_yang dag par rtog pa'i rnam par ma zhugs pa'i phyir ro/_/'dod chags la sogs pa dang /_mtshungs par ldan pa ji ltar yang dag par rtog pa'i rnam pa can ma yin zhe na/_de ni phal cher kha phyir bltas nas 'jug pa dang /_
[\[220a.4\]]'dod chags la sogs pa'i rnam pa'i rjes su byed pa yin no/_/'dod chags la sogs pa dag ni der ches bsal ba yin gyi/_shes rab ni ma yin la/_'dod chags la sogs pa yang dag par rtog pa'i rnam pa can yang ma yin te/_'o na ci zhe na/_zhen pa dang /_kun nas
[\[220a.5\]]mnar sems pa dang /_khengs pa la sogs pa'i rnam pa can yin no/_/shes pa bcus zhes bya ba bcu po gang dag gis she na/_chos dang /_rjes dang /_kun rdzob dang /_gzhan gyi sems dang /_sdug bsngal dang /_kun 'byung dang /_'gog pa dang /_lam dang /_zad pa dang /_mi
[\[220a.6\]]skye ba shes pa dag gis so/_/rtsom pa 'di ni nges par gzung ba'i phyir yin gyi/_'chi 'pho ba dang /_skye ba dang /_smon gnas shes pa la sogs pa gzhan dag ni 'di dag kho na'i nang du 'dus pa'i phyir ro/_/mdor bsdus na ni/_shes pa zag bcas zag pa med/_/ces bya ba ni/_nges par
[\[220a.7\]]gzung bar bya ba'i phyir brtsams pa ste/_rnam par rtog pa gsum med pa'i phyir ro/_/de gnyis las kyang /_dang po kun rdzob ces bya'o zhes bya ba 'byung ngo /_/phal cher bum pa dang /_snam bu dang /_skyes pa dang /_bud med la sogs pa kun rdzob 'dzin pa'i phyir zhes bya ba la/_kun rdzob ni
[\[220b\]]
[\[220b.1\]]bum pa dang /_snam bu dang /_skyes pa dang /_bud med la sogs pa'i dngos po tha snyad kyi yan lag tu gyur pa gang yin pa'o/_/de las 'byung ba ni kun rdzob ste/_gzugs la sogs pa dag la bum pa la sogs pa'i blo 'byung ba'i phyir ro/_/'jig rten gyi tha snyad phal cher ni gzugs la sogs
[\[220b.2\]]pa'i tshogs pa la brten pa de ltar gzugs la sogs pa'i rang gi mtshan nyid dang /_spyi'i mtshan nyid la brten pa ma yin te/_de nyid kyi phyir phal cher zhes bya ba la sogs pa smos so/_/rnam pa gcig tu na 'di ni dro bar gyur pa la sogs pa dag gi tshe zag pa med pa'i yul can yang 'byung ba yin
[\[220b.3\]]na/_ci'i phyir tha snyad dang mthun par 'jug pa zhes brjod ce na/_phal cher bas kyang ston par 'gyur te/_de dper na blon po rtag tu smra dgos pa dang /_rje bo rtag tu bkyon pa zhes bya ba lta bu'o/_/zag med rnam gnyis zhes bya ba la/_zag pa med pa'i shes pa gang yin pa de ni chos shes pa dang
[\[220b.4\]]rjes su shes pa rnam pa gnyis su dbye'o/_/de ltar na shes pa 'di gnyis ni zhes bya ba ni zag pa dang bcas pa dang /_zag pa med pa gnyis so/_/gsum yin te zhes bya ba ni chos dang rjes su shes pa'i dbye bas zag pa med pa rnam pa gnyis gnyis su phyed pa dang /_kun rdzob shes pa ste gsum yin
[\[220b.5\]]no/_/de dag ni dmigs pa'i bye brag gis tha dad de/_de la/_kun rdzob yul ni thams cad do/_/zhes bya ba la kun rdzob shes pa'i yul ma yin pa de ni yod pa ma yin te/_de nyid kyi phyir dmigs pa ni ci rigs par 'dus byas dang 'dus ma byas zhes bya ba smos te/_'di skad du gzhan yang /_
[\[220b.6\]]kun rdzob shes pa dge bas sdug bsngal shes par bya ba nas so sor brtags pas 'gog pa ma yin pa'i bar yang shes par bya ba ma yin nam zhe na/_yin te/_bdag med pa'i rnam pa can chos thams cad la dmigs pa dang /_'dus byas thams cad mi rtag pa dang /_chos thams cad bdag med pa
[\[220b.7\]]dang mya ngan las 'das pa zhi ba'o zhes gsungs pa'i phyir ro zhes bshad do/_/chos zhes bya ba'i spyod yul ni/_/'dod sdug bsngal la sogs zhes bya ba la/_gong ma'i sdug bsngal la sogs pa ni spyod yul ma yin la/_so sor brtags pa ma yin pas 'gog pa dang /_nam mkha' ni spyod
[\[221a\]]
[\[221a.1\]]yul ma yin no/_/rjes su shes pa'i spyod yul yang gong ma'i sdug bsngal la sogs pa kho na yin gyi/_bshad ma thag pa ni spyod yul ma yin no/_/zag pa med pa'i shes pa'i spyod yul ni nam mkha' dang so sor brtags pa ma yin pas 'gog pa ma yin te/_bden pa
[\[221a.2\]]dag gi nang du ma 'dus pa'i phyir ro/_/de dag la dmigs pa'i phyir ro zhes bya ba ni/_sdug bsngal la sogs pa la dmigs pa'i phyir ro/_/ji ltar zhe na/_sdug bsngal la dmigs pa'i shes pa ni sdug bsngal shes pa ste/_gzhan la yang de dang 'dra'o/_/chos dang rjes su shes pa bzhi po de
[\[221a.3\]]dag kho na zhes bya ba la/_ji ltar chos dang rjes su shes pa rnam pa bzhi yin zhe na/_bden pa bzhi la dmigs pa'i bye brag gis so/_/dang po skyes pa ni zhes bya ba ni zad pa dang mi skye ba shes pa rgyun chags par 'jug pa dag bden pa bzhi la dmigs pa'i phyir te/_zad pa dang mi skye ba shes
[\[221a.4\]]pa dang po skyes pa gang yin pa de dag ni sdug bsngal lam kun 'byung la rjes su shes pa yin no/_/'gog pa dang lam la rjes su shes pa ci'i phyir ma yin zhe na/_de'i phyir srid pa'i rtse mo pa'i phung po la sdug bsngal lam kun 'byung ba la rjes su shes pa'i rnam par dmigs pa'i phyir ro
[\[221a.5\]]zhes bya ba smos te/_dper na dug gi mdas bsnun cing shi ba'i yan lag thams cad la khyab ste/_'chi ba'i tshe rma'i phyogs kho nar gnas kyi gzhan du ni ma yin pa de bzhin du rnal 'byor pa 'di'i shes pa yang spang bar bya ba srid pa'i rtse mo pa'i phung po'i mtshan nyid can kho na la gnas so/_/
[\[221a.6\]]gang gi phyir nangs kyi phyis 'di'i srid pa'i rtse mo kho na spong ba de'i phyir gang gis gnod pa dang gang gis bcings pa de kho na las thar ba ltogs mor sems pa na mjug thogs su srid pa'i rtse mo zad pa kho na la dmigs pa/_de yang sdug bsngal lam kun 'byung ba yin te/_de'i phyir srid
[\[221a.7\]]pa'i rtse mo la sdug bsngal lam kun 'byung ba'i rnam par dmigs so/_/rdo rje lta bu'i mjug thogs su zad pa shes pa 'byung la/_de'i rjes la mi skye ba shes pa 'byung bas de'i phyir 'dri ba ni/_rdo rje lta bu zhes bya ba sogs pa'o/_/de gnyis dang zhes bya ba ni dang po skyes pa dag dang zhes
[\[221b\]]
[\[221b.1\]]bya ba'i don to/_/gal te sdug bsngal dang kun 'byung ba la dmigs na ni zhes bya ba rgyas par 'byung ba ni/_rdo rje lta bu bden pa bzhi la dmigs pa yang srid pa'i dbang du byas nas brjod pa ste/_de'i phyir 'di la nges pa med do/_/de nyid kyi phyir/_'on te 'gog pa dang lam la dmigs pa zhig yin na ni
[\[221b.2\]]zhes bya ba smos te/_'di ltar dang po ni sdug bsngal dang kun 'byung ba la rjes su shes pa gnyis yin gyi 'gog pa dang lam la rjes su shes pa dag ni ma yin no/_/bzhi la pha rol sems rig pa/_/zhes bya ba ni gzhan gyi sems shes pa ni zag pa dang bcas pa dang zag pa med pa la dmigs pa ste/_
[\[221b.3\]]de la zag pa dang bcas pa la dmigs pa gang yin pa de ni kun rdzob shes pa'i bdag nyid can no/_/zag pa med pa la dmigs pa gang yin pa de ni lam dang chos dang rjes su shes pa gsum gyi bdag nyid can no/_/gal te chos dang rjes su shes pa las ma gtogs par lam shes pa yod
[\[221b.4\]]pa ma yin pas gzhan gyi sems shes pa gsum kho na las brjod par bya ba ma yin nam zhe na/_'di de lta yin mod kyi chos dang rjes su shes pa gang gis gzhan gyi sems dang sems las byung ba zag pa med pa shes pa de lam shes pa yin par rig par bya'o/_/sdug bsngal dang kun 'byung ba
[\[221b.5\]]shes pa ni ma yin no zhes gzhan gyi sems shes pa skal ba mnyam pa'i yul can nyid du shes par bya ba'i phyir de skad brjod do/_/zag pa med pas zag pa dang bcas pa shes pa ni ma yin te/_'di'i nges pa ni de yin no/_/dbang po 'das pa zhes bya ba ni dad pas mos pa'i lam gyis mthong bas
[\[221b.6\]]thob pa mi shes shing dus kyi rnam par grol ba'i lam gyis dus dang mi sbyor bar rnam par grol ba'i lam mi shes pa ste/_dbang po 'das pa'i phyir ro/_/'og mas gong ma mi shes pa'o zhes bya ba ni phyir mi 'ong ba'i lam gyis dgra bcom pa'i lam mi shes shing /_nyan thos kyi lam gyis rang sangs
[\[221b.7\]]rgyas kyi lam mi shes so zhes bya ba la sogs pa'o/_/chos rjes blo phyogs phan tshun min/_/zhes bya ba 'byung ste/_de nyid kyi phyir chos dang rjes su shes pa'i phyogs dang mthun pa grub po/_/gzhan gyi sems shes pa chos shes pa'i phyogs dang mthun pa ni 'dod pa'i khams kyi gnyen po la
[\[222a\]]
[\[222a.1\]]dmigs pa yin la/_rjes su shes pa'i phyogs dang mthun pa ni gzugs dang gzugs med pa'i gnyen po la dmigs pa yin no/_/de gnyis ni zhes bya ba la/_gzhan gyi sems shes pa chos dang rjes su shes pa'i phyogs dang mthun pa gnyis ni phan tshun rgyab kyis
[\[222a.2\]]phyogs pas phan tshun dmigs pa nyid du mi rung ste/_sa dang nam mkha' la lta ba bzhin no/_/mthong ba'i lam la pha rol gyi sems shes pa med do zhes bya ba ni myur du 'gro ba nyid kyis sbyor ba med pa'i phyir la/_de thob pa rnams la yang sbyor ba las gzhan gyi sems shes pa mngon du 'gyur ba'i phyir
[\[222a.3\]]ro/_/de la dmigs pa ni yod do zhes bya ba ni mthong ba'i lam la dmigs pa yod do zhes bya ba'i don te/_sbyor ba byas nas gzhan gyi sems shes pa de la gzhan gyi sems mthong ba'i lam la dmigs pa nyid 'byung ngo /_/nyan thos mthong ba'i skad cig gnyis/_/rig ste zhes bya ba 'byung ngo /_/de ji
[\[222a.4\]]srid de la sbyor ba rtsom pa zhes bya ba ni rjes su shes pa'i phyogs dang mthun pa de la ste/_de la zhes bya ba ni de'i ched du zhes bya ba'i don gang yin pa'o/_/brgyad pa kun 'byung ba la rjes su shes pa dang /_zhes bya ba ni sdug bsngal ba mi rtag pa la sogs pa'i rnam pa skad cig ma bzhi dang /_
[\[222a.5\]]kun 'byung ba la sogs pa'i rnam pa can bzhi yin pas de'i phyir brgyad ces bya'o/_/sbyor ba chung ba'i phyir ro zhes bya ba 'byung ngo /_/nyan thos kyang sbyor ba chung ba yin te/_de la ni rjes su shes pa'i phyogs dang mthun pa'i sbyor ba nyid mi srid do/_/sbyor ba med par zhes bya ba la/_sbyor
[\[222a.6\]]ba mi mnga' bar yon tan thams cad mngon du 'gyur ba'i phyir thugs kyi dbang phyug bcom ldan 'das kyis mthong ba'i lam gyi skad cig thams cad bar med par mkhyen te/_grangs med pa gsum du tshad med pa'i tshogs kyis bsags pa'i ye shes kyi nus mthu de ni bsam gyis mi khyab pa 'di
[\[222a.7\]]nyid do/_/chos dang rjes su shes pa rnam pa bzhi ni zad pa dang mi skye ba shes pa dag yin no zhes bshad na/_de gnyis la dbye ba ma mthong bas/_yang zad pa shes pa dang mi skye ba shes pa dag khyad par ci yod ces bya ba des te/_de'i phyir/_zad pa shes pa bden rnams la/_/zhes bya ba rgyas
[\[222b\]]
[\[222b.1\]]par smos so/_/ji ltar na zag pa med pa shes pas de de ltar shes zhes bya ba ni zag pa med pa shes pa bcu drug pa'o zhes bya ba'i nges pa yongs su bzung nas smra ba'o/_/de'i rjes la langs pas zhes bya ba rgyas par 'byung ste/_zag pa med pa'i shes pas ni de ltar mi shes te/_rnam par grol
[\[222b.2\]]ba rtog pa med pa'i phyir ro/_/zag pa med pa'i shes pa las langs pa la rnam par rtog pa 'di dag skyes te/_de'i rjes la de skye ba'i skabs yod pa'i phyir ro/_/de ni zad pa dang mi skye ba shes pa gnyis kyi skyes bu byed pa'i 'bras bu yin te/_kun rdzob shes pa de ni de dag gi stobs kyis thob pa'i
[\[222b.3\]]phyir ro/_/de'i phyir bstan bcos las de'i bye brag gis de gnyis kyi bye brag bstan to/_/de'i bye brag gis zhes bya ba ni kun rdzob shes pa skyes bu byed pa'i 'bras bu de'i bye brag gis so/_/de la zad pa shes pa'i skyes bu byed pa'i 'bras bu ni bdag gis sdug bsngal yongs su shes so zhes bya ba
[\[222b.4\]]nas lam bsgoms so/_/zhes bya ba'i bar ro/_/mi skye ba shes pa'i skyes bu byed pa'i 'bras bu ni bdag gis sdug bsngal yongs su shes te/_yang yongs su shes par byar med do zhes bya ba nas bdag gis lam bsgoms te/_yang bsgoms du med do zhes bya ba'i bar ro/_/de gnyis kyi bye brag ces bya
[\[222b.5\]]ba ni zad pa shes pa dang mi skye ba shes pa gnyis kyi ste/_'bras bu'i bye brag ni rgyu'i bye brag la 'khrul pa med pa'i phyir ro/_/zag pa med pas kyang de ltar shes te zhes bya ba ni gang dag rnam pa bcu drug las ma gtogs pa'i zag pa med pa yang 'dod pa de dag 'di skad du zag pa med pas kyang de ltar shes
[\[222b.6\]]te zhes zer ro/_/gal te de lta na/_zad dang mi skye blo lta min/_/zhes bya ba de dang 'gal lo zhe na/_de'i phyir 'gal ba spang ba'i phyir mthong ba smos pa ni zhes bya ba rgyas par 'byung ste/_sdug bsngal la chos shes pa la sogs pa dag la mthong ba dang /_rig pa dang blo zhes 'don par 'gyur la/_de'i
[\[222b.7\]]mjug thogs su 'di gnyis kyang bstan pas/_sngar gyi 'phangs pa las dge slong dag gis da ltar 'di yang mthong ba yin zhes 'don pa yin te de'i phyir 'gal ba med do/_/yang na mngon sum du 'jug pa'i phyir ro zhes bya ba la ci zhe na/_zad pa dang mi skye ba shes pa dag la mthong bar smos so/_/dper
[\[223a\]]
[\[223a.1\]]na gzugs mthong ba mngon sum du 'jug pa yin gyi/_rjes su dpag pa las 'byung ba 'am/_yid ches pa'i lung las byung ba ma yin pas de bzhin du zad pa shes pa dang /_mi skye ba shes pa yang mngon sum du 'jug pa yin gyi/_rjes su dpag las byung ba'am/_yid
[\[223a.2\]]ches pa'i lung las byung ba ni ma yin te/_mthong ba dang chos mthun pas mthong bar bshad do zhes bstan te/_de'i rjes kyi dbang du byas nas mthong ba smos pa ni 'gal ba med kyi/_zag pa med pas kyang de ltar shes te zhes gang smras pa'i phyogs de la mthong ba smos pa 'gal ba yin
[\[223a.3\]]no/_/de'i lan ni de yin no/_/de nyid kyi phyir zhes bya ba ni mngon sum du 'jug pa de nyid kyi phyir zhes bya ba'i don to/_/yang gang las 'byung zhe na/_bstan bcos las so/_/de la zhes bya ba ni shes pa bcu dag la'o/_/kun rdzob shes pa ni shes pa gcig yin la zhes bya ba ni shes pa bcu
[\[223a.4\]]po de dag gi dbang du byas te/_rang gi mtshan nyid la ltos nas kun rdzob shes pa gcig yin no/_/gcig gi cha yang yin no zhes bya ba ni cha shas yin pa ste/_de ni pha rol gyi sems shes pa las rnam par gzhag pa yin pa'i phyir ro/_/gang gis gzhan gyi sems dang sems las byung ba zag
[\[223a.5\]]pa dang bcas pa shes pa gzhan gyi sems shes pa de ni zag pa dang bcas pa'i phyir kun rdzob shes pa yin no/_/chos shes pa ni shes pa bcu'i dbang du byas te/_shes pa gcig yin no/_/bdun gyi cha yang yin te zhes bya ba ni sdug bsngal dang kun 'byung ba dang /_'gog pa dang lam dang gzhan
[\[223a.6\]]gyi sems dang zad pa dang mi skye ba shes pa rnams kyi'o/_/de ni de dag gi cha 'dod pa'i sdug bsngal la sogs pa'i spyod yul can gang yin pa ste/_chos shes pa'i mtshan nyid yin pa'i phyir ro/_/rjes su shes pa dang de dang 'dra'o zhes bya ba ni shes pa bcu'i dbang du byas te rang gi mtshan nyid la
[\[223a.7\]]ltos nas rjes su shes pa shes pa gcig yin la/_ji skad bshad pa bdun gyi ni cha yin no/_/de ni gong ma'i sdug bsngal la sogs pa'i spyod yul can te/_rjes su shes pa'i mtshan nyid yin pa'i phyir ro/_/sdug bsngal shes pa ni shes pa gcig yin la/_bzhi'i cha yang yin te zhes bya ba ni
[\[223b\]]
[\[223b.1\]]chos dang rjes dang /_zad pa dang mi skye ba shes pa rnams kyi ste/_sdug bsngal gyi bden pa la dmigs pa gang yin pa'o/_/'dis ni kun 'byung dang 'gog pa shes pa yang bshad pa/_ji skad bshad pa rnams kho na'i cha kun 'byung ba la dmigs pa dang 'gog pa la dmigs pa gang yin
[\[223b.2\]]pa'o/_/lam shes pa ni gcig yin la/_lnga'i cha yang yin no zhes bya ba ni chos dang rjes dang zad pa dang /_mi skye ba shes pa dang gzhan gyi sems shes pa rnams kyi cha lam gyi bden pa la dmigs pa gang yin pa ste/_lam gyi mtshan nyid yin pa'i phyir ro/_/gzhan gyi sems shes pa ni shes
[\[223b.3\]]pa gcig yin la/_bzhi'i cha yang yin no zhes bya ba ni chos dang rjes dang lam dang /_kun rdzob shes pa rnams kyi cha sems dang sems las byung ba la dmigs pa gang yin pa ste/_gang gis gzhan gyi sems dang sems las byung ba rnams shes pa'o/_/zad pa shes pa ni shes pa gcig yin
[\[223b.4\]]la/_/drug gi cha yang yin te zhes bya ba ni chos dang rjes dang sdug bsngal dang kun 'byung ba dang /_'gog pa dang lam shes pa rnams kyi ste/_de dag re re zhing slob pa dang mi slob pa nyid du tha dad pa'i phyir na mi slob pa'i cha yin no/_/mi skye ba shes pa yang zad pa shes pa ji lta ba bzhin du rig par bya'o/_/yang ci'i
[\[223b.5\]]phyir de dag gsum yod pa zhes bya ba ni chos dang rjes dang kun rdzob shes pa dag go/_/bcur rnam par gzhag ces bya ba ni bshad ma thag pa dag go/_/rgyu bdun gyis zhes bya ba rgyas par 'byung ste/_grag ste zhes bya ba'i sgras ni bshad ma thag pa'i tshul kho na legs so zhes bya ba'o/_/zag pa dang
[\[223b.6\]]bcas pa dang zag pa med pa'i shes pa gnyis kho na rang bzhin dang gnyen po la sogs pa'i rgyu la brten nas gnas skabs de dag tu shes pa'i bdag nyid de dang des rnam pa bcur gzhag go/_/rang bzhin las ni rang bzhin gyis so/_/kun rdzob kyi shes pa ni kun rdzob shes pa'o/_/ji ltar zhe na de'i phyir don dam
[\[223b.7\]]pa mi shes pa'i phyir ro zhes bya ba smos so/_/don dam pa 'am don dam par mi shes pa ni kun rdzob shes pa ste/_thad snyad kyi bdag nyid yin pa'i phyir ro/_/de'i phyir rang bzhin las kun rdzob shes pa de rnam par gzhag gi_/gnyen po dang rnam pa la sogs pa dag las ni ma yin no/_/yang ci'i
[\[224a\]]
[\[224a.1\]]phyir kun rdzob shes pa chos thams cad kyi yul can nyid yin yang don dam pa shes pa ma yin zhe na/_zag pa dang bcas pa'i phyir ro/_/'dod pa'i khams dang khams gong mi'i gnyen po yin pa'i phyir ro zhes bya ba ni grangs bzhin du chos dang rjes su shes pa gnyis dang sbyar
[\[224a.2\]]ro/_/chos shes pa ni 'dod pa'i khams mtha' dag gi gnyen po yin no/_/rjes su shes pa khams gong ma'i yin pa yang de dang 'dra'o/_/dmigs pa tha mi dad pa'i phyir ro zhes bya ba ni nye bar len pa'i phung po lnga po de dag nyid sdug bsngal gyi bden pa dang /_kun 'byung gi bden pa yin pas/_
[\[224a.3\]]sdug bsngal dang kun 'byung shes pa dag dmigs pa tha mi dad kyi rnam pa tha dad pa 'ba' zhig tu zad de/_sdug bsngal dang kun 'byung ba la sogs pa'i bye brag gis tha dad pa'i phyir ro/_/rnam pa dang dmigs pa tha dad pa'i phyir ro zhes bya ba ni 'gog pa dang lam gyi bden pa dag ni 'dus byas dang 'dus ma byas
[\[224a.4\]]yin pa'i phyir de la dmigs pa tha dad pa yang yod do/_/sbyor ba las gzhan gyi sems shes pa ste zhes bya ba la/_/de ni gzhan gyi sems shes par bya'o snyam du de ltar sbyor te/_gzhan gyi sems shes pas ni sems dang sems las byung ba rnams kyang shes so/_/de'i phyir
[\[224a.5\]]de ni sbyor ba kho na las rnam par gzhag gi dmigs pa las ni ma yin no/_/bya ba byas pa las zhes bya ba ni bya ba byas pa nyid kyi phyir ni zhes bya ba'i don to/_/'bras bu thams cad kyi mthar de la gdon mi za bar 'byung ba'i phyir ro/_/dang po nyid du zhes bya ba ni mi skye ba shes pa las khyad par du byed pa ste/_de yang bya
[\[224a.6\]]ba byas pa las skye ba yin no/_/zag pa med pa'i shes pa thams cad kyi rgyu can no zhes bya ba ni zag pa med pa'i shes pa sngar skyes pa thams cad de'i skal ba mnyam pa'i rgyu yin gyi mi skye ba shes pa ni zad pa shes pa'i rgyu ma yin te dman pa'i phyir ro/_/thams cad thams cad kyi gnyen po yin pa'i phyir zhes bya
[\[224a.7\]]ba la/_'dod pa'i khams mthong ba dang bsgom pas sbyang bar bya bas bsdus pa'i rnam pa lnga po thams cad kyi gnyen po nyid du chos shes pa mthong ba dang bsgom pa'i lam gyis bsdus pa thams cad bstan pas/_de'i phyir gzhan ril ma yin pa'i gnyen po ril lam ma yin no zhes bya ba 'di khas blangs par
[\[224b\]]
[\[224b.1\]]gyur pa de bstan pa'i phyir/_gzhan yang bsgom pa'i lam la 'gog pa 'am zhes bya ba rgya cher smos so/_/bsgom pas spang bar bya ba khams gsum pa rnams kyi yang spong ba'i gnyen po yin la mthong bas spang bar bya ba 'dod pa na spyod pa rnams kyi ni gzhi'i gnyen po'o/_/'gog pa dang lam la chos
[\[224b.2\]]shes pa dag ni khams su gtogs pa ma yin pa dmigs pa yin te/_de'i phyir khams gsum gyi gnyen po yin no/_/sdug bsngal dang kun 'byung ba shes pa dag gis ni gzugs dang gzugs med pa las 'dod chags dang bral bar mi rung ste/_rnam par sun 'byin pa yid la byed pa yin pa'i phyir ro/_/
[\[224b.3\]]gzhan sun 'byin pa na gzhan la 'dod chags dang bral ba ni mi rigs so/_/'gog pa dang lam la chos shes pa dag ni mi ldan pa la dmigs pa'i phyir/_/rang gi yul la bya ba byas pa yin pa dang gzhan gyi yul la 'jug go/_/gzhan dag ni ma yin no/_/'dod pa'i khams kyi rjes ma smin/_/zhes bya ba la/_
[\[224b.4\]]gal te 'gog pa dang lam la chos shes pa mi ldan pa la dmigs pa'i phyir/_gzugs dang gzugs med pa'i gnyen po yin na/_de ltar na rjes su shes pa yang 'dod pa'i khams kyi gnyen por 'dod par bya dgos so zhe na/_de ni de lta ma yin te/_shes pa rnams ni rno ba yin pa'i phyir rang gi yul la
[\[224b.5\]]bya ba byas te/_gzhan gyi yul la bya ba dag byed pa yin la/_gong na bsgom pas spang bar bya ba lhag ma dang bcas pa'i phyir gnyen por rig na/_rjes su shes pa la ni 'dod pa'i khams na bya ba cung zad kyang yod pa ma yin te/_chos shes pas bya ba thams cad yongs su rdzogs par byas zin pa'i phyir
[\[224b.6\]]ro/_/skal ba mi mnyam pa'i khams kun tu 'gro ba rnams gong ma'i yul can yin pa'i phyir/_chos shes pa la ni yul gzhom par bya ba la bya ba yod do/_/dgra pham par bya ba'i phyir de mngon par 'dod pa'i gnas 'joms pa bzhin no/_/mthong ba'i lam gyis bsdus pa 'am bsgom pa'i lam
[\[224b.7\]]gyis bsdus pa yang rung ste/_'dod pa'i khams kyi gnyen po rjes su shes pa ni rnam pa thams cad du med pas rnam pa thams cad du med pa zhes bya ba smos so/_/yang shes pa bcu po 'di dag las shes pa gang zhig rnam pa drug tu 'byung zhe na/_de la chos shes pa dang rjes su shes pa ni rnam
[\[225a\]]
[\[225a.1\]]pa bcu drug ste/_bden pa bzhi la dmigs pa nyid kyis bden pa re re la rnam pa bzhi bzhi yin pa'i phyir ro/_/de dag ni 'og nas zhes bya ba la/_mi rtag pa la sogs pa'i rnam pa de dag 'og nas rdzas su rnam pa bcu drug go zhes bya ba der bshad par bya'o/_/kun rdzob
[\[225a.2\]]shes pa ni rnam pa bcu drug can yang yin la/_gzhan gyi rnam pa can yang yin te/_zhes bya ba 'byung ste/_de la rnam pa bcu drug can dro bar gyur pa dang /_rtse mo dang bzod pa la sogs pa dag na'o/_/gzhan gyi rnam pa can ni mi sdug pa dang dbugs rngub pa dang 'byung ba dag dang /_byams pa la sogs pa dag ni
[\[225a.3\]]kun rdzob shes pa rnam pa du ma can no/_/de nyid la rgyu chos thams cad kyi rang dang spyi'i mtshan la sogs pa 'dzin pa'i phyir ro zhes bya ba la sogs pa smos te/_rang gi mtshan nyid 'dzin pa'i phyir dang /_spyi'i mtshan nyid 'dzin pa'i phyir ro/_/sogs pa zhes bya ba'i sgras ni bum pa dang /_snam bu la sogs pa dag tu bsdus te/_bum pa dang snam
[\[225a.4\]]bu la sogs pa dag ni chos rnams kyi rang gi mtshan nyid kyang ma yin la spyi'i mtshan nyid kyang ma yin no/_/gzhan gyi yid shes dri med kyang /_/de bzhin zhes bya ba la/_ji ltar shes pa bzhi po 'di dag re re zhing rnam pa bzhi bzhi yin pa de bzhin du/_gzhan gyi sems shes pa zag pa med pa yang rang gi bden pa'i rnam pa dag gis rnam pa bzhi can yin no/_/
[\[225a.5\]]lam shes pa yin no zhes bya ba ni lam gyi nang du rtogs pa'i shes pa ste/_lam shes pa'i phyogs gcig yin zhes bya ba'i tha tshig go/_/gnyi ga yang rdzas re re zhig spyod yul lo zhes bya ba la/_/sems dang sems las byung ba de dag gi rang gi mtshan nyid ni lam la sogs pa nyid yin zhing /_de dag gi
[\[225a.6\]]yul can gzhan gyi sems shes pa yang rdzas re re'i spyod yul can yin pa'i phyir/_rang gi mtshan nyid kyi yul can yin yang rnam pa bzhi can zhes bya ste/_dper na gzhan gyi sems shes pa chags pa la sogs pa'i yul can lta bu'o/_/chags pa la sogs pa nyid sems las byung ba rnams kyi spyi'i
[\[225a.7\]]mtshan nyid yin mod kyi/_de lta na yang rdzas re re'i spyod yul can yin pa'i phyir shes bya rang gi mtshan nyid kyi rnam pa can zhes bya'i/_spyi'i rnam pa can ni ma yin no/_/'o na bcom ldan 'das kyis 'dod chags dang bcas pa'i sems la yang 'dod chags dang bcas pa'i sems zhes bya bar yang dag pa
[\[225b\]]
[\[225b.1\]]ji lta ba bzhin du rab tu shes so/_/de bzhin du 'dod chags dang bral ba dang /_zhe sdang dang bcas pa dang /_zhe sdang dang bral ba dang /_gti mug dang bcas pa dang /_gti mug dang bral ba dang /_kun bsdus pa dang /_rnam par g.yengs pa dang /_zhum pa dang /_rab tu bzung ba dang /_chung ngu dang /_chen
[\[225b.2\]]por gyur pa dang /_nye bar ma zhi ba dang /_nye bar zhi ba dang /_rgod pa dang /_rgod pa ma yin pa dang /_mnyam par ma bzhag pa dang /_mnyam par bzhag pa dang /_ma bsgoms pa dang /_bsgoms pa dang /_rnam par ma grol ba dang /_rnam par grol ba'o zhes gsungs na/_gal te de 'dod chags
[\[225b.3\]]dang bcas par 'dzin pa med na/_ji ltar 'dod chags dang bcas pa'o snyam du shes/_ci ste de 'dod chags dang bcas par 'dzin na ni rdzas re re zhing spyod yul lo zhes bya ba 'di ji ltar mi 'gal zhe na/_gos dang dri ma cig car du mi 'dzin pa bzhin no zhes bya ba 'byung ste/_gos dang dri ma ni cig car
[\[225b.4\]]du 'dzin pa ma yin te/_gang gi tshe gos mthong ba de'i tshe dri ma mi 'dzin la/_gang gi tshe dri ma mthong ba de'i tshe gos mi 'dzin no/_/gos dang dri ma cig car mi 'dzin pa bzhin no zhes bya ba 'di ni yongs su chad pa'i dbang du byas nas bshad pa yin no/_/'dod chags dang bcas pa nyid ni rnam pa gnyis
[\[225b.5\]]te zhes bya ba rgyas par 'byung ngo /_/'dres pa'i 'dod chags dang bcas pa nyid ni mngon du gyur pa las te/_'dres pa dang mtshungs par ldan pa dang lhan cig skyes pa zhes bya ba ni don gcig go/_/ldan pa'i 'dod chags dang bcas pa nyid ni thob pa dang 'brel pa las te/_thob pa dang rnyed pa dang
[\[225b.6\]]ldan pa zhes bya ba ni don gzhan ma yin pa'i phyir ro/_/de las zhes bya ba rgyas par 'byung ste/_de la 'dod chags dang mtshungs par ldan pa'i sems ni sems gang la 'dod chags mngon du gyur pa las te/_sems de ni 'des pa'i 'dod chags dang bcas pa dang ldan pa'i 'dod chags dang bcas
[\[225b.7\]]pa gnyis kyis 'dod chags dang bcas so/_/de las gzhan pa zag pa dang bcas pa'i sems ma bsgribs la lung du ma bstan pa dang /_'jig rten pa'i dge ba ni ldan pa'i 'dod chags dang bcas te/_'dod chags kyi thob pa tsam dang lhan cig pa yin pa'i phyir ro/_/de'i phyir 'di gnyi ga yang 'dod chags dang
[\[226a\]]
[\[226a.1\]]bcas pa'o zhes bstan par 'gyur ro/_/de ltar gnas dang kha cig na re 'dir ni 'dod chags dang mtshungs par ldan pa'i sems ni 'dod chags dang bcas pa yin gyi/_zag pa dang bcas pa gzhan thob pa tsam dang lhan cig pa ni ma yin la/_'dod chags kyi gnyen po ni
[\[226a.2\]]'dod chags dang bral ba yin no zhes zer ro/_/yang ci'i phyir kha cig gi lugs kyis 'dod chags kyi gnyen po la 'dod chags dang bral ba zhes bya'i/_'dod chags dang mtshungs par mi ldan pa 'dod chags dang bral ba ma yin zhe na/_kha cig ces bya ba de nyid kyis rgyu smras pa/_gal te 'dod chags dang
[\[226a.3\]]mtshungs par mi ldan pa sems gang la 'dod chags med cing de'i thob pa 'ba' zhig yod par zad pa de 'dod chags dang bral ba yin na ni nyon mongs pa gzhan dang mtshungs par ldan pa ste/_nyon mongs pa khong khro ba la sogs pa dang mtshungs par ldan pa yang yin par 'gyur ro/_/ci'i phyir zhe na/_de yang 'dod
[\[226a.4\]]chags dang mtshungs par mi ldan pa'i phyir ro/_/mdo las ni/_zhe sdang la sogs pa dang /_mtshungs par ldan pa la 'dod chags dang bral ba zhes ma gsungs te/_'o na ci zhe na/_zhe sdang dang bcas pa/_gti mug dang bcas pa zhes gsungs so/_/bdag gi ltar na ni 'dod chags kyi gnyen por gyur pa'i
[\[226a.5\]]sems zhe sdang la sogs pa dag dang mtshungs par mi ldan pas de las gzhan pa'i nyon mongs pa dang mtshungs par ldan pa 'dod chags dang bral ba yin no zhes bya bar mi 'dzin te/_de'i phyir 'di la skyon med do/_/'di la slob dpon gyi skyon gzhan smras pa ni/_gzhan dag na re de lta na ni zhes bya ba ste/_gal te 'dod
[\[226a.6\]]chags dang mtshungs par ldan pa 'dod chags dang bcas pa yin zhing /_'dod chags kyi gnyen po 'dod chags dang bral ba yin na/_de lta na ni de'i gnyen po ma yin pa'i sems nyon mongs pa can ma yin pa 'dod chags dang bcas pa yang ma yin la/_'dod chags dang bral ba 'ang ma yin par 'gyur te/_
[\[226a.7\]]ma sgribs pa la lung du ma bstan pa dang /_bar chad med pa'i lam las gzhan pa'i dge ba ni 'dod chags dang mtshungs par mi ldan pa'i phyir 'dod chags dang bcas pa nyid ma yin la/_'dod chags kyi gnyen po ma yin pa'i phyir 'dod chags dang bral ba ma yin no/_/gang zhig de'i gnyen po ma yin zhe na/_
[\[226b\]]
[\[226b.1\]]sbyor ba'i lam la sogs pa'o/_/sogs pa zhes bya ba'i sgras ni zhe sdang dang bcas pa dang /_gti mug dang bcas pa zhes bya ba der yang 'dra bar thal bar 'gyur bar ston to/_de bas na 'dir 'dod chags dang ldan pas kyang zhes bya ba ni 'dod chags rgyas par 'gyur bas kyang zhes bya ba'i don to/_/kyang zhes
[\[226b.2\]]bya ba'i sgras ni 'dir 'dod chags dang mtshungs par ldan pa nyid kyis kyang /_'dod chags dang bcas pa'i sems su 'dod par bya'o/_/de lta na zag pa dang bcas pa dang nyon mongs pa can ma yin pa yang 'dod chags dang bcas pa yin no zhes bya bar bsdus par 'gyur ro/_/kun du bsdus pa ni dmigs pa la
[\[226b.3\]]mngon par bsdus pa'i phyir dge ba yin no zhes bya ba la/_dge ba'i sems ni dmigs pa la mngon par bsdus shing dmigs pa las mi g.yeng ba ste/_rnam par mi g.yeng ba dang mtshungs par ldan pa'i phyir ro/_/kun du bsdus pa ni gnyid dang mtshungs par ldan pa yin no zhes bya ba ni dbang po lnga rgyu ba mngon
[\[226b.4\]]par bsdu ba'i phyir ro/_/rnam par g.yeng ba ni nyon mongs pa can gzhan yin no zhes bya ba ni gnyid dang mtshungs par ldan pa las gzhan pa'i nyon mongs pa can no/_/nyon mongs pa can gyi gnyid dang mtshungs par ldan pa'i phyir zhes bya ba la/_sems de ni nyon mongs pa dang mtshungs par ldan pas rnam par
[\[226b.5\]]g.yeng ba yin zhing /_gnyid dang mtshungs par ldan pas kun tu bsdus par 'gyur na/_gcig la ni 'gal ba nyid rigs pa yang ma yin no/_/bstan bcos las zhes bya ba ni gal te kun du bsdus pa gnyid dang mtshungs par ldan pa yin na ni bstan bcos dang 'gal bar 'gyur ro zhes bya ba'o/_/ji ltar
[\[226b.6\]]zhe na/_sems kun du bsdus pa yang dag pa ji lta ba bzhin rab tu shes so zhes bya ba 'byung ste/_rgyas par 'grel pa ji lta ba bzhin no/_/ji ltar rjes su shes pa kun du bsdus pa la dmigs par 'gyur te/_'dod pa'i khams las gong na gnyid med pa'i phyir la rjes su shes pa yang gzugs dang
[\[226b.7\]]gzugs med pa la dmigs pa'i phyir ro/_/lam shes pa yang kun du bsdus pa'i sems la dmigs par mi 'gyur ro/_/ci'i phyir zhe na/_lam shes pa ni lam la dmigs pa yin la gnyid ni gcig tu zag pa dang bcas pa yin pa'i phyir ro/_/lam gyis bsdus pa'i sems ni gnyid dang mtshungs par ldan pa yang [(]ma
[\[227a\]]
[\[227a.1\]]ma [,]ma [)]yin no/_/kun du bsdus pa ni dmigs pa la mngon par bsdus pa'i phyir zhes sngar ji skad du bshad pa ltar na ni ji skad du smras pa'i skyon med de/_de ni nyon mongs pa can gyi gnyid dang mtshungs par mi ldan pas bsdus pa yin la/_rnam par g.yeng ba yang yin par mi 'gyur ro/_/bstan bcos
[\[227a.2\]]dang 'gal ba yang med de/_kun du bsdus pa'i sems dge ba ni khams gsum gyis bsdus pa dang ma bsdus pa yin pa'i phyir kun du bsdus pa'i sems kyi shes pa de ni shes pa bzhi yin no zhes bya bar grub ste/_gzugs dang gzugs med pa'i kun du bsdus pa'i sems dge ba la dmigs pa ni rjes su shes pa
[\[227a.3\]]yin la/_zag pa med pa'i shes pa dge ba'i sems la dmigs pa lam gyi bden pas gsungs pa ni lam shes pa yin no/_/le lo dang mtshungs par ldan pa'i phyir zhes bya ba ni de mngon par mi spro ba'i ngo bo yin pa'i phyir ro/_/rab tu bzung ba ni brtson 'grus dang mtshungs par ldan pa ste/_rab tu bzung ba ni
[\[227a.4\]]brtson 'grus kyi rnam grangs yin pa'i phyir ro/_/rnam par byang ba chung ngu dag gis bsten pa'i phyir zhes bya ba la/_gang dag la rnam par byang ba chung ngu yod pa'i lus can de dag ni rnam par byang ba chung ngu dag yin no/_/chung ngu ni cung zad do/_/rnam par byang ba ni dag pa'o/_/'dir ni dge ba'i rtsa ba dag rnam par byang
[\[227a.5\]]ba yin par 'dod de/_ngo bo nyid kyi dge bas dag pa yin pa'i phyir ro/_/de'i phyir de ltar na dge ba'i rtsa ba chung ngu dag gis bsten pa'i phyir zhes bstan par 'gyur ro/_/chen por gyur pa ni de las bzlog pa yin pa'i phyir dge ba yin no zhes bya ba ni rnam par byang ba chen po dag gis bsten pa'i phyir zhes bstan pa yin no/_/
[\[227a.6\]]gzhan yang go rims bzhin du rtsa ba dang /_rin dang 'khor dang rjes su 'brang ba dang /_stobs chung ba dang chen po'i phyir yang chung ngu dang chen por gyur pa yin no/_/de nyid bstan pa'i phyir/_nyon mongs pa can ni mi dge ba'i rtsa ba gnyis kyi rtsa ba dang bcas pa yin no zhes bya ba smos te/_nyon mongs pa can ni 'dod
[\[227a.7\]]chags dang /_zhe sdang gnyis la mtshungs par ldan pa med pas de gnyis gang yang rung ba zhig dang gti mug mi dge ba'i rtsa bas rtsa ba dang bcas pa yin no/_/dge ba ni dge ba'i rtsa ba gsum gyis so zhes bya ba ni ma chags pa dang zhe sdang med pa dang /_gti mug med pa rnams phan tshun mi 'khrul ba'i phyir ro/_/'bad
[\[227b\]]
[\[227b.1\]]pas bsgrub par bya ba ma yin pa'i phyir zhes bya ba ni mi 'dod pa bzhin du yang nyon mongs pa 'byung ba'i phyir ro/_/tshegs chen pos bsgrub par bya ba yin pa'i phyir ro zhes bya ba ni dam pa'i chos dang tshul bzhin yid la byed pa dang /_don gyi bsgrub pa la sogs pa dag gis bsgrub par bya ba yin pa'i phyir ro/_/
[\[227b.2\]]nyon mongs pa can ni de dang 'dra ba ma 'ongs pa 'thob pa med pa'i phyir zhes bya ba ni de dang 'dra ba ma 'ongs pa thob pa med pa'i phyir te lugs las chos dge ba 'dus byas 'thob pa yin no zhes 'byung ba'i phyir ro/_/phung po gsum gyi rjes su 'brang ba dang bcas pa yin no zhes bya ba ni tshor ba dang /_'du shes dang /_'du
[\[227b.3\]]byed kyi phung po dag gis so/_/rnam par shes pa'i phung po dag gis rjes su 'brang ba dang bcas pa ni ma yin te/_rnam par shes pa de nyid rnam par shes pa'i 'khor yin pa ni mi rigs so/_/dge ba ni 'khor mang ba yin la zhes bya ba ni de dang 'dra ba ma 'ongs pa 'thob pa dang mngon par 'brel pa'i phyir ro/_/
[\[227b.4\]]phung po bzhis rjes su 'brang ba dang bcas pa yin no zhes bya ba ni gzugs dang /_tshor ba dang /_'du shes pa dang /_'du byed dag gis te/_bsam gtan dang /_zag pa med pa'i sdom pa'i gzugs ni sems kyi rjes su 'jug pa yin no/_/yang nyon mongs pa can ni stobs chung ba yin no zhes bya ba 'byung ngo /_/
[\[227b.5\]]dge ba de yang log par lta ba'i skad cig ma gcig gis tshul khrims la sogs pa dge ba'i phung po lnga 'joms pa'i phyir stobs chung ba ma yin zhe na/_de ni gtan chad pa ma yin te/_yang mtshams sbyor ba'i phyir ro/_/de nyid kyi phyir gtan du 'joms par byed pas zhes bya ba smos te/_mthong ba'i lam las
[\[227b.6\]]yongs su nyams pa med pa'i phyir ro/_/de'i phyir yang ste/_rtsa ba dang /_rin dang /_'khor dang /_rjes su 'brang ba dang /_stobs che chung gi phyir yang chung ngu ni nyon mongs pa can yin la chen por gyur pa ni dge ba yin no/_/de'i gnyen po yin pa'i phyir zhes bya ba ni/_rgod pa'i gnyen po yin pa'i phyir ro/_/
[\[227b.7\]]rnam par ma zhi ba dang zhes bya ba ni/_rgod pa dang /_mtshungs par ldan pa'i phyir nyon mongs pa can yin no/_/rnam par zhi ba ni dge ba'o/_/de'i gnyen po yin pa'i phyir zhes bya ba ni rnam par g.yeng ba'i gnyen po yin pa'i phyir zhes bya ba'i don to/_/'thob pa dang bsten pa'i bsgoms pa dag gis ma _
[\[228a\]]
[\[228a.1\]]bsgoms pa'i phyir zhes bya ba la/_nyon mongs pa can ni ma 'ongs pa 'thob pa yang med la/_bsten par 'os pa yang ma yin te/_'thob pa dang bsten zhes bya ba ni dge ba 'dus byas thob pa'o zhes 'byung ba'i phyir ro/_/bsgoms pa ni de gnyis kyis bsgoms pa'i phyir/_de dge ba yin no zhes bya ba
[\[228a.2\]]ni 'thob pa dang /_bsten pa'i bsgoms pa dag gis zhes bya ba'i don to/_/rang bzhin dang rgyud rnam par grol ba dag gis rnam par grol ba'i phyir zhes bya ba la/_nyon mongs pa can ni nyon mongs pa dang mtshungs par ldan pa'i phyir rang bzhin rnam par grol bas kyang /_rnam par grol ba ma yin la so so'i skye [(]ba'i [,]bo'i [)]rgyud la skye ba'i
[\[228a.3\]]phyir rgyud rnam par grol bas kyang rnam par grol ba ma yin no/_/rnam par grol ba ni de gnyis kyis rnam par grol ba'i phyir dge ba yin no zhes bya ba ni/_rang bzhin dang rgyud rnam par grol ba dag gis rnam par grol ba yin pa'i phyir zhes bya ba'i tha tshig ste/_dge ba ni nyon mongs pa dag dang mtshungs par ldan pas rang bzhin gyis
[\[228a.4\]]rnam par grol bas kyang rnam par grol ba yin la/_so so'i skye bo dge legs can dang slob pa dang mi slob pa'i rgyud la skye bas rgyud rnam par grol bas kyang rnam par grol ba yin no/_/rmugs pa dang /_gnyid dang lhan cig par gyur cing zhes bya ba ni rmugs pa dang /_gnyid dang mtshungs par ldan pa'o/_/nang du kun du 'gog pa dang
[\[228a.5\]]lhan cig par 'gyur la zhes bya ba 'di 'chad par byed pa ni lhag mthong dang mtshungs par mi ldan pa yin no zhes bya ba'o/_/rjes su g.yeng pa yin zhing zhes bya ba 'di 'chad par byed pa ni rnam par 'phros pa yin no zhes bya ba'o/_/sems de nyid kun du bsdus pa yang yin la zhes bya ba rgyas par 'byung ste/_gal te rmugs pa
[\[228a.6\]]dang gnyid dang lhan cig par gyur pa la kun du bsdus pa zhes bya ba ni de lta na nyon mongs pa can gyi gnyid dang mtshungs par ldan pa gnyi ga yin par 'gyur te/_de nyid gnyid dang mtshungs par ldan pas kun du bsdus pa yin la 'dod chags la sogs pa'i nyon mongs pa dang mtshungs par ldan pas rnam par g.yeng par yang
[\[228a.7\]]thal bar 'gyur ro/_/nyon mongs pa can gnyid dang lhan cig pa rnam par g.yengs pa nyid du dam ma bcas pa'i phyir ro zhes bya ba ni/_gnyid dang lhan cig par gyur pa ni nyon mongs pa can dang /_nyon mongs pa can ma yin pa yang rung ste/_thams cad kun du bsdus pa yin par dam 'cha'o/_/bstan bcos
[\[228b\]]
[\[228b.1\]]dang 'gal bar 'gyur zhes kyang bshad pa ma yin nam zhes bya ba la/_ji ltar zhe na/_sems kun du bsdus pa yang dag pa ji lta ba bzhin du rab tu shes so/_/de shes pa'i shes pa ni bzhi ste/_chos shes pa dang /_rjes su shes pa dang /_kun rdzob shes pa dang /_lam shes pa'o zhes bya bar ro/_/bstan bcos
[\[228b.2\]]dang 'gal ba ni bla'i/_mdo dang 'gal ba ni ma yin no zhes bya ba la/_bstan bcos ni mdo'i dbang yin gyi/_mdo ni bstan bcos kyi dbang ma yin te/_bstan bcos la rag las pa ma yin no/_/mtshan nyid kyang tha mi dad par bshad pa'i phyir zhes bya ba la/_de thams cad nyon mongs pa can du bshad pas nyon
[\[228b.3\]]mongs pa can nyid mtshan nyid tha mi dad pa yin la/_nyon mongs pa can nyid ni nyon mongs pa'i sa mang po rnams dang mtshungs par ldan pa'i phyir ro/_/kun du bsdus pa dang /_rab tu bzung ba la sogs pa'i zhes bya ba la/_sogs pa zhes bya ba'i sgras ni chen po dang rgod pa ma yin pa dang /_rnam par zhi ba dang /_mnyam
[\[228b.4\]]par gzhag pa dang /_bsgoms pa dang /_rnam par grol ba rnams bsdus pa'o/_/ji ltar de dag mtshan nyid tha mi dad pa yin no zhe na/_thams cad dge ba yin na zhes bshad pa'i phyir dge ba nyid ni de dag gi mtshan nyid tha mi dad pa'i phyir la/_de ni dge ba'i sa mang po pa dag dang mtshungs par ldan pa'i phyir ro/_/_
[\[228b.5\]]de'i nyes pa'i khyad par yang dag par bstan pa'i phyir la zhes bya ba la/_nyon mongs pa can de'i nyes pa ni de'i nyes pa'o/_/de'i nyes pa'i khyad par ni de'i nyes pa'i khyad par te/_de bstan pa ni de'i nyes pa'i khyad par yang dag par bstan pa'o/_/'di ltar sems nyon mongs pa can 'di ni rnam par g.yeng ba dang
[\[228b.6\]]mtshungs par ldan pa'i phyir rnam par g.yengs pa yin no/_/le lo dang mtshungs par ldan pa'i phyir zhum pa yin no zhes bya ba la sogs pa rgyas par brjod par bya'o/_/de bzhin du dge ba'i yang yon tan gyi khyad par yang dag par bstan pas zhes bya ba rgyas par 'byung ste/_dge bar mtshungs kyang dmigs pa la
[\[228b.7\]]mngon par bsdus pa'i phyir ro/_/kun du bsdus zhes bya ba de lta bu la sogs pa thams cad brjod par bya'o/_/de'i phyir de la ni nyon mongs pa can nyid du mtshungs shing dge ba nyid du mtshungs bzhin du de dag gi khyad par yang dag par bstan pa'i phyir tshig 'di rnams mdo dang 'gal ba ma spangs pa'i phyir zhes bya ba
[\[229a\]]
[\[229a.1\]]la/_mdo las ni rmugs pa dang gnyid dang lhan cig par 'gyur ba la sems kun du bsdus par bshad kyi/_dge ba ni ma yin te/_rmugs pa ni nyon mongs pa'i sa mang po pa ma yin pa'i phyir ro/_/gnyid ni nyon mongs pa can yang yod la/_nyon mongs pa can ma yin pa yang yod do/_/'di ni
[\[229a.2\]]tshig de dag gi don ma yin te/_don ni nub phyogs pa rnams kyis ji skad smras pa de nyid yin no/_/gal te mdo las sems de nyid zhum pa yang yin la/_de nyid rgod pa yang yin no zhes bya bar bzhed na ni gang gi tshe sems zhum pa dang zhum par dogs pa de'i tshe shin tu sbyangs pa dang /_ting nge 'dzin dang /_btang snyoms
[\[229a.3\]]yang dag byang chub kyi yan lag rnams bsgom pa'i dus ma yin no zhes bya ba'i nges pa 'dir mi 'gyur gyi/_'di skad du/_de'i tshe chos rab tu rnam par 'byed pa dang /_brtson 'grus dang dga' ba yang dag byang chub kyi yan lag rnams bsgom pa'i dus kyang ma yin no zhes brjod dgos par 'gyur ro/_/ci'i phyir zhe na/_sems
[\[229a.4\]]zhum pa de nyid rgod pa yin pa'i phyir ro/_/de bzhin du sems rgod pa dang /_rgod par dogs pa de'i tshe chos rab tu rnam par 'byed pa dang /_brtson 'grus dang /_dga' ba yang dag byang chub kyi yan lag rnams bsgom pa'i dus ma yin no zhes bya ba nges pa 'dir mi 'gyur gyi 'di skad du/_de'i tshe shin tu sbyangs pa dang /_ting nge
[\[229a.5\]]'dzin dang /_btang snyoms yang dag byang chub kyi yan lag rnams bsgom pa'i dus kyang ma yin no zhes brjod dgos par 'gyur ro/_/ci'i phyir zhe na/_sems rgod pa de nyid zhum pa yin pa'i phyir ro/_/yang ji ltar na bye brag tu smra bas zhum pa gang yin pa de nyid rgod pa yin no zhes smras she na/_sems zhum pa ni le lo
[\[229a.6\]]dang mtshungs par ldan pa'i phyir nyon mongs pa can yin no/_/rgod pa ni rgod pa dang mtshungs par ldan pa'i phyir nyon mongs pa can yin no zhes smras pa'i phyir ro/_/le lo dang rgod pa gnyis kyang nyon mongs pa'i sa mang po yin pa nyid kyis sems thams cad la 'byung ba'i phyir ro/_/'dir dran pa yang dag byang chub kyi yan lag
[\[229a.7\]]ma smos pa ni dran pa ni kun du 'gro ba yin pa'i phyir sems gnyi ga la ma bshad kyang grub pa'i phyir te/_mdo las dran pa ni kun du song ba yin no zhes nga smra'o zhes 'byung ba'i phyir ro/_/ci 'di la byang chub kyi yan lag rnams so sor bsgom pa'am zhes bya ba ni so so so sor bsgom pa'am zhes bya ba'i tha tshig go/_/'di dag yid
[\[229b\]]
[\[229b.1\]]la byed pa bsgom pa yin par 'dod kyi/_mngon sum du 'gyur ba ni ma yin no zhes bya ba smos te/_yid la byed pa ni sbyor ba'i gnas skabs na dmigs par byed pa ste/_de ni so sor mi 'gal lo/_/byang chub kyi yan lag rnams yid la byed pa bsgom pas ni bying ba dang bral ba 'gyur la de dang bral bas rgyud nyon
[\[229b.2\]]mongs pa med pa yin pa dang /_phyi nas thams cad tshogs pa mngon sum du 'gyur ro/_/'di las le lo lhag pa zhes bya ba rgyas par 'byung ste/_mdo las gang gi tshe sems zhum par 'gyur ba zhes rgyas par gsungs pa der ro/_/rgod pa lhag pa ni rgod pa zhes bshad pas 'gal ba med de/_gal te mdo las/_sems
[\[229b.3\]]de nyid zhum pa yang yin la de nyid rgod pa yang yin zhes bya bar bzhed na ni gang gi tshe sems zhum pa zhes rgyas par 'gal ba smras pa gang yin pa'o/_/de gnyis kyang lhan cig pa yin pa'i phyir zhes bya ba ni/_le lo dang /_rgod pa gnyis so/_/sems de nyid zhum pa yang yin la/_de nyid rgod pa yang yin no zhes smras
[\[229b.4\]]ste/_le lo dang rgod pa dag ni nyon mongs pa'i sa mang po pa yin pa'i phyir lhan cig 'byung ngo /_mdo sde pas/_bsam pa can gyi tshig la ni bzlog pa med kyi/_mdo'i dgongs pa ni le lo lhag pa zhum pa yin la rgod pa lhag pa ni rgod pa'o zhes bya ba 'di ma yin no zhes smras te/_gang gi phyir gang gi re sems zhus
[\[229b.5\]]pa zhes bya ba rgyas par gsungs pa'i phyir ro/_/'dod chags dang ldan pa'i sems thams cad 'dod chags dang bcas pa yin no zhes gang bshad pa zhes bya ba la/_ji ltar zhe na/_de la'ang 'dod chags dang mtshungs par ldan pa'i sems ni gnyis kyi 'dod chags dang bcas pa yin no/_/de las gzhan pa zag
[\[229b.6\]]pa dang bcas pa ni ldan pa'i 'dod chags dang bcas pas 'dod chags dang bcas pa yin no zhes smras pa'i phyir ro/_/slob pa'i zag pa med pa yang 'dod chags dang bcas par 'gyur ro zhes bya ba la/_slob pa rgyun du zhugs pa'i 'bras bu la zhugs pa la sogs pa'i sems ni mthong ba'i lam dang bsgom pa'i
[\[229b.7\]]lam la gdon mi za bar 'dod chags kyi 'thob pa dang lhan cig pa yin te/_'dod chags ma spangs pa'i phyir ro/_/gal te 'dod chags kyi dmigs pa yin no zhe na ni zhes bya ba ni sems gang zhig 'dod chags kyi mi dmigs pa yin pa de 'dod chags dang ldan pa yin no snyam na ni zhes bya ba ste/_dgra
[\[230a\]]
[\[230a.1\]]bcom pa'i sems zag pa dang bcas pa yang 'dod chags dang bcas pa zhes bya bar gzung bar 'gyur ro/_/dgra bcom pa'i 'jig rten pa'i sems kyang gzhan gyi 'dod chags kyi dmigs pa yin pas de'i phyir/_de yang 'dod chags dang bcas par 'gyur na 'di 'dod pa yang ma yin
[\[230a.2\]]no/_/yang na ji ltar zag pa dang bcas pa yin zhes bya ba ni/_gal te dgra bcom pa'i 'jig rten pa'i sems 'dod chags kyi dmigs pa ma yin na'o/_/ji ste nyon mongs pa spyi pa lta ba dang /_the tshom dang /_ma rig pa rnams kyi dmigs pa yin pa'i phyir zag pa dang bcas pa'o zhes bya bar 'dod na/_de lta na
[\[230a.3\]]yang gzhan gyi sems shes pas gti mug dang bcas par gzung bar 'gyur te/_dgra bcom pa'i sems zag pa dang bcas pa ni gti mug gi dmigs pa yin pa'i phyir ro/_/gti mug kyang nyon mongs pa spyi pa yin pas dgra bcom pa'i sems gzhan gyi gti mug gi dmigs pa yin no/_/gzhan gyi sems
[\[230a.4\]]shes pa ni 'thob pa la dmigs pa yang ma yin te/_sems dang sems las byung ba la dmigs pa'i phyir dang /_'thob pa yang mi ldan pa yin pa'i phyir ro/_/sems de la dmigs pa'i 'dod chags la dmigs pa can yang ma yin no zhes bya ba la/_de la zhes bya ba ni gzhan gyi sems dang sbyar ro/_/'dod chags
[\[230a.5\]]gang la sems de dmigs pa yod pa ni/_sems de la dmigs pa'o/_/gang la sems la dmigs pa'i 'dod chags yod pa de ni sems de la dmigs pa'i 'dod chags la dmigs pa can no/_/gang zhe na/_gzhan gyi sems shes pa'o/_/ma yin no zhes bya ba ni de bkag pa yin no/_/ci zhig bstan par 'gyur zhe na/_gzhan gyi sems tsam zhig shes
[\[230a.6\]]kyi/_de la dmigs pa'i 'dod chags ni mi shes te/_rdzas re re zhig gi spyod yul yin pa'i phyir ro/_/de bas 'dir 'dod chags dang ldan pas zhes bya ba rgyas par 'byung ste/_gang gi phyir slob pa'i sems zag pa med pa dang mi slob pa'i zag pa dang bcas pa 'dod chags dang bcas par 'gyur ba dang /_gzhan gyi sems
[\[230a.7\]]shes pa ni 'thob pa la dmigs pa ma yin pa dang /_de la dmigs pa'i 'dod chags la dmigs pa can yang ma yin pa de'i phyir 'dod chags dang ldan pas ma yin gyi/_'o na ci zhe na/_'dod chags dang mtshungs par ldan pa'i sems ni 'dod chags dang bcas pa yin la/_'dod chags kyi 'thob pa yod kyang /_
[\[230b\]]
[\[230b.1\]]'dod chags dang mtshungs par mi ldan pa'i sems ni/_'dod chags dang bral ba yin pa'i phyir dang /_mdo'i dgongs pa ni zhes bya ba ni/_mdo'i don gzhan mi srid pa'i phyir ro/_/der ni de'i 'thob pa dang bral ba las dgongs te gsungs pa yin no zhes bya ba ni/_'dod chags la sogs pa'i 'thob pa bral ba
[\[230b.2\]]las dgongs te gsungs kyi mtshungs par ldan pa tsam la ni ma yin no zhes bstan pa ste/_'dod pa'i srid pa dang /_gzugs kyi srid pa dang /_gzugs med pa'i srid par phyir mi ldog pa'i chos can yin zhes bya ba'i tshig gzhan dang /_nyes pas khams gsum gyi 'dod chags dang bral bar bstan pa'i phyir ro
[\[230b.3\]]snyam du bsam pa yin no/_/bshad pa ma yin nam zhes bya ba rgyas par 'byung ba la/_gang du bshad ce na/_kha cig na re mdo 'dir ni zhes bya ba nas/_gal te 'dod chags dang mtshungs par mi ldan pa 'dod chags dang bral ba yin na ni/_nyon mongs pa la gzhan dang mtshungs par ldan pa yang yin par
[\[230b.4\]]'gyur ro zhes zer ba der bshad do/_/dgongs pa 'dis na nyes pa med de zhes bya ba dgongs pa gang gis she na/_de'i phyir 'dod chags dang bral ba zhes bya ba rgyas par smos te/_sogs pa zhes bya ba'i sgras ni/_mdo ji lta ba bzhin du kun du bsdus pa dang rnam par g.yengs pa zhes bya ba la sogs pa bsdu'o/_/
[\[230b.5\]]de lta ma yin na de gzugs la dmigs par yang 'gyur la zhes bya ba ni gal te gzugs la sogs pa'i dngos po che ge mo zhig la chags so zhes bya ba shes na'o/_/de lta yin dang gzhan gyi sems shes par mi 'gyur te/_gzugs la dmigs pa'i phyir ro/_/de la dmigs pa'i pha rol gyi sems 'dzin pa na zhes bya
[\[230b.6\]]ba ni/_gzhan gyi sems la dmigs pa'i sems 'dzin pa na'o/_/rang gi ngo bo 'dzin par 'gyur ro zhes bya ba ni/_rang gi sems 'dzin par 'gyur ro zhes bya ba'i tha tshig go/_/rang gi ngo bo 'dzin pa ni mi rigs te/_rang gi bdag nyid la byed pa 'gal ba'i phyir ro/_/ji ltar rang gi ngo bo 'dzin par 'gyur zhe na/_gzhan
[\[230b.7\]]gyi sems rig pa zhig gis gang gi sems 'dzin pa des kyang gzhan gyi sems shes pa de'i sems la dmigs pa gang yin pa 'di ni srid pa yin te/_gnyi ga yang gzhan gyi sems rig pa yin pa'i phyir ro/_/gzhan gyi sems shes pa zag pa med pa yang sdug bsngal la sogs pa la dmigs par 'gyur la/_de'i phyir
[\[231a\]]
[\[231a.1\]]stong pa nyid dang /_mtshan ma 'am med pa dang ldan par yang 'gyur na/_'dod pa ni ma yin no/_/gzhan gyi shes pa thams cad ni zhes bya ba ni/_zag pa dang bcas pa 'am/_zag pa med pa'o/_/sems dang sems las byung ba dang /_rdzas kyi rang gi mtshan nyid dang zhes bya ba
[\[231a.2\]]la/_rdzas kyi zhes bya bas ni kun rdzob bsal bar bya ba'i phyir ro/_/rang gi mtshan nyid ces bya bas ni spyi'i mtshan nyid bzlog par bya ba'i phyir ro/_/sems dang sems las byung ba zhes smos pa ni gzugs la sogs pa rdzas kyi rang bzhin rnam par gcad par bya ba'i phyir ro/_/da ltar byung ba zhes smos
[\[231a.3\]]pa ni sems dang sems las byung ba 'das pa dang /_ma 'ongs pa dag bzlog par bya ba'i phyir ro/_/pha rol gyi rgyud ces bya ba smos pa ni/_rang gi rgyud kyi sems dang sems las byung ba bsal bar bya ba'i phyir ro/_/'dod pa dang gzugs dang ldan pa zhes smos pa ni gzugs med pa dang ldan pa'i sems
[\[231a.4\]]bzlog par bya ba'i phyir ro/_/de dag ni sa 'das pa gzhan gyi sems shes pa'i yul ma yin no/_/mthong ba'i lam bkag pa dang zhes bya ba ni/_mthong ba'i lam la gnas pa na gzhan gyi sems shes par mi byed de/_sbyor ba mi srid pa'i phyir ro/_/gzhan gyi sems shes pa ni mngon du byed par 'gyur
[\[231a.5\]]bas rab tu phye ba yin no/_/de'i tshe ni mngon du byed par 'gyur ba med la des bsdus pa yang med do/_/ci'i phyir zhe na/_mthong ba'i lam gyis bsdus pa'i sems ni rnam par chad pa'i sems la dmigs pa ma yin te/_mtha' dag la dmigs pa'i phyir ro/_/bsgom pa'i lam la dmigs pa zhes bya ba ni
[\[231a.6\]]de'i tshe mngon du byed pa dang /_des bsdus pa yin no zhes bya ba'i tha tshig go/_/stong pa nyid dang /_mtshan ma med pa dang mi ldan pa zhes grub pa bzhin du nges par bya ba'i phyir te/_rnam pa dang dmigs pa tha dad pa'i phyir te/_de gnyis ni spyi'i rnam pa can dang 'dus ma byas kyi yul can yin pa'i phyir ro/_/gzhan
[\[231a.7\]]gyi sems shes pa ni shes bya'i rang gi mtshan nyid sems dang sems las byung ba'i yul can yin pa'i phyir ro/_/ci'i phyir smon pa med pa dang mi ldan pa ma yin zhe na/_'di ltar gzhan gyi sems shes pa sdug bsngal gyi tshor ba'i rang gi mtshan nyid la dmigs pa ni smon pa med pa dang mthun pa'i phyir ro/_/zad pa dang mi skye
[\[231b\]]
[\[231b.1\]]ba shes pas ma bsdus pa zhes bya ba la/_gzhan gyi sems shes pa ni shes pa bzhis bsdus pa yin te/_de'i phyir gzhan gyi sems shes pa kun du rtog pa dang yongs su tshol ba'i bsam pa can yin pa'i phyir lta ba'i bdag nyid la de gnyis la lta ba'i bdag nyid ma yin pas de gnyis kyis ma bsdus so/_/bar chad med pa'i lam bkag pa zhes
[\[231b.2\]]bya ba la/_bar chad med pa'i lam ni nyon mongs pa'i gnyen po yin pa'i phyir spong ba'i lam yin la/_gzhan gyi sems shes pa ni rnam par grol ba'i lam yin te/_rnam pa drug rnam par grol blo/_/zhes bya ba 'byung ba'i phyir ro/_/gzhan dag na re khyad par gyi lam yang yin no zhes zer ro/_/don dam pa dag yin yang
[\[231b.3\]]kun rdzob la brten pa'i phyir ro zhes bya ba ni/_don dam pa'i rgyu mtshan can nam don dam pa nyid don dam pa ste/_zad pa dang mi skye ba shes pa dag don dam pa pa yin yang kun rdzob la brten pa'i phyir ro/_/ci zhe na de dag la stong pa dang bdag med pa'i rnam pa dag ma gtogs so zhes bya ba sbyar ro/_/ji ltar 'di
[\[231b.4\]]dag kun rdzob la brten zhe na/_de'i phyir bdag gi skye ba zad do/_/'di las srid pa gzhan mi shes so zhes bya ba smos te go rims bzhin no/_/de dag gi stobs kyi rjes su tha snyad 'dogs pa'i sgo nas zhes bya ba ni kun rdzob la brten pa dang /_zag pa med pa nyid la gtan tshigs smras pa ste/_gang gi phyir zad
[\[231b.5\]]pa dang mi skye ba shes pa dag gi rjes kyi kun rdzob kyi shes pa dag de lta bu'i rnam pa can du 'jug pa de'i phyir de dag gi rjes su skyes pa kun rdzob kyi shes pa dag la de dag kun rdzob la brten pa zhes brjod de/_zad pa dang mi skye ba shes pa dag ni don dam pa la 'jug kyang kun rdzob la brten to/_/stong pa dang bdag med
[\[231b.6\]]pa'i rnam pa don dam pa la 'jug pa dag ni don dam pa nyid la brten pas 'di dag zad pa dang mi skye ba shes pas bsdus pa med do/_/ci zag pa med pa zhes bya ba rgyas par 'byung ngo /_/bsam pa ci zhig yin zhe na/_ci ji ltar zag pa med pa spyi yid la byed pa rnam pa bcu drug bshad pa de bzhin du zag pa med pa rang
[\[231b.7\]]gi mtshan nyid kyi rnam pa yang 'ga' zhig yod dam 'on te zag pa med pa spyi'i rnam pa kho na yin zhes bya ba'o/_/dogs pa de yang gang las she na/_gzhan gyi sems shes pa zag pa med pa'i rang gi mtshan nyid kyi yul can du bshad pa'i phyir ro/_/dri med bcu drug las gzhan rnams med de/_'di skad bstan _
[\[232a\]]
[\[232a.1\]]par 'gyur te/_gzhan zag pa med pa spyi'i rnam pa yang med na/_rang gi mtshan nyid kyi rnam pa lta ga la yod ces bya ba'o/_/mi ldan pa'i sems kyi zhes bya ba ni zag pa med pas so/_/mi rtag pa dang /_sdug bsngal ba dang zhes bya ba la sogs pa 'byung ste/_mi rtag pa ni mi
[\[232a.2\]]rtag pa zhes bya ste/_ta sil gyi rkyen 'di ni zhes bya ba'i don la sbyar ro/_/rkyen 'di ni thams cad la de bzhin du shes par bya'o/_/yang na mi rtag pa zhes bya ba ni mi rtag pa'i ngo bor ro/_/gzhan la yang de bzhin du sbyar bar bya'o/_/'di ni gnas yod do/_/'di ni gzhi yod do zhes bya ba ni 'di gnyis
[\[232a.3\]]kyang zag pa med pa'i rnam pa yin te/_'di ni gnas yod do zhes bya ba ni rang gi mtshan nyid yod do zhes bya ba'i don to/_/'di ni gzhi yod do zhes bya ba ni 'di ni rgyu yod do zhes bya ba'i tha tshig ste/_gnas dang gzhi'i sgra ni rang gi mtshan nyid dang rgyu'i rnam grangs yin pa'i phyir ro/_/rigs pas skyed pa'i sgo nas shes
[\[232a.4\]]par 'gyur ro zhes bya ba ni phyin ci ma log par shes par 'gyur ro zhes bya ba'i tha tshig go/_/'di'i don ni nyi 'og pas smras pa gang yin pa 'di ma yin te/_'o na ci zhe na/_'di'i don mi rtag pa la sogs par 'gyur ba gang yin pa 'di ni gnas yod do/_/'di ni gzhi yod do zhes bya ba ste/_'di ni srid pa yod do/_/'di ni
[\[232a.5\]]go skabs yod do/_/'di ni 'byor pa yod do zhes bya ba 'di yin no/_/gzhi'i sgra ni de ltar shes par 'gyur ba gang yin pa 'di ni rgyu yod do zhes rgyu'i tshig kho na yin no/_/gnas ni go skabs yin no zhes bya ba ni 'jig rten la grags pa'i sgo nas so/_/gal te 'di bstan bcos kyi don yin par 'gyur na zhes
[\[232a.6\]]bya ba rgyas par 'byung ngo /_/bdag dang bdag gi zhes bya ba ni 'jig tshogs la lta bas so/_/chad pa dang rtag pa zhes bya ba ni mthar 'dzin pa'i lta bas so/_/rgyu med pa dang /_byed pa med pa dang /_skur pa 'debs pa zhes bya ba ni log par lta bas so/_/mchog dang /_gtso bo dang /_khyad par du 'phags pa
[\[232a.7\]]dang /_dam pa zhes bya ba ni lta ba mchog tu 'dzin pas so/_/'das pa dang /_grol ba dang /_nges par 'byin pa zhes bya ba ni tshul khrims dang /_brtul zhugs mchog tu 'dzin pas so/_/nem nur dang yid gnyis dang /_the tshom zhes bya ba ni the tshom gyis so/_/chags pa zhes bya ba ni 'dod chags kyis so/_/
[\[232b\]]
[\[232b.1\]]sdang ba zhes bya ba ni zhe sdang gis so/_/rlom pa zhes bya ba ni nga rgyal gyis so/_/rmongs pa zhes bya ba ni gti mug gis so/_/de skad kyang mi 'byung ste zhes bya bas ni 'di ni gnas yod do/_/'di ni gzhi yod do/_/zhes bya ba 'di rnam pa bcu drug ma gtogs pa zag pa med pa'i rnam pa ma yin par shes par byas par
[\[232b.2\]]'gyur ro/_/de lta bas na 'di ni de'i don ma yin no zhes bya ba ni mi rtag pa la sogs par shes par 'gyur ba gang yin pa 'di ni gnas yod do/_/'di ni gzhi yod do zhes ji skad du smras pa'o/_/de ltar yid dang gzhan gyi sems shes pa thams cad rdzas kyi rang gi mtshan nyid kyi yul can du grub bo/_/rdzas su ni bdun
[\[232b.3\]]yin zhes bya ba ni/_phyin ci log bzhi'i gnyen po yin pa'i phyir sdug bsngal gyi rnam pa bzhi'i rdzas su yin zhing /_kun 'byung dang /_'gog pa dang /_lam gyi rnam pa rnams las re re zhig rdzas su yin pa'i phyir ro/_/kun 'byung gi rnam pa thams cad rgyu'i rnam grangs yin te/_dper na dbang po dang brgya byin dang
[\[232b.4\]]grong khyer 'jig ces bya ba dang 'dra'o/_/de bzhin du 'gog pa dang /_lam gyi rnam pa thams cad kyang 'gog pa dang lam zhes bya ba'i rnam grangs yin pas rdzas su bdun yin no/_/bye brag tu smra ba rnams ni rdzas su rnam pa bcu drug go zhes brjod de/_sdug bsngal gyi rnam pa bzhin du kun 'byung la sogs pa'i
[\[232b.5\]]rnam pa thams cad kyang so sor mngon du bya dgos pa'i phyir rnam pa rnams ni shes rab kyi ngo bo nyid pas so zhes zer ro/_/de la rkyen la rag lus pa'i phyir mi rtag pa'o zhes bya ba ni rgyu la sogs pa rkyen la rag las pa'i phyir te/_rkyen la rag las te/_skye ba'i phyir ro zhes bya ba'i tha tshig go/_/gnod pa'i
[\[232b.6\]]bdag nyid yin pa'i phyir sdug bsngal ba'o zhes bya ba ni gnod pa byed pa'i bdag nyid yin pa'i phyir ro/_/bdag gir lta ba'i mi mthun pa'i phyogs kyis stong pa'o zhes bya ba la/_bdag yod na bdag gi bar 'gyur ro/_/bdag tu lta ba'i mi mthun pa'i phyogs kyi bdag med pa'o zhes bya ba ni/_gang gi
[\[232b.7\]]rtag pa de ni sdug bsngal ba'o/_/sdug bsngal ba ni bdag med pa'o zhes bya bas sdug bsngal gyi bden pa de ni bdag gi mtshan nyid can ma yin la/_bdag med pa de la bdag go snyam du mngon par zhen pa ni bdag tu lta ba ste/_de'i gnyen por bdag med pa'o/_/sa bon gyi chos kyi tshul gyis rgyu'o zhes bya
[\[233a\]]
[\[233a.1\]]bas ni/_rgyu thag ring po'i gnas skabs ston te/_dang po'i sa bon lta bu'o/_/sa bon gyi chos kyi tshul gyis zhes bya ba ni/_sa bon gyi chos kyi lugs kyis zhes bya ba'i don to/_/'byung ba'i tshul gyis kun 'byung ba'o zhes bya bas ni/_de ma thag tu skye ba ltar rgyu thag nye ba'i gnas
[\[233a.2\]]skabs ston te/_'di phrad nas 'byung bas kun 'byung ba'o/_/'brel ba'i tshul gyis rab tu skye ba'o zhes bya bas ni rgyun ma 'chad pa'i rgyur ston te/_sa bon dang /_myu gu dang /_lo ma dang /_sdong bu la sogs pa ltar 'di las rgyun chags pa 'am rab tu skye bas na rab tu skye ba'o/_/mngon par bsgrub pa'i don gyis
[\[233a.3\]]na rkyen zhes bya bas ni/_rgyu la sogs pa rkyen mang po zhig la skye ba ste/_rkyen rnams phan tshun mngon du phyogs pa las de skye ba'i phyir/_rkyen gcig gis skyed pa ni cung zad kyang med do/_/de nyid kyi phyir 'ji ba'i gong bu dang /_thal zhar dang /_'khor lo dang /_tha gu dang /_chu rnams 'dus pa dper brjod
[\[233a.4\]]do/_/phung po zhig pa'i phyir 'gog pa'o zhes bya ba ni/_phung po skye ba 'gog pa'i don gyis so/_/me gsum zhi ba'i phyir zhes bya ba ni/_'dod chags dang /_zhe sdang dang /_gti mug gi me zhi ba'i phyir ro/_/'tshe ba med pa'i phyir gya nom pa'o zhes bya ba ni sdug bsngal med pa'i phyir zhes bya ba'i don gang yin pa'o/_/
[\[233a.5\]]skyon thams cad dang bral ba'i phyir nges par 'byung ba'o zhes bya ba la/_skyon ni sdug bsngal gyi rgyu rnams te/_sdug bsngal gyi rgyu thams cad dang bral zhes bya ba'i don to/_/bgrod pa'i don gyis ni lam mo zhes bya ba ni mya ngan las 'das par bgrod pa'i don gyis so/_/rigs pa dang ldan pa'i phyir/_rigs pa'o zhes
[\[233a.6\]]bya ba ni/_'thad pa dang ldan pa'i phyir zhes bya ba'i don to/_/yang dag par bsgrub pa'i don gyis bsgrub pa'o zhes bya ba ni yang dag par 'gro ba'i don gyis na zhes bya ba'i tha tshig go/_/shin tu yang dag par 'da' bar byed pa'i phyir nges par 'byin par byed pa'o zhes bya ba ni/_'bras las nyams pa 'chi ba med/_/
[\[233a.7\]]ces 'byung ba'i phyir ro/_/nges par 'byung ba'i dgos pa ni nges par 'byin pa ste/_dbang po'i dga' ston bzhin no/_/gtan du ba ma yin pa'i phyir mi rtag pa'o zhes bya ba ni/_sngar ni snga na med pas mi rtag par bshad la/_da ni zhig nas med pas mi rtag pa'o zhes ston to/_/khur lta bur gyur pa'i phyir zhes bya
[\[233b\]]
[\[233b.1\]]ba ni/_khur lta bur gyur pa'i phyir zhes bya ba'i don to/_/sdug bsngal gyi gang zag de 'tshir zhing gnon par byed do zhes bya ba'i tha tshig go/_/'dod dgur byed pa med pa'i phyir zhes bya ba ni 'di la 'dod dgur byed pa'i ngang tshul yod pas na 'dod dgur byed pa'o/_/'dod dgur byed pa med pa ni 'dod dgur byed
[\[233b.2\]]pa ma yin pa'o/_/don 'di ni mdo las kyang gsungs te/_dge slong dag gal te gzugs bdag yin par 'gyur na/_gzugs bdag nyid la gnod pa byed par 'gyur gyi zhes bya ba rgyas par 'byung ngo /_/'ong ba'i tshul gyis rgyu'o zhes bya ba ni/_'di las 'ong bas na rgyu ste/_'di las skye bas na zhes bya ba'i tha
[\[233b.3\]]tshig go/_/'byung ba'i tshul gyis kun 'byung ba'o zhes bya ba ni/_gang gi phyir ma 'ongs pa'i dus nas bdag nyid du red cing 'byung ba'o/_/'phel ba'i tshul gyis rab tu skye ba'o zhes bya ba ste/_dper na sa bon dang /_myu gu dang /_lo ma la sogs pa'i rgyun gyis 'phel ba lta bu'o/_/so sor 'brang ba'i don gyis
[\[233b.4\]]rkyen to zhes bya ba ni skyed pa'i bya ba la gtso bor gyur pa'o/_/rjes su 'gro ba'i don gyis zhes bya ba'i tha tshig tu bstan par 'gyur ro/_/'brel pa med pas 'brel ba zhig pa'i phyir 'gog pa'o zhes bya ba ni sdug bsngal phyi ma dang 'brel pa med cing /_sdug bsngal snga ma 'gog pa'i phyir zhes bya ba'i don to/_/
[\[233b.5\]]'dus byas kyi mtshan nyid gsum dang bral ba'i phyir zhes bya ba ni skye ba dang 'jig pa dang gnas pa las gzhan du 'gyur ba nyid dang bral ba'i phyir ro/_/dge ba'i phyir gya nom pa'o zhes bya ba ni/_thar pa dam pa'i don du dge zhes bya ba yin pas so/_/yid brtan pa'i mchog yin pa'i phyir nges par 'byung ba'o zhes bya
[\[233b.6\]]ba ni sdug bsngal thams cad rgyun chad pas mchog tu bde ba'i phyir dang /_de las gzhan yid brtan par bya ba med pa'i phyir ro/_/lam ngan pa'i mi mthun pa'i phyogs kyi lam mo zhes bya ba ni/_mya ngan las 'das pa tshol ba'i phyir ro/_/rigs pa ma yin pa'i mi mthun pa'i phyogs kyis rigs pa'o zhes bya ba
[\[233b.7\]]ni de las gzhan pa rigs pa ltar snang ba yin pa'i phyir ro/_/mya ngan las 'das pa'i grong dang mi 'gal ba'i don gyis bsgrub pa'o zhes bya ba ni/_mya ngan las 'das pa'i grong du 'jug pa dang mi 'gal zhing slu bar mi byed pa'o/_/'dis sgrub par byed pas na sgrub pa'o/_/srid pa thams cad kyi gnyen po yin pa'i
[\[234a\]]
[\[234a.1\]]phyir/_nges par 'byin par byed pa'o zhes bya ba ni 'dod pa dang gzugs dang gzugs med pa'i srid pa'i gnyen po yin pa'i phyir te/_'jig rten pa ni phyogs gcig gi gnyen po yin no/_/ji ltar 'dod pa bzhin brjod par bya ste zhes bya ba ni slob dpon gyis smos pa'o/_/skye ba dang
[\[234a.2\]]'jig pa'i chos can yin pa'i phyir zhes bya ba ni bdag nyid 'thob pa'i sngar ram 'og tu med pa'i phyir ro zhes bya ba'i tha tshig go/_/mi mthun par gyur pa'i phyir sdug bsngal ba'o zhes bya ba ni/_'du byed kyi sdug bsngal nyid kyis so/_/bdag dang bral ba'i phyir stong pa'o zhes bya ba ni/_nang gi byed pa'i skyes bu dang
[\[234a.3\]]bral ba'i phyir ro/_/bdag nyid kyis bdag ma yin pa'i phyir bdag med pa'o zhes bya ba ni/_gang mi rtag pa de ni sdug bsngal ba'o/_/gang sdug bsngal ba de ni bdag med pa'o zhes bdag gi mtshan nyid med pa'i phyir ro/_/'dun pa'i rtsa ba can zhes bya ba ni dang po'i rgyu'i dbang du mdzad nas 'dun pa'i rgyu can
[\[234a.4\]]no/_/'dir 'dun pa ni sred pa'i rnam grangs so/_/'dun pa las kun 'byung ba zhes bya ba ni nye ba'i rgyu dbang du mdzad nas 'dun pa'i rgyu can no/_/'dun pa'i rigs can zhes bya ba ni 'dun pa'i rkyen can no/_/'dun pa las rab tu skye ba zhes bya ba ni/_de ma thag pa'i rgyu'i dbang du mdzad nas so/_/rab tu
[\[234a.5\]]skye ba zhes bya ba'i sgra tha mar 'don pa 'ba' zhig tu zad do zhes bya ba ni kun 'byung gi rnam pa bzhi las rab tu skye ba'i rnam pa gsum par 'don cing rkyen gyi rnam pa bzhi par 'don mod kyi/_mdo las bstan par ni rab tu skye ba'i sgra rgyu kun 'byung ba rkyen rab tu skye ba zhes phyi nas 'don par bya'o/_/yang 'dun
[\[234a.6\]]par mtshungs bzhin du 'dun pa 'di dag la khyad par ci yod ce na/_nga'o snyam pa ni bye brag med par lus la 'dun pa yin no zhes bya ba ni phung po mtha' dag la bdag gi dngos po don du gnyer bas zhes bya ba'i don to/_/gyur cig snyam pa ni bye brag med par yang srid pa la 'dun pa yin no zhes bya ba ni lha dang mi la sogs
[\[234a.7\]]pa'i rnam pa la mi ltos par yang srid pa tsam zhig don du gnyer ba'o/_/'di lta bur gyur cig ces bya ba rgyas par 'byung ba rnam pa 'dir gyur cig ces lha 'am/_mi yang rung ste/_bye brag tu sred pa la 'dun pa'o/_/nying mtshams sbyor ba nyid 'ching ba yin pas na nying mtshams sbyor ba'i 'ching ba ste/_de la 'dun pa
[\[234b\]]
[\[234b.1\]]ni don du gnyer ba'o/_/dmyal bar nying mtshams sbyor ba'i 'ching ba don du gnyer ba mi srid pas de'i phyir yang na las mngon par 'du byed pa la 'dun pa yin zhes bya ba smos so/_/las la mngon par 'du byed pa ni las mngon par 'du byed pa ste/_de la 'dun pa ni sbyin pa 'di lta bu dang 'di lta bu sbyin no snyam du don du
[\[234b.2\]]gnyer ba'i sgo nas don du gnyer ba'o/_/de la dang po ni sdug bsngal gyi dang po'i rgyu yin pa'i phyir rtsa ba'i rgyu yin no zhes bya ba ni/_dang po 'dun pa des 'phangs pa'i 'dun pa las brgyud nas phung po lnga 'am bzhi'i skye ba mngon par 'grub pa ste/_'di ni phung khrol thams cad kyi rtsa ba'i rgyu yin no/_/'bras bu'i sa bon bzhin
[\[234b.3\]]no zhes bya ba ni/_rtsa ba'i rgyu yin pa lta bu ste/_sa bon gyis 'phangs pa'i myu gu la sogs pa'i rgyu las 'bras bu 'byung ba'i phyir ro/_/gnyis pa ni kun 'byung ba yin te/_des de yang dag par 'grub pa'i phyir zhes bya ba ni/_bye brag med par yang srid pa la 'dun pa gang yin pa 'dun pa gnyis pa des lus de yang dag par
[\[234b.4\]]'grub pa'i phyir/_skad cig ma brgyud pas 'bras bu myu gu la sogs pa skye ba bzhin te/_dper na brgyud nas myu gu la sogs pa skye ba 'bras bu'i yang dag par 'grub pa yin pa de dang 'dra'o/_/gsum pa ni 'di lta bur gyur cig snyam pa'i 'dun pa ji skad du bshad pa'o/_/de dang 'dra ba'i sdug bsngal gyi rkyen yin te zhes
[\[234b.5\]]bya ba ni/_bye brag tu yang srid pa la 'dun pa rnam pa gang yin pa de dang 'dra ba'i sdug bsngal gyi rkyen du gyur pa dang /_mi lus don du gnyer ba ni 'gro ba gzhan gyi lus kyi rkyen du mi 'gyur ro/_/lus la sogs pa bzhin no zhes bya ba la sogs pa zhes bya ba'i sgras ni rlung dang /_nyi ma la sogs pa bsdu ste/_de dag kyang
[\[234b.6\]]'bras bu phun sum tshogs par 'gyur ro/_/nus pa ni bsil ba dang /_dro ba nyid do/_/rnam par smin pa ni mngar ba dang /_skyur ba nyid do/_/mthu ni gzugs la sogs pa rnams kyi nus mthu'i khyad par te/_gang las 'byung ba dang /_sdud pa la sogs par 'gyur ba'o/_/bzhi pa ni rab tu skye ba ste/_de kho na las de skye
[\[234b.7\]]ba'i phyir zhes bya ba la/_de kho na las zhes bya ba ni nying mtshams sbyor ba'i 'ching ba la 'dun pa las so/_/de skye ba'i phyir zhes bya ba ni nying mtshams sbyor ba yang srid pa zhes bya ba skye zhing 'byung ba'i phyir 'bras bu'i tha ma me tog bzhin te/_dper na tha ma me tog las 'bras bu rab tu skye ba bzhin no/_/'dir
[\[235a\]]
[\[235a.1\]]'dun pa bzhi pa ni yang srid pa'i mngon sum pa'i rgyu yin no/_/snga ma gsum ni brgyud pa'i rgyu yin no/_/yang na 'dun pa bzhi ni sred pa'i bye brag rnams las lnga tshan gnyis dang bzhi tshan gnyis yin te zhes bya ba ni ji skad du bshad pa dag ste/_go rims bzhin no/_/ji ltar zhe na/_nga'o
[\[235a.2\]]snyam du bye brag med par lus la 'dun pa de ni srid pa'i bye brag lngar 'gyur te/_dge slong dag nga'o snyam pa yod na/_nga 'di lta bu'o snyam pa 'byung bar 'gyur zhing /_nga 'di 'dra'o snyam pa dang /_nga de lta ma yin no snyam pa dang /_nga bzang ngo snyam pa dang /_nga ngan no snyam pa 'byung bar 'gyur ro zhes bya ba'o/_/bye brag
[\[235a.3\]]med par lus la 'dun pas sdug bsngal ba lnga tshan 'di ni de lta'o/_/lnga tshan gnyis pa ni de la 'byung bar 'gyur ro snyam pa 'byung bar 'gyur zhing de la 'byung bar mi 'gyur snyam pa dang /_'di lta bur 'gyur ro snyam pa dang /_'di 'dra bar 'byung bar 'gyur ro snyam pa dang /_de lta ma yin par 'byung bar 'gyur
[\[235a.4\]]ro snyam pa 'byung bar 'gyur ro zhes bya ba ste/_'dun pa lnga tshan 'di ni bye brag med par yang srid pa la 'dun pa yin no/_/de la gyur cig snyam pa 'byung bar 'gyur zhing de la 'di lta bur gyur cig snyam pa dang de 'dra bar gyur cig snyam pa dang de lta ma yin par gyur cig snyam pa 'byung ba bzhi tshan 'di ni bye brag
[\[235a.5\]]med par yang srid pa la 'dun pa yin no/_/gyur kyang ci ma rung snyam pa dang /_'di lta bur gyur kyang ci ma rung snyam pa dang /_de lta bu ma yin par gyur kyang ci ma rung snyam pa 'byung bar 'gyur ba bzhi tshan 'di ni bzhi pa nying mtshams sbyor ba'i 'ching ba la 'dun pa yin no/_/de la dang po ni sdug bsngal
[\[235a.6\]]gyi dang po'i rgyu yin pa'i phyir rtsa ba'i rgyu yin te zhes bya ba rgyas par snga ma bzhin du sbyar bar bya'o/_/'jug pa med pa'i phyir 'gog pa'o zhes bya ba ni nyon mongs pa dang skye ba'i 'jug pa zhi ba'i phyir zhes bya ba'i don to/_/sdug bsngal zhi ba'i phyir zhi ba ste/_sdug bsngal ni ma zhi ba yin la/_de yang skye ba kho
[\[235a.7\]]na yin no/_/ji ltar zhe na/_de'i phyir dge slong dag de ltar na zhes bya ba rgyas par smos so/_/gong na med pa'i phyir gya nom pa'o zhes bya ba la/_gong na yod pa ni gya nom pa yin no zhes bya bar mi rung ngo /_/yang phyir mi ldog pa'i phyir nges par 'byung ba'o zhes bya ba la/_gtan du ba ma yin pa ni nges par 'byung
[\[235b\]]
[\[235b.1\]]ba ma yin no/_/lam lta bur gyur pa'i phyir lam mo zhes bya ba ni lam dang chos mthun pa'i phyir zhes bya ba'i tha tshig go/_/yang dag pa ji lta ba bzhin zhugs pa'i phyir rigs pa'o zhes bya ba ni yang dag pa ji lta ba bzhin zhugs pa ma yin pa ni rigs pa ma yin pa'i phyir ro/_/so sor nges pa'i phyir sgrub pa ste zhes
[\[235b.2\]]bya ba la so sor nges pa nyid ni mya ngan las 'das par nges pa nyid de/_de nyid kyis der 'gro ba'i phyir ro/_/de nyid la khungs ni/_ji skad du zhes bya ba rgyas par 'byung ba'o/_/gtan du nges par 'byung bar byed pa'i phyir nges par 'byin no zhes bya ba ni snga ma bzhin no/_/yang na rtag pa dang bde ba dang bdag gi dang
[\[235b.3\]]bdag tu lta ba spyad pa rnams kyi zhes bya ba rgyas par 'byung ste/_de la 'du byed rnams rtag go snyam du lta bas spyad pa rnams la ni mi rtag pa'i rnam pa'o/_/'du byed rnams bde'o snyam du lta bas spyad pa rnams la ni sdug bsngal ba'i rnam pa'o/_/'du byed rnams bdag gi ba'o snyam du lta bas spyad pa rnams la ni
[\[235b.4\]]stong pa'i rnam pa'o/_/'du byed rnams bdag yin no/_/snyam du lta bas spyad pa rnams la ni bdag med pa'i rnam pa'o/_/'du byed rnams rgyu med pa'o snyam du lta bas spyad pa rnams la ni rgyu'i rnam pa'o/_/thams cad kyi rgyu dbang phyug la sogs pa gcig pu'o snyam du lta bas spyad pa rnams la ni kun 'byung ba'i rnam
[\[235b.5\]]pa'o/_/'gyur bar lta bas spyad pa rnams la ni rab tu skye ba'i rnam pa ste/_dang por 'byung zhing rab tu skye ba yin gyi/_'gyur ba ni ma yin no zhes bya ba'o/_/yang na 'gyur ba zhes bya ba ni dga' ba'i gang du skye ba zhes bya ba ni skye ba'i rnam grangs so/_/blo sngon du btang ba byed pa po yin no snyam du lta bas spyod pa
[\[235b.6\]]rnams la rkyen gyi rnam pa ste/_rkyen gyi tshig ni blo sngon du ma btang ba'i rgyu'i tshig go/_/thar pa med pa zhes bya ba la sogs pa la/_skye ba'i rgyun la thog ma bzhin du tha ma yang med do snyam du gang dag log par lta ba gang yin pa de'i gnyen por 'gog pa'i rnam pa yin no/_/yul nye bar longs spyad pa med
[\[235b.7\]]phyir dang /_dbang po rnam 'jig pa'i phyir na/_sdug bsngal ni thar pa yin no snyam du lta bas spyad pa rnams kyi gnyen por ni zhi ba'i rnam pa yin no/_/bsam gtan gyi bde ba gya nom pa yin par lta bas spyad pa rnams zhes bya ba la sogs pa thams cad ni brda phrad par sla bas rnam par ma phye'o/_/shes rab
[\[236a\]]
[\[236a.1\]]gzhan dang mtshungs par mi ldan pa'i phyir shes rab rnams dang bcas par mi 'gyur te/_rten dang dmigs pa dang rnam pa dang dus dang rdzas mtshungs pa dag gis mtshungs par ldan pas na mtshungs par ldan pa'o zhes bya ba ni nges pa yin no/_/'di ltar rnam pa ni sems dang sems
[\[236a.2\]]las byung ba thams cad kyi dmigs pa 'dzin pa'i rnam pa yin no zhes bya ba ni rigs par 'gyur ro zhes bya ba ni/_/mdo sde pa'i lugs yin no/_/'dzin pa ni 'dzin pa'i bye brag go/_/de lta ma yin na/_shes rab kyang rnam pa dang bcas par 'gyur ro zhes bya bar grub po/_/yang ci shes rab kho nas
[\[236a.3\]]'dzin par byed dam zhes bya ba ni/_gtod par byed dam zhes bya ba'i don to/_/de dang bcas pa'i dmigs pa dang bcas pas 'dzin par byed ces bya ba 'dis ga las she na/_bstan bcos las te/_dmigs pa dang bcas pa'i chos rnams gang zhe na/_sems dang sems las byung ba thams cad do zhes
[\[236a.4\]]gsungs so/_/de nyid kyi phyir dmigs pa dang bcas pa'i chos gzhan thams cad kyis kyang 'dzin par byed do zhes bya ba smos so/_/yod pa thams cad gzung bya yin/_/zhes bya ba ni gang cung zad rdzas su yod pa 'am brtags par yod pa de thams cad gzung bar bya ba yin no/_/'dir yod pa smos pa ni med pa
[\[236a.5\]]bzlog par bya ba'i phyir ro/_/thams cad smos pa ni rdzas dang kun rdzob nye bar gzung bar bya ba'i phyir ro/_/de ltar byas nas zhes bya ba rgyas par 'byung ste/_shes rab ni rnam pa yang yin te/_de'i rang bzhin yin pa'i phyir ro/_/'dzin par byed pa yang yin te/_dmigs pa dang bcas pa'i phyir ro/_/
[\[236a.6\]]gzung bar bya ba yang yin te yod pa'i phyir dang /_shes rab kyi dmigs pa yin pa'i phyir ro/_/dmigs pa dang bcas pa gzhan ni 'dzin par byed pa dang gzung bar bya ba ste/_tshogs pa phyi ma gtad par bya ba yin te/_chos thams cad ni skad cig ma gnyis kyi dmigs pa yin no zhes 'byung
[\[236a.7\]]ba'i phyir ro/_rnam pa ni ma yin te/_shes rab kyi rang bzhin ma yin pa'i phyir dang /_shes rab kho na rnam pa yin no zhes bya ba grub pa'i mtha' yin pa'i phyir ro/_/dmigs pa med pa'i chos rnams ni gzung bar bya ba kho na yin no zhes bya ba ni gtang bar bya ba kho na yin te/_gtong bar byed pa ma yin
[\[236b\]]
[\[236b.1\]]no zhes bya ba'i tha tshig go/_/dge ba la sogs pa'i bye brag bstan par bya ste zhes bya ba ni/_dge ba dang mi dge ba dang lung du ma bstan pa dang /_sa dang rten la sogs pa'i bye brag bstan par bya ste/_dang po rnam gsum zhes bya ba ni zag pa dang bcas pa yin pa nyid kyi phyir ro/_/gzhan rnams dge zhes bya
[\[236b.2\]]ba ni/_zag pa med pas nye bar 'tshe ba med pa nyid kyis te nye bar 'tshe ba med par 'gro ba yin no/_/tshigs su bcad pa'i dang po na yod pa'i phyir zhes bya ba ni/_shes pa zag bcas zag pa med/_/ces bya ba'i tshigs su bcad pa der kun rdzob shes pa dang por 'don pa yin no/_/dang po sa rnams thams
[\[236b.3\]]cad na/_/zhes bya ba ni/_kun rdzob shes pa ni rang gi ngo bo dmigs pa'i sgo nas 'dod pa'i khams nas srid pa'i rtse mo'i bar du dmigs so/_/drug na chos shes bya zhes bya ba ni mthong ba'i lam sa drug pa yin pa'i phyir te/_de dag gcig tu zad pa dang bcas pa'i phyir mi lcogs pa med pa las gzhan pa'i nye bar
[\[236b.4\]]bsdogs pa dag na med la 'dod pa'i khams la dmigs pa'i phyir gzugs med pa'i sa dag na yang med do/_/dgu na rjes shes bya ba zhes bya ba ni mi lcogs pa med pa la sogs pa rnams gong ma'i sdug bsngal la sogs pa dmigs pa'i phyir la/_bsam gtan gnyis pa la sogs pa'i nyer bsdogs
[\[236b.5\]]rnams dang /_srid pa'i rtse mo ni gcig tu zag pa dang bcas pa'i phyir ro/_/de bzhin drug ces bya ba la/_de bzhin zhes bya ba'i sgras ni ma phye bar sa dgu pa'i rnam pa dang sbyar ro/_/phye na ni ci rigs par drug dang dgu dag na yod do/_/gzhan yid shes pa bsam gtan na/_/zhes bya ba ni mngon par shes
[\[236b.6\]]pa'i dbang du byas nas bshad pa'o/_/gzhan na med do zhes bya ba ni nyer bsdogs dang bsam gtan dang gzugs med pa dag na med pa'o/_/de ni 'dod dang gzugs rten can/_/zhes bya ba la gzhan gyi sems shes pa ni 'dod pa dang gzugs kyi rten can kho na yin gyi/_gzhan gyi sems shes pa kho na 'dod pa dang
[\[236b.7\]]gzugs kyi rten can ni ma yin no/_/gong na mthong lam med ces 'byung ba'i phyir/_chos shes pa ni 'dod pa'i rten can kho na yin gyi/_chos shes pa kho na 'dod pa'i rten can ni ma yin no/_/de nyid kyi phyir/_khams gsum pa'i rten can gzhan zhes bya ba smos so/_/pha rol gyi sems shes pa dang chos shes
[\[237a\]]
[\[237a.1\]]pa ma gtogs so zhes bya ba la/_rjes su shes pa dang sdug bsngal shes pa la sogs pa bsgom pa'i lam gyis bsdus pa bzhi dang /_zad pa dang /_mi skye ba shes pa dang kun rdzob shes pa ni khams gsum pa'i rten can yin no/_/'gog pa shes pa ni gcig ste/_chos dran pa nye
[\[237a.2\]]bar gzhag pa yin no zhes bya ba ni 'gog pa lus dang tshor ba dang sems dang mtshan nyid mi mthun pa'i phyir chos dran pa nye bar gzhag pa de la dmigs pa yin no/_/gzhan gyi sems shes pa ni tshor ba dang /_sems dran pa nye bar gzhag pas bsdus pa'i phyir yin no zhes bya bar rtogs na chos dran
[\[237a.3\]]pa nye bar gzhag pa go ji ltar yin zhe na/_sems las byung ba 'du shes kyi khyad par la dmigs pa'i phyir te/_'du shes la sogs pa dag ni chos kyi skye mched kyis bsdus pa'i phyir ro/_/tshor ba yang chos kyi skye mched kyis bsdus mod kyi de ni dran pa nye bar gzhag pa dag tu so sor gzhag ste/_gsum
[\[237a.4\]]las gzhan ni chos so zhes sngar bshad zin to/_/lhag ma bzhi yin no zhes bya ba ni/_lhag ma ni shes pa brgyad de/_de la kun rdzob shes pa ni thams cad kyi yul can yin pas dran pa nye bar gzhag pa bzhi yin no/_/chos shes pa ni sdug bsngal la sogs pa la dmigs pas bzhi yin no/_/
[\[237a.5\]]rjes su shes pa yang de dang 'dra'o/_/sdug bsngal dang kun 'byung dang lam dang zad pa dang mi skye ba shes pa rnams ni re re zhing dran pa nye bar gzhag pa bzhi bzhi yin te/_phung po lnga la dmigs pa'i phyir ro/_/rjes su shes pa ma gtogs so/_/zhes bya ba ni/_chos rjes blo phyogs phan tshun min/_/
[\[237a.6\]]zhes 'byung ba'i phyir ro/_/chos shes pa'i phyogs dang mthun pa lam shes pa'i dmigs pa ni sdug bsngal dang kun 'byung ba dang /_'gog pa dang /_lam dang /_zad pa dang /_mi skye ba shes pa dang /_gzhan gyi sems shes pa rnams so/_/sdug bsngal dang kun 'byung shes pa dag gi dmigs
[\[237a.7\]]pa ni kun rdzob shes pa 'dod pa na spyod pa'i sdug bsngal dang de kun 'byung bas bsdus pa'o/_/rjes su shes pa ni thams cad du chos shes pa'i dmigs pa ma yin te yul tha dad pa'i phyir ro/_/lam rjes blo yi dgu yin no/_/zhes bya ba la/_rjes su shes pa'i phyogs dang mthun pa sdug bsngal la sogs pa
[\[237b\]]
[\[237b.1\]]shes pa la ni de'i phyogs dang mthun pa'i lam kho nas dmigs la kun rdzob shes pa khams gong ma'i sdug bsngal dang kun 'byung gis bsdus pa la ni sdug bsngal dang kun 'byung shes pa dag kho nas dmigs so/_/gzhan gyi sems shes pa la ni rjes su shes pa'i phyogs kyis bsdus pa lam shes pas
[\[237b.2\]]dmigs so/_/lam shes pa'i dmigs pa yang dgu yin te/_kun rdzob shes pas ma gtogs so zhes bya ba la/_lam shes pa ni lam la dmigs pas de'i dmigs pa ni shes pa zag pa med pa dgu yin te/_de dag lam gyi bdag nyid yin pa'i phyir ro/_/kun rdzob shes pa'ang ma yin la/_gzhan gyi
[\[237b.3\]]sems shes pa zag pa dang bcas pa yang ma yin te/_lam shes pa zag pa med pa la dmigs pa'i phyir ro/_/sdug bsngal rgyu blo'i gnyis yin no/_/zhes bya ba la/_kun rdzob shes pa ni sdug bsngal dang kun 'byung gi nang du gtogs pa'i phyir sdug bsngal dang kun 'byung shes pa dag gi dmigs pa
[\[237b.4\]]yin no zhes bya bar rtogs na gzhan gyi sems shes pa ni ji ltar zhe na/_gzhan gyi sems shes pa'i phyogs gcig kyang sdug bsngal dang kun 'byung gis bsdus pa yod de zag pa dang bcas pa gang yin pa'o/_/bzhi'i bcu yin zhes bya ba 'byung ste/_de la kun rdzob shes pa ni thams cad kyi yul can yin
[\[237b.5\]]pa'i phyir shes pa bcu la dmigs so zhes bya bar rtogs na/_ji ltar gzhan gyi sems shes pa'i dmigs pa bcu yin zhe na/_gzhan gyi sems shes pa ni chos dang rjes dang lam dang kun rdzob shes pas bsdus pa yin la/_de'i dmigs pa ni rnam par ma phye bar shes pa bcu yin la/_dbye na ni chos dang
[\[237b.6\]]rjes kyis bsdus pa dag gis ni shes pa brgyad do/_/lam shes pas bsdus pa yi ni dgu'o/_/kun rdzob shes pas bsdus pa yi ni kun rdzob shes pa dang gzhan gyi sems shes pa gnyis so/_/ji ltar zad pa dang mi skye ba shes pa dag gi dmigs pa shes pa bcu yin zhe na/_zad pa dang mi skye ba shes pa dag
[\[237b.7\]]ni bdag gis lam bsgoms te/_yang bsgom du med do zhes bya ba chos dang rjes su shes pa'i lam la dmigs pa yin te/_de'i phyir shes pa zag pa med pa dgu la dmigs pa sdug bsngal dang kun 'byung gi bden pa la dmigs pa'i zad pa dang mi skye ba shes pa dag ni bdag gis sdug bsngal yongs su shes
[\[238a\]]
[\[238a.1\]]par byas te/_yang yongs su shes par byar med/_kun 'byung spangs te yang yongs su spang du med do zhes sdug bsngal dang kun 'byung gis bsdus pa'i kun rdzob shes pa la dmigs so/_/dbye na ni chos shes pas bsdus pa dag gi dmigs pa ni rjes su shes
[\[238a.2\]]pa ma yin la/_rjes su shes pas bsdus pa dag gi ni chos shes pa ma yin no/_/chos 'dus byas rnams la rnam pa brgyad du bya'o zhes bya ba la/_'dod pa dang ldan pa'i chos rnams ni rnam pa gnyis te/_mtshungs par ldan pa dang ldan pa ma yin pa'o/_de bzhin du gzugs dang ldan pa yang rnam
[\[238a.3\]]pa gnyis yin la/_gzugs med pa dang ldan pa yang rnam pa gnyis yin no/_/zag pa med pa yang rnam pa gnyis te/_mtshungs par ldan pa dang mi ldan pa ma yin pa'o/_/dge ba dang lung du ma bstan pa'i bye brag gis zhes bya ba ni/_dge ba ni so sor brtags pa'i 'gog pa ste/_thar pa dam pa'i don
[\[238a.4\]]du dge/_/zhes bya ba 'byung ba'i phyir ro/_/lung du ma bstan pa ni nam mkha' so sor brtags pa ma yin pas 'gog pa ste/_lung ma bstan pa brtan pa dag_/ces 'byung ba'i phyir ro/_/de la kun rdzob shes pa'i dmigs pa ni chos bcu po thams cad yin no zhes bya ba ni/_kun rdzob yul ni thams cad
[\[238a.5\]]do/_/zhes bya ba yin pa'i phyir ro/_/chos shes pa yi ni lnga ste zhes bya ba ni/_sdug bsngal dang kun 'byung la dmigs pa'i 'dod pa na spyod pa'i mtshungs par ldan pa dang ldan pa ma yin pa dag go/_/chos shes pa'i phyogs dang mthun pa lam gyi bden pa la dmigs pa ni zag pa med pa mtshungs
[\[238a.6\]]par ldan pa dang ldan pa ma yin pa dag go/_/'gog pa'i bden pa la dmigs pa'i ni 'dus ma byas dge ba yin te/_'dus ma byas lung du ma bstan pa ni bden pas ma bsdus pas de ni zag pa med pa'i shes pas dmigs pa ma yin no/_/gzugs dang gzugs med pa na spyod pa dang zag pa med pa
[\[238a.7\]]dang /_drug dang zhes bya ba ni mtshungs par ldan pa dang ldan pa ma yin pa'i bye brag gis so/_/'dus ma byas dge ba yang yin no/_/drug ste 'dod pa dang gzugs dang gzugs med pa na spyod pa rnams yin no zhes bya ba ni re re zhing mtshungs par ldan pa dang ldan pa ma yin pa'i bye brag gis so/_/'gog pa shes
[\[238b\]]
[\[238b.1\]]pa'i ni gcig ste zhes bya ba ni/_de ni rtag tu so sor brtags pas 'gog pa la dmigs pa'i phyir ro/_/lam shes pa'i ni gnyis te zhes bya ba ni/_zag pa med par mtshungs par ldan pa yin pa dang ldan pa ma yin pa dag go/_/'dod pa dang gzugs na spyod pa dang zag pa med pa dang mtshungs par ldan pa rnams
[\[238b.2\]]so zhes bya ba ni/_gzhan gyi sems shes pa ldan pa ma yin pa'i 'du byed dam/_gzugs med kyi khams la dmigs pa med pa'i phyir ro/_/zad pa dang mi skye ba shes pa dag gi dmigs pa ni chos dgu yin te zhes bya ba ni zad pa dang mi skye ba shes pa dag gi dmigs pa ni chos dgu yin te/_re re yang khams
[\[238b.3\]]gsum gyi sdug bsngal la sogs pa'i bden pa la dmigs pa'i phyir ro/_/'dus ma byas lung du ma bstan pa ma gtogs so zhes bya ba ni de bden pas ma bsdus pa'i phyir dang zad pa dang mi skye ba shes pa dag bden pa'i yul can yin pa'i phyir de ma gtogs so/_/de'ang lhan cig 'byung ba'i chos rnams zhes bya
[\[238b.4\]]ba ni/_tshor ba la sogs pa sems las 'byung ba rnams dang de dag gi thob pa dang skye ba la sogs pa rnams te/_de dag dang rang gi ngo bo mi 'dzin no/_ci'i phyir rang gi ngo bo mi 'dzin zhe na/_yul dang yul can tha dad pa'i phyir te/_yul ni yul can las tha dad de/_rang gi bdag nyid la bya ba 'gal ba'i
[\[238b.5\]]phyir sor mo'i rtse mo dang ral gri'i so ni de nyid kyis mi reg cing mi gcod pa bzhin no/_/chos mngon pa pa rnams ni gang zhig ma tshang bas gang mi skye ba de ni de'i rkyen yin na rang gi ngo bo ma tshang bas dngos po rnams mi skye ba yang ma yin te/_rang gi ngo bo rtag tu yod pa'i phyir te rkyen nyid ma yin no zhes zer ro/_/gal
[\[238b.6\]]te sems dang sems las byung ba rnams rang gi ngo bo'i yul can ma yin na/_'o na phan tshun gyi yul can du 'gyur ro zhe na/_bshad pa phan tshun gyi yul can ma yin te/_dmigs pa gcig pa'i phyir ro/_/sems dang sems las byung ba rnams ni dmigs pa gcig pa'i phyir te/_phan tshun gyi
[\[238b.7\]]yul can nyid yin na ni dmigs pa gcig pa nyid nyams par 'gyur ro/_/de lta na ni 'o na rang gi tshogs pa dang ldan pa ma yin pa 'dzin par 'gyur te/_dmigs pa med pa'i phyir dang yul dang yul can tha dad pa'i phyir ro zhe na/_/de'i phyir ha cang nye ba'i phyir zhes bya ba smos te/_ldan pa ma yin pa 'dzin
[\[239a\]]
[\[239a.1\]]pa yang ma yin te/_ha cang nye ba'i phyir mig la gnas pa'i mig sman dang mig sman gyi thur ma la sogs pa mi mthong ba bzhin no/_/mdo las kyang skad cig ma gcig la chos thams cad yul yin pa med do zhes bya ba mthong ste/_'di skad du/_dge sbyong ngam bram ze yang rung /_gang
[\[239a.2\]]cig car thams cad shes pa'am mthong ba de ni 'ga' yang med do zhes bya ba yin no zhes 'byung ngo /_/de ni rnam par chad pa la dmigs pa'i phyir ro zhes bya ba ni bar chad med pa dang rnam par grol ba'i lam rnams go rims bzhin du sa 'og ma dang gong ma la dmigs pa'i phyir ro/_/sbyor ba dang khyad
[\[239a.3\]]par gyi lam dag gi dmigs pa yang ci rigs par sa gcig pu 'ga' zhig kho na yin gyi/_thams cad ni ma yin no/_/nges par 'byed pa'i cha dang mthun pa'i sbyor ba'i lam gyis bsdus pa gang gi dmigs pa 'dod pa'i khams yin pa de'i gzugs dang gzugs med pa'i khams ma yin no/_/de bzhin du gang gi gzugs
[\[239a.4\]]dang gzugs med pa'i khams yin pa de'i 'dod pa'i khams ma yin no/_/de bzhin du mi sdug pa dang tshad med pa dang zil gyis gnon pa'i skye mched la sogs pa dang /_rnam par sun 'byin pa dang /_khyad par can gyis bsdus pa'i dmigs pa ni 'dod pa'i khams kho na yin gyi khams gzhan dag ni ma yin
[\[239a.5\]]no/_/de lta ma yin na zhes bya ba ni gal te sa thams cad la dmigs pa yin na ni de lta na sa thams cad las cig car 'dod chags dang bral bar 'gyur te/_sa 'og ma la yin pa 'ga' zhig tu ma zad kyi/_sa gong ma dang 'og ma las kyang 'dod chags dang bral bar 'gyur ro/_/so so'i skye bo 'dod chags dang bral ba kho na
[\[239a.6\]]shes pa gcig dang ldan par ma zad kyi/_'phags pa dang /_zag med skad cig dang po la/_/chags can shes pa gcig dang ldan/_/chags can zhes khyad par du byas pa ni 'dod chags dang bral ba ni sdug bsngal la chos shes pa'i bzod pa la gzhan gyi sems shes pa dang ldan pa'i phyir ro/_/zag
[\[239a.7\]]med skad cig dang po la/_/zhes bya ba ni bzod pa rnams shes pa'i bdag nyid ma yin pa'i phyir kun rdzob shes pa gcig pu kho na dang ldan no zhes ston pa'o/_/gnyis pa la gsum ste zhes bya ba ni sdug bsngal la chos shes pa de nyid chos shes pa dang sdug bsngal shes pa gnyis su bgrang ste/_go rims bzhin du chos
[\[239b\]]
[\[239b.1\]]tsam rtogs pa'i phyir dang /_sdug bsngal gyi yul can yin pa'i phyir ro/_/bzhi la re re 'phel dang ldan/_/zhes bya ba 'byung ste/_chos shes pa dang sdug bsngal shes pa ni yongs su bgrang ba zin te/_de ni rjes su shes pa dang kun 'byung dang 'gog pa dang lam shes pa rnams yongs su bgrang bar bya ba
[\[239b.2\]]yin pas de'i phyir bzhi la zhes bya ba la sogs pa smos so/_/lam la chos shes pa rnams la ni bdun dang ldan pa yin no zhes bya ba ni kun rdzob dang chos dang /_rjes su shes pa dag dang /_sdug bsngal la sogs pa bzhi dang ldan no/_/lam la rjes su shes pa la yang de dag kho na dang ldan te/_rjes dang lam shes pa dag ni
[\[239b.3\]]sngar bgrangs zin pa'i phyir ro/_/'dod chags dang bral ba zhig yin na ni thams cad du zhes bya ba ni mthong ba'i lam gyi skad cig ma bco lnga la ni pha rol gyi sems shes pa 'jig rten pa lhag par ldan no/_/de ltar byas na zag pa med pa'i skad cig dang po la ni kun rdzob dang /_gzhan gyi sems shes pa gnyis dang ldan la/_
[\[239b.4\]]gnyis pa ni bzhi dang ldan no zhes thams cad du rgyas par brjod par bya'o/_/lam la rjes su shes pa ni gzhan gyi sems shes pa zag pa med pa dang yang ldan te/_des ni gnas skabs dang gzhan gyi sems shes pa phyir mi 'ong bas bsdus pa rnyed de/_lam la rjes su shes pa bsgom pa'i lam yin pa'i phyir dang 'dod
[\[239b.5\]]chags dang bral ba yin pa'i phyir ro/_/yang gnas skabs gang du shes pa du dag cig thob ce na zhes bya ba 'byung ngo /_/yang 'thob pa zhes bya ba 'di ci zhig ce na/_gang zhig bsten pa thob pa dang rnyed pa thob pa zhes bya ba ni dge ba'i chos la goms pa dang dbang phun sum tshogs pa ste de dag gi mtshan nyid kyang 'chad par 'gyur ro/_/ji
[\[239b.6\]]ltar skyes pa rnams/_ma 'ongs pa 'thob ces bya ba ji ltar zhe na/_re zhig sdug bsngal la chos shes pa'i bzod pa skyes na bzod pa de yang ma 'ongs pa de'i rnam pa bzhi 'thob par 'gyur ro/_/sdug bsngal la chos shes pa skyes na yang de nyid ma 'ongs pa de'i rnam pa bzhi 'thob par 'gyur ro/_/sdug bsngal la rjes su shes
[\[239b.7\]]pa'i bzod pa skyes na yang de dang 'dra ba ma 'ongs pa thob par 'gyur gyi mi 'dra ba dang bden pa gzhan gyi yul can ni ma yin te de bzhin du thams cad la sbyar bar bya'o/_/bsgom pa'i lam la ni shes pa skal ba mi mnyam pa'i rnam pa thob pa yang yin pas de'i phyir ro/_/ci'i phyir mthong ba'i lam la shes pa 'dra
[\[240a\]]
[\[240a.1\]]ba'i rnam pa kho na thob ces smras te/_bsgom pa'i lam la thob pa ltar shes pa skal ba mnyam pa dang mi mnyam pa'i rnam pa mi thob ces bya ba ni tshig gi lhag ma'o/_/bzod pa rnams ni bsgom pa'i lam la med pas bzod pa rnams ma smos te shes pa kho na rnams dpyod do/_/rigs
[\[240a.2\]]rnams ma thob pa'i phyir ro zhes smos pa ni skal ba mnyam pa'i rgyu rnams ma thob pa'i phyir ro zhes bya ba'i tha tshig go/_/ji ltar na mi rtag pa dang sdug bsngal ba dang stong pa dang bdag med pa dang rnam pa bzhi phan tshun skal ba mnyam pa yin zhe na/_bzod pa la sogs pas bsdus pa'i phyir dang /_dmigs pa tha mi dad
[\[240a.3\]]pa'i phyir ro/_/de la sdug bsngal la chos shes pa'i bzod pa skyes na de'i rigs 'thob cing de'i rnam pa bzhi'i rigs 'thob par 'gyur te/_sdug bsngal chos shes pa la yang de dang 'dra bar brjod par bya'o/_/'di ltar sdug bsngal mthong na sdug bsngal la sogs pa'i rnam pa kho na 'thob par 'gyur gyi/_kun
[\[240a.4\]]'byung la chos shes pa la sogs pa rnams ni ma yin te/_rigs tha dad pa'i phyir dang /_dmigs pa tha dad pa'i phyir ro/_/yang mi rtag pa la sogs pa'i rnam pa rnams las rnam pa gcig mngon du gyur na rnam pa lhag ma rnams kyi rigs 'thob pa gang yin pa 'di la rgyu ci zhig yod ce na/_dmigs pa mtshungs pa'i skal
[\[240a.5\]]ba 'dra ba nyid kyis so/_/'dir sdug bsngal la chos shes pa'i bzod pa skyes pa gang yin pa de nyid thams cad kyi skal ba mnyam pa'i rgyu nyid du gnas pas de skyes pas thams cad kyi rigs rnams thob bo zhes bya ste/_de bzhin du gzhan la yang brjod par bya'o/_/bsgom pa'i lam la ni skal ba 'dra ba dang skal ba 'dra ba ma yin
[\[240a.6\]]pa'i shes pa thams cad dang de'i rnam pa rnams mngon du gyur pas thams cad kyi skal ba mnyam pa'i rgyu 'thob par 'gyur bas der shes pa'i rnam pa khyad par du 'phags pa ma 'ongs pa 'thob par 'gyur ro/_/rjes gsum la ni kun rdzob kyang /_/zhes bya ba 'dir ni kun rdzob shes pa khyad par can gzung gi thams cad
[\[240a.7\]]ni ma yin no/_/chos shes pa dag la ni ma yin te/_bden pa zad par mngon par ma rtogs pa'i phyir ro zhes bya ba 'byung ste/_de ni bden pa mngon par rtogs pa'i mthar 'thob na/_chos shes pa dag la ni bden pa zad par mngon par rtogs pa med de/_'di ltar sdug bsngal dang kun 'byung dang 'gog pa la chos
[\[240b\]]
[\[240b.1\]]shes pa dag gi ni gzugs dang gzugs med par rtogs pa'i sdug bsngal dang kun 'byung dang 'gog pa mngon par mi rtogs pas don byas zin pa ma yin pa'i phyir chos shes pa dag la mi 'thob po/_/lam gyi bden pa ni sngon 'jig rten pa'i lam gyis mngon par ma rtogs pa'i phyir dang zhes bya ba ni thog ma med pa can gyi 'khor
[\[240b.2\]]ba na sngon 'jig rten pa'i lam gyis sdug bsngal dang kun 'byung ba dang /_'gog pa mngon par rtogs shing yongs su shes pa dang spangs pa dang /_mngon sum du byas pa'i sgo nas mngon par rtogs kyi gang gis na de mngon par rtogs pa'i mtha' las 'byung bar 'gyur zhing /_de mngon par rtogs pa'i mthar de dang 'dra ba ma
[\[240b.3\]]'ongs pa 'thob par 'gyur ba kun rdzob shes pas lam gyi bden pa la sogs pa'i rnam pa dag tu mngon par mi rtogs so/_/zad par mngon par ma rtogs pa'i phyir ro zhes bya ba ni lam zhes bya bar snyegs so/_/lam thams cad ni sus kyang bsgom par mi nus so/_/gzhan gyi rgyud la yod pa bsgom par mi nus la rang
[\[240b.4\]]gi rgyud la yod pa'i snyed zin pa ni brgya'i cha yang mngon par bya bar mi nus so/_/de'i tshe kun 'byung yang thams cad spongs pa ma yin pas zhes bya ba ni kun 'byung la rjes su shes pa'i tshe'o/_/gang zhig ma spangs she na/_'gog pa dang lam mthong bas spang bar bya ba'i nyon mongs pa rnams te/_de'i phyir lam la
[\[240b.5\]]rjes su shes pa ltar kun 'byung la rjes su shes pa'i tshe yang mngon par rtogs pa'i mtha' las 'byung bar mi 'gyur ro/_/de'i bden pa mthong bas spang bar bya ba zhes bya ba ni kun 'byung gi bden pa mthong bas spang bar bya ba zhes bya ba'i tha tshig go/_/rigs mang ba'i phyir zhes bya ba la rigs ni nus pa'i khyad par
[\[240b.6\]]dang ldan pa'i rgyud yin la/_lam 'di la nyan thos la sogs pa'i rigs kyi dbye bas rigs mang po zhig yod pas na rigs mang po'o/_/nyan thos kyi rigs la sogs pa'i dbye bas tha dad pa'i lam thams cad ni bsgom par mi nus te/_mngon du bya bar mi nus zhes bya ba'i tha tshig ste/_gang yang rung ba zhig
[\[240b.7\]]mngon du 'gyur na gang yang rung ba zhig gis so sor brtags pa ma yin pas 'gog pa thob pa'i phyir ro/_/mthong ba'i lam gyi 'khor yin pa'i phyir ro zhes zer te zhes bya ba ni kun rdzob shes pa mthong ba'i lam gyi 'khor yin la/_lam la rjes su shes pa ni bsgom pa'i lam yin te/_de'i phyir der mi 'thob
[\[241a\]]
[\[241a.1\]]po zhes zer ba'o/_/'di ni bsgrub par bya ba yin pa'i phyir/_shes par byed pa ma yin no zhes bya ba ni mthong ba'i lam gyi 'khor kho na yin gyi/_bsgom pa'i lam gyi 'khor ram/_lam gnyi ga'i 'khor ma yin no zhes bya ba 'di ni bsgrub par bya ba yin no/_/de ni mi skye ba'i chos can yin
[\[241a.2\]]zhes bya ba la ci'i phyir zhe na/_de'i rten mi skye ba'i chos can yin pa'i phyir te/_de ni dad pa dang chos kyi rjes su 'brang ba'i rten kho nas mngon du byed pa srid na/_mthong ba'i lam gyi gong na de dag skye ba'i go skabs med de/_dad pa dang chos kyi rjes su 'brang ba'i rten dag kyang de'i gong rol na mi skye ba'i chos can yin pa'i
[\[241a.3\]]phyir de mi skye ba'i chos can nyid yin no/_/ji ltar de thob yin zhes bya ba ni/_gal te mngon du mi byed na snyam du bsams pa'o/_/ma rnyed pa las rnyed pa'i phyir ro zhes bya ba de ni thog ma med pa can gyi 'khor bar sngar ma rnyed pa las bden pa gsum mngon par rtogs pa'i mthar rnyed pas ma rnyed pa las rnyed pa zhes bya'o/_/
[\[241a.4\]]ji ltar rnyed pa yin zhes bya ba rgyas par 'byung ste/_de skyed pa'i nus pa rnyed na ji ltar mngon du mi byed/_'on te mngon du mi byed na ji ltar rnyed de mi rnyed pa nyid do snyam du bsams pa'o/_/'thob pa'i sgo nas zhes bya ba ni gang gi phyir gnas skabs der de'i thob pa skye ste/_des na de'i tshe rnyed do zhes brjod kyi/_skye bo
[\[241a.5\]]zhes bya ba ni ma yin no/_/gang gi phyir rnyed pa de'i phyir rnyed do zhes bya ba ni thob pa dang rnyed pa'i sgra la khyad par med pa'i phyir ro/_/ston pa 'di ni sngon ma byung ba'i rnam pa yin no zhes bya ba ni/_rigs pa dang bral ba'i phyir ram/_sngar ma thos pa'i phyir sngon ma byung ba ste/_sngar sus kyang de nyid nges par bya ba'i phyir de
[\[241a.6\]]nyid ma bstan pas ston pa sngon ma byung ba'i rnam pa yin no/_/'jig rten las 'das pa'i lam gyi mthus zhes bya ba ni mthu'i sgo nas kun rdzob shes pa 'thob kyi/_mngon du gyur pa'i sgo nas ni ma yin te/_langs pas mngon du byed pa'i phyir ro/_/ches khyad par du 'phags pa zhes bya ba ni gzhan 'jig rten pa'i kun
[\[241a.7\]]rdzob shes pa bas zhes bya ba'i tha tshig ste/_gzhan ni bden pa mthong ba'i bden pas ma dmigs pa nyid kyis khyad par du 'phags pa'i phyir rtog pa la dpyod pa yin pas ches khyad par du 'phags pa yin no/_/'thob pa med na ji ltar ma 'ongs pa de rnyed ce na de'i phyir/_de nyid de rnyed pa yin te zhes bya ba rgyas par smos so/_/
[\[241b\]]
[\[241b.1\]]rigs rnyed na rigs las byung ba yang rnyed pa yin no zhes bya ba ni dper na 'thob pa dang ldan pa rnyed pa bzhin no snyam du bsams pa'o/_/rigs ni de skyed par nus pa'i rgyu'o/_/de las byung ba ni rigs las byung ba'o/_/de skad bstan par 'gyur te/_de mngon sum du 'byung bar nus pa'i rten rnyed na rten des skyed pa de yang rnyed
[\[241b.2\]]par 'gyur ro bye brag tu smra ba rnams ni de mi 'dod de/_de ni mthong ba'i lam gyis thob par bya ba yin na/_de bsgom pa'i lam du ji ltar mngon sum du byed par 'gyur/_de nyid kyi phyir de mi skye ba'i chos can du rnam par gzhag go zhe'o/_/sa bdun pa'i kun rdzob shes pa de 'thob ce na/_mthong ba'i lam bsam gtan bzhi
[\[241b.3\]]pa'i sa pa yin na sa bdun pa'i kun rdzob shes pa thob pa'i bar du ste/_sa bdun pa ni 'dod pa'i khams dang mi lcogs pa med pa dang /_bsam gtan bzhi dang /_bsam gtan khyad par can no/_/bar du zhes bya ba'i sgras ni bsam gtan dang po dang bsam gtan khyad par can dang /_bsam gtan gnyis pa dang gsum pa'i
[\[241b.4\]]mthong ba'i lam bsdu'o/_/mthong ba'i lam bsam gtan dang po'i sa pa zhig yin na ni/_sa gsum pa'i kun rdzob shes pa ma 'ongs pa 'thob ste/_bsam gtan dang po'i sa pa dang /_mi lcogs pa med pa'i sa pa dang /_'dod pa na spyod pa'o/_/mthong ba'i lam bsam gtan khyad par can gyi sa pa zhig yin na ni de'i sa pa kho na
[\[241b.5\]]klags te sa bzhi pa 'thob po/_/mthong ba'i lam bsam gtan gnyis pa'i sa pa zhig yin na ni bsam gtan gnyis pa'i sa pa klags te sa lnga pa thob po/_/bsam gtan gsum pa'i sa pa zhig yin na ni sa drug pa thob po bsam gtan bzhi pa'i sa pa zhig yin na ni sa bdun pa'i kun rdzob shes pa ma 'ongs pa 'thob ste/_
[\[241b.6\]]bsam gtan bzhi'i sa pa nas 'dod pa na spyod pa'i bar ro/_/'gog pa'i mtha' zhes bya ba ni dmigs pa'i dran pa nye bar gzhag pa'am/_rang bzhin gyi dran pa nye bar gzhag pa yin yang rung chos dran pa nye bar gzhag pa yin te 'gog pa la dmigs pa'i phyir dang /_shes rab kyi rang bzhin yin pa'i phyir ro/_/
[\[241b.7\]]lhag ma ni dran pa nye bar gzhag pa bzhi char yin no zhes bya ba la ji ltar zhe na/_sdug bsngal mngon par rtogs na kun rdzob shes pa gang 'thob pa'o/_/dran pa nye bar gzhag pa bzhi char zhes bya ba ni lus dang tshor ba dang /_sems dang /_chos dran pa nye bar gzhag pa rnams te/_phung po lnga la dmigs pa'i phyir ro/_/
[\[242a\]]
[\[242a.1\]]kun 'byung ba la yang de bzhin du brjod par bya'o/_/rang bden rnam can zhes bya ba ni gang zhig bden pa gang mngon par rtogs pas 'thob pa de'i ni de rang gi bden pa ste/_sdug bsngal mngon par rtogs pa ni kun rdzob shes pa gang thob pa de ni mi rtag pa la sogs pa'i rnam pa'o/_/de bzhin du
[\[242a.2\]]kun 'byung ba dang 'gog pa la yang brjod par bya'o/_/de'i dmigs pa yang bden pa de nyid yin no zhes bya ba la sogs pa 'byung ste/_de'i dmigs pa can ma yin pa ni de'i rnam pa can nyid du mi rung ba'i phyir ro/_/rnam pa ni dmigs pa 'dzin pa'i rnam pa'o/_/'bad las byung zhes bya ba ni skye bas
[\[242a.3\]]thob pa ma yin no zhes bya ba'i tha tshig go/_/phung po bzhi dang lnga'i rang bzhin yin no zhes bya ba ni 'dod pa na spyod pa la rjes su 'brang ba'i gzugs med pa'i phyir phung po bzhi'i rang bzhin no/_/gzugs na spyod pa ni bsam gtan gyi sdom pa'i gzugs yod pa'i phyir phung po lnga yin no/_/chags bcas bcu
[\[242a.4\]]drug pa las drug_/ces bya ba ni rgyun du zhugs pa dang lan cig phyir 'ong ba'o/_/shes pa gnyis da ltar byung ba yin la zhes bya ba ni lam shes pa'o zhes lam la rjes su shes pa kho na gnyis su brtsi'o/_/ma 'ongs pa drug 'thob ste zhes bya ba ni/_rgyun du zhugs pa dang lan cig phyir 'ong bas shes pa drug thob
[\[242a.5\]]pas de'i phyir de dag nyid ma 'ongs pa 'thob ste/_chos khyad par du 'phags pa rnams kyi thob pa dag skye zhes bya ba'i don to/_/'dod chags dang ni bral bas bdun/_/zhes bya ba ni skad cig ma bcu drug kho na la ste/_mthong ba'i lam la ni 'dod chags dang bral bas kyang gzhan gyi sems shes pa mi 'thob ste/_
[\[242a.6\]]de ni mngon sum du bya bas rab tu phye ba yin pa'i phyir la/_de na yang de'i skabs med pa'i phyir ro/_/de nyid kyi phyir/_de ni bar chad med pa'i lam thams cad la yang mi 'thob po/_/bsgom pa'i lam la bdun 'thob po zhes bya ba ni rnam pa brgyad spangs pa'i bar der ro/_/rnam pa dgu pa ni ma gtogs te/_der thob pa
[\[242a.7\]]de ni phyis bshad pa'i lhag ma la brgyad thob ces bya ba der 'chad par 'gyur ro/_/de'i phyir rnam par grol ba'i lam dgu pa ma gtogs pa gzhan gang dag 'dod pa las 'dod chags dang bral bar byed pa sbyor ba'i lam la sogs pa de dag tu gzhan gyi sems shes pa dang zad pa dang mi skye ba shes pa dag ma gtogs
[\[242b\]]
[\[242b.1\]]pa shes pa bdun thob po/_/'jig rten pa zhig yin na ni/_/zhes bya ba la sogs pa ni gal te 'phags pas 'jig rten pa'i lam gyis 'dod par gtogs pa'i bsgom pas spang bar bya ba zad par byed na de'i phyir kun rdzob shes pa da ltar byung ba yin no/_/ci ste 'jig rten las 'das pas zad par byed na de'i
[\[242b.2\]]phyir shes pa bzhi las zhes bya ba ste/_sdug bsngal dang kun 'byung dang /_'gog pa dang /_lam la chos shes pa rnams las gang yang rung ba zhig da ltar byung ba yin te/_'dod chags dang bcas pa'i bsgom pa'i lam ni 'dod pa'i sdug bsngal la sogs pa'i spyod yul can kho na yin pa'i phyir ro/_/gzhan gyi sems shes pa
[\[242b.3\]]ni mi 'thob ste/_de ni 'dod chags dang ma bral ba la med pa'i phyir ro/_/sa bdun las rgyal zhes bya ba ni shes pa bdun thob bo zhes bya bar sbyar ro/_/de dag nyid do zhes bya ba ni chos dang /_rjes dang /_sdug bsngal dang /_kun 'byung dang /_'gog pa dang /_lam dang /_kun rdzob shes pa rnams so/_/'dod pa'i khams
[\[242b.4\]]las 'dod chags dang bral yang gzhan gyi sems shes pa mi thob ste/_de ni bar chad med pa'i lam la bkag pa'i phyir ro/_/gal te bsgom pa'i lam 'jig rten pa zhig yin na ni zhes bya ba la bsgom pa'i lam ni rnam pa gnyis te/_'jig rten dang 'jig rten las 'das pa'o/_/de la sa bdun las 'dod
[\[242b.5\]]chags dang bral ba la sogs par ci rigs par gal te bsgom pa'i lam 'jig rten pa yin na ni kun rdzob shes pa da ltar byung ba yin no/_/'jig rten las 'das pa zhig yin na ni rjes su shes pa bzhi zhes bya ba ni sdug bsngal dang kun 'byung dang 'gog pa dang lam la rjes su shes pa rnams la gang yang rung ba zhig ste/_
[\[242b.6\]]thams cad cig car mngon sum du 'gyur ba mi srid pa'i phyir ro/_/chos shes pa gnyis las zhes bya ba ni 'gog pa dang lam la dmigs pa dag las te/_'gog pa dang /_lam la chos shes gang yin te/_/zhes bya ba la sogs pa'i tshul gyis so/_/srid pa'i rtse mo'i gnyen po ma yin pa'i phyir ro zhes bya ba ni kun
[\[242b.7\]]rdzob shes pa srid pa'i rtse mo'i gnyen po med de/_sa gong ma'i nyer bsdogs med pa'i phyir la mi g.yo ba'i sems rnam par grol ba yang srid pa'i rtse mo'i gnyen pos rab tu phye ba yin no/_/der ni zad pa shes pa bdun pa yin par rig par bya'o/_/yang ci'i phyir der mi skye ba shes pa yang mi 'thob ce na bar chad med pa'i lam la
[\[243a\]]
[\[243a.1\]]gnas pa ni mi g.yo ba'i chos can ma yin te/_de ni dus kyi rnam par grol ba yin no/_/rnam par grol ba'i lam dgu pa la mi skye ba shes pa 'byung gi bar chad med pa'i lam la ni ma yin no/_/gal te kun rdzob shes pa mi 'thob na gzhan gyi sems shes pa ji ltar 'thob ce na/_
[\[243a.2\]]gzhan gyi sems shes pa ni rnam par grol ba'i lam gyis bsdus pa dang /_zag pa med pa yin pas 'thob pa'o/_/slob pa sbyang ba'i zhes bya ba la sogs pa thams cad 'byung ngo /_/gnyi gas kun rdzob shes pa yang 'thob bo zhes bya ba ni 'dod chags dang bcas pa dang /_'dod chags dang bral ba gnyi gas
[\[243a.3\]]rnam par grol ba'i lam la 'thob bo/_/sbyor ba'i lam la ni de nyid kyis zhes bya ba ni 'dod chags dang bcas pa dang 'dod chags dang bral ba de gnyi gas kyang dbang po sbyong ba'i sbyor ba'i lam la sngar bshad pa chos dang rjes su shes pa la sogs pa 'ba' zhig du ma zad kyi kun rdzob shes pa yang 'thob po/_/de ltar na 'dod
[\[243a.4\]]chags dang bral bas ni sbyor ba'i lam la shes pa bdun 'thob po/_/'dod chags dang bral bas ni brgyad 'thob po/_/mthong ba'i lam dang bral ba'i phyir ro zhes bya ba ni dbang po dag sbyong na rgyun du zhugs pa la sogs pa'i 'bras bu rnams las gang yang rung ba 'bras bu 'dus byas dbang po rnon pos bsdus pa 'thob bo
[\[243a.5\]]zhes bya ba ni mthong ba'i lam dang 'dra ba yin no/_/der bar chad med pa'i lam la kun rdzob shes pa thob pa yang ma yin pa de bzhin du 'dir yang bar chad med pa'i lam la kun rdzob shes pa 'thob pa med do/_/gnyen po ma yin pa'i phyir zhes bya ba ni gzhan gyi sems shes pa ni mngon par shes pa'i bdag nyid
[\[243a.6\]]yin pa nyid kyis rnam par grol ba'i lam gyis bsdus pa'i phyir gnyen po ma yin pa nyid de/_'dir ni spong ba'i gnyen por 'dod do/_/de bzhin srid rtse rnam rgyal la/_/zhes bya ba ni ji ltar dbang po sbyong ba na 'dod chags dang ma bral bas rnam par grol ba'i lam dang /_'dod chags dang bral yang rung ma bral yang
[\[243a.7\]]rung bas bar chad med pa'i lam la shes pa drug 'thob pa de bzhin du srid pa'i rtse mo las 'dod chags dang bral ba'i bar chad med pa'i lam rnams la yang chos dang rjes dang sdug bsngal dang kun 'byung dang 'gog pa dang /_lam shes pa drug kho na 'thob po/_/gzhan gyi sems shes pa mi 'thob ste/_bar chad med _
[\[243b\]]
[\[243b.1\]]pa'i lam la bkag pa'i phyir ro/_/kun rdzob shes pa yang mi 'thob ste/_srid pa'i rtse mo'i gnyen po ma yin pa'i phyir ro/_/bar chad med pa'i lam dag tu kun du sbyor ba zad pa dang mi skye ba shes pa dag kyang mi 'thob po/_/zad pa shes pa la dgu'o/_/zhes bya ba ni dus kyi rnam par grol bas ni zad pa shes pa la
[\[243b.2\]]shes pa dgu 'thob par 'gyur te/_yongs su nyams pa srid pa'i phyir mi skye ba shes pa ni ma yin no/_/zad pa shes pa'i las thams cad pa'i yon tan zag pa dang bcas pa rnams 'thob par 'gyur ba'i phyir kun rdzob shes pa yang 'thob po/_/dus kyi rnam par grol ba gang zhig mi g.yo ba nyid du 'pho ba de'i
[\[243b.3\]]rnam par grol ba'i lam tha ma la yang mi skye ba shes pas bsnan te bcu 'thob po/_/bshad pa'i lhag ma la brgyad 'thob ces bya ba la bshad pa'i lhag ma ni bshad pa las gzhan ma bshad pa'o/_/de la lhag ma yang gang zhig ce na/_'dod pa'i khams las 'dod chags dang bral ba'i rnam par grol ba'i
[\[243b.4\]]lam dgu pa zhes bya ba 'byung ngo /_/ji ltar zhe na/_de yi gong ma chags bcas kyi/_/bsgom pa'i lam la bdun 'thob po/_/zhes 'byung ba'i phyir rnam par grol ba'i lam dgu pa lhag ma yin no/_/de bzhin du sa bdun po las 'dod chags dang bral ba dang mngon par shes pa dang spel mar bsgom pa dag
[\[243b.5\]]gis rnam par grol ba'i lam rnams kyang lhag ma yin no/_/ji ltar zhe na/_sa bdun las rgyal mngon shes dang /_/mi g.yo thob dang spel bsgom pa'i/_/bar chad med pa'i lam dag dang /_/zhes 'byung ba'i phyir ro/_/de bzhin du mi g.yo ba rtogs par byed pa'i rnam par grol ba'i lam brgyad lhag ma
[\[243b.6\]]yin no/_/'di ga las she na/_de'i rnam par grol ba'i lam tha ma la yang bcu 'thob po zhes 'byung ba'i phyir mi g.yo ba rtogs par byed pa'i rnam par grol ba'i lam brgyad lhag ma yin no/_/'dod chags dang bral ba'i sbyor ba dang khyad par can gyi lam thams cad lhag ma yin te/_ma bshad pa'i
[\[243b.7\]]phyir ro/_/shes pa brgyad ma 'ongs pa 'thob pas 'thob ste zhes bya ba ni rgyas par 'byung ngo /_/slob pa'i ni de lta bu yin no zhes bya ba la ci zhig ce na/_zad pa dang mi skye ba shes pa ma gtogs pa gzhan shes pa brgyad 'thob po zhes bya ba'o/_/mi slob pa ni mngon par shes pa la sogs pa'i sbyor
[\[244a\]]
[\[244a.1\]]ba dang /_rnam par grol ba dang /_khyad par can gyi lam rnams la zhes bya ba la/_sogs pa zhes bya ba'i sgras ni spel mar bsgom pa la sogs pa bsdu'o/_/mngon par shes pa mngon par bsgrub pa dang /_spel mar bsgom pa'i sbyor ba dang /_rnam par grol ba dang khyad par gyi lam gang dag yin
[\[244a.2\]]pa de dag la shes pa dgu 'am bcu ma 'ongs pa 'thob pas 'thob ste/_dus kyi rnam par grol bas ni mi skye ba shes pa ma gtogs pa dgu 'thob po/_/mi g.yo ba'i chos can gyis ni mi skye ba shes pa bsnan te bcu 'thob po/_/brgyad dam dgu 'thob po zhes bya ba ni dus kyi rnam par grol bas ni gzhan gyi sems
[\[244a.3\]]dang mi skye ba shes pa ma gtogs pa brgyad 'thob po/_/mi g.yo ba'i chos can gyis ni gzhan gyi sems shes pa ma gtogs pa dgu 'thob ste/_de ni bar chad med pa'i lam thams cad la bkag pa yin no/_/mngon par shes pa'i rnam par grol ba'i lam rnams la shes pa dgu'am bcu 'thob po zhes khyad par med par
[\[244a.4\]]smos pa'i phyir mig dang rna ba'i mngon par shes pa'i rnam par grol ba'i lam gnyis la yang thal bar 'gyur bas de'i phyir mngon par shes pa'i rnam par grol ba'i lam gnyis ni zhes bya ba rgyas par smos so/_/mig dang rna ba'i mngon par shes pa dag ni lung du ma bstan pa yin pas de'i phyir de dag gi rnam par grol ba'i lam
[\[244a.5\]]lung du ma bstan pa yin la/_chos lung du ma bstan pa la ni ma 'ongs pa'i 'thob pa med de/_lung bstan min thob lhan cig skye/_/zhes 'byung ba'i phyir ro/_/so so'i skye bo zhes bya ba rgyas par 'byung ba ni/_'dod pa las 'dod chags dang bral ba dang bsam gtan gsum las 'dod chags dang bral ba'i rnam
[\[244a.6\]]par grol ba'i lam tha ma rnams la kun rdzob shes pa dang /_gzhan gyi sems shes pa ma 'ongs pa 'thob bo/_/yang bsam gtan bzhi pa las 'dod chags dang bral ba'i yang ci'i phyir ma brjod ce na/_de ni nam mkha' mtha' yas skye mched kyis bsdus pa yin na/_gzhan gyi sems shes pa gzugs med pa'i
[\[244a.7\]]khams kyis bsdus pa yang med de/_gzhan gyi sems shes pa gzugs la brten nas bsgrub par bya ba yin pa'i phyir dang bsam gtan gyi sa pa yin pa'i phyir ro/_/bsam gtan gyi sa pa dag gi sbyor ba rnams dang mngon par shes pa zhes bya ba la sogs pa la/_sbyor ba'i lam dang /_mngon par shes pa gsum gyi rnam
[\[244b\]]
[\[244b.1\]]par grol ba'i lam rnams dang /_tshad med pa la sogs pa'i yon tan mngon par bsgrub pa rnams ni/_sbyor ba rnams dang mngon par shes pa gsum gyi rnam par grol ba'i lam rnams dang /_tshad med pa la sogs pa'i yon tan mngon par bsgrub pa rnams te/_bsam gtan gyi sa pa de rnams la kun rdzob shes
[\[244b.2\]]pa ma 'ongs pa dang /_gzhan gyi sems shes pa 'thob po/_/bsam gtan gyi sa pa dag ces bya ba ci'i phyir zhe na gzhan gyi sems shes pa nyer bsdogs kyi sa pa med pas so/_/'di skad bstan par 'gyur te/_bsam gtan dang po las 'dod chags dang bral bar bya ba la gal te dang po'i sbyor ba yin na
[\[244b.3\]]ni kun rdzob shes pa dang gzhan gyi sems shes pa 'thob po/_/gal te bsam gtan gnyis pa'i nyer bsdogs kyi sbyor ba yin na ni kun rdzob shes pa kho na 'thob po/_/bsam gtan gsum pa las 'dod chags dang bral bar bya ba'i bar la yang de bzhin du rig par bya'o/_/bsam gtan bzhi pa las 'dod
[\[244b.4\]]chags dang bral bar bya ba la gal te de nyid sbyor ba yin na ni kun rdzob dang gzhan gyi sems shes pa dag 'thob po/_/gong ma'i nyer bsdogs kyi yin na ni/_kun rdzob shes pa kho na 'thob po/_/mngon par shes pa gsum gyi rnam par grol ba'i lam rnams la yang shes pa gnyis kho na 'thob po/_/
[\[244b.5\]]mngon par shes pa gsum gang zhe na/_rdzu 'phrul gyi yul shes pa dang /_sngon gyi gnas rjes su dran pa'i shes pa dang /_sems kyi rnam grangs shes pa'o/_/sogs pa zhes smos pa/_ci'i phyir zhe na/_rnam par thar pa dang /_zil gyis gnon pa'i skye mched dang /_zad par gyi skye mched la sogs pa'i yon
[\[244b.6\]]tan mngon par bsgrub pa dag gi bsam gtan gyi sa pa'i rnam par grol ba'i lam gang dag yin pa de rnams la yang kun rdzob shes pa ma 'ongs pa dang gzhan gyi sems shes pa 'thob ste/_gzhan gyi sems shes pa ni bsam gtan gyi dngos gzhis bsdus pa'i phyir ro zhes bstan pa'i phyir ro/_/nges par 'byed pa'i
[\[244b.7\]]cha dang mthun pa dag ma gtogs pa zhes bya ba ni nges par 'byed pa'i cha dang mthun pa bsam gtan gyi sa pa dag kyang yod mod kyi/_de dag la ni gzhan gyi sems shes pa mi 'thob ste/_mthong ba'i lam gyi 'khor yin pa'i phyir dang /_mthong ba'i lam la gzhan gyi sems shes pa bkag pa'i phyir ro/_/sngon med pa'i lam
[\[245a\]]
[\[245a.1\]]'thob pa gzhan la ni zhes bya ba ni so so'i skye bo kho na'i 'dod pa dang /_bsam gtan gsum las 'dod chags dang bral ba'i rnam par grol ba'i lam tha ma las gzhan pa'i sbyor ba dang bar chad med pa dang rnam par grol ba'i lam gyis bsdus pa gang yin pa dang bsam gtan gyi sa pa dag gi sbyor ba
[\[245a.2\]]rnams dang mngon par shes pa gsum gyi rnam par grol ba'i lam la sogs pa dag las gzhan pa gang yin pa'o/_/de yang gang zhe na/_'dod pa las 'dod chags dang bral ba'i bar chad med pa'i lam dang /_rnam par grol ba'i lam brgyad dang /_de bzhin du bsam gtan gsum pa dang /_bzhi pa'i bar las
[\[245a.3\]]'dod chags dang bral ba'i bar chad med pa la/_rnam par grol ba'i lam dang /_sa gong ma'i nyer bsdogs kyi sbyor ba'i lam dang /_gzugs med pa gsum las 'dod chags dang bral ba ste/_de rnams la ni kun rdzob shes pa kho na thob kyi gzhan gyi sems shes pa ni ma yin te/_de ni nyer bsdogs dang bar
[\[245a.4\]]chad med pa'i lam dang gzugs med pa rnams su bkag pa'i phyir ro/_/yang lam gang la zhes bya ba rgyas par 'byung ba ni 'jig rten pa dang /_'jig rten las 'das pa'i lam mngon sum du gyur pa la'o/_/lam sa gang ba zhes bya ba ni mi lcogs pa med pa la sogs pa'i sa pa'o/_/dang po nyid du sa
[\[245a.5\]]'thob pa zhes bya ba ni 'dod chags dang bral ba'i sgo nas bsam gtan dang po la sogs pa thob pa ste/_sa de pa'i kun rdzob shes pa ma 'ongs pa 'thob po/_/ji ltar zhe na/_gal te mi lcogs pa med pa la brten te 'jig rten pa'i lam gyis 'dod pa las 'dod chags dang bral nas bsam gtan dang po 'thob ni mi
[\[245a.6\]]lcogs pa med pa'i sa pa dang /_bsam gtan dang po'i sa pa'i kun rdzob shes pa 'thob po/_de bzhin du bsam gtan gnyis pa'i nyer bsdogs la brten te dang por sa gang 'thob na/_kun rdzob shes pa bsam gtan gnyis pa'i sa pa dang /_de'i nyer bsdogs kyi sa pa 'thob po/_/srid pa'i rtse mo'i bar du yang de
[\[245a.7\]]dang 'dra ste/_der yang srid pa'i rtse mo'i sa pa dang /_de'i nyer bsdogs kyi sa pa 'thob po/_/gang las chags bral bya phyir zhes bya ba ni sa gang las 'dod chags dang bral bar bya ba'i phyir ro/_/gang thob pa zhes bya ba ni lam gang thob pa'o/_/rnam pa gnyis yin la zhes bya ba ni 'jig rten pa dang /_'jig rten
[\[245b\]]
[\[245b.1\]]las 'das pa'o/_/sbyor ba'i lam la sogs pa zhes bya ba ni rnam pa bzhi char yang ngo /_/de'i sa pa dang sa 'og ma'i zag pa med pa'i shes pa 'thob po/_/ji ltar zhe na/_dper na/_rnam shes mtha' yas skye mched las 'dod chags dang bral bar bya ba'i phyir/_ci yang med pa'i skye mched kyi nyer bsdogs
[\[245b.2\]]kyis bsdus pa'i 'jig rten pa'i lam mngon du byed pa'am/_rnam shes mtha' yas skye mched kyi zag pa med pa de nyid mngon sum du byed pa na rnam shes mtha' yas skye mched kyi bdag nyid kyi sa gang las/_'dod chags dang bral bar bya ba'i don du lam de mngon sum du byed pa dang /_ci yang med
[\[245b.3\]]pa'i skye mched kyi sa rnyed pa gang yin pa de'i sa pa dang /_'og ma mi lcogs pa med pa'i bar thob pa bzhin nam/_dper na/_gang zhig 'dod pa'i khams las 'dod chags dang bral nas bsam gtan dang po rnyed pa des bsam gtan dang po'i sa pa dang /_mi lcogs pa med pas bsdus pa'i yon tan
[\[245b.4\]]dag thob pa bzhin no/_/de bzhin du srid pa'i rtse mo'i bar las 'dod chags dang bral bar 'gyur bas sa thams cad pa'i yon tan zag pa med pa thob par 'gyur ro/_/yang zhes bya ba'i sgra dang pos ni de'i sa pa 'ba' zhig tu ma zad kyi/_'o na ci zhe na/_gzhan gyi sa pa yang thob par 'gyur ro zhes bstan
[\[245b.5\]]la/_yang zhes bya ba'i sgra gnyis pas kyang 'jig rten las 'das pa 'ba' zhig tu ma zad kyi/_'o na ci zhe na/_'jig rten pa yang ngo zhes bstan to/_/zad pa shes la zag bcas kyang /_/zhes bya ba la/_kyang zhes bya ba'i sgras ni zag pa med pa yang zhes bya ba yin te/_dgra bcom pa nyid thob na thos pa dang
[\[245b.6\]]bsam pa dang bsgom pa las byung ba dang /_mi sdug pa dang dbugs 'byung ba dang rngub pa dran pa la sogs pa sa thams cad pa dag 'thob po/_/sogs pa zhes bya ba'i sgras ni zil gyis gnon pa'i skye mched dang /_zad par gyi skye mched la sogs pa bsdu'o/_/sprog ma thag pa bcad de zhes bya ba rgyas par 'byung
[\[245b.7\]]ba ni dper na sprog ma thag pa gzhungs te bcings pa thag pa bcad de dbugs phyin pa lta bu ste/_de bzhin du sprog ma dang chos mtshungs pa de lta bu bar chad med pa'i lam dgu pa rdo rje lta bu'i ting nge 'dzin gyis nyon mongs pa'i thob pa bcad pa las ji skad bshad pa'i yon tan mi sdug pa la sogs pa mi slob
[\[246a\]]
[\[246a.1\]]pa'i rgyud la yod pa rnams thob pa'i sgo nas dbugs phyin pa lta bur 'gyur te/_cher sbyangs pa rnams kyi thob pa skye zhes bya ba'i tha tshig go/_/dbugs phyin pa lta bur zhes bya ba ni dbugs phyin pa srog chags kyi chos yin pa'i phyir nye bar btags pa'o/_/rang gi sems la rgyal srid
[\[246a.2\]]chen po nyid thob na/_/zhes bya ba la lhag pa'i rgyal po ni rgyal srid chen po'o/_/de'i dngos po ni rgyal srid chen po nyid do/_/rang gi sems la rgyal srid chen po nyid thob pa ni/_rang gi sems la rgyal srid chen po nyid thob pa ste/_rang gi sems la dbang thob pa'i phyir ro/_/dge ba'i chos thams cad
[\[246a.3\]]thob pa rnams kyis bsu ba'i phyir ro zhes bya ba ni rnal 'byor pa de 'dra ba de la mi sdug pa la sogs pa'i yon tan dge ba'i chos thams cad kyis thob pa 'bul ba dang 'dra ba rnams kyis bsu ba'i phyir te/_dper na rgyal srid chen po thob na yul rnams 'bul bar byed pa ste/_gos dang rgyan la sogs
[\[246a.4\]]pa 'bul gyis bsu ba bzhin no/_/yul las rnams zhes brjod par bya ba las yul rnams zhes bstan pa ni yul gyis yul la bstan pa'i phyir te/_'di ltar smra ba po dang yul thams cad 'ongs so zhes brjod pa yin no/_/gang ji rnyed pa zhes bya ba la/_bsam gtan la sogs pa mngon du
[\[246a.5\]]byed pa de thams cad ma 'ongs pa thob bam zhe na/_de ni yod pa ma yin te/_sngon rnyed zin pa mi 'thob po/_/gang zhig rnyed de rnam par nyams pa las yang rnyed pa de yang mi 'thob bo/_/gang sngon ma rnyed pa las rnyed pa de 'thob po/_/'khor bar ma 'dris par zag pa med pa dang /_de dang mthun pa gang yin
[\[246a.6\]]pa de ni mngon du gyur na/_de dang 'dra ba ma 'ongs pa khyad par can 'thob ste/_'bad nas mngon du byed pa'i phyir ro/_/'di ltar rnyed pa'i lam ni 'bad pas mngon du byed pa'i phyir ro/_/'di ltar rnyed pa'i lam ni 'bad pas mngon du byed pa des 'phangs pa stobs dang ldan pa'i phyir ma 'ongs pa 'thob
[\[246a.7\]]kyi/_sngon rnyed pa ni 'bad pa med par mngon du 'gyur te/_de bsgoms shing rnyed pa'i phyir ro/_/mtshar cig dga' ba med pa'i phyir dang /_shin tu mngon du 'gyur ba'i phyir ma 'ongs pa mi 'thob po/_/'thob pa ni rnam pa bzhi ste zhes grangs bstan pa ni nges par gzung bar bya ba'i phyir ro/_/rnyed pa'i 'thob pa
[\[246b\]]
[\[246b.1\]]zhes bya ba ni yon tan gang yang rung ba goms pas yon tan gang yang rung ba 'thob pa'o/_/rnyed pa nyid thob pa yin pas na rnyed pa'i thob pa'o/_/bsten pa'i thob pa zhes bya ba la bsten pa ni chos thob zin pa mngon du byed pa'o/_/bsten pa nyid thob pa yin pas na bsten pa'i thob pa'o/_/gnyen po'i
[\[246b.2\]]thob pa zhes bya ba la gnyen po ni lam ste/_gnyen po nyid 'thob pa yin pas na gnyen po'i thob pa'o/_/de ni lus la sogs pa rnams kyi lus la sogs pa'i gnyen po rtogs pa las lus bsgom pa zhes bya ba lta bu ste/_de bzhin du zag pa dang bcas pa'i chos gzhan dag kyang yin no/_/'di ltar
[\[246b.3\]]lus bsgom pa dang sems bsgom pa dang tshul khrims bsgom pa ni dge slong zhes bya'o/_/ji ltar lus bsgom pa yin zhe na/_lus 'dod chags dang bral ba sred pa dang bral ba dang /_bsgom pa dang bral ba zhes rgyas par 'byung ngo /_/kha cig na re lus kyi gnyen po ni bsam gtan bzhi pa las 'dod
[\[246b.4\]]chags dang bral bar byed pa'i gang yin pa'o zhes zer ro/_/gzhan dag na re gzugs kyi 'dod chags zad par byed pa'i bar chad med pa'i lam yin no zhes zer ro/_/thag bsring ba'i thob pa zhes bya ba la thag bsring ba nyid thob pa yin pas na thag bsring ba'i thob pa'o/_/de ni nyon mongs pa'i thob pa
[\[246b.5\]]gcod pa ste/_thag bsring bar byed ces bya ba'i tha tshig go/_/ma 'ongs pa rnams kyi ni gcig go zhes bya ba ni rnyed pa'i 'thob pa'o/_/da ltar byung ba rnams kyi ni gnyi ga'o zhes bya ba ni de dang bsten pa thob pa'o/_/de ltar na zhes bya ba rgyas par 'byung ste/_gang gi phyir rnyed pa dang bsten pa thob pa ni bye brag
[\[246b.6\]]med par bshad pa'i phyir dge ba 'dus byas zag pa dang bcas pa dang zag pa med pa rnams kyi yin no/_/gnyen po dang thag bsring ba 'thob pa dag ni bye brag med par bshad pa'i phyir zag pa dang bcas pa nyon mongs pa can dang /_nyon mongs pa can ma yin pa rnams kyi yin pa de'i phyir de ltar na dge ba
[\[246b.7\]]zag pa dang bcas pa rnams kyi 'thob pa bzhi yin te/_dge ba 'dus byas yin pa'i phyir dang po gnyis yin la/_zag pa dang bcas pa'i phyir phyi ma gnyis yin no/_/de'i phyir de ltar na de dag gi ni thob pa bzhi yin no/_/zag pa med pa rnams kyi ni gnyis yin te snga ma gnyis so/_/nyon mongs pa can
[\[247a\]]
[\[247a.1\]]dang lung du ma bstan pa rnams kyi ni gnyis te phyi ma gnyis so/_/sdom pa'i 'thob pa dang rnam par 'jig pa'i 'thob pa'o zhes bya ba la sdom pa nyid de thob pa yin pas na sdom pa'i thob pa ste/_de ni dbang po'i sdom pa dran pa dang shes bzhin gyi bdag nyid de/_dbang po drug po 'di dag
[\[247a.2\]]shin tu dul ba dang /_shin tu sbas pa dang /_shin tu bsrungs pa dang /_shin tu bsdams pa dang /_shin tu bsgoms pa ni phyi ma la rnam par smin pa bde bar 'gyur ro zhes 'byung ngo /_/rnam par 'jig pa nyid 'thob pa yin pas na rnam par 'jig pa'i 'thob pa'o/_/de ni lus la dmigs pa'i nyon mongs pa thag
[\[247a.3\]]bsring ba ste/_'di skad du/_lus 'di la skra dang /_spu dang /_so dang /_sen mo dang /_rdul dang /_dri ma dang /_pags pa dang /_sha dang rus pa dang /_rgyus pa dang /_rtsa dang /_mkhal ma dang /_mchin pa dang /_glo ba dang /_rgyu ma dang /_gnye ma dang /_pho ba dang /_long ka dang lgong pa dang /_bshang ba dang /_mchi ma
[\[247a.4\]]dang /_rngul dang /_mchil ma dang /_snabs dang /_rkang dang /_chu ser dang /_gzhungs pa dang /_tshil dang /_bad kan dang /_rnag dang /_khrag dang /_klad pa dang /_klad rgyas dang /_gcin yod do zhes 'byung ba lta bu'o/_/de dag ni grangs bzhin du gnyen po dang thag bsring ba'i thob pa'i nang du 'dus so/_/de la dbang
[\[247a.5\]]po sdom pa'i thob pa ni dran pa dang shes bzhin gyi rang bzhin yin pas gnyen po'i thob pa grub na/_rnam par 'jig pa'i phyir thob pa ni ji ltar thag bsring ba'i thob par grub ce na/_'di ltar de ni lus la dmigs pa'i nyon mongs pa thag bsring ba'i mtshan nyid yin no/_/de ni gnyen po'i thob pa yin par yang mi
[\[247a.6\]]'gal te/_shes rab kyis lus rnam par 'jig par byed pas so/_/gang zag thams cad kyis zhes bya ba ni nyan thos dang rang sangs rgyas dang yang dag par rdzogs pa'i sangs rgyas rnams kyis zad pa shes pa'i skad cig la yon tan thob pa bshad de/_zad pa shes pa zag bcas kyang /_/zhes 'byung ba'i
[\[247a.7\]]phyir ro/_/stobs bcu zhes bya ba rgyas par 'byung ba la/_stobs la sogs pa thugs rje chen po la thug pa de dag ni ma 'dres pa'i chos bco brgyad ces brjod do/_/ma 'dres pa zhes bya ba la 'dres pa ni 'dus pa'o/_/ma 'dres pa ni 'dres pa med pa ste/_zla ba med pa zhes bya ba'i don to/_/'di dag la ma 'dres
[\[247b\]]
[\[247b.1\]]pa'i gang zag gis yin pas na ma 'dres pa ste/_de nyid kyi phyir thun mong ma yin pa ni ma 'dres pa'o zhes bshad par bya ste gang dag de kho na'i yin gyi gzhan gyi ma yin pa'o/_/gnas dang gnas min shes pa bcu/_/zhes bya ba la gnas dang gnas ma yin pa mkhyen pa'i stobs zhes bya ba 'di ci zhig ce na
[\[247b.2\]]dge slong dag gnas ni gnas su yang dag pa ji lta ba bzhin du rab tu shes so/_/gnas ma yin pa ni gnas ma yin pa'o zhes yang dag pa ji lta ba bzhin du rab tu shes so zhes 'di ni bcom ldan 'das nyid kyis rgyas par bshad de/_/chos thams cad kyi rang bzhin dang nus pa dang /_rgyu dang 'bras bu nges pa de
[\[247b.3\]]la 'di ni gnon mi za bar rgyu 'di las 'byung ngo /_/'di ni mi 'byung ngo snyam pa'i mkhyen pa thogs pa med pa gang yin pa'o/_/gnas zhes bya ba ni srid pa'o/_/gnas ma yin pa ni mi srid pa'o/_/gnas dang gnas ma yin pa dag las gang yang rung ba zhig bstan pas cig shos kyang bstan par 'gyur
[\[247b.4\]]ba ma yin nam/_ci'i phyir gnyi ga bstan zhe na/_'di ni de ltar yin mod kyi/_gnas mkhyen pas ni rgyu med par smra ba bkag par ston la/_gnas ma yin pa mkhyen pas ni mi mthun pa'i rgyur smra ba dgag par ston pas gnyi ga nye bar bstan to/_/gnas dang gnas min shes pa bcu/_/zhes bya
[\[247b.5\]]ba la ji ltar zhe na/_'di ltar gnas dang gnas ma yin pas ni chos thams cad la khyab pa'i phyir 'dus byas dang 'dus ma byas so/_/de la 'dus byas ni rnam pa brgyad du dbye bar bya ste/_khams gsum dang /_zag pa med pa mtshungs par ldan pa dang ldan pa ma yin pa'i dbye bas so/_/'dus ma
[\[247b.6\]]byas ni rnam pa gnyis so/_/dge ba dang lung du ma bstan pa'i dbye bas so/_/de la kun rdzob shes pa'i dmigs pa ni rnam pa bcu char yin no/_/chos shes pa'i ni lnga ste/_'dod pa na spyod pa dang zag pa med pa dang mtshungs par ldan pa dang /_ldan pa ma yin pa dang /_'dus ma byas dge ba'o/_/
[\[247b.7\]]de bzhin du rjes su shes pa la sogs pa rnams kyi yul yang ci rigs par de ltar byas na gnas dang gnas ma yin pa shes pa ni shes pa bcu yin no/_/las 'bras la brgyad ces bya ba la las dang rnam par smin pa mkhyen pa'i stobs zhes bya ba ni dge ba dang mi dge ba'i las rnams kyi rnam par smin
[\[248a\]]
[\[248a.1\]]pa dang /_nyung ba dang mang ba nyid dang nges pa dang ma nges pa la sogs pa'i don dag la thogs pa med pa'i mkhyen pa gang yin pa'o/_/las dang rnam par smin pa ni khams gsum pa'i chos mtshungs par ldan pa dang /_ldan pa ma yin pa yin la/_de dag kyang sdug bsngal dang kun
[\[248a.2\]]'byung gis bsdus pa yin pas de'i phyir 'gog pa dang lam shes pa dag ma gtogs so zhes bya ba smos so/_/de la kun rdzob shes pa ni khams gsum pa'i las dang rnam par smin pa'i yul can no/_/chos shes pa ni 'dod par gtogs pa'i yul can no/_/rjes su shes pa ni gzugs dang gzugs med par
[\[248a.3\]]gtogs pa'i yul can no/_/sdug bsngal dang kun 'byung dang zad pa dang /_mi skye ba shes pa dag kyang ci rigs par 'dod pa dang /_gzugs su gtogs pa yang dge ba dang mi dge ba'i sems dang sems las byung ba'i yul can no/_/bsam gtan sogs/_dbang po mos dang zhes bya ba rgyas par 'byung
[\[248a.4\]]ba ni gang dag bsam gtan dang por yod pa de dag ni bsam gtan sogs te/_de dag ni rnam par thar pa dang /_ting nge 'dzin dang snyoms par 'jug pa dag go/_/bsam gtan la sogs pa dang /_dbang po rnams dang /_mos pa rnams ni bsam gtan sogs/_dbang po mos pa dang ste de dag la'o/_/
[\[248a.5\]]de la bsam gtan ni bzhi'o/_/rnam par thar pa ni brgyad do/_/ting nge 'dzin ni stong pa nyid la sogs pa'o/_/snyoms par 'jug pa ni 'gog pa dang 'du shes med pa'i snyoms par 'jug pa dang /_gzugs med pa bzhi ste/_bsam gtan la sogs pa de dag gi rang bzhin dang /_thob pa dang
[\[248a.6\]]thabs dang phan 'dogs pa dang /_ro myang ba dang dag pa dang /_zag pa med pa dang /_nyams pa dang gnas pa dang /_khyad par dang nges par 'byed pa'i cha dang mthun pa la sogs pa'i don dag la mkhyen pa thogs pa med pa gang yin pa de ni bsam gtan dang /_ting nge 'dzin dang /_snyoms par 'jug
[\[248a.7\]]pa mkhyen pa'i stobs te/_'di ni 'gog pa shes pa ma gtogs pa shes pa dgu yin no/_/ji ltar zhe na bsam gtan la sogs pa de dag ni mdor bsdu na 'jig rten pa dang 'jig rten las 'das pa'i lam gyi rang bzhin yin pa de dag kyang mtshungs par ldan pa dang ldan pa ma yin pa'i bye brag gis re re zhing rnam
[\[248b\]]
[\[248b.1\]]pa gnyis su dbye'o/_/de la kun rdzob shes pa ni lam thams cad kyi yul can no/_/chos shes pa ni 'dod pa'i khams kyi gnyen po la dmigs pa'o/_/rjes su shes pa ni gzugs dang gzugs med pa'i gnyen po la dmigs pa'o/_/sdug bsngal dang kun 'byung shes pa dag ni zag pa dang bcas pa'i
[\[248b.2\]]lam la dmigs pa'o/_/lam shes pa ni zag pa med pa la dmigs pa'o/_/zad pa dang mi skye ba shes pa dag ni zag pa dang bcas pa dang zag pa med pa la dmigs pa'o/_/gzhan gyi sems shes pa ni mtshungs par ldan pa'i lam la dmigs pa'o/_/dbang po mchog dang mchog ma yin pa mkhyen
[\[248b.3\]]pa'i stobs zhes bya ba la/_dad pa la sogs pa'i dbang po rnams gang mchog ces bya ba ni gtso bo yin la/_mchog ma yin pa zhes bya ba ni gtso bo ma yin pa ste/_chung ngu dang 'bring dang chen po'i bye brag dang /_zag pa dang bcas pa dang zag pa med pa'i bye brag la thogs pa med pa'i ye shes gang yin pa de
[\[248b.4\]]ni dbang po mchog dang mchog ma yin pa mkhyen pa'i stobs so/_/de yang dbang po rnams zag pa dang bcas pa dang zag pa med pa yin pa'i phyir shes pa dgu yin no zhes rgyas par sbyar bar bya'o/_/'dir 'dod par gtogs pa'i dbang po rnams kyang yod pas chos shes pa sdug bsngal dang kun 'byung la
[\[248b.5\]]dmigs pa yang yin no zhes bya ba ni khyad par ro/_/mdor bsdu na sems can rnams kyi legs pa 'thob pa'i nus pa rnam pa gsum la thogs pa med pas mkhyen pa ni dbang po mchog dang mchog ma yin pa mkhyen pa'i stobs so/_/mos pa sna tshogs mkhyen pa'i stobs zhes bya ba ni mos pa sna tshogs
[\[248b.6\]]pa ni dman pa dang gya nom pa dag la 'dod pa ste/_'dod pa dang mos pa zhes bya ba ni rnam grangs so/_/sems can rnams kyi 'dod pa sna tshogs pa thogs pa med par mkhyen pa ni mos pa sna tshogs mkhyen pa'i stobs so/_/mos pa de yang zag pa dang bcas pa dang zag pa med pa yin pas snga ma bzhin du
[\[248b.7\]]shes pa dgu yin no/_/khams sna tshogs mkhyen pa'i stobs zhes bya ba la/_de la khams ni sems can rnams kyi sngon goms pa'i bag chags so/_/de ni sems dang sems las byung ba khyad par can de dag yin no/_/rang bzhin yang khams yin te/_rang bzhin yongs su shes na chos rnams kyi
[\[249a\]]
[\[249a.1\]]ngo bo'i khyad par yongs su shes pa'i phyir ro/_/de dag la zag pa dang bcas pa dang /_zag pa med pa'i dbye ba dang /_khams kyi dbye ba byas te/_de dag la dmigs pa'i shes pa dgu sbyar bar bya'o/_/mdor bsdu na sems can rnams kyi sngon goms pas yang dag par 'grub
[\[249a.2\]]pa'i bsam pa dang /_bag la nyal dang /_chos rnams kyi rang bzhin sna tshogs pa mkhyen pa'i mkhyen pa ni khams sna tshogs mkhyen pa'i stobs so/_/lam dag la zhes bya ba 'byung ste/_de la lam ni mang ste/_dmyal bar 'gro ba nas lhar 'gro ba dang /_'gog par 'gro ba'i bar ro/_/'dis dmyal
[\[249a.3\]]ba la sogs pa sgrub pas na/_dmyal bar 'gro ba'i lam ste rgyu'o/_/'gog par 'gro ba'i lam ste/_bral ba thob par bya ba'i phyir 'dis 'gog pa sgrub par byed pas so/_/lam ni mdor bsdu na 'jig tshogs 'byung bar 'gro ba dang /_'jig tshogs 'gog par 'gro ba'o/_/de la 'jig tshogs ni nye bar
[\[249a.4\]]len pa'i phung po lnga'o/_/'byung ba ni 'dir de skye ba la mngon par 'dod do/_/'jig tshogs 'gog pa ni bral ba'o/_/'di la der 'gro ba'i ngang tshul yod pas na 'di ni 'jig tshogs 'gog par 'gro ba'o/_/thams cad du 'gro ba yang de yin la lam yang yin pas na thams cad du 'gro ba'i lam ste/_
[\[249a.5\]]de la mkhyen pa ni thams cad du 'gro ba'i lam mkhyen pa'i stobs so/_/'di skad bstan par 'gyur te/_skye ba thams cad sgrub par byed pa dang /_skye ba zad par byed pa'i chos rnams la thogs pa med pa'i mkhyen pa ni thams cad du 'gro ba'i lam mkhyen pa'i stobs yin no/_/de la gcig gi tshig ni
[\[249a.6\]]lam gyi rigs la ltos pa ste/_dmyal ba dang dud 'gro dang yi dgas dang /_mi dang lha dang thar par 'gro ba zhes bya ba lam dag ni mang ngo /_/gal te lam 'bras bu dang bcas par gzung na ni zhes bya ba la lam gyi 'bras bu ni 'gog pa ste/_bral ba'i 'bras bu yin pa'i phyir ro/_/gnyis ni kun rdzob shes
[\[249a.7\]]pa yin/_/zhes bya ba ni rang bzhin no/_/de dag gi mtshan nyid ni bdag dang gzhan dag gi skye ba 'das pa gcig nas gcig tu brgyud pa dran pa la thogs pa med pa'i mkhyen pa ni sngon gyi gnas rjes su dran pa mkhyen pa'i stobs so/_/sems can rnams kyi ma 'ongs pa'i srid par nying mtshams sbyor ba la thogs
[\[249b\]]
[\[249b.1\]]pa med pa'i mkhyen pa ni shi 'pho ba dang skye ba mkhyen pa'i stobs so/_/zad pa drug gam bcu yin no zhes bya ba la/_gal te zag pa zad pa'i mkhyen pa'i stobs zag pa zad pa'i yul can nyid yin na/_de ltar na shes pa drug gi bdag nyid de/_gzhan gyi sems dang sdug bsngal dang kun 'byung
[\[249b.2\]]dang lam shes pa dag ma gtogs so/_/'on te zag pa zad pa/_zag pa zad pa'i rgyud la yod pa thabs dang bcas pa gzung na ni de lta na shes pa bcu ste/_de skad du yang zag pa zad pa dang /_/de'i thabs la thogs pa med pa'i mkhyen pa ni zag pa zad pa mkhyen pa'i stobs so zhes bshad do/_/sngon
[\[249b.3\]]gnas 'chi 'pho skye ba'i stobs/_/bsam gtan dag na zhes bya ba ni bsam gtan dag kho na mngon par shes pa'i rten ting nge 'dzin yod pa'i phyir ro/_/lhag ma ni/_sa rnams kun na zhes bya ba la/_'dod pa'i khams na stobs lhag ma ji ltar yod ce na/_de'i phyogs gcig [(]du [,]tu [)]gyur pa kun rdzob
[\[249b.4\]]shes pa yod do/_/blo gsal ba'i phyir 'dzam bu'i gling pa rnams la sangs rgyas 'byung ba dang stobs rnams sangs rgyas kyi rten can yin pa'i phyir thams cad 'dzam bu'i gling gi skyes pa'i rten can yin no/_/gzhan gyi stobs zhes mi bya'i zhes bya ba ni nyan thos sam rang sangs rgyas kyi'o/_/thogs
[\[249b.5\]]mi mnga' zhes bya ba ni/_thams cad la 'jug ces bya ba'i tha tshig go/_/rab tu 'byung bar 'dod pa'i mi phyir btang ba zhes bya ba ni rab tu 'byung ba ni rab tu 'byung ba'o/_/de 'dod pa ni rab tu 'byung bar 'dod pa'o/_/rab tu 'byung bar 'dod pa'i mi de slar btang ba ni rab tu 'byung bar 'dod pa'i mi
[\[249b.6\]]phyir btang ba'o/_/thar pa'i cha dang mthun pa'i dge ba'i rtsa ba ma mthong bas phyir btang ba ste/_rab tu ma byung zhes bya ba'i tha tshig go/_/bcom ldan 'das kyis ni gzigs shing rab tu phyung ngo /_/'di ni ji ltar gzhan gyi shes pa thogs pa'i dper brjod pa'o/_/skye ba la sogs pa'i mtha' ma shes
[\[249b.7\]]zhes bya ba la sogs pa zhes bya ba'i sgras ni 'chi 'pho ba'i mtha' ma shes pa bsdu'o/_/sred med kyi bu'i stobs zhes bya ba ni/_stobs nyid kyi ming gi khyad par te/_gang la stobs de yod pa de yang sred med kyi bu zhes bya'o/_/bcom ldan 'das kyi phun sum tshogs pa ni gnyis te/_rten phun sum
[\[250a\]]
[\[250a.1\]]tshogs pa ni gzugs kyi sku'o/_/brten pa phun sum tshogs pa ni stobs la sogs pa'i yon tan rnams so/_/gzhan dag tshigs na zhes bya ba la/_gzhan dag na re sangs rgyas bcom ldan 'das kyi sku thams cad la sred med kyi bu'i stobs gcig yod pa ma yin
[\[250a.2\]]te/_'o na ci zhe na/_tshigs dang tshigs na'o zhes zer ro/_/de lta ma yin na mkhyen pa'i stobs mtha' yas pa bzod par mi 'gyur ro zhes bya ba la/_de lta ma yin na zhes bya ba ni thugs kyi bzhin du sku'i stobs mi 'dod na ste/_mkhyen pa'i stobs mtha' yas pa bzod par mi 'gyur te/_bzod
[\[250a.3\]]pa'i ngang tshul can du mi 'gyur zhes bya ba'i don to/_/tshigs na zhes bshad pa de'i phyir rus pa'i tshigs kyi khyad par klu mdud pa zhes bya ba rgyas par bkod do/_/sangs rgyas rnams kyi tshigs ni klu mdud pa lta bu ste/_klu mdud pa ni klu sbrel ba'o/_/rang sangs rgyas rnams kyi tshigs ni lu gu rgyud lta
[\[250a.4\]]bu yin no/_/'khor los sgyur ba rnams kyi tshigs ni gzer bus btab pa lta bu yin no/_/glang chen sogs/_bdun cu glags pa'i stobs yin no/_/zhes bya ba ni glang po che la sogs pa ste/_glang po che phal pa dang /_spos kyi glang po che dang /_tshan po che chen po dang /_rab gnon dang /_yan
[\[250a.5\]]lag mchog dang /_stobs mchog dang /_sred med kyi bu dang bdun yin no/_/de'i stobs ni bcus glags pa'am/_bcu pas lhag pa'o/_/ji ltar zhe na/_glang po che phal pa ste/_glang po che tha mal pa bcu'i stobs gang yin pa de ni spos kyi glang po che gcig gi stobs yin no zhes bya ba rgyas par 'byung
[\[250a.6\]]ngo /_/ji ltar ches che ba de ltar rung ngo zhes bya ba ni slob dpon te/_de lta ma yin na mkhyen pa mtha' yas pa bzod par mi 'gyur ro/_/ci'i phyir zhe na/_sku la brten pa ni sku dang 'tsham pa yin te/_sku dang thugs ni phan tshun mthun par byed pa'i phyir ro/_/gzhan du na lha sbyin gyis bsad pa'i
[\[250a.7\]]glang po che zhabs kyi mthe bos ra ba dang 'obs bdun zlo ba der mi 'gyur ba 'di ni rgyu yin no/_/de ni reg bya'i skye mched yin zhes bya ba ni/_stobs thams cad reg bya'i skye mched yin no/_/de yang rnam pa gnyis te/_'byung ba dang 'byung ba las gyur pa yin pas de'i phyir 'byung ba chen po'i khyad par
[\[250b\]]
[\[250b.1\]]zhes bya ba smos te/_'byung ba las gyur pa ni ma yin no/_/bdun las don gzhan du gyur pa'i phyir zhes bya ba ni/_sngar bshad pa 'jam pa nyid la sogs pa dag las gzhan pa rgyur byas pa'i gzugs ni stobs yin no zhes bya ba'o/_/mdo las ji skad du 'byung ba bzhin no zhes bya ba ni/_kye
[\[250b.2\]]ma nga mngon par rdzogs par sangs rgyas pa la 'di na chos 'di dag mngon par rdzogs par sangs ma rgyas so zhes nga la dge sbyong ngam bram ze 'am lha 'am bdud dam tshangs pa'ang rung 'ga' yang chos dang mthun pas rgol zhing gleng bar byed pa'i rgyu mtshan yang dag par rjes su ma mthong ngo /_/de ltar ngas
[\[250b.3\]]rgyu mtshan yang dag par rjes su ma mthong bas bde ba thob pa dang /_'jigs pa med par gyur cing mi 'jigs pa thob par gnas te/_khyu mchog gi gnas rlabs po che zhal gyis 'che zhing tshangs pa'i 'khor lo bskor/_'khor gyi nang du seng ge'i sgra yang dag par sgrogs pa 'di ni mi 'jigs pa dang po'o/_/
[\[250b.4\]]kye ma nga zag pa zad pa la 'di na zag pa 'di dag ma zad do zhes nga la dge sbyong ngam bram ze 'am zhes bya ba snga ma bzhin no/_/'di na nyan thos rnams la bar du gcod pa'i chos su gsungs pa gang dag yin pa de dag bstan na bar du gcod par mi 'gyur ro zhes nga la dge sbyong ngam zhes bya ba snga ma bzhin no/_/
[\[250b.5\]]'di na ngas nyan thos rnams la nges par 'byin pa'i lam du gsungs pa nges par 'byin pa sdug bsngal yang dag par zad par byed pa'i ched du nges par 'byung ba la sdug bsngal gyi mthar byed pa'i ched du nges par 'byung ba ma yin no zhes nga la dge sbyong ngam bram ze'am zhes bya ba snga ma bzhin te/_'di ni mi 'jigs pa
[\[250b.6\]]bzhi pa yin no zhes 'byung ngo /_/gnas dang gnas ma yin pa mkhyen pa'i stobs ji lta bar zhes bya ba ni gnas dang gnas ma yin pa mkhyen pa'i stobs shes pa bcu dang sa thams cad kyis bsdus pa ji lta bar kye ma nga mngon par rdzogs par sangs rgyas par gyur pa la zhes bya ba 'di mi 'jigs pa 'di yang de dang
[\[250b.7\]]'dra ste/_de kho na bzhin du chos rnam pa bcur phye nas sbyar bar bya'o/_/zag pa zad pa'i mkhyen pa'i stobs zhes bya ba ste/_de shes pa drug gam bcu dang /_sa bcu gcig gis bsdus pa ji lta bar kye ma nga zag pa zad par gyur pa la zhes bya ba'i mi 'jigs pa 'di yang de dang 'dra ste/_'dir yang de _
[\[251a\]]
[\[251a.1\]]kho na bzhin du chos rnams phye nas shes pa drug gam bcu dang sa bcu gcig par sbyar bar bya'o/_/las bdag gir bya ba mkhyen pa'i stobs 'gog pa dang lam shes pa ma gtogs pa shes pa brgyad dang sa thams cad kyis bsdus pa ji lta bar ngas gang dag nyan thos rnams la
[\[251a.2\]]bar du gcod pa'i chos su gsungs pa yang de dang 'dra ste/_'dir yang de kho na bzhin du chos rnams phye nas sbyar bar bya'o/_/kun du 'gro ba'i lam mkhyen pa'i stobs shes pa bcu 'am dgu dang /_sa thams cad na yod pa ji ltar bar ngas nyan thos rnams kyi nges par 'byung ba'i lam
[\[251a.3\]]du gsungs pa la zhes bya ba'i mi 'jigs pa 'di yang de dang 'dra bar rig par bya'o/_/de dag ni rnam pa bzhi yin te/_snga ma gnyis kyis ni de'i bdag nyid kyi ye shes dang spangs pa phun sum tshogs pa brjod do/_/phyi ma gnyis kyis ni gzhan la phan pa phun sum tshogs pa ste/_yang dag pa
[\[251a.4\]]ma yin pa'i lam bzlog pa'i phyir dang /_yang dag pa'i lam bstan pa'i phyir ro/_/ji ltar na mkhyen pa nyid mi 'jigs pa yin zhe na/_bye brag tu smra ba rnams ni mi 'jigs pa ni mi skrag pa yin la 'di dag gis kyang mi skrag par 'gyur bas shes pa rnams mi 'jigs pa yin no zhes zer ro/_/slob
[\[251a.5\]]dpon gyi shes pas byas pa ni mi 'jigs pa yin par rung gi shes pa nyid ni ma yin no zhes smos te/_mi 'jigs pa ni mi skrag pa yin la mi skrag pa nyid kyang skrag pa dang bral ba yin zhing de yang shes pa las yin pas shes pa nyid ni ma yin no/_/mi brdzi ba'i rgyu thogs pa med pa'i lam mkhyen pa ni stobs
[\[251a.6\]]yin la/_mi zhum pa'i rgyu ni mi 'jigs pa yin te/_ji ltar gzhan gyis zil gyis mi gnon pa de ltar na stobs yin la/_ji ltar gzhan dag zil gyis gnon pa de ltar na mi 'jigs pa yin no/_/gzhan dag na re stobs ni dpa' ba nyid yin la/_mi 'jigs pa ni brtan pa nyid yin no/_/'di gnyis kyi
[\[251a.7\]]bya ba tha dad de/_stobs kyi don ni mngon par 'dod pa'i sgrub pa'i don to/_/mi 'jigs pa'i don ni mi zhum pa'i don to zhes zer ro/_/dran pa nye bar gzhag pa zhes bya ba ni byang chub kyi phyogs kyis bsdus pa rnams las gzhag pa dag go/_/'khor gyi bye brag las zhes bya ba ni 'khor gyi khyad
[\[251b\]]
[\[251b.1\]]par las so/_/mdo las ji skad 'byung ba bzhin no zhes bya ba ni dge slong dag ston pa thugs brtse ba thugs rje can don bzhed pa thugs rje ste/_nyan thos rnams la 'di ni khyed la phan par byed pa/_'di ni khyed la bde bar byed pa/_'di ni khyed la phan pa dang bde bar byed pa'o zhes chos ston par mdzad
[\[251b.2\]]cing nyan thos de dag de la nyan par byed/_rna ba gtod par byed/_kun shes pa'i sems nye bar 'jog par byed/_chos kyi rjes su mthun pa'i chos sgrub par byed/_ston pa'i bstan pa la mi 'gal bar byed na/_des de bzhin gshegs pa thugs dgyes par yang mi 'gyur/_yid bde ba yang ma
[\[251b.3\]]yin/_thugs ya ya por yang mi 'gyur gyi/_de la de bzhin gshegs pa dran pa dang shes bzhin du btang snyoms su bzhugs te/_'di ni gang dag 'phags pa sten par byed pa ste/_'phags pas de dag bsten na/_tshogs la rjes su ston par 'os pa'i dran pa nye bar gzhag pa dang po yin no/_/
[\[251b.4\]]gzhan yang dge slong dag thugs brtse ba zhes bya ba snga ma bzhin no/_/bzlog ste nyan thos de dag de la nyan par mi byed ces bya ba yang snga ma bzhin no/_/des de bzhin gshegs pa kun nas mnar sems su yang mi 'gyur/_mi bzod pa yang ma yin/_'tshig pa yang mi mnga'/_thugs ma rangs
[\[251b.5\]]pa yang mi mnga'o/_/de la de bzhin gshegs pa dran pa dang shes bzhin du btang snyoms su bzhugs te/_dran pa nye bar gzhag pa gnyis pa yin no/_/gzhan yang dge slong dag 'di na ston pa thugs brtse ba zhes bya ba snga ma bzhin no/_/nyan thos kha cig ni de la nyan par byed rna ba gtod
[\[251b.6\]]par byed kun shes pa'i sems nye bar 'jog par byed chos kyi rjes su mthun pa'i chos sgrub par byed/_ston pa'i bstan pa las mi 'gal bar byed la/_kha cig nyan par mi byed rna ba gtod par mi byed pa nas ston pa'i bstan pa las 'gal ba'i bar du byed na/_des de bzhin gshegs
[\[251b.7\]]pa dgyes par mi 'gyur/_yid bde ba yang ma yin thugs ya ya por yang mi 'gyur la/_kun nas mnar sems su yang mi 'gyur/_mi bzod pa yang ma yin/_'tshig pa yang mi mnga'i/_de la de bzhin gshegs pa dran pa dang shes bzhin du btang snyoms su bzhugs te/_
[\[252a\]]
[\[252a.1\]]'di ni gang dag sten par byed pa ste/_'phags pa de dag bsten na tshogs la rjes su ston par 'os pa'i dran pa nye bar gzhag pa gsum pa yin no zhes 'byung ngo /_/de yang /_dran dang shes bzhin bdag nyid gsum/_/zhes bya ba ni dran pa'i bdag nyid dang shes bzhin
[\[252a.2\]]gyi bdag nyid de/_dran pa dang shes bzhin du btang snyoms su bzhugs te zhes gang bshad pa yin no/_/gang gi tshe nyan thos kyang zhes bya ba rgyas par 'byung ba ni/_nyon mongs pa spangs pa'i phyir ro snyam du bsams pa'o/_/bag chags dang bcas par spangs pa'i phyir ro zhes bya ba ni
[\[252a.3\]]bcom ldan 'das kyis rjes su chags pa dang /_khong khro ba dag gi bag chags kyang spangs kyi/_gzhan nyan thos rnams kyis ni ma yin no/_/bag chags zhes bya ba 'di ci zhe na/_gang sngar nyon mongs pa spyad pa de'i des byas pa'i lus dang ngag gi g.yo ba 'gyur ba'i rgyu nus
[\[252a.4\]]pa'i khyad par ni bag chags yin no/_/yang na nyan thos rnams gang gi yin pa de la zhes bya ba ni/_nyan thos rnams sangs rgyas bcom ldan 'das kyi yin gyi/_gzhan dag ni ma yin no/_/de ci'i phyir zhe na/_nyan thos thams cad sangs rgyas bcom ldan 'das kyi dbang du byas nas
[\[252a.5\]]rab tu 'byung bas so/_/de kho na la de mi 'byung ba zhes bya ba ni nyan thos de dag gang gi yin pa ston pa de kho na la'o/_/de zhes bya ba ni yid bde ba la sogs pa de dag mi skye ba ngo mtshar ba'o/_/de lta ma yin na zhes bya ba ni gal te snying rje bzhin du zhe sdang med pa'i ngo bo yin pa'am/_zag
[\[252a.6\]]pa med pa'i bdag nyid yin na'o/_/sems can thams cad la dmigs par mi 'grub la/_snying rje bzhin du sdug bsngal gsum gyi rnam pa can du yang mi 'grub po zhes bya ba ni ji ltar 'dod pa na spyod pa'i sems can rnams la dmigs pa de bzhin du 'di yang 'gyur ro snyam du bsams pa'o/_/
[\[252a.7\]]sdug bsngal gsum gyi rnam pa can du yang mi 'gyur te/_'o na ci zhe na/_sdug bsngal sdug bsngal gyi rnam pa can kho nar 'gyur te/_dper na snying rje bzhin no/_/shes pa zag pa med pa yang de ltar mi 'jug ste/_de'i phyir thugs rje ni kun rdzob shes pa'i bdag nyid yin no/_/chen po'i sgra sbyar ba
[\[252b\]]
[\[252b.1\]]bstan pa'i phyir 'di ci'i phyir zhes bya ba la sogs pa smos so/_/bsod nams dang ye shes kyi tshogs chen po yang dag par 'grub pa'i phyir ro zhes bya ba ni 'bras bu chen po nyid ni rgyu chen po sngon du 'gro ba yin pas so/_/de la bsod nams kyi tshogs chen po ni sbyin pa dang tshul khrims dang bzod pa'i pha rol
[\[252b.2\]]tu phyin pa'o/_/ye shes ni shes rab kyi pha rol tu phyin pa'o/_/brtson 'grus dang bsam gtan gyi pha rol tu phyin pa gnyis ni/_rnam pa gnyis ka yin te/_bsam gtan med na shes rab med do zhes 'byung ba'i phyir ro/_/brtson 'grus med par sbyin pa mi gtong la/_tshul khrims yang dag par mi len
[\[252b.3\]]cing bzod pa mi sgom mo/_/de ltar na brtson 'grus ni bsod nams kyi tshogs kyi cha dang mthun pa yin no/_/de bzhin du brtson 'grus med na shes rab kyang med pas ye shes kyi tshogs chen po'i cha dang mthun par yang 'gyur ro/_/sdug bsngal gsum la rtogs pa'i phyir ro zhes bya ba 'dis ni rnam pa che
[\[252b.4\]]ba nyid kyis che ba nyid bstan la/_khams gsum pa'i sems can la dmigs pa'i phyir ro zhes bya ba 'dis ni dmigs pa che ba nyid bstan to/_/'dra bar 'jug pa'i phyir zhes bya ba 'di ni phul du byung ba'i khyad par la ltos te chen po nyid yin par bstan to/_/ches che ba nyid ni de bas ches che ba med pa'i
[\[252b.5\]]phyir ro zhes bya ba ni de la shin tu dang rim ches kyis rim pa ldog pa'o/_/ji ltar snying rjes snying rje bar byed pa de ltar des kyang yin pa de gnyis la/_khyad par ma mthong nas tha dad du bya ba ci yod ces bya ba dris so/_/tha dad du bya ba ni dbye bar bya ba'o/_/zhe sdang med pa dang gti mug med pa'i ngo bo nyid yin pa'i
[\[252b.6\]]phyir ro zhes bya ba ni/_snying rje ni zhe sdang med pa'i ngo bo'o/_/thugs rje chen po ni gti mug med pa'i ngo bo'o/_/sdug bsngal gcig dang gsum gyi rnam pa can yin pa'i phyir ro zhes bya ba ni snying rje ni sdug bsngal gcig gi rnam pa can yin pa'i phyir ro/_/thugs rje chen po ni sdug bsngal gsum gyi rnam pa can yin
[\[252b.7\]]pa'i phyir ro/_/khams gcig dang gsum gyi sems can la dmigs pa'i phyir ro zhes bya ba ni/_snying rje ni khams gcig gi sems can la dmigs pa'i phyir ro/_/thugs rje chen po ni khams gsum gyi sems can la dmigs pa'i phyir ro/_/sa las ni zhes bya ba la sogs pa la/_snying rje ni bsam gtan
[\[253a\]]
[\[253a.1\]]bzhi'i sa pa yin no/_/'dir mi lcogs pa med pa dang bsam gtan khyad par can ni bsam gtan dang po'i khongs su gtogs pas logs shig tu ma bshad do/_/thugs rje chen po ni bsam gtan bzhi pa'i sa pa'o/_/nyan thos la sogs pa zhes bya ba la/_sogs pa zhes bya ba'i sgras ni 'jig
[\[253a.2\]]rten pa dang rang sangs rgyas bsdu'o/_/'dod pa'i khams dang srid pa'i rtse mo las 'dod chags dang bral bas 'thob pa'i phyir ro zhes bya ba ni/_snying rje ni 'dod pa las 'dod chags dang bral bas 'thob la/_/thugs rje chen po ni srid pa'i rtse mo la 'dod chags dang bral ba 'thob pa ste/_zad pa shes pa dang stobs la sogs pa bzhi
[\[253a.3\]]yin no/_/yongs su mi skyob pa dang yongs su skyob pa dang zhes bya ba ni snying rjes nyan thos la sogs pa dag sems can sdug bsngal ba rnams la nyam nga ba 'ba' zhig tu ma zad kyi de dag gis sdug bsngal de las bskyab par mi nus so/_/mi 'dra ba dang 'dra bar thugs rje mdzad pa'i phyir ro zhes bya ba ni/_snying rje ni
[\[253a.4\]]sdug bsngal ba rnams kho na la thugs rje mdzad la/_thugs rje chen pos ni sems can thams cad la ste/_mnar med par skyes pa rnams la ji lta ba de bzhin du srid pa'i rtse mor skyes pa rnams la yang ngo /_/sngon gyi bsod nams dang ye shes kyi tshogs kyis yang dag par 'grub pa ni sangs rgyas pa nyid kyi sngon
[\[253a.5\]]rol gyi bsod nams kyi tshogs dang ye shes kyi tshogs kyis yang dag par 'grub pa'o/_/tshogs ni tshogs so/_/yang na 'dis sangs rgyas nyid kyi rgyu dge ba'i spyod pa thams cad tshogs pas na tshogs so/_/sogs pa zhes bya ba 'di yang dag par sdud ces bya ba'i tha tshig go/_/chos kyi sku yongs su
[\[253a.6\]]grub pa zhes bya ba ni/_chos kyi sku ni zag pa med pa'i chos kyi rgyun nam/_gnas yongs su gyur pa yin no/_/'jig rten gyi don spyod pa zhes bya ba ni/_'jig rten gyi don ni mtho ris dang byang grol gyi rgyu'o/_/de sgrub pa ni don spyod pa ste/_sangs rgyas rnams kyis gzhan gyi don mdzad pa'i rgyu thugs
[\[253a.7\]]rje chen po mtshungs pa'i phyir ro/_/dus ji lta ba bzhin du zhes bya ba ni thams cad dang sbyar ro/_/ji ltar zhe na/_yun shin tu ring ba dang /_thung ngur 'tsho ba'i phyir zhes bya ba ni 'di ltar skye dgu'i tshe lo brgyad khri pa yin pa na sku tshe lo brgyad khri pa yin la skye dgu'i tshe lo brgya pa yin pa na sku tshe lo brgya par
[\[253b\]]
[\[253b.1\]]'gyur ba'o/_/dus ji lta ba bzhin du rgyal rigs dang bram ze'i rigs tha dad pa ni gang gi tshe 'jig rten gyis rgyal rigs bkur ba de'i tshe rgyal rigs 'byung la/_gang gi tshe bram ze bkur ba de'i tshe ni bram zer ro/_/dus ji lta ba bzhin du 'od srungs dang shAkya la sogs pa gdung tha dad pa ni gang gi tshe 'jig rten na/_
[\[253b.2\]]rus gang ches mchod par 'os par 'gyur ba de'i tshe de'i gdung du 'byung ba'o/_/dus ji lta ba bzhin du sku bong tshod chung ba dang chung ba ma yin pa tha dad pa ni gang gi tshe 'jig rten na bong tshod chung ngu yin pa de'i tshe sku bong tshod chung la/_gang gi tshe bong tshod chung ba ma yin pa de'i tshe sku bong tshod chung ba ma yin pa'o/_/rnam pa gsum po
[\[253b.3\]]'di kho na zhes bya ba ni gang zhig thal ma thag tu sangs rgyas rnams mnyam pa nyid kyi rgyur bshad pa rgyu phun sum tshogs pa dang /_'bras bu phun sum tshogs pa dang /_phan 'dogs pa phun sum tshogs pa'o/_/sngon gyi bsod nams dang ye shes kyis yang dag par 'grub pas ni rgyu phun sum tshogs pa bstan la/_/
[\[253b.4\]]chos kyi sku yongs su 'grub pas ni 'bras bu phun sum tshogs pa dang /_don spyod pas ni phan 'dogs pa phun sum tshogs pa'o/_/bsod nams dang ye shes kyi tshogs thams cad la goms pa zhes bya ba la/_bsod nams ye shes smos pa ni ci rigs par sbyin pa la sogs pa pha rol tu phyin pa lnga bsdus so/_/_
[\[253b.5\]]ye shes smos pas ni shes rab kyi pha rol tu phyin pa kho na'o/_/yun ring po nas goms pa zhes bya ba ni bskal pa grangs med pa gsum du goms pa'o/_/yun ring por goms kyang bar dang bcas pa yod pas/_de'i phyir bar chad med pa zhes bya ba smos te/_bar chad med par bya dka' bas so/_/res 'ga' gus
[\[253b.6\]]par ma byas par yang yin pas de'i phyir gus par byas te/_gom pa zhes bya ba smos so/_/ngan song gsum dang 'khor ba'i sdug bsngal las gtan du thar bar mdzad pa phun sum tshogs pa'o zhes bya ba ni ngan song gsum las thar bar mdzad pa phan 'dogs pa phun sum tshogs pa rnam pa gsum dang /_'khor
[\[253b.7\]]ba las thar bar mdzad pa ste te de ltar na rnam pa bzhir 'gyur ro/_/yang na theg pa gsum dang bde 'gro la 'god par mdzad pa phun sum tshogs pa'o zhes bya ba ni theg pa gsum po re re la dgod pa phun sum tshogs pa rnam pa gsum dang bde 'gro la 'god pa ste rnam pa bzhir 'gyur ro/_/ye shes phun sum _
[\[254a\]]
[\[254a.1\]]tshogs pa yang rnam pa bzhi ste zhes bya ba ni 'bras bu phun sum tshogs pa rnam pa bzhi po gang yin pa bde 'gro re re la yang de ltar rnam pa bzhir 'byed pa'o/_/ma bstan par mkhyen pa zhes bya ba ni bdag nyid kyis mngon par rdzogs pa'i byang chub pa'i don gyis so/_/thams cad mkhyen pa
[\[254a.2\]]ni rang dang spyi'i mtshan nyid ma lus par thugs su chud pa'i don gyis so/_/rnam pa thams cad mkhyen pa ni rang dang spyi'i mtshan nyid rnam pa thams cad du thugs su chud pa'i don gyis so/_/ma 'bad par mkhyen pa ni bzhed pa tsam gyis thugs su chud pa'i don gyis so/_/nyon mongs pa thams cad spangs pa zhes bya ba
[\[254a.3\]]ni mthong ba dang bsgom pas spang bar bya ba'i nyon mongs pa khams gsum pa spangs pa'i phyir ro/_/gtan tu spangs pa ni yongs su mi nyams pa'i sgo nas so/_/bag chags dang bcas te spangs pa ni rjes su 'brel pa med pa'i phyir ro/_/ting nge 'dzin dang snyoms par 'jug pa'i sgrib pa spangs pa'o zhes bya ba ni
[\[254a.4\]]gnyi ga'i cha las rnam par grol ba'i phyir ro/_/yul sprul pa dang yongs su sgyur ba dang byin gyis rlob pa'i mnga' phun sum tshogs pa zhes bya ba de la sprul pa ni spyi'i yul sngon med pa 'byin pa'o/_/yongs su sgyur ba ni rdo la sogs pa gser la sogs pa'i dngos por mdzad pa'o/_/byin gyis brlab pa ni yun ring du
[\[254a.5\]]gnas par mdzad pa'o/_/de dag la mnga' ba nyid ni bzhed pa'i sgo nas 'jug pa'o/_/mnga' nyid phun sum tshogs pa ni mnga' phun sum tshogs pa'o/_/sku tshe gtong ba dang byin gyis rlob pa'i mnga' de nyid phun sum tshogs pa ni sku tshe gtong ba dang byin gyis rlob pa'i mnga' phun sum tshogs pa'o/_/
[\[254a.6\]]bsgribs pa la gshegs pa dang /_nam mkha' la gshegs pa dang /_shin tu ring ba la myur du gshegs pa dang /_rdul phra rab chung ngur mang po ste/_'jig rten gyi khams 'jug par mdzad pa ni bsgribs pa dang /_nam mkha' dang shin tu ring ba la myur du gshegs pa dang /_chung ngur mang po 'jug par mdzad
[\[254a.7\]]pa'o/_/de dag la mnga' ba ni bzhed pa dgur mdzad pa ste de nyid phun sum tshogs pa yin no/_/ya mtshan gyi chos nar ma rnam pa sna tshogs phun sum tshogs pa zhes bya ba ni nar ma rang bzhin gyis 'byung ba zhes bya ba'i don te/_sangs rgyas bcom ldan 'das rnams ni gshegs pa na mthon dman mnyam par 'gyur
[\[254b\]]
[\[254b.1\]]te/_mtho ba gang yin pa de ni dma' bar 'gyur la dma' ba gang yin pa de ni mthon por 'gyur ro/_/long ba rnams kyis ni mig 'thob po/_/'on pa rnams kyis ni rna ba 'thob po/_/smyon pa rnams kyis ni dran pa 'thob po zhes bya ba gang yin pa 'di ni chos nyid yin te/_thams cad rgyas par mdo las ji skad
[\[254b.2\]]'byung ba bzhin khong du chud par bya'o/_/mtshan phun sum tshogs pa zhes bya ba ni gsal ba rdzogs pa dang /_yul na gnas pa'i phyir skyes bu chen po'i ngo bo nye bar mtshon pas mtshan dag ste/_de dag ni gtsug tor la sogs pa sum cu rtsa gnyis so/_/dpe byad bzang po phun sum tshogs pa zhes bya ba ni/_skyes
[\[254b.3\]]bu chen po'i ngo bo gsal bar byed pa'i phyir dpe byad bzang po dag ste/_de dag ni sen mo zangs kyi mdog lta bu la sogs pa brgyad cu'o/_/stobs phun sum tshogs pa zhes bya ba ni sred med kyi bu'i stobs dang ldan pas so/_/bcom ldan 'das kyi sku gdung rdo rje ltar sra ba ni mi phyed pa'i phyir ro/_/de ltar na de dag
[\[254b.4\]]ni mdor bsdus pa yin no zhes bya ba ni sangs rgyas rnams kyi che ba'i bdag nyid mdor bsdus pa'o/_/ji ltar zhe na/_skyes bu dam pa rab tu dang ba skye ba gang yang rung sangs rgyas bcom ldan 'das la bstod pa dang bstod par 'gyur ba de dag thams cad phun sum tshogs pa gsum po 'di kho nas yin te/_ji skad
[\[254b.5\]]du/_tshogs ni bsags par dka' ba'i phyir/_/sangs rgyas chos rnams bla med dang /_/'gro ba'i don nyid mdzad pa nyid/_/sangs rgyas rnams la bsam par bya/_/zhes bshad do/_/gal te sku tshe bskal pa grangs med pa du mar zhes bya ba rgyas par 'byung ste/_'di skad du/_gal te sangs rgyas
[\[254b.6\]]bcom ldan 'das kyis bskal pa grangs med pa gnyis lan gsum du sku tshe byin gyis rlob par mdzad na/_de ltar na sangs rgyas kyi che ba'i bdag nyid gsungs pa dang mkhyen par spyod do zhes bstan par 'gyur ro/_/re zhig de ltar na zhes bya ba rgyas par 'byung ste/_yon tan rnams dang ye shes rnams dang mthu
[\[254b.7\]]dang phan 'dogs pa ni yon tan dang ye shes dang mthu dang phan 'dogs pa'o/_/mtha' yas pa ni grangs dang mthu mthas gtugs pa med pa'i phyir ro/_/rmad du byung ba ni sangs rgyas rnams las gzhan la med pa'i phyir dang /_mdzad par dka' ba'i phyir dang /_brnyes par dka' ba'i phyir ro/_/de nyid rin po che
[\[255a\]]
[\[255a.1\]]chen po yin te/_sems can thams cad la sman 'dogs pa'i phyir te/_rin po che chen po de dag gi 'byung gnas yin no/_/sangs rgyas dang de'i chos la gus par mi byed ces bya ba ni/_gus par byed pa ma yin zhes bya ba'i don to/_/lha zhes bya ba ni lha dag na yod pa ni lha'o/_/
[\[255a.2\]]'bras bu med pa ma yin pa dang /_yid du 'ong ba dang /_mchog tu gyur pa dang /_myur ba dang /_mtha' bzang ba'i phyir ro zhes bya ba la/_de la bsod nams bya ba'i sa bon chung ngu yin yang 'bras bu med pa ma yin pa ste/_'bras bu 'byin par nges par gnas pa'i phyir ro/_/'bras bu yid du 'ong ba ni
[\[255a.3\]]rnam par smin pa'i 'bras bu mngon par 'dod pa yin pa'i phyir ro/_/'bras bu mchog tu gyur pa ni lha la sogs pa'i 'byor pa'i rgyur gyur pa'i phyir dang /_'bras bu mang ba'i phyir ro/_/'bras bu myur ba ni mthong ba'i chos la myong bar 'gyur ba'i phyir ro/_/'bras bu mtha' bzang ba ni mya ngan las 'das pa'i
[\[255a.4\]]rgyur gyur pa'i phyir ro/_/ji skad bshad pa 'di/_shes par byed pa ni gang dag rgyal ba zhes bya ba rgyas par 'byung ba'o/_/'dis nyon mongs pa bag chags dang bcas pa las rgyal bar byed pas na rgyal ba ste/_'di skad du/_bcom ldan 'das kyis/_sdig chos las nga rgyal des na/_/nyer song nga ni rgyal ba
[\[255a.5\]]yin/_/zhes ji skad du gsungs pa lta bu'o/_/gdul ba 'dul bas rnam 'dren no/_/bya bas na bya ba ste/_mchod pa la sogs pa rnams so/_/sna tshogs dag ces bya ba ni 'dod pa dang gzugs dang gzugs med pa na spyod pa'o/_/bdud rtsi'i go 'phang ni mya ngan las 'das pa'o/_/slob dang thun mong yin
[\[255a.6\]]zhes rgyas par 'byung ngo /_/sangs rgyas bcom ldan 'das rnams kyi chos thams cad ni dbang rnam par dag pa'i khyad par gyis rnam par dag pa'i phyir bla na med pa yin mod kyi slob ma dang thun mong yin no/_/so so'i skye bo dang thun mong yin no zhes yon tan thun mong ma yin pa'i rigs la dgongs
[\[255a.7\]]nas brjod do/_/ci rigs par zhes bya ba ni ji ltar srid par ro/_/de la slob ma dang thun mong ba ni nyon mongs pa med pa dang /_smon nas shes pa dang /_so so yang dag par rig pa'o/_/so so'i skye bo dang thun mong ma yin pa ni mngon par shes pa lnga la sogs pa rnams so/_/zad par gyi skye mched la
[\[255b\]]
[\[255b.1\]]sogs pa zhes bya ba'i sgras ni stong pa nyid dang /_mtshan ma med pa dang smon pa med pa'i ting nge 'dzin rnams dang ting nge 'dzin gzhan dag bsdu'o/_/dgra bcom pa la la zhes bya ba rgyas par 'byung ba ni/_'di na dgra bcom pa la la smad 'tshong ma dang zlos gar mkhan dang /_g.yon can dang chang 'tshong la
[\[255b.2\]]sogs pa'i skye ba dag la bdag dang gzhan gyi nyon mongs pa skye ba'i 'bras bu yid du mi 'ong ba rjes su 'brel pa dran nas/_re zhig 'dod chags dang bcas pa'i rgyud la skyes pa'i nyon mongs pa rnams kyang 'bras bu yid du mi 'ong ba yin no/_'dod chags dang bral ba'i rgyud la skyes pa rnams kyi gnas skabs gang zhig [(]du [,]tu [)]
[\[255b.3\]]'gyur snyam du de ltar rjes su sems shing bsams nas ji ltar gzhan dag la de la dmigs pa'i 'dod chags dang zhe sdang ngam nga rgyal lam/_ser sna 'am/_phrag dog la sogs pa rnams las gang yang rung ba skye bar mi 'gyur ba de lta bu'i ngo bo'i shes pa skyed do/_/bcom ldan 'das kyis rgyud la sor mo'i phreng
[\[255b.4\]]ba can la sogs pa rnams kyi nyon mongs pa skye ba'i phyir/_ji ltar bcom ldan 'das nyon mongs pa med pa la gnas pa yin zhe na/_skyon 'di ni med de/_thugs rje mnga' ba gzhan dag gi nyon mongs pa gtan dbyung bar 'dod pa rnams ni res 'ga' dgos pa ches brling ba'i phyir nyon mongs pa skye ba btang snyoms
[\[255b.5\]]su mdzad de/_mngon par rtogs pa'i skal ba dang ldan pa'i phyir ro/_/nyan thos rnams ni bsam pa dang bag la nyal shes pa dang bral ba'i phyir nyon mongs pa rnam pa thams cad du dbyung bar mi nus te/_de'i phyir dus re zhig spong bar byed do/_/'dir mthong bas spang bar bya ba bsrung bar bya ba mi nus pas
[\[255b.6\]]'dod chags la sogs pa smos so/_/nyon mongs par mi byed pa ni nyon mongs par byed pa ma yin zhes bya ba'i tha tshig go/_/kun rdzob shes zhes bya ba ni gzhan gyi rgyud kyi bsgom pas spang bar bya ba ma 'ongs pa'i yul can yin pa'i phyir te/_de ltar zhugs pa'i zag pa med pa'i shes pa ni yod pa ma yin no/_/
[\[255b.7\]]nyon mongs pa med pa'i ting nge 'dzin las ma langs pa des/_bdag mthong nas 'di'i 'dod chags skye bar 'gyur du 'ong ngo /_/'di'i zhe sdang dang 'di'i nga rgyal dang /_'di'i bag med pa skye bar 'ong ngo snyam du ji lta ji ltar mngon par 'dod pa de lta de ltar ting nge 'dzin de las langs nas kyang mthun par spyod par byed do/_/
[\[256a\]]
[\[256a.1\]]bsam gtan mtha' na zhes bya ba ni sdug bsngal gyi rgyu dang 'gal ba'i phyir dang /_bsam gtan bzhi pa lam sla ba rnams kyi mchog yin pa'i phyir bsam gtan bzhi pa'i sa pa kho na yin no/_/mi g.yo ba'i chos can gyi yin te/_/gzhan gyi rgyud la nyon mongs pa sel bar zhugs pa'i phyir ro/_/
[\[256a.2\]]dgra bcom pa gzhan gyi ni ma yin te zhes bya ba ni dus kyi rnam par grol ba'i ma yin pa'o/_/rang gi rgyud las kyang zhes bya ba ni yongs su nyams pa'i tshe na ting nge 'dzin la dbang ba nyid med pa'i phyir ro zhes gzhir bcas zhes bya ba ni bsgom pas spang bar bya ba 'dod chags la sogs pa dag go/_/ji ltar ma
[\[256a.3\]]'ongs pa'i nyon mongs pa la dmigs she na/_de'i phyir pha rol po dag nyon mongs pa skye bar ma gyur cig ces bya ba de ltar zhugs pa'i phyir ro zhes bya ba smos so/_/ci'i phyir gzhi dang bcas pa rnams kho na la dmigs she na/_de'i phyir nyon mongs pa gzhi med pa rnams ni zhes bya ba rgyas par smos so/_/
[\[256a.4\]]nyon mongs pa gzhi med pa ni mthong bas spang bar bya ba rnams te/_'jig tshogs la lta ba la sogs pa rnams ni khams dang sa thams cad la dmigs pa'i phyir bzlog par mi nus so/_/smon nas shes pa'ang de bzhin no zhes bya ba ni/_nyon mongs pa med pa rang gi ngo bo dang sa dang rgyud dang rten las ji skad du bshad pa
[\[256a.5\]]de bzhin du kun rdzob shes pa yang yin te/_de'i dmigs pa thams cad do zhes bya ba 'di ni khyad par yin te/_thams cad la smon nas shes pa 'jug pa'i phyir ro/_/smon nas shes pa gzugs med pa rnams mngon sum du mi shes so zhes bya ba ni/_smon nas shes pa bsam gtan bzhi pa'i sa pa yin pa'i phyir te/_
[\[256a.6\]]mngon par shes pa rang dang 'og ma'i sa'i yul can yin la/_smon nas shes pa yang mngon par shes pa dang 'dra'o zhes bshad par bya'o/_/rgyu mthun pa dang spyod pa'i bye brag las zhes bya ba la/_rgyu mthun pa ni dman zhing dman pa'o/_/spyod pa ni zhi gnas lhag pa'i ting nge 'dzin la gnas pa'o/_/gzugs med
[\[256a.7\]]pa nas shi 'phos nas 'dod pa dang gzugs su skyes pa ni rgyu mthun pa'i bye brag las so/_/'di nas shi 'phos nas gzugs med pa gang du skye ba gang yin pa de ni spyod pa'i bye brag las so/_/de ltar na 'bras bus rgyu rjes su dpag la/_rgyus kyang 'bras bu rjes su dpag go zhes bstan pa yin no/_/'dir dpe
[\[256b\]]
[\[256b.1\]]ni zhing sa lta bu'o zhes bya ba ni dper na zhing sas 'bras bu dang 'bras bus sa bon dang /_sa bon gyis 'bras bu rtogs pa de bzhin du 'dir yang yin no/_/smon pa sngar btang ba zhes bya ba ni gtod pa sngar btang ste/_smon nas zhes bya ba 'di ni gtad nas zhes bya ba'i don to/_/ha cang thal ba spang ba'i phyir
[\[256b.2\]]ting nge 'dzin de'i yul du ji tsam gyur pa zhes bya ba smos so/_/'di dag gi dmigs pa dang /_sa dang /_rang gi ngo bo'i bye brag bya ba la/_bye brag ces bya ba'i sgras ni dmigs pa'i bye brag dang /_sa'i bye brag dang ngo bo'i bye brag ces re re la sbyar ro/_/thogs med ces bya ba ni thogs par mi nus pas na thogs med de/_
[\[256b.3\]]thogs pa ma yin zhes bya ba'i tha tshig go/_/chos so so yang dag par rig pa ni ming dang tshig dang yi ge'i tshogs dag la thogs pa med pa'o/_/gsum po 'di dag ni shes bya khong du chud pa 'dzin par byed pa'i phyir chos zhes bya'o/_/don so so yang dag par rig pa ni chos rnams kyi don dam pa la thogs pa med
[\[256b.4\]]pa'i shes pa ste/_rang dang spyi'i mtshan nyid kyis shes pa zhes bya ba'i don to/_/nges pa'i tshig so so yang dag par rig pa ni ngag gi sbyor ba la thogs pa med pa ste/_rtags dang dus dang byed pa la sogs pa'i sbyor ba shes pa zhes bya ba'i tha tshig go/_/rigs pa thags thogs med/_mngon brjod ces bya
[\[256b.5\]]ba la/_rigs pa ni don dang 'brel pa'o/_/thags thogs med pa ni thogs pa med pa'o/_/de mngon par brjod pa ni de brjod pa ste/_de'i dngos po ni rigs pa thags thogs med/_mngon brjod nyid do/_/mdor bsdus na chos dang don so so yang dag par rig pa gnyis ni kun rdzob dang don dam pa'i bden pa shes
[\[256b.6\]]pa nyid do/_/'di ni re zhig rnal 'byor pa'i bdag la phan pa phun sum tshogs pa'o/_/gzhan gyi don phun sum tshogs pa ni nges pa'i tshig so sor yang dag par rig pa ston pa la mkhas pa dang spobs pa so so yang dag par rig pa dri ba dang brtsad pa gtan la dbab pa dang spang ba shes pa'o/_/ting nge 'dzin
[\[256b.7\]]la dbang ba gsal bar bya ba la thogs pa med pa zhes bya ba ni ting nge 'dzin la dbang ba gsal bar bya ba ni ting nge 'dzin la dbang ba gsal bar bya'o/_/gsal ba yang ci zhig ce na/_mi brjed pa'o zhes pa dgu'o zhes bya ba ni re zhig ngag la dmigs pa gang yin pa de ni sdug bsngal dang kun 'byung ba la dmigs
[\[257a\]]
[\[257a.1\]]pa'i phyir sdug bsngal dang kun 'byung dang zad pa dang mi skye ba dang chos dang rjes dang kun rdzob shes pa rnams yin no/_/lam la dmigs pa gang yin pa de ni zad pa dang mi skye ba dang chos dang rjes dang lam dang gzhan gyi sems dang kun rdzob shes pa'i rang bzhin yin no/_/ngag dang lam gnyis
[\[257a.2\]]las gang yang rung ba zhig la dmigs pa'i phyir ro zhes bya ba la ngag la dmigs pa ni 'dod pa'i khams dang bsam gtan dang po na'o/_/lam la dmigs pa ni srid pa'i rtse mo'i bar na'o/_/lam smos pa ni zag pa dang bcas pa dang zag pa med pa'i lam bzung ngo /_/gal te chos thams cad lan na ni
[\[257a.3\]]shes pa bcu'o zhes bya ba ni gang zhig ci rigs par shes pa bcu'i yul du mi 'gyur ba de ni yod pa ma yin no/_/gzhan kun rdzob ces bya ba ni chos dang nges pa'i tshig so so yang dag par rig pa dag ni ming gi tshogs la sogs pa dang /_ngag la dmigs pa nyid kyi rang gi mtshan nyid kyi yul can yin pa'i phyir
[\[257a.4\]]kun rdzob shes pa rang bzhin no/_/zag pa med pa'i shes pa ni rang gi mtshan nyid kyi rnam par ram sdug bsngal gyi phyogs gcig la mi 'jug ste/_'o na ci zhe na/_nye bar len pa'i phung po lnga la spyi'i rnam par 'jug pas de'i phyir de dag zag pa med pa'i shes pa'i bdag nyid ma yin no/_/yan chad na ming gi
[\[257a.5\]]tshogs med pa'i phyir zhes bya ba 'dis ni gzugs med pa dag na chos so so yang dag par rig pa med do zhes ston to/_/ming gi tshogs bkag pa kho nas tshig dang yi ge'i tshogs bkag pa ste/_phan tshun mi 'khrul pa'i phyir ro/_/yan chad na rtog pa med pa'i phyir ro zhes bya ba ni bsam gtan gnyis
[\[257a.6\]]pa la sogs pa dang /_bsam gtan khyad par can na nges pa'i tshig so so yang dag par rig pa med de/_ngag kun nas slong ba rnam par rtog pa med pa'i phyir ro/_/btags pa las zhes bya ba ni btags pa'i bstan bcos las so/_/'di skad du zhes bya ba ni ji skad 'chad par 'gyur ba'o/_/tshig
[\[257a.7\]]dang yi ge zhes bya ba ni 'dis tshig gsal bar byed pas na yi ge ste ming ngo /_/de nyid kyi don zhes bya ba ni tshig dang yi ge'i 'o/_/de nyid kyi gcig dang zhes bya ba ni don gyi'o/_/de la thags thogs med par bya ba la zhes bya ba ni tshig dang yi ge la sogs pa la'o/_/thogs pa med par shes pa'i zhes bya ba ni
[\[257b\]]
[\[257b.1\]]rdugs pa med pa'o/_/pho dang mo la sogs pa'i tshig bla dgas zhes bya ba la sogs pa zhes bya ba'i sgras ni ma ning dang byed pa pa la sogs pa bsdu'o/_/tshig gcig nyid la sogs pa'i dbang du byas pa'i tshig ni tshig bla dgas so/_/de nyid kyi 'di dag gi go rims grub pa yin no zhes bya ba gang gi phyir
[\[257b.2\]]tshig dang yi ge zhes rgyas par ji skad du bshad pa 'di rim pa yin pas so/_/tshig nges pa ni nges pa'i tshig ste zhes bya ba nas dper na ji ltar zhe na/_dper na gzugs su rung ba zhes bya ba smos te/_rnam par shes pa na rnam par shes pa ste/_sems pas na sems so zhes bya ba la sogs pa'o/_/go rims
[\[257b.3\]]bzhin du zhes bya ba ni ji ltar zhe na chos so so yang dag par rig pa'i sbyor ba ni rtsis yin no/_/don so so yang dag par rig pa ni sangs rgyas kyi bka'o/_/nges pa'i tshig so so yang dag par rig pa ni sgra rig pa'o/_/spobs pa so so yang dag par rig pa ni gtan tshigs rig pa'o/_/bye brag tu smra ba
[\[257b.4\]]rnams na re sangs rgyas kyi bka' kho na yin te/_chos 'di pa rnams kho na de skyed pa'i phyir ro zhes zer ro/_/gang la gcig yod pa de la gdon mi za bar so so yang dag par rig pa bzhi char yod de zhes bya ba ni lam gcig gi 'bras bu yin pa'i phyir ro/_/ma tshang bar ni de thob med/_/ces bya
[\[257b.5\]]ba ni 'gas kyang so so yang dag par rig pa dag ma tshang bar 'thob par mi 'gyur ro de dag ni rab kyi mtha' pa'i bsam gtan gyi stobs kyis 'thob bo zhes bya ba ni de dag rab kyi mtha' pa'i bsam gtan gyis ma bsdus pa nyid de/_ngag ni 'dod dang dang po na/_/zhes 'byung ba'i phyir ro/_/nyon mongs
[\[257b.6\]]pa med pa la sogs pa yon tan rnams ni rab kyi mtha' pa'i bsam gtan bzhi pa bskyed nas 'thob kyi/_gzhan du ni ma yin no/_/rab kyi mtha' pa de nyid ces bya ba la/_de nyid nyon mongs pa med pa la sogs pa las tha dad pa sbyor ba las byung ba bsam gtan bzhi pa chen po'i chen po'o/_/de'i stobs
[\[257b.7\]]kyis 'thob pa yin gyi zhes bya ba ni rab kyi mtha' pa'i stobs kyis so/_/de bsam gtan bzhi pa'i sa pa ni ma yin te/_de na rtog pa med pa'i phyir dang rtog pa dang bcas pa'i sems kyis de kun nas slong ba'i phyir ro/_/nyon mongs pa med pa la sogs pa'i yon tan rnams rab kyi mtha' pa'i bsam gtan
[\[258a\]]
[\[258a.1\]]gyis bsdus pas de'i bdag nyid ces bya'o/_/'phel ba'i rab tu phyin pa yin/_/zhes bya ba ni thams cad ma yin no snyam du bsams pa'o/_/de ni sa kun gyis mthun byas/_/zhes bya ba ni sa kun gyis nye bar gzung zhes bya ba'i don to/_/mi mthun pa ni zhes bya ba ni 'du shes med 'du shes med min
[\[258a.2\]]skye mched nas ci yang med pa'i skye mched la'o/_/de nas rnam shes mtha' yas skye mched ma yin pa nas/_de bzhin du 'dod pa na spyod pa'i bar ro/_/'di la mthar rab tu phyin pa yod pa'i phyir ro zhes bya ba ni 'di la 'phel ba rab tu gyur pa yod ces bya ba'i don to/_/mu bzhi pa bzhin no zhes bya ba ni ji ltar mu
[\[258a.3\]]bzhi rnam pa bzhi yin pa de bzhin du rab kyi mtha' yang rnam pa'i mthar rab tu phyin pa yin no/_/sangs rgyas las gzhan zhes bya ba ni nyan thos sam rang sangs rgyas ni sbyor ba las byung ba yin no/_/chos thams cad kyi dbang phyug yin pa'i phyir zhes bya ba ni chos rnams de'i mangs 'jug pa'i phyir zhes bya
[\[258a.4\]]ba'i tha tshig go/_/mngon par shes pa la sogs pa ni so so'i skye ba dag dang /_yang zhes bya ba la/_yang gi sgras ni nyan thos rnams dang yang ngo /_/rdzu 'phrul gyi yul shes pa mngon du bya ba'i mngon par shes pa zhes bya ba ni/_'dis sprul pa dang nam mkha' la 'gro ba 'byor par byed pas na/_rdzu 'phrul
[\[258a.5\]]te/_ting nge 'dzin to/_/rdzu 'phrul gyi yul ni/_rdzu 'phrul gyi yul te/_sprul pa dang nam mkha' la 'gro ba'o/_/rdzu 'phrul gyi yul gyi shes pa ni/_rdzu 'phrul gyi yul gyi shes pa ste/_de mngon du bya ba ni mngon sum du byed pa'o/_/lha'i rna ba zhes bya ba ni lha'i rna ba la brten pa'i shes pa ni lha'i rna ba'i
[\[258a.6\]]shes pa ste/_de mngon du byed pa ni mngon sum du byed pa'o/_/sems kyi rnam grangs shes pa ni sems kyi bye brag shes pa ste/_gzhan gyi sems chags pa dang sdang ba dang rmongs pa shes pa'o/_/yang na rnam grangs ni rim pa ste/_res 'ga' chags so snyam du shes la/_res 'ga' sdang ngo snyam du shes
[\[258a.7\]]pa la sogs pa'o/_/sngon gyi gnas ni sngon gyi gnas so/_/sngon gyi gnas kyi dran pa ni sngon gyi gnas rjes su dran pa ste/_de dang mtshungs par ldan pa'i shes pa ni sngon gyi gnas rjes su dran pa'i shes pa'o/_/'chi 'pho ba dang skye ba ni 'chi 'pho ba dang skye ba dag go/_/de dag shes pa ni 'chi 'pho ba dang skye ba
[\[258b\]]
[\[258b.1\]]shes pa ste/_'di ni lha'i mig gi mngon par shes par bshad do/_/zag pa rnams zad pa ni zag pa zad pa'o/_/de'i shes pa ni zag pa zad pa shes pa ste/_de mngon du bya ba'i mngon par shes pa zhes re re la sbyar ro/_/lnga ni so so'i skye bo rnams dang thun mong ba yin no zhes bya ba ni tha ma ma
[\[258b.2\]]gtogs pa'o/_/dge sbyong gi tshul gyi 'bras bu bzhin du zhes bya ba ni ji ltar dge sbyong gi tshul gyi 'bras bu 'dus byas rnam par grol ba'i lam gyis bsdus pa de bzhin du mngon par shes pa yang yin gyi/_bar chad med pa'i lam ni ma yin te/_gzhan gyi sems shes pa bar chad med pa'i lam
[\[258b.3\]]la bkag pa'i phyir dang /_zag pa zad par byed pa'i bar chad med pa'i lam btang nas dgra bcom pa yang mngon par shes pa med pa nyid du thal bar 'gyur ba'i phyir ro/_/de'i phyir mngon par shes pa ni rnam par grol ba'i lam gyis bsdus pa yin no/_/bzhi ni kun rdzob shes pa ste/_/zhes bya ba ni
[\[258b.4\]]'di ltar gsum gyi dmigs pa ni gzugs kho na yin la/_sngon gyi gnas rjes su dran pa'i mngon par shes pa sngon gyi mtha' la dmigs pa yin na/_/zag pa med pa'i shes pa ni de lta ma yin no/_/sems la shes pa lnga yin no/_/zhes bya ba ni gzhan gyi sems shes pa ni zag pa dang bcas pa dang zag pa
[\[258b.5\]]med pa yin pa'i phyir shes pa lngas bsdus pa yin te/_gzhan gyi sems shes pa ni shes pa gcig yin la/_bzhi'i cha yang yin no zhes sngar bshad zin to/_/zad pa dang mi skye ba dang sdug bsngal dang /_kun 'byung ba dang /_'gog pa shes pa rnams ma gtogs te/_rim pa bzhin du gzhan gyi sems
[\[258b.6\]]shes pa lta bu'i bdag nyid yin pa'i phyir dang /_rang gi mtshan nyid kyi phyogs gcig gi yul can yin pa'i phyir dang /_sems dang sems las byung ba'i yul can yin pa'i phyir zad pa shes pa la sogs pa yin pa gsal ba yin no/_/'di zag pa zad pa mkhyen pa'i stobs ji skad du bshad pa zhes bya ba
[\[258b.7\]]ni gal te zag pa zad pa shes pa 'gog pa la dmigs pa yin na ni shes pa drug yin te/_chos dang rjes dang 'gog pa dang zad pa dang mi skye ba dang kun rdzob shes pa dag go/_/'on te zag pa zad pa'i rgyud la yod pa yin na ni de lta na shes pa bcu yin no/_/de bzhin du 'di ni sa thams cad pa yin par
[\[259a\]]
[\[259a.1\]]yang shes par bya ba zhes bya ba ni ji ltar zag pa zad par mkhyen pa'i stobs sa thams cad pa yin pa de bzhin du zag pa zad pa shes pa'i mngon par shes pa yang sa thams cad pa yin par rig par bya'o/_/mngon par shes pa lnga ni bsam gtan bzhi'i sa pa yin no zhes bya ba ni zag pa zad pa'i
[\[259a.2\]]mngon par shes pa ma gtogs pa'o/_/re zhig gsum ni med de/_gzugs la dmigs pa'i phyir ro zhes bya ba ni rdzu 'phrul dang mig dang rna ba'i mngon par shes pa dag ste/_gsum po de dag ni gzugs la dmigs pa yin no/_/gzugs med pa dag ni gzugs la dmigs pa ma yin te/_gzugs
[\[259a.3\]]kyi 'du shes dang bral ba'i phyir ro/_/gzugs la stegs bcas nas mngon par bsgrub par bya ba yin pa'i phyir ro zhes bya ba ni gzugs kyi sgo nas bsgrub par bya ba yin pa'i phyir te/_gzugs la dmigs pa'i lam gyis bsgrub par bya ba yin pa'i phyir ro zhes bya ba'i tha tshig go/_/mthar
[\[259a.4\]]gyis sngon gyi gnas gzhan rjes su dran pa zhes bya ba ni gang gi phyir mthar gyis bdag nyid kyis gnas skabs gzhan dag 'dod pa'i khams su dran pa na sgrub par byed pa na/_gzugs med pa rnams ni 'dod pa'i khams la dmigs pa yang ma yin no/_/gnas dang dus la sogs pa la dmigs
[\[259a.5\]]pa'i phyir ro zhes bya ba ni gnas dang dus la sogs pa dag ni ci rigs par 'dod pa'i khams sam/_gzugs kyi khams na yod kyi/_gzugs med pa'i khams na ni ma yin no/_/gzugs med pa'i dngos gzhi dag ni khams 'og ma la dmigs pa 'am/_gzugs la dmigs pa yod
[\[259a.6\]]pa ma yin no/_/de lta na 'o na bsam gtan gyi nyer bsdogs dag dang /_gzugs med pa dang po'i nyer bsdogs dag tu yang 'gyur te/_gzugs kyi yul can yin pa'i phyir ro zhe na/_de ni de lta ma yin te/_ting nge 'dzin yan lag gis yongs su bzung ba kho na mngon par shes pa'i rten
[\[259a.7\]]yin na/_'di ni gzugs med pa'i nyer bsdogs dag na yod pa ma yin pas/_de na mngon par shes pa med do/_/de ltar na de dag na zag pa zad pa'i mngon par shes pa yod par mi 'gyur ro zhe na/_ma yin te/_sa thams cad kyi shes pas zag pa zad pa'i shes pa la dmigs par nus pa'i
[\[259b\]]
[\[259b.1\]]phyir ro/_/mngon par shes pa rnams kyi sbyor ba bshad pa'am/_yang na ji ltar gzhan gyi sems shes pa gzugs la stegs bcas nas mngon par bsgrub par bya ba yin zhe na/_de'i phyir pha rol gyi sems shes par 'dod pa ni zhes bya ba rgyas par smos so/_/de bzhin du pha rol po dag la yang gtod de
[\[259b.2\]]zhes bya ba ni gtod par byed pa ste/_bdag gi lus 'di 'dra ba zhig la sems ni 'di 'dra ba zhig yin la/_gzhan la yang lus 'dra ba 'di yod de/_de'i phyir 'di'i sems kyang 'di 'dra bar 'gyur ro zhes bya ba'i sbyor ba'i gnas skabs 'di mngon par shes pa mngon par grub nas gzugs la mi ltos par
[\[259b.3\]]gzhan gyi sems shes so/_/sngon gyi gnas rjes su dran par 'dod pa ni zhes bya ba la sogs pa 'byung ngo /_/mtshan ma bzung nas zhes bya ba ni sems kyi rnam pa yongs su bcad nas zhes bya ba'i tha tshig go/_/de ma thag pa'i zhes bya ba ni sems gang la mtshan ma nye bar gzung ba de'i de ma thag tu
[\[259b.4\]]'gag pa gnas skabs gzhan gang dag yin pa de rnams dang po yid la byed do/_/skad cig ma bar med pa yid la byed pa mi srid pas gnas skabs gzhan zhes bya ba smos so/_/gnas gtsang ma rnams ji ltar dran zhe na zhes bya ba ni gal te nyams su myong ba dran na'o/_/gnas gtsang ma pa rnams 'dir
[\[259b.5\]]'ong ba ni med de/_phyir mi 'ong ba yin pa'i phyir ro/_/thos pas nyams su myong ba'i phyir ro zhes bya ba ni 'dis ni gnas gtsang ma'i lha rnams 'di 'dra ba zhig go zhes thos pa yin no/_/nyams su myong ba ni rnam pa gnyis te/_/thos pas nyams su myong ba dang /_/mthong bas nyams su myong ba'o/_/pha rol po'i rgyud
[\[259b.6\]]la brten nas 'dir skyed do zhes bya ba la gzugs med pa dag nas shi 'phos nas 'dir skyes pa gang zhig bsam gtan bskyed nas sngon gyi gnas rjes su dran par 'dod pa de ni pha rol po'i rgyud la brten nas skyed do/_/sngon gyi gnas rjes su dran pa shes pa ni bsam gtan gyis bsdus pa yin pas
[\[259b.7\]]des gzugs med pa na spyod pa'i sems mi 'dzin te/_sa gong ma pa yin pa'i phyir ro/_/de pha rol po'i rgyud kyis yid kyi rnam par shes pa 'gags ma thag pa mtshan ma bzung nas zhes bya ba la sogs pa sbyar bar bya'o/_/gzhan dag na zhes bya ba ni gang dag gzugs med pa dag nas shi 'phos pa ma yin
[\[260a\]]
[\[260a.1\]]pa de dag ni rang gi rgyud la brten nas skyed do/_/gal te gzugs med pa rnams mi dran na 'o na mdo las bcom ldan 'das kyis gal te gzugs dag gam gzugs med pa dag tu sngon gnas pa thams cad rnam pa dang bcas par rjes su dran no zhes mdo las gsungs pa ji ltar zhe na
[\[260a.2\]]kha cig na re de'i rjes su dpag pa 'khrul pa med pas shes so zhes zer ro/_/gzhan dag na re/_bzhed pa tsam gyis thams cad mkhyen te/_sangs rgyas rnams kyi mkhyen pa'i yul ni bsam gyis mi khyab bo zhes 'byung ba'i phyir ro zhes zer ro/_/rdzu 'phrul la sogs pa'i zhes bya ba ni
[\[260a.3\]]rdzu 'phrul dang /_lha'i rna ba dang /_mig gi mngon par shes pa dag gi sbyor ba ni go rims bzhin du spang ba dang sgra dang snang ba yid la byed pa yin no/_/lha'i rna ba'i sbyor ba ni sgra yid la byed pa'o/_/lha'i mig gi sbyor ba ni snang ba yid la byed pa'o/_/tshul gnas zhes bya ba la
[\[260a.4\]]sogs pa mdzod kyi gnas drug par nyon mongs pa spong ba'i thabs rgyas par bstan pa'i phyir zag pa zad pa'i mngon par shes pa skyed pa'i sbyor ba yang mi brjod do/_/'di dag ji ltar 'thob ces bya ba ni 'thob pa rnyed pa'i dbang du byas nas dris pa ste/_mngon sum du 'gyur ba ni/_'dris
[\[260a.5\]]pa'am ma 'dris pa'ang rung ste sbyor ba kho nas yin no/_/ma 'dris pa rnams ni sbyor bas zhes bya ba ni bye brag can sngon ma bskyed pa gang yin pa'o/_/thams cad kyang sbyor bas bskyed pa yin no zhes bya ba ni 'dris pa dang /_ma 'dris pa bskyed pa ste/_mngon sum du byed pa'o/_/mngon
[\[260a.6\]]par shes pa gang zhig dran pa nye bar gzhag pa du ma zhig yin/_thams cad shes rab kyi rang bzhin yin te/_mngon par shes pas na mngon par shes pa'o zhe na/_gsum pa dran pa nyer gzhag gsum/_/zhes bya ba la sogs pa 'byung ngo /_/sems dang sems las byung ba dmigs pa'i
[\[260a.7\]]phyir zhes bya ba la ci zhe na/_sems kyi rnam grangs mngon par shes pa lus dran pa nye bar gzhag pa'i rang bzhin ma yin no/_/dbang po rna ba rdzu 'phrul gyi mig ces bya ba ni 'di dag gzugs la dmigs pa'i phyir lus dran pa nye bar gzhag pa'i rang bzhin yin no/_/gzugs la dmigs pa
[\[260b\]]
[\[260b.1\]]yin pa'i phyir zhes bshad pas de'i phyir rdzu 'phrul gyi dmigs pa ni phyi'i skye mched bzhi yin te zhes bya ba rgyas par smos so/_/sgra ma gtogs so zhes bya ni sgra ni rgyun 'chad pa'i phyir sprul par mi byed do/_/'o na ji ltar 'chi 'pho ba dang /_skye ba shes pas zhes bya ba rgyas par 'byung
[\[260b.2\]]ba ni gal te mig gi mngon par shes pa gzugs la dmigs pa yin na/_lha'i mig gis ngag dang yid kyi nyes par spyad pa dang /_legs par spyad pa 'am/_de dang ldan par gzugs kyi skye mched kyi rang bzhin ma yin pa ji ltar shes she na/_'di'i lan gyi phyir de ni des mi shes kyi
[\[260b.3\]]zhes bya ba smos te/_gang gis she na/_lha'i mig gis so/_/'o na ci zhe na/_mngon par shes pa'i 'khor du gyur pa zhes bya ba la sogs pa'o/_/de zhes bya ba ni ngag dang yid kyi nyes par spyad pa la sogs pa dang /_'du byed kyi phung po'i phyogs gcig go/_/lhag ma ni zhes bya ba ni sngon gyi
[\[260b.4\]]gnas dang zag pa zad pa'i mngon par shes pa'o/_/re zhig sngon gyi gnas rjes su dran pa gzugs dang sems dang sems las byung ba la dmigs pa'i phyir/_dran pa nye bar gzhag pa bzhi'i bdag nyid yin la rag mod/_zag pa zad pa mngon par shes pa ni ji ltar dran pa nye bar gzhag
[\[260b.5\]]pa yin te/_'gog pa la dmigs pa'i phyir ro zhe na 'gog pa la dmigs pa'i phyogs yin na ni chos dran pa nye bar gzhag pa kho na yin la/_zag pa zad pa'i rgyud kyi phyogs yin na ni dran pa nye bar gzhag pa bzhi yin pas 'gal ba med do/_/de dag dge ba la sogs pa'i dbye bas ni/_mig dang
[\[260b.6\]]rna ba'i mngon shes ni/_/lung du ma bstan lhag rnams dge/_/ces bya ba'o/_/gal te mig dang rna ba'i rnam par shes pa dang mtshungs par ldan pa'i shes rab yin na/_'o na ji ltar bsam gtan bzhi pa'i sa par grub/_mig dang rna ba'i rnam par shes pa dang mtshungs par ldan pa'i shes rab dag ni
[\[260b.7\]]bsam gtan gnyis pa la sogs pa'i sa pa med do/_/rten gyi dbang gis zhes bya ba rgyas par 'byung ba ni/_lnga ni bsam gtan bzhi dag na/_/zhes bya ba der/_rten gyi dbang gis brten pa mig dang rna ba'i mngon par shes pa dag kyang bsam gtan bzhi pa'i sa par bshad do/_/de'i rten zhes bya ba ni mngon
[\[261a\]]
[\[261a.1\]]par shes pa'i rten no/_/yang na bar chad med pa'i lam gyi dbang gis so zhes bya ba ni yang na mig dang rna ba'i rnam par shes pa dang mtshungs par ldan pa de dag bsam gtan dang po'i sa pa'i rnam par grol ba'i lam shes rab kyi rang bzhin nyid yin yang /_bsam gtan gnyis pa dang gsum pa dang /_
[\[261a.2\]]bzhi pa'i sa pa'i bar chad med pa'i lam gyi dbang gis bsam gtan gnyis pa la sogs pa'i sa pa nyid yin te/_de ni bsam gtan gnyis pa la sogs pa'i sa pa'i bar chad med pa'i lam gyi mjug thogs su skye ba yin no/_/gtso bo zhes bya ba ni rdzu 'phrul la sogs pa dge ba yin pa'i phyir gtso bo yin la de la
[\[261a.3\]]yod pa'i bstan pa ni gtso bo yin no/_/phal che ba zhes bya ba ni mang bas byas pa ni phal che ba ste/_dge ba bzhi ni mang ba yin la/_lung du ma bstan pa ni gnyis yin pas so/_/shes pa mngon sum du bya ba zhes bya ba ni sngon gyi gnas shes pa mngon sum du bya ba dang /_'chi 'pho ba dang skye ba shes pa mngon sum
[\[261a.4\]]du bya ba dang /_zag pa zad pa shes pa mngon sum du shes pa zhes re re la sbyar bar bya'o/_/gzhan dag ni ma yin zhes bya ba ni lha'i rna ba dang rdzu 'phrul dang /_gzhan gyi sems shes pa'i mngon par shes pa rnams so/_/go rims bzhin du zhes bya ba ni sngon gyi gnas rjes su dran pas ni/_sngon gyi mtha' la
[\[261a.5\]]kun tu rmongs pa dang zlog par byed do/_/'chi 'pho dang skye ba shes pas ni bar la kun du rmongs pa zlog par byed do/_/zag pa zad pa shes pas ni 'di las srid pa gzhan gyi mi shes so zhes phyi ma'i mtha' la kun tu rmongs pa sel bar byed do/_/slob dpon 'dus bzangs na re ni 'chi 'pho dang skye ba'i mngon par shes
[\[261a.6\]]pas ni phyi ma'i mtha' la kun du rmongs pa zlog par byed do/_/zag pa zad pa'i mngon par shes pas ni bar la kun du rmongs pa zlog par byed do zhes zer ro/_/yang mngon par shes pa gsum kho na rig pa gsum yin no zhes bya ba 'di ji ltar shes she na/_'di ltar mi slob pa'i sngon gyi gnas rjes su dran pa
[\[261a.7\]]shes pa mngon du byed pa'i rig pa dang /_mi slob pa'i 'chi 'pho dang skye ba shes pa mngon du byed pa'i rig pa dang /_mi slob pa'i zag pa zad pa shes pa mngon du byed pa'i rig pa zhes gsungs la/_rig pa gsum du rnam par gzhag pa yang 'di skad du mdo 'di nyid las sde snod gsum pa yin
[\[261b\]]
[\[261b.1\]]rig pa gsum pa yin zhes 'byung ba'o/_/zag pa zad pa mngon du bya ba kho na mi slob pa'i rig pa yin no zhes bya ba ni rang bzhin gyis so/_/de zhes bya ba ni rgyud kyi sgo nas yin gyi/_rang bzhin gyis ni ma yin te/_de nyid kyi phyir de gnyis ni slob pa yang ma yin la mi slob pa yang ma yin no zhes bya ba
[\[261b.2\]]smos te/_zag pa dang bcas pa'i phyir ro/_/mngon par shes pa 'di dag zhes bya ba ni sngon gyi gnas dang /_'chi 'pho dang skye ba shes pa mngon du bya ba'i mngon par shes pa'o/_/slob pa'i zhes bya ba ni phyir mi 'ong ba'i 'o/_/mi 'dod dam zhes bya ba ni khas mi len nam zhes bya ba'o/_/yang ma
[\[261b.3\]]rig pas zil gyis gnon pa'i phyir ro zhes bya ba ni langs par gyur pa na bsgom pas spang bar bya ba'i ma rig pas zil gyis gnon pa'i phyir ro/_/go rims bzhin du zhes bya ba ni rdzu 'phrul gyi mngon par shes pa ni rdzu 'phrul gyi cho 'phrul yin no/_/sems [(]gyi [,]kyi[)]rnam grangs shes pa ni kun brjod pa'i cho
[\[261b.4\]]'phrul yin no/_/zag pa zad pa'i mngon par shes pa ni rjes su bstan pa'i cho 'phrul yin no zhe 'gras pa dang bar ma rnams bya ba la sogs pa ni nges tshig gi tshul gyi cho 'phrul dag yin no/_/mi 'phrul phyir dang zhes bya ba rdzu 'phrul dang kun brjod pa dag ni 'di las phyi rol pa rnams la yang srid kyi zag pa
[\[261b.5\]]zad pa shes pa ni ma yin te/_mi 'phrul thun mong ma yin pa'i phyir ro/_/rdzu 'phrul sman dang gsang sngags dag gis kyang 'grub ste/_gan d+har ba zhes bya ba'i rigs sngags gang gis nam mkha' la 'gro ba yod cing /_sman gyi khyad par lag pa dang rkang pa la bskus pa gang gis nam mkha' la
[\[261b.6\]]'gro ba yod par grag go/_/gzhan gyi sems kun brjod pa yang mtshan ma dang gsang sngags la sogs pa dag gis byed do/_/yang dag pa ji lta ba bzhin rjes su ston pa ni rnam pa gzhan gyis bya bar mi nus pas mi 'phrul ba nyid yin te nyon mongs pa zad pa med na mi 'byung ba'i phyir ro/_/de'i
[\[261b.7\]]phyir rjes su bstan pa'i cho 'phrul mchog yin no/_/rdzu 'phrul ni ting nge 'dzin te/_'dis 'byor par byed pas so/_/'byor par byed pa ni sgrub par byed ces bya ba'i tha tshig go/_/yid bzhin du mgyogs pa na zhes bya ba la yid kyis 'gro ba ni dmigs pa 'dzin pa ste/_dus de tsam gyis bcom ldan 'das
[\[262a\]]
[\[262a.1\]]kyis 'di nas bzhed pa'i yul 'og min du byon te/_mthu 'di nyan thos la ni yod pa ma yin pas/_yid mgyogs ni sangs rgyas rnams kho na yin no/_/de nyid kyi phyir zhes bya ba la sogs pa la/_yul thag shin tu ring ba yang thugs bskyed pa tsam gyis gshegs pas sangs rgyas bcom
[\[262a.2\]]ldan 'das mthu bsam gyis mi khyab pa yin no/_/mos pa las byung ba ni mos pa'i 'bras bu yin te/_myur du 'gro ba ni lus phyin par byed pas so/_/mos pa las byung ba ni thag ring ba la nye bar mos pa gang yin pa las te/_bcom ldan 'das kyis bsam gtan pa rnams kyi bsam gtan gyi yul ni
[\[262a.3\]]bsam gtan gyis mi khyab po zhes gsungs so/_/sprul pa ni rnam pa gnyis te/_'dod pa na spyod pa dang gzugs na spyod pa'o zhes bya ba ni gzugs med pa na spyod pa med pa ste/_de na gzugs med pa'i phyir ro/_/'dod par gtogs pa'i sprul pa ni/_/phyi'i zhes bya ba ni nang gi skye mched ni sprul par
[\[262a.4\]]mi byed de/_sngon med pa'i sems can 'byung bar 'gyur du 'ong bas so/_/sgra'i sprul pa ni yod pa ma yin te/_rgyun 'chad pa'i phyir ro/_/bdag dang gzhan gyi lus dang 'brel pa zhes bya ba ni bdag gi lus dang 'brel pa dang /_gzhan gyi lus dang 'brel pa'o/_/de kho na bzhin du zhes bya ba ni ji ltar
[\[262a.5\]]'dod pa'i khams na rang dang gzhan gyi lus dang 'brel pa de bzhin du gzugs su gtogs pa yang bdag gi lus dang gzhan gyi lus dang 'brel pa zhes bya ba rnam pa gnyis yin no/_/'di ni sprul pa rnam pa bzhi yin no zhes bya ba ni 'dod pa'i khams su skyes pa'i'o/_/gzugs kyi khams na yang de dang
[\[262a.6\]]'dra'o zhes bya ba ni gzugs kyi khams su skyes pa'i yang /_'dod par gtogs pa dang /_gzugs su gtogs pa rang gi lus dang 'brel pa dang /_gzhan gyi lus dang 'brel pa yin no/_/rnam pa brgyad yin no zhes bya ba ni 'dod pa'i khams su skyes pa'i rnam pa bzhi dang /_gzugs kyi khams su skyes
[\[262a.7\]]pa'i rnam pa bzhi ste/_rnam pa brgyad yin no/_/mdor bsdus na zhes bya ba ni rgyas par ni mtha' yas pa'o/_/ji ltar dri dang ro dang mi ldan zhes bya ba ni gal te/_gzugs kyi khams su skyes pa 'dod pa na spyod pa skye mched bzhi kho na sprul par byed na/_ji ltar rang gi lus dang 'brel pa sprul pa na dri dang ro dag
[\[262b\]]
[\[262b.1\]]dang mi ldan zhes bya ba'o/_/gos dang rgyan bzhin du mi ldan no zhes bya ba ni dper na sems can du mi bgrang ba'i phyir gos dang rgyan rang gi lus dang 'brel pa dag dang mi ldan pa de bzhin du sprul pa dang yang mi ldan no/_/gzhan dag na re skye mched gnyis sprul par byed do zhes bya ba ni rang gi lus
[\[262b.2\]]dang 'brel pa gzugs dang reg bya'i skye mched kho na sprul par byed pa ste/_de'i phyir dri dang ro dag dang ldan pa ma yin no zhes bya ba'o/_/de bzhin du bsam gtan gsum pa dang bzhi pa'i sa pa dag kyang bzhi dang lngar sbyar bar bya'o zhes bya ba la/_ji ltar zhe na/_bsam gtan gsum pa'i 'bras
[\[262b.3\]]bu bzhi ste/_'dod pa'i khams dang bsam gtan dang po dang gnyis pa dang /_gsum pa'i sa pa dag go/_/bsam gtan bzhi pa'i 'bras bu lnga ste/_'dod pa'i khams dang /_bsam gtan dang po dang gnyis pa dang gsum pa dang bzhi pa'i sa pa dag go/_/'gros kyi sgo nas kyang khyad par du
[\[262b.4\]]'phags so zhes bya ba ni 'dod pa na spyod pa'i sprul pa bsam gtan gyi sa pa la sogs pa'i 'bras bu ni go rims bzhin du/_bsam gtan gnyis pa dang gsum pa dang /_bzhi par 'gro la/_bsam gtan dang po'i 'bras bu ni bsam gtan dang po nyid du 'gro'o/_/bsam gtan dang po'i
[\[262b.5\]]'bras bu sprul pas ni bsam gtan gnyis pa'i 'bras bu sprul pas bsam gtan gsum pa'i sar 'gro bar mi nus te/_bsam gtan gnyis pa'i 'bras bu sprul pas bsam gtan gsum pa'i sar 'gro bar mi nus pa la sogs pa yang de dang 'dra'o/_/de rnyed bsam gtan bzhin zhes bya ba ji ltar
[\[262b.6\]]bsam gtan rnyed ce na/_'dod chags dang bral ba dang skye bas so zhes 'chad do/_/ting nge 'dzin gyi 'bras bu la gnas pa ni zhes bya ba la ting nge 'dzin gyi 'bras bu ni sprul pa'i sems te rnam par grol ba'i lam gyi rang bzhin yin pa'i phyir ram/_mngon par shes pa'i 'bras bu yin pa'i phyir ro/_/sa gong ma
[\[262b.7\]]pas ni bsam gtan dang po'i sa pas smrar 'jug ste/_yan chad bsam gtan gnyis pa la sogs pa dag na rnam par rig byed kun nas slong bar byed pa rtog pa dang bcas shing dpyod pa dang bcas pa'i sems med pa'i phyir ro/_/ji ltar 'di smrar 'jug ces bya ba ni bsam pa ci zhig ce na/_sprul pa'i sems 'gags shing
[\[263a\]]
[\[263a.1\]]smrar 'jug pa'i sems skyes nas sprul pa'i sems 'gags pas sprul pa 'gags te/_sems de gnyis cig car med pa'i phyir te/_de'i phyir ji ltar smrar 'jug ce na zhes bya ba'o/_/byin gyis brlabs nas gzhan 'jug phyir/_/zhes bya ba ni sprul pa'i sems kyis sprul pa sprul par
[\[263a.2\]]byed do/_/de nas dus phyis byin gyis brlab pa'i sems mngon du byed la/_des sprul pa byin gyis brlabs nas/_phyis rnam par rig byed kun nas slong bar byed pa'i sems mngon du byas te smrar 'jug go/_/'dir smras pa/_byin gyis rlob pa'i sems mngon du gyur na sprul pa'i sems mi snang bar gyur pas
[\[263a.3\]]sprul pa mi snang bar ci'i phyir mi 'gyur zhe na/_'di la brjod par bya ste/_sngon gyi bsam pa'i rgyud rjes su 'brang ste sprul pa sprul par bya'o/_/de byin gyis brlab par bya'o/_/de smrar gzhug go snyam du de ltar sngar sems la gzhag pa yin no/_/gnas skabs gnyis su byin gyis brlabs srid pa'i phyir ci gson
[\[263a.4\]]po kho na la zhes bya ba la sogs pa 'dri'o/_/'phags pa 'od srungs chen po'i byin gyi rlabs kyis zhes bya ba ni 'phags pa 'od srungs chen po'i mos pas zhes bya ba'i tha tshig go/_/dang por du mas gcig yin te/_/zhes bya ba rgyas par 'byung ba ni dang po sgrub na ni sprul pa'i sems mang pos sprul pa nye bar
[\[263a.5\]]len pa dang bcas pa gcig sprul par byed la/_mngon par shes pa byang nas ni sems gcig gi dus ma yin no/_/sprul pa'i sems ni bsgom pa'i 'bras bu dang /_skye bas thob pa dang rnam pa gnyis yin pas yang ci sprul pa'i sems thams cad ces bya ba rgyas par 'byung ngo /_/bsgom las skyes pa
[\[263a.6\]]lung ma bstan/_/zhes bya ba la sa gong mar skyes pas sa 'og ma pa'i sprul pa'i sems mngon du byed pa'i phyir lung du ma bstan pa yin no zhes bya bar rtogs so/_/skye ba las skyes rnam gsum mo/_/zhes bya ba ni yi dgas la sogs pa dag ni res 'ga' gzhan la tho btsams pa'i phyir gzugs sprul
[\[263a.7\]]par byed la/_res 'ga' phan gdags pa'i phyir zhes bya ba la sogs pa blta bar bya ba'o/_/de dag gis byas pa zhes bya ba rgyas par 'byung ba ni lta la sogs pas byas pa dang /_skye bas byas pa'i sprul pa bdag dang gzhan gyi rgyud dang 'brel pa skye mched dgu pa yin no/_/ga las she na/_sgra med pa'i gzugs
[\[263b\]]
[\[263b.1\]]can gyi skye mched yin pa'i phyir ro/_/gang gi phyir de na sgra med pa'i gzugs can gyi skye mched mig la sogs pa yod pa de'i phyir ming gi sgo nas skye mched dgu pa yin gyi/_rdzas kyi sgo nas ni ma yin no/_/sgra ni rgyun med pa'i phyir sprul par mi byed la/_sprul pa sems med pa yin pa'i phyir yid dang chos
[\[263b.2\]]kyi skye mched dag kyang med do/_/sprul pa sems med pa yin no zhes bya ba 'di ga las she na/_bstan bcos las sprul pa sems dang bcas pa zhes brjod par bya ba 'am/_sems med pa zhes brjod par bya/_smras pa sems med pa'o zhes gsungs so/_/gal te dbang po dag kyang sprul
[\[263b.3\]]par byed na ni dbang po rnams sems can du bgrang ba yin pa'i phyir ji ltar sngon med pa'i sems can 'byung bar 'gyur zhe na/_de'i phyir dbang po rnams dang tha mi dad pa'i phyir ro zhes bya ba smos te/_sprul pa skye mched bzhi pa de ni mig la sogs pa'i dbang po dang tha mi dad par skyes
[\[263b.4\]]pa ste/_rang gi lus dang 'brel pa'i phyir ro/_/de'i phyir skye mched dgu par bshad do/_/dbang po ni sprul par mi byed do zhes bya ba ni/_rnam par smin pa las skyes pa dang rgyas pa las byung ba yin pa'i phyir te/_sprul pa ni rnam par smin pa dang rgyas pa las byung bar mi rigs so/_/dbang po'i rten
[\[263b.5\]]tsam sprul pa yin te/_ras khra bzhin no/_/de nyid kyi phyir dbang po ni sprul par mi byed do zhes bya ba smos so/_/dper na nga las nu dang srid pa bar ma pa rnams kyi lta bu'o zhes bya ba ni las las skyes pa'i rdzu 'phrul ston pa'o/_/byang chub sems dpa' dang 'khor los sgyur ba dang /_khyim bdag rin po che
[\[263b.6\]]rnams kyi lta bur zhes bya ba la sogs pa de dag gi ni lha'i dang 'dra bas lha'i yin no/_/'di ltar de gnyis ni bsam gtan sa pa'i gzugs dang ba yin pa de'i phyir de dag ni lha'i kho na yin gyi lha'i dbang 'dra ba'i lha'i ni ma yin no/_/de nyid kyi phyir lha'i mig ni sha dang pags pa dang rus pa dang khrag dang ma
[\[263b.7\]]'brel zhing gzugs dang ba'o zhes brjod do/_/lha'i mig gam rna ba ni de dang mtshungs pa med do zhes bya ba ni de dag lta ba dang nyan pa'i sgo nas mngon par bsgrubs pa ste/_de'i phyir rtag tu rnam par shes pa dang bcas pa yin no/_/zhar ba dang long ba la sogs pa med pa'i phyir zhes bya ba la/_zhar ba ni gang rung
[\[264a\]]
[\[264a.1\]]cig ma tshang ba'o/_/long ba ni yo ba'o/_/lha'i rna ba la sogs pa bzhi yang zhes bya ba la sogs pa zhes bya ba'i sgras ni lha'i mig dang /_sngon gyi gnas rjes su dran pa dang /_gzhan gyi sems shes pa bsdu ste/_'di dag thams cad skyes nas thob pa yin no/_/'dod pa na spyod
[\[264a.2\]]pa'i lha dang klu rnams dang /_gzugs na spyod pa rnams kyi yin gyi/_gzugs med pa na spyod pa rnams kyi ni ma yin te/_de na gzugs med pa'i phyir ro/_/gzhan gyi sems shes pa skye bas thob pa ni dge ba dang mi dge ba dang lung du ma bstan pa'o/_/gang rtog dang rig sngags kyi byas pa 'ang zhes bya ba
[\[264a.3\]]de yang rnam pa gsum yin no/_/de la 'dod pa'i khams kho na mi dge ba yod kyi gzhan na ni ma yin no/_/gzhan gyi sems shes pa bsgoms pa'i 'bras bu ni dge ba kho na ma yin no/_/dmyal ba pas ni dang por shes/_/zhes bya ba ni dmyal ba rnams kyis ni skyes tsam nyid nas sngon gyi gnas rjes
[\[264a.4\]]su dran pa'i shes pas de ma thag pa'i skye ba dran gyi gzhan ni ma yin no/_/gzhan gyi sems shes pas kyang dang po'i kho na shes so/_/ji srid du sdug bsngal gyi tshor bas mnyen pas zhes bya ba la de dag ni gang gi tshe tshor ba drag po gnad thams cad 'byed par byed pa dag gis gnod pa de'i tshe bdag nyid
[\[264a.5\]]kyang mi dran na/_sngon gyi gnas sam gzhan gyi sems shes par go ga la 'gyur/_'gro ba gzhan na gnas pa ni rtag tu shes so zhes bya ba ni yi dgas dang dud 'gro dang mi dang lha'i 'gro ba la gnas pa ste/_sngon gyi gnas rjes su dran pa dang /_gzhan gyi sems shes pa de dag gis rtag tu shes so/_/
[\[264a.6\]]re zhig dud 'gros ni shes so/_/klu la sogs pa bzhin no/_/yi dgas kyis kyang shes te/_ji skad du/_bdag gis mthun dang mi mthun pas/_/longs spyod dag ni gang bsags pa/_/de dag gzhan gyi longs spyod de/_/kho bo cag ni sdug bsngal bsten/_/zhes bshad pa lta bu'o/_/mi skye ba dran pa dag ni
[\[264a.7\]]mthong ba nyid do/_/lhas kyang dran te/_ji skad du/_drang srong tshogs kyis bstan pa dang /_/chos kyi rgyal po bzhugs gyur cing /_/bdag la dga' ba skyed pa yi/_/rgyal byed tshal de 'di yin no/_/zhes bya ba dang /_de bzhin du gang nas shi 'phos nas gang du skyes zhes bya ba la sogs pa bshad pa
[\[264b\]]
[\[264b.1\]]lta bu'o/_/mi la skye bas thob pa med/_/ces bya ba ni rdzu 'phrul la sogs pa thams cad do/_/skye bas thob pa bkag pas 'dod chags dang bral bas thob pa dang /_rtog pa dang /_rig sngags dang /_sman dang las kyis byas pa yod do zhes bshad par 'gyur ro/_/de dag gi de ni las kyi
[\[264b.2\]]khyad par las skyes pa yin te zhes bya ba la/_ji ltar zhe na/_rnam pa gsum ste zhes bya ba rgyas par smos te/_sngon gyi gnas rjes su dran pa ni bsgoms pa'i 'bras bu kho na ma yin te 'o na ci zhe na/_rnam pa gsum ste/_ji skad bshad pa'i bsgoms pa'i 'bras bu dang skye bas thob pa ste/_
[\[264b.3\]]lha la sogs pa rnams kyi dang /_las las skyes pa ste byang chub sems dpa' rnams kyi lta bu'o/_/slob dpon gang ba spel bas mdzad pa chos mngon pa mdzod kyi 'grel bshad mtshan nyid kyi rjes su 'brang ba zhes bya ba las ye shes bstan pa zhes bya ba gnas bdun pa'i 'grel bshad do/_/
[\[264b.4\]]shes pa rnams bshad zin to//_//de rnams kyang bsam gtan dang gzugs med pa la brten nas skye bas 'brel pa bstan pa'i phyir shes pa'i skabs kyi shes pa'i rang bzhin gyi yon tan rnams bshad zin to zhes bya ba smos so/_/zad pa shes pa'i tshe sangs rgyas bcom ldan 'das rnams
[\[264b.5\]]kyi thun mong ma yin pa'i chos stobs la sogs pa rnams dang /_nyan thos rnams dang thun mong ba smon nas shes pa dang so so yang dag par rig pa la sogs pa rnams dang /_so so'i skye bo dang thun mong ba mngon par shes pa dang /_bsam gtan dang gzugs med pa la sogs pa rnams 'thob bo
[\[264b.6\]]zhes spyir bshad la/_de dag kyang shes pa'i rang bzhin dang rang bzhin gzhan yin no/_/de la shes pa'i rang bzhin stobs la sogs pa nas mngon par shes pa la thug pa gang yin pa de dag ni shes pa'i skabs kho nas bshad zin to/_/de la/_shes pa zag bcas zag pa med/_/ces bya ba
[\[264b.7\]]de lta bu la sogs pas ni rgyas par shes pa bstan pa'i dbang du byas so/_/de nas shes pa dang 'brel pas de'i rang bzhin gyi yon tan rnams kho na bshad kyi/_rang bzhin gzhan rnams ni ma yin te/_bsam gtan la sogs pa'i rang bzhin zhes bya ba'i tha tshig go/_/yang na zhes bya ba'i skabs
[\[265a\]]
[\[265a.1\]]kyis gti mug med pa'i rang bzhin rgyas par bshad la/_da ni ma chags pa dang zhe sdang med pa'i rang bzhin bsam gtan dang gzugs med pa rnams bshad par bya'o zhes bya ba'o/_/de la dang po bsam gtan rnams las brtsams te/_gtso bo yin pa'i phyir ro/_/ji ltar gtso bo
[\[265a.2\]]yin zhe na/_de'i phyir yon tan thams cad kyi rten yin pa'i phyir ro zhes bya ba smos so/_/gzugs med pa rnams kyang yon tan gyi rten yin mod kyi/_lnga ni bsam gtan bzhi dag na/_/zhes 'byung ba'i phyir yon tan thams cad kyi rten ni ma yin pas de dag sngar ma brjod do/_/bde ba'i mjug thogs su skye
[\[265a.3\]]ba'i phyir yang gzugs med pa rnams bstan pa skye ba dang mthun pa yin no/_/bsam gtan dag ni rnam gnyis zhes bya ba ni/_rgyu dang 'bras bu'i bsam gtan gyi dbye bas so/_/de nyid kyi phyir skye ba dang snyoms par 'jug pa'i bsam gtan gyi bye brag gis zhes bya ba smos so/_/de la skye ba'i bsam
[\[265a.4\]]gtan ni 'bras bu'o/_/snyoms par 'jug pa'i bsam gtan ni rgyu'o/_/dge ba rtse gcig pa zhes bya ba 'di ni snyoms par 'jug pa'i bsam gtan gyi thun mong gi mtshan nyid do/_/sems rtse gcig pa nyon mongs pa can dang lung du ma bstan pa yang yod pas dge ba zhes bya ba smos so/_/dge ba g.yeng
[\[265a.5\]]ba yang yod pas rtse gcig pa zhes bya ba smos so/_/sems rtse gcig pa ni bsam gtan yin te zhes bya ba der sems las byung ba ma smos pa ni sems gtso bo yin pa'i phyir ro/_/ting nge 'dzin gyi rang bzhin yin pa'i phyir ro zhes bya ba ni bsam gtan rnams dmigs pa gcig pa'i rang bzhin yin pa'i
[\[265a.6\]]phyir ro/_/rjes 'brang bcas nas phung po lnga/_/zhes bya ba ni gal te snyoms par 'jug pa'i bsam gtan rnams kyi rang bzhin tshol na ni/_de'i rang bzhin yin pa de nyid kyi dge ba rtse gcig pa yin te/_bsam gtan rnams ni ting nge 'dzin gyi rang bzhin yin pa'i phyir ro/_/'on te 'khor dang
[\[265a.7\]]bcas pa brjod par 'dod na ni/_de'i phyir phung po lnga'i rang bzhin yin te/_rjes su 'jug pa'i gzugs yod pa'i phyir ro/_/dge ba'i sems rtse gcig pa ni bsam gtan yin te zhes bshad na/_de ni nges par ma zin pas de'i phyir rtse gcig pa zhes bya ba 'di ci zhe na zhes bya ba 'dri'o/_/
[\[265b\]]
[\[265b.1\]]dmigs pa gcig pa nyid do zhes bya ba ni/_yul gcig pa nyid do zhes bya ba'i tha tshig go/_/de lta na ni 'o na zhes bya ba rgyas par 'byung ba ni/_gal te rtse gcig pa dmigs pa gcig pa nyid yin na ni/_/des na sems dmigs pa gcig pa ste/_ma g.yengs shing mnyam par gzhag pa dag kho na
[\[265b.2\]]ting nge 'dzin yin gyi/_chos gzhan sems las byung ba ni ma yin te/_dmigs pa gcig pa nyid de ni sems dag las gzhan med de/_sems ni g.yengs pa nyid yin par 'gyur du 'ong bas so/_/sems kho na zhes bya ba rgyas par 'byung ba la/_sems rnams ni dmigs pa gcig la 'jug pa
[\[265b.3\]]las rang la nus pa yod pa ma yin te/_rnam par g.yeng ba med par thal bar 'gyur ba'i phyir ro/_/de'i phyir rnam par g.yeng ba bzhin du sems rnams kyi dmigs pa gcig pa nyid kyang rang bzhin las byung ba ma yin pas de'i phyir sems rnams kho na ting nge 'dzin ma yin gyi/_gang gis de dag rtse gcig
[\[265b.4\]]par byed pa'i chos de ting nge 'dzin yin no/_/de nyid rtse gcig pa nyid yin no zhes bya ba ni ting nge 'dzin dang ldan pas de dag sems rtse gcig par 'gyur bas ting nge 'dzin kho nas sems rtse gcig pa yin gyi sems dag ni ma yin no/_/skad cig ma yin pa'i phyir sems thams cad rtse gcig pa yin
[\[265b.5\]]nam ma yin/_zhes bya ba ni sems thams cad rtse gcig pa kho na yin te/_skad cig ma yin pa'i phyir dmigs pa yin la 'pho ba med pa'i phyir ro/_/de'i phyir sems la ting nge 'dzin yongs su rtogs pa don med do/_/dge ba'i sems thams cad mnyam par gzhag pa nyid yin par
[\[265b.6\]]thal bar 'gyur ba'i phyir ro/_/gal te gnyis pa de las rnam par mi g.yeng ba yin no zhes bya ba ni/_sems gnyis pa ni sems snga ma dang mtshungs par ldan pa'i ting nge 'dzin gyi stobs kyi sems dang po'i dmigs pa las mi g.yeng bas nyes pa 'di med do zhes bya ba'o/_/mtshungs par
[\[265b.7\]]ldan pa la ting nge 'dzin don med pa yin no zhes bya ba ni sems dang po ting nge 'dzin dang mtshungs par ldan pa gang yin pa de la ting nge 'dzin don med pa yin te/_de la bya ba mi byed pa'i phyir ro/_/gang kho na la ting nge 'dzin yin pa zhes bya ba rgyas par 'byung ba la/_gang zhig sems ltar ting
[\[266a\]]
[\[266a.1\]]nge 'dzin gyi dbang gis snga ma dang phyi ma dmigs pa gcig pa nyid du yongs su rtog par 'gyur ba/_ting nge 'dzin la ni ting nge 'dzin gzhan yod pa ma yin no/_/de'i phyir ting 'dzin rnams la ting nge 'dzin las tha dad pa goms pa'am/_gzhan zhig las rtse gcig pa nyid
[\[266a.2\]]du khas blang bar bya'o/_/goms pa la sogs pa gang kho na la ting nge 'dzin rtse gcig pa nyid du 'gyur ba de kho na las sems dag kyang dmigs pa gcig tu 'gyur bas don gzhan du gyur pa'i ting nge 'dzin don med do/_/ting nge 'dzin sa mang po pa yin pa'i phyir zhes bya ba ni gal te sems snga ma
[\[266a.3\]]dang mtshungs par ldan pa'i ting nge 'dzin gyi mthus phyi ma sems snga ma'i dmigs pa las mi g.yeng ba yin no/_/de lta na ting nge 'dzin sa mang po pa yin pa'i phyir/_sems thams cad rtse gcig pa nyid du thal bar 'gyur ro/_/ma yin te ting nge 'dzin stobs chung ba'i phyir ro zhes bya ba ni
[\[266a.4\]]sems thams cad rtse gcig pa nyid du thal bar mi 'gyur ro/_/ci'i phyir zhe na ting nge 'dzin stobs chung ba'i phyir ro/_/ting nge 'dzin stobs dang ldan pa ni sems gnyis pa sems dang po'i dmigs pa las mi g.yeng bar byed kyi/_stobs chung bas ni ma yin la/_ting nge 'dzin thams cad kyang
[\[266a.5\]]stobs mtshungs pa ma yin te/_de'i phyir ting nge 'dzin sa mang po yin yang sems thams cad rtse gcig pa nyid du thal bar mi 'gyur ro/_/sems dang sems las byung ba dge ba'i rgyun 'jug par nus pa ting nge 'dzin kho na la bsam gtan du brjod pa'i phyir thams cad ni ma yin no/_/
[\[266a.6\]]sems rtse gcig pa kho na ting nge 'dzin yin te zhes bya ba ni don gzhan ma yin pa'o/_/'di ltar zhes bya ba ni gang gi phyir ro/_/lhag pa'i sems kyi bslab pa zhes bya ba rgyas par 'byung ba ni mdo las lhag pa'i sems kyi bslab pa dang sems yongs su dag pa'i gtso bo ni bsam gtan bzhi
[\[266a.7\]]yin no zhes gsungs so/_/de'i phyir rtse gcig pa'i sems kho na ting nge 'dzin yin te/_dper na lhag pa'i tshul khrims kyi bslab pa tshul khrims kho na yin gyi/_de las gzhan ma yin la/_lhag pa'i shes rab kyi bslab pa shes rab kho na yin gyi/_de las gzhan ma yin pa bzhin no/_/
[\[266b\]]
[\[266b.1\]]yang ji ltar mdo nyid las tshul khrims yongs su dag pa'i gtso bo dang /_lta ba yongs su dag pa'i gtso bo dang /_rnam par grol ba yongs su dag pa'i gtso bo zhes bshad pa ni tshul khrims dang lta ba dang /_rnam par grol ba dag las gzhan ma yin pa de bzhin du sems yongs su dag pa'i
[\[266b.2\]]gtso bo yang sems las don gzhan ma yin no zhes mdo las khong du chud do/_/de lta na 'o na ni zhes bya ba la gal te bsam gtan dag ting nge 'dzin gyi rang bzhin yin na/_ting nge 'dzin thams cad bsam gtan du thal bar 'gyur te/_ting nge 'dzin sa mang po pa yin pa'i phyir ting nge 'dzin
[\[266b.3\]]dge ba dang nyon mongs pa can dang lung du ma bstan pa rnams kyang bsam gtan nyid du thal bar mi 'gyur ro/_/ma yin te phul du phyin pa dang ldan pa la zhes bya ba rgyas par 'byung ba ni phul du phyin pa dang ldan pa'i ting nge 'dzin gang yin pa de la bsam gtan zhes ming du btags kyi/_ting nge 'dzin
[\[266b.4\]]tsam la ni ma yin te/_de'i phyir ting nge 'dzin thams cad bsam gtan du thal bar mi 'gyur ro/_/nyi ma bzhin no zhes bya ba ni gang zhig phul du phyin par snang ba dang ldan pa de nyid la nyi ma zhes bya'i srin bu me khyer la sogs pa dag ni ma yin no/_/zung du 'brel par ngang gis 'byung ba'i phyir/_/zhes
[\[266b.5\]]bya ba ni zung du 'brel pa ni zung du 'brel pa ste 'brel zhes bya ba'i don to/_/gnya' sbrel ba dang 'dra ba ni zung du 'brel pa'o/_/zung du 'brel par ngang gis 'byung bas na zung du 'jug par ngang gis 'byung ba ste/_zhi gnas dang lhag mthong dag gis mnyam par ngang gis 'byung zhes bya ba'i
[\[266b.6\]]tha tshig go/_/zung du 'brel par ngang gis 'byung ba'i dngos po ni zung du 'brel bar ngang gis 'jug pa nyid de de'i phyir ro/_/gal te dge ba'i sems rtse gcig pa nyid bsam gtan yin na/_nyon mongs pa can ro myang ba dang ldan pa ji ltar bsam gtan yin zhe na/_log par nges par
[\[266b.7\]]sems pa'i phyir/_/zhes bya ba 'byung ste/_'di ltar log par nges par sems par byed pa yin te/_log par nges par rtog ces bya ba'i tha tshig go/_/ha cang thal bar 'gyur ro zhes bya ba ni nyon mongs pa thams cad log par nges par sems pa'i phyir bsam gtan nyid du thal bar 'gyur ro
[\[267a\]]
[\[267a.1\]]zhe na/_ma yin te/_de dang mthun pa kho na la zhes bya ba rgyas par 'byung ngo /_/ha cang thal bar 'gyur ba med de/_de dang mthun pa mtshan nyid mang po mi mthun pa med pa bsam gtan nyon mongs pa can la de'i ming du btags pa'i phyir ro/_/sa bon rul ba bzhin no zhes bya ba ni
[\[267a.2\]]dper na rdo la sogs pa sa bon ma yin pa de'i rigs dang mtshan nyid shin tu mi 'dra ba gang yang rung ba la sa bon rul ba zhes mi bya'o/_/'o na ci zhe na/_sa bon gyi rigs nyid nyams pa sa bon dang 'dra ba gang yin pa de nyid la sa bon rul ba'o zhes ming du 'dogs pa bzhin no/_/bsam gtan
[\[267a.3\]]mi dge ba dag kyang gsungs so zhes bya ba ni 'dod pa'i 'dod chags kyis kun nas dkris pa'i dbang du byas nas sems par byas nas sems par byed rab tu sems par byed do zhes bya ba rgyas par 'byung ba yin te/_de'i phyir ha cang thal bar 'gyur ba'i skyon med do/_/bsam gtan
[\[267a.4\]]dge ba zhes bya ba ni phal che ba bstan pa yin no/_/lhan cig dpyod pa'i phyir du ba dang me bzhin no zhes bya ba ni dper na 'di na du ba yod pas zhes smos pas me yang smras pa yin te/_me med na du ba mi 'byung bas lhan cig dpyod pa'i phyir ro/_/de dang 'dra bar dpyod pa smos pas rtog pa
[\[267a.5\]]yang smos pa yin te/_lhan cig dpyod pa'i phyir ro/_/bsam gtan khyad par can na rtog pa med par dpyod pa yod pas lhan cig dpyod pa med par dogs pa bsu nas/_rtog pa med par ni zhes bya ba rgyas par 'byung ste/_bsam gtan khyad par can na ni dga' ba dang bde ba dang ldan
[\[267a.6\]]pa'i dpyod pa med pas rtog pa med do/_/de'i phyir dga' ba dang bde ba dpyod pa dang ldan pa'i dpyod pa ni rtog pa la mi 'khrul te/_me la du ba bzhin no/_/de dag gi skye ba rnams ni bshad zin to zhes bya ba ni/_gzugs med khams na gnas med de/_/skye ba las ni de rnam bzhi/_/
[\[267a.7\]]zhes bya ba'o/_/rjes su 'brang ba'i gzugs med pa'i phyir ro zhes bya ba ni bsam gtan dang zag pa med pa'i sdom pa med pa'i phyir ro zhes bya ba'i tha tshig go/_/rnam par 'byed par byed pa zhes bya ba ni 'dod chags dang bral bar byed pa ste/_dben pa ni sa 'og ma las 'dod chags dang bral bar
[\[267b\]]
[\[267b.1\]]byed pa'i lam gang yin pa ste/_'dis rnam par 'byed par byed pas na zhes bya ba'i phyir ro/_/'dod chags dang bral bar 'gyur ba'i phyir ro zhes bya ba ni rgyab kyis phyogs par 'gyur ba'i phyir ro zhes bya ba'i don to/_/cung zad ser ba bzhin no zhes bya ba ni ji ltar cung zad tsam ser ba la cung
[\[267b.2\]]zad ser ba zhes bya ba de bzhin du gzugs cung zad cig yod pa yang gzugs med pa yin no/_/de dag med na ji ltar zhes bya ba ni lus dang ngag med na'o/_/de dag gis sdom par 'gyur zhes bya ba ni lus dang ngag gi sdom par 'gyur zhes bya ba'o/_/gzugs med pa'i khams na 'byung ba med
[\[267b.3\]]par 'byung ba las gyur pa yang mi rung ste/_'byung ba la ltos pa med pa'i 'byung ba las gyur pa 'jug pa med pa'i phyir ro/_/gal te zag pa med pa'i sdom pa bzhin no zhes bya ba ni dper na zag pa med pa'i 'byung ba dag med bzhin du yang zag pa med pa'i sdom pa 'byung ba las gyur pa'i gzugs yod
[\[267b.4\]]pa de bzhin du zag pa dang bcas pa'i 'byung ba dag med bzhin du yang lus dang ngag gi sdom pa'i rang bzhin 'byung ba las gyur pa'i gzugs gzugs med pa na spyod pa yod par 'gyur ro zhes bya ba'o/_/ma yin te zag pa dang bcas pa'i 'byung ba yod pa'i phyir ro zhes bya ba ni zag pa med pa'i sdom
[\[267b.5\]]pa ni zag pa med pa'i 'byung ba med pa'i phyir la/_khams gsum ma gtogs pa'i phyir de'i 'byung ba dag rgyur byas nas 'byung ba yin gyi/_'byung ba la mi ltos pa ni ma yin no/_/de'i phyir gzugs med pa'i khams na lus dang ngag gi sdom pa gzhan gyi sa pa'i 'byung ba skal ba mi mnyam pa
[\[267b.6\]]dag la brten nas mi 'byung la/_'byung ba la mi ltos pa yang ma yin te/_de'i phyir rtog pa 'di ni med do/_/dpe dang dngos po la 'dra ba med pa'i phyir ro/_/snyoms par 'jug pa la yang de dgag par bshad do zhes bya ba ni gzugs med par snyom par 'jug pa la yang sdom pa skye ba med
[\[267b.7\]]de/_'byung ba med pa'i phyir ro/_/gzhan gyi sa pa'i sdom pa ni 'byung ba gzhan rgyur byas nas 'byung ba ma yin no zhes bshad zin to/_/rnam pa thams cad du gzugs kyi 'du shes las yang dag par 'das zhes 'byung bas de dgag par bshad de/_de ltar na skye ba dang snyoms par 'jug pa
[\[268a\]]
[\[268a.1\]]la gzugs bkag pa yin no/_/'on te lus kyang yod la zhes bya ba ni khog pa'o/_/dbang po gzugs can rnams kyang yod do zhes bya ba ni mig la sogs pa'o/_/ji ltar na de dag gzugs cung zad yod par 'dod ces bya ba ni gzugs mtha' dag yod pa'i phyir ro/_/
[\[268a.2\]]gal te bong tshod chung ba'i phyir ro zhes bya ba ni ci ste/_gzugs mtha' dag yod pa ma yin pas/_gzugs cung zad yod pa zhes mi bya ste/_'o na ci zhe na/_bong tshod chung ba'i phyir ro zhes bya bar 'dod na/_chu'i skye bo zhes bya ba rgyas par 'byung ste/_chu'i skye bo ltar mi snang ba dag la yang
[\[268a.3\]]gzugs med par thal bar 'gyur ro/_/gal te dang ba'i phyir ro zhes bya ba ni ci ste gzugs dang ba'i phyir de dag gzugs cung zad yod pa yin gyi tshad chung ba'i phyir ni ma yin no snyam na/_srid pa bar ma dang gzugs na spyod pa dag la yang thal bar 'gyur te/_de dag ni dang ba'i phyir rdo rje'i rang
[\[268a.4\]]bzhin gyi ri dag la yang thogs pa med par 'gro bas de'i phyir de dag la yang gzugs med par thal bar 'gyur ro/_/gang las ches dang ba med pa yin no zhes bya ba ni 'dod pa na spyod pa'i gzugs las gzugs na spyod pa dang la/_gzugs na spyod pa bas gzugs med pa na spyod pa dang ba yin zhing /_
[\[268a.5\]]de las ches dang ba gzhan med de/_/de'i phyir gzugs med pa de dag kho na yin gyi srid pa bar ma dang gzugs na spyod pa ni ma yin no zhe na/_srid pa'i rtse mo kho na gzugs med pa yin par 'gyur gyi/_nam mkha' mtha' yas skye mched la sogs pa gsum ni ma yin te/_de las gzhan pa gzugs
[\[268a.6\]]ches dang ba med pa'i phyir ro/_/ci'i phyir zhe na/_snyoms par 'jug pa bzhin du skye ba khyad par du 'phags pa'i phyir ro zhes bya ba 'byung ste/_ji ltar nam mkha' mtha' yas skye mched la sogs pa'i snyoms par 'jug pa dag ches shin tu khyad par du 'phags pa'i dbye bas gnas pa de bzhin du
[\[268a.7\]]de dag gi skye ba'i khyad par yang gdon mi za bar khas blang dgos so/_/de'i phyir srid pa'i rtse mo'i gzugs kho na ches dang bas gzugs med pa yin par thal bar 'gyur gyi/_nam mkha' mtha' yas skye mched la sogs pa lhag ma gsum ni ma yin no/_/ci ste gzugs med par skye ba'i gzugs
[\[268b\]]
[\[268b.1\]]ni sa 'og ma pa'i mig gis mi 'dzin pa'i phyir dang ba nyid yin te/_de'i phyir de dag kho na gzugs med pa yin gyi/_srid pa bar ma la sogs pa dag ni ma yin no snyam na/_bsam gtan du skye ba'i gzugs kyang zhes bya ba rgyas par 'byung ste/_bsam gtan dang po'i sa pa'i dbang
[\[268b.2\]]pos bsam gtan gnyis pa la sogs pa mi 'dzin pa nas de bzhin du bsam gtan gsum pa'i sa pa'i dang pos bsam gtan bzhi pa'i sa pa'i gzugs mi 'dzin pa'i bar du yin te/_sa gong ma pa'i gzugs ches dang ba yin pa'i phyir ro/_/de ltar gyur na gang las de dag
[\[268b.3\]]gzugs med pa zhes bya ba'i gzugs na spyod pa dag ma yin par 'gyur ba de dang khyad par ci zhig yod/_/gal te gnyis kyi ming ni don dang mthun pa yin gyi zhes bya ba ni 'dod pa dang gzugs kyi khams te/_'dod pa'i yon tan gyis rab tu phye ba ni 'dod pa'i khams yin la/_gzugs
[\[268b.4\]]kyis rab tu phye ba ni gzugs kyi khams yin no/_/gzugs med pa'i khams kyi ni ma yin no zhes bya ba ni gzugs med pa'i khams kyi ming ni don dang mthun pa ma yin te/_'o na ci zhe na/_'dod rgyal ba yin no zhe na/_de la rigs pa ci zhig yod ces bya ba la/_rigs pa ni tshad ma
[\[268b.5\]]yin la/_de yang rjes su dpag pa yin te/_gnyis kyi ming ni don dang mthun pa yin te/_gzugs med pa'i khams kyi ni ma yin no zhes bya ba la'o/_/'dod pa de ni lung ngam de ste rjes su dpag pa las rtogs na/_gzugs med pa'i khams na gzugs yod pa nyid la rjes su
[\[268b.6\]]dpag pa ma mthong zhing lung yongs su 'dzin pa ni gal te tshe dang drod gnyis 'dres par zhes bya ba rgyas par 'byung ba la/_mdo las tshe dang ldan pa gsus po che tshe gang yin pa dang /_drod gang yin pa'i chos 'di dag ni 'dres pa yin no zhes gsungs te/_/de'i phyir de na tshe yod
[\[268b.7\]]dang drod kyang yod par 'gyur ro/_/'dam bu'i shog gnyis zhes bya ba la sogs pa la/_mdo las tshe dang ldan pa shA ri'i bu dper na 'dam bu'i shog gnyis gnam du 'greng bar 'gyur la de gnyis phan tshun bsten cing phan tshun bsten nas 'dug pa de las 'ga' zhig gis cig shos bsal
[\[269a\]]
[\[269a.1\]]na cig shos 'gyel bar 'gyur ro/_/gnyis pa bsal na cig shos 'gyel bar 'gyur ro/_/tshe dang ldan pa shA ri'i bu de bzhin du ming dang gzugs rnams kyang phan tshun bsten cing bsten nas gnas zhes rgyas par 'byung ba yin no/_/ming yod pas gdon mi za
[\[269a.2\]]bar gzugs med pa dag na gzugs yod par 'gyur te/_gzugs la ltos pa med par ming 'ba' zhig gnas pa mi srid pa'i phyir/_rten cing 'brel par 'byung ba'i mdo las rnam par shes pa'i rkyen gyi ming dang gzugs zhes gsungs so/_/de la gzugs med par nying mtshams sbyor ba'i
[\[269a.3\]]skad cig ma la rnam par shes pa dang /_de'i rkyen gyis ming yin la/_de yang gdon mi za bar lhan cig par 'gyur te/_rnam par shes pa'i rkyen gyis ming dang gzugs zhes 'byung ba'i phyir ro/_/'du byed kyi bar las gzhan du zhes bya ba rgyas par 'byung la/_mdo las dge slong dag
[\[269a.4\]]rnam par shes pa gzugs su nye bar 'gro ba/_gzugs la dmigs pa/_gzugs la brten pa gnas so zhes rgyas par 'byung zhing /_dge slong dag gang la la zhig 'di skad du bdag ni gzugs las gzhan dang /_tshor ba las gzhan dang /_'du shes las gzhan dang /_'du byed
[\[269a.5\]]las gzhan du rnam par shes pa 'gro ba 'am/_'ong ba 'am skye bar smra'o zhes zer na de'i ngag de ni tshig tsam du zad do zhes rgyas par gsungs te/_lung de las kyang gzugs med pa dag tu gzugs mi 'grub ste/_lung nyid dpyad par bya ba yin pa'i phyir ro/_/'on te thams cad las
[\[269a.6\]]zhes bya ba ni 'dod pa dang gzugs dang gzugs med pa na spyod pa las so/_/'dir dgongs pa'i don ni 'di yin te/_tshe dang drod dang rnam shes 'dis/_/gang tshe lus 'di 'dod byed cing /_/bor nas de tshe 'dug pa ni/_/sems med ji ltar shing bzhin no/_/zhes 'byung bas 'dod
[\[269a.7\]]pa na spyod pa'i tshe kho na la dgongs nas gsungs pa yin no/_/gzugs med pa'i khams na ni lus kyang med na lus 'jig pa lta ga la zhig yod/_gzugs kyi khams na ni gzugs yod mod kyi/_lus 'jig par mngon pa ni med do/_/gang yang ming dang gzugs dag phan tshun bsten pa
[\[269b\]]
[\[269b.1\]]nyid du gsungs pa yang 'dod pa dang gzugs na spyod pa kho na las dgongs nas gsungs so zhes bya bar mngon te/_gnyi ga yod na phan tshun bsten pa nyid srid na/_gzugs med pa na ni sems dang sems las byung ba kho na phan tshun bsten te gzugs med pa'i phyir ro/_/gang yang rnam
[\[269b.2\]]par shes pa'i rkyen gyis ming dang gzugs zhes bya ba ni ming dang gzugs 'di la rkyen rnam par shes pa yod pas na 'di ni rnam par shes pa'i rkyen gyis ming dang gzugs te/_gang gi phyir gzugs med pa na spyod pa'i rnam par shes pa ni ming kho na'i rkyen yin gyi gzugs kyi ni ma yin pa'i phyir ro/_/
[\[269b.3\]]rnam par shes pa 'ong ba dang 'gro ba dgag pa zhes bya ba ni 'jig rten snga ma nas srid pa bar ma'i rgyun gyis 'dir skye ba ni 'ong ba'o/_/de bzhin du 'di nas 'jig rten pha rol du skye ba ni 'gro ba'o/_/ci de dag thams cad ces bya ba ni gzugs dang tshor ba dang 'du shes dang 'du byed rnams so/_/
[\[269b.4\]]de bkag ces bya ba ni rnam par shes pa 'ong ba dang 'gro ba bkag pa'o/_/'on te 'ga' zhig kyang zhes bya ba ni gzugs la sogs pa'i nang nas gang yang rung ba zhig go/_/kho bo cag ni de thams cad med na de bkag pa yin gyi/_gsum yod na rnam par shes pa 'ong ba dang 'gro ba yin no zhes bya
[\[269b.5\]]ba la sogs pa smra'o/_/gal te bye brag med par gsungs pa'i phyir dpyad par mi bya'o zhe na zhes bya ba ni/_mdo las ni tshe dang ldan pa gsus po che tshe gang yin pa dang drod gang yin pa zhes bya ba nas rgyas par rnam par shes pa gzugs su nye bar 'gro ba gnas so zhes bya ba'i bar 'di bye
[\[269b.6\]]brag med par gsungs pa yin te/_mdo'i tshig 'dis 'dod pa na spyod pa dang gzugs na spyod pa'i tshe la dgongs nas gsungs so zhes bya ba nas/_de thams cad med na de bkag pa'i zhes bya ba'i bar bye brag tu ma byas la/_bye brag med par gsungs pas na dpyad par mi bya'o
[\[269b.7\]]zhe na/_de lta yin na ha cang thal bar 'gyur ro/_/ji ltar zhe na/_phyi'i dro ba yang zhes bya ba ste/_sems can du bgrang ba ma yin pa yang tshe med par 'byung bar mi 'gyur ro/_/ci'i phyir zhe na/_bye brag med par gsungs pa'i phyir te/_der ni tshe dang sems can du bgrang ba
[\[270a\]]
[\[270a.1\]]'dres so zhes bye brag tu ma mdzad do/_/phyi'i gzugs shing dang rtsig pa la sogs pa sems can du bgrang ba ma yin pa yang ming la brten pa nyid du thal bar 'gyur te/_bye brag med par gsungs pa'i phyir ro/_/der ni ming dang sems can du bgrang ba'i gzugs
[\[270a.2\]]phan tshun bsten nas gnas so zhes ma gsungs so/_/de'i phyir ming ltar gzugs kyang bye brag med par gsungs pa'i phyir thams cad bzung bar thal bar 'gyur ro/_/rnam par shes pa gnas pa bzhi bzhin du zhes bya ba rgyas par 'byung ba ni/_ji ltar rnam par shes pa gnas pa
[\[270a.3\]]bzhi khyad par med par gsungs pa'i phyir gzugs med pa'i khams na gzugs yod pa nyid du 'dod pa de bzhin du/_zas bzhi gsungs pa'i phyir 'dod pa'i khams bzhin du gzugs dang gzugs med pa'i khams dag na yang kham du byed pa'i zas yod par thal bar 'gyur ro/_/ci'i
[\[270a.4\]]phyir zhe na/_bye brag med par gsungs pa'i phyir ro/_/de skad du yang zas bzhi ni sems can 'byung ba rnams gnas par byed pa dang /_srid pa tshol ba rnams la phan 'dogs par byed pa yin no zhes gsungs pa yin la/_bye brag med par gsungs pa'i phyir reg pa la sogs pa ltar
[\[270a.5\]]kham du byed pa'i zas kyang thams cad yod par thal bar 'gyur ro/_/ci ste zas bzhi ni sems can 'byung ba rnams gnas par byed pa zhes bya ba spyir bstan pa 'di la dmigs kyis bsal ba 'di yod snyam na/_lha las 'das te zhes bya ba rgyas par 'byung ste/_gal te de lta yin
[\[270a.6\]]na gzugs med pa dag na yang gzugs yod par thal bar mi 'gyur ro/_/ci'i phyir zhe na/_dmigs kyis bsal ba'i phyir ro/_/dmigs kyis bsal ba nyid ston pa ni gzugs med pa rnams ni gzugs rnams las nges par 'byung ba yin no zhes bya ba rgyas par 'byung ba'o/_/
[\[270a.7\]]gal te gzugs med pa'i snyoms par 'jug pa dang skye ba dag las gzugs zhig yod par 'gyur na/_gzugs yod phan tshun rang gi gzugs gdon mi za bar 'du shes par byed par 'gyur bas/_der gzugs kyi 'du shes las yang dag par 'das par mi 'gyur zhing /_/de
[\[270b\]]
[\[270b.1\]]dag gzugs rnams las nges par 'byung bar mi 'gyur zhing /_gzugs rnams las 'das par yang mi 'gyur ro/_/gzugs yod na der skyes pa rnams gzugs can ma yin pa zhes bya bar yang mi rung ste/_de'i phyir de ni gzugs yod do zhes bya bar rtogs so/_/gzugs
[\[270b.2\]]med par gtogs pa'i gzugs sa 'og ma pa ni rags pa yin la/_gzugs med pa na spyod pa ni phra ba yin te/_de'i phyir gzugs rags pa la dgongs te/_gzugs med pa rnams ni gzugs rnams las nges par 'byung ba yin no zhes bya ba la/_gzugs med pa'i rnam par thar
[\[270b.3\]]pa zhi ba gang dag ces bya ba rgyas par gsungs pa yin no zhe na/_kham gyi zas la yang mtshungs so/_/kham du byed pa'i zas za ba'i lha las 'das te zhes bya ba ni khams 'og ma'i sa pa'i kham gyi zas rags pa'i dbang du mdzad nas gsungs kyi/_de'i sa pa phra ba ni ma yin no/_/gal te
[\[270b.4\]]sa 'og ma pa'i gzugs rags pa las nges par 'byung ba'i phyir gzugs med pa dag ces bya bar 'dod na ni de lta na 'o na bsam gtan rnams kyang zhes bya ba rgyas par 'byung ste/_'di ltar bsam gtan dang po ni 'dod pa na spyod pa'i gzugs rags pa las nges par 'byung ba yin pa nas/_
[\[270b.5\]]de bzhin du bsam gtan bzhi pa ni gsum pa'i gzugs rags pa las nges par 'byung ba'i bar du yin pas gzugs med par thal bar 'gyur ro/_/de yang sa gong ma la ltos nas rags pa yin no zhe na/_de lta na yang srid pa'i rtse mo kho na gzugs med pa yin par 'gyur ro/_/gal
[\[270b.6\]]te rang gi sa pa'i gzugs yod bzhin du yang 'og ma pa'i gzugs las nges par 'byung ba'i phyir gzugs med pa rnams nges par 'byung bar gsungs na ni/_de lta yin na/_tshor ba la sogs pa las nges par 'byung bar yang ci'i phyir ma bshad/_de dag ni sa 'og ma pa'i gzugs ltar
[\[270b.7\]]tshor ba la sogs pa las nges par 'byung ba yang yin no/_/sogs pa zhes bya ba'i sgras ni 'du shes dang 'du byed dang rnam par shes pa bsdu'o/_/gzugs las nges par 'byung ba ltar tshor ba la sogs pa las nges par 'byung ba nyid du gsungs pa yang ma yin no/_/de'i phyir sa 'og
[\[271a\]]
[\[271a.1\]]ma pa'i gzugs las nges par 'byung ba'i phyir gzugs med pa dag yin no zhes bya bar mi shes kyi/_'o na ci zhe na/_rnam pa thams cad du rung gi sa pa'i gzugs las kyang nges par 'byung ba'i phyir yin no/_/de nyid kyi phyir gzugs kyi rnam pa zad par las
[\[271a.2\]]'das pa zhes bya ba rgyas par smos so/_/rnam pa smos pa ni nang gi 'am phyi'i 'am rags pa 'am phra ba 'am dman pa 'am gya nom pa zhes bya ba la sogs pa gzugs ma lus pa nye bar gzung ba'i phyir te gzugs kyi rnam pa de dag thams cad las 'das pa yin te/_snyoms
[\[271a.3\]]par 'jug pa dang skye ba la gzugs ma lus pa med pa'i phyir ro/_/tshor ba la sogs pa'i rnam pa las ni ma yin zhes bya ba ni gzugs med pa'i snyoms par 'jug pa dang skye ba la bde ba yang ma yin/_sdug bsngal yang ma yin pa'i tshor ba srid pa'i phyir ro/_/sogs pa
[\[271a.4\]]zhes bya ba'i sgras ni rnam par shes pa'i bar brjod par bya'o/_/de'i phyir gzugs rnams las nges par 'byung ba zhes gsungs kyi/_tshor ba la sogs pa las nges par 'byung ba zhes ni ma gsungs so/_/gal te gzugs med pa rnams gzugs las nges par 'byung ba yin
[\[271a.5\]]na/_'o na de'i phyir srid pas srid pa las nges par 'byung bar thal bar 'gyur la/_de lta yin na mdo dang 'gal te/_mdo las nga ni srid pas srid pa las 'byung bar mi smra'o zhes gsungs so zhe na/_de'i phyir srid pas srid pa las nges par 'byung bar gsungs pa zhes bya ba rgyas
[\[271a.6\]]par smos so/_/'dod pa'i srid pa'am/_gzugs kyi srid pa'am/_gzugs med pa'i srid pa de nyid kyis 'dod pa'i srid pa'am/_gzugs kyi srid pa'am/_gzugs med pa'i srid pa de nyid las nges par mi 'byung ba'i phyir de skad gsungs kyi/_sa dang khams gong ma'i srid
[\[271a.7\]]pas sa dang khams 'og ma'i srid pa las nges par mi 'byung ba'i phyir ni ma yin no/_/bsam gtan dang thams cad du nges par 'byung ba ma yin pa'i phyir te zhes bya ba de la gzugs kyi srid pas ni thams cad las nges par 'byung ba ma yin te/_gzugs kyi srid pas ni 'dod pa'i srid pa
[\[271b\]]
[\[271b.1\]]ltar gzugs kyi srid pas gzugs med pa'i srid pa las nges par 'byung ba ma yin la/_gzugs med pa'i srid pas kyang gzugs kyi srid pa ltar 'dod pa'i srid pa dang gzugs med pa'i srid pa las nges par 'byung ba ma yin no/_/gzugs kyi srid pas 'dod pa'i srid pa las
[\[271b.2\]]gtan du nges par 'byung ba yang ma yin te/_'jig rten pa'i 'dod chags bral ba rnams sa 'og mar yang slar ldog pa'i phyir ro/_/bsam gtan dag la ni zhes bya ba rgyas par 'byung ba la gzugs med pa dag la gzugs kyi rnam pa ma gsungs pa la ni de med pa ma gtogs pa rgyu gzhan
[\[271b.3\]]rtogs par mi nus te/_de'i phyir gzugs med pa na gzugs med do zhes bya bar gnas so/_/da ni ji ltar na zhes bya ba rgyas par 'byung ba ni/_gal te gzugs med pa dag na gzugs med na de dag 'chi 'pho zhing khams 'og mar skye ba'i tshe gzugs rgyun bcad pa rnams kyi
[\[271b.4\]]gzugs yang skye bar mi 'gyur ro/_/dgra bcom pa 'khor ba phung po rgyun chad pa la yang 'byung bar thal lo zhes bya ba'o/_/gzugs ni sems las skye ba yin/_/zhes bya ba la/_gzugs med pa dag na gzugs med pa dag tu skye ba rnams la/_gzugs dang mthun pa'i
[\[271b.5\]]sems kyi rgyun nyid gnas la/_de nyid de dag gi 'chi ltas yin no zhes smras te/_de'i phyir sngar gzugs dang lhan cig spyod pa'i sems kyi rgyud kyis rkyen gyis rnam par smin pa'i rgyu sngar 'gags pa las gzugs skye ste/_skal ba mnyam pa'i rgyu ni 'das pa dang da ltar byung ba khas
[\[271b.6\]]blangs pa'i phyir ro/_/dgra bcom pa rgyun ma lus par bcad pa la las dang nyon mongs pa med pa'i phyir phung po skye ba'i rkyen 'ga' yang med pas yang de 'byung bar thal ba med do/_/re zhig 'di ni bye brag tu smra ba'i lugs yin no/_/mdo sde pa'i tshul gyis ni de'i rnam par smin pa'i
[\[271b.7\]]rgyus yongs su bsgos pa'i sems 'jug pa rnyed pa las zhes bya ba ste/_de zhes bya ba ni gzugs med pa dag na 'chi 'pho ba la skye ba gang yin pa de'i 'o/_/rnam par smin pa'i rgyu ni de 'phen par byed pa'i sems pa'o/_/des bsgos pa ni gzugs de bskyed par bya ba'i phyir/_
[\[272a\]]
[\[272a.1\]]de la nus pa gzhag pa'i phyir ro/_/de 'jug pa ni rgyud la rnyed pa yin pas sems 'jug pa rnyed pa las te/_de'i rnam par smin pa'i rgyus yongs su bsgos pa'i sems 'jug pa rnyed pa de las gzugs skye ba'i gzugs las ni ma yin no/_/dgra bcom pa
[\[272a.2\]]la ni de ltar rnam par smin pa'i bag chags 'jug pa rnyed pa'i rgyu sa bon sred pa med pas yang de la skye ba'i rgyun du thal ba med do/_/ji ltar gnas pa ni sngar bshad zin to zhes bya ba ni/_der ni ris dang srog la yang /_/sems kyi rgyud ni brten pa yin/_/zhes bya ba dang /_gang
[\[272a.3\]]gi rgyud gzugs la sred pa bral ba zhes bya ba la sogs pa bshad zin to/_/gsum po zhes bya ba'i gzugs med pa zhes sbyar ba'i phyir/_pho'i rtags kyi bstan pa yin no/_/de ltar sbyor phyir zhes bya ba ni sbyor ba'i dus na nam mkha' la sogs pa la dmigs par 'gyur gyi/_
[\[272a.4\]]gzhan na ni ci rigs par chos gzhan dag la yang dmigs so zhes ston to/_/nam mkha' mtha' yas so snyom du mos pa'i sbyor ba grub pas gzugs la rnam par grol ba'i phyir rnal 'byor spyod pa la de'i sa pa'i phung po dag la nam mkha'i 'du shes yang dag par gnas
[\[272a.5\]]so/_/rnam shes mtha' yas so snyam du mos pa'i sbyor ba grub pas ni rnam shes mtha' yas skye mched de/_rnam par shes pa'i tshogs drug yongs su dag pa la mtshan ma bzung nas rnam par shes pa'o zhes yid la byed/_nye bar rtog mos/_yang dag par shes/_sbyor ba
[\[272a.6\]]de grub pa'i phyir de las langs pas ci rigs par chos gzhan dag la yang dmigs so/_/ci yang med do snyam du btang snyoms kyi sbyor ba grub pas ci yang med pa'i skye mched lta ba rgya che ba dang /_mtha' yas pa las des dben pa'i 'du shes kyi mos pa 'byung ngo /_/de'i
[\[272a.7\]]phyir sbyor ba'i dbang gis ming btags so/_/'du shes chung ba'i phyir te/_rgyu ba mi gsal ba'i phyir 'du shes med 'du shes med min skye mched yin te 'du shes med pa lta bur de gnas so/_/de ni snyoms par 'jug pa bdun la ji lta ba bzhin du 'du shes gsal ba ma yin la/_
[\[272b\]]
[\[272b.1\]]'du shes med pa'i snyoms par 'jug pa dang /_'du shes med pa dang /_'gog pa'i snyoms par 'jug pa dag la ji lta ba bzhin du 'du shes med pa yang ma yin te/_de nyid kyi phyir 'du shes med 'du shes med min skye mched ces bya'o/_/de la yang de ltar sbyor ba'i phyir
[\[272b.2\]]de nyid kyi sgo nas mi rung ba ma yin nam zhe na de'i phyir/_gal te de la yang 'di ltar zhes bya ba la sogs pa smos te/_ci'i phyir de dag gis de la de ltar 'dzin zhes bya ba la/_de dag gis zhes bya ba ni snyoms par 'jug pa po dag gis so/_/de la zhes bya ba ni 'du shes
[\[272b.3\]]med 'du shes med min skye mched la ste/_'du shes dang 'du shes med pa la skye ba de dag rgyu cis der 'du shes med 'du shes med min gyi blo skye zhes bya ba la/_'du shes chung ba'i phyir ro zhes bya ba de nyid rgyur brjod dgos par 'gyur bas de nyid bshad de/_sbyor ba'i dbang
[\[272b.4\]]gis rnam grangs gzhan du ming btags so/_/skye mched rnams lus su dkri ba'i phyir dang /_rgyas par dkri ba'i phyir skye mched ces bya'o/_/ji ltar na bdun ni rnam pa gsum yin zhe na/_ro myang ldan dang dag pa dang /_/zag med ces bya ba smos so/_/zag pa med pa ni
[\[272b.5\]]med do zhes bya ba ni 'du shes dman pa'i phyir ro/_/bsam gtan nyon mongs pa gzhan dang ldan yang /_ci'i phyir ro myang ba dang mtshungs par ldan pa nyon mongs pa can du bshad kyi/_nyon mongs pa gzhan dang mtshungs par ldan pa ma yin zhe na/_bsam gtan rnams ni
[\[272b.6\]]dmigs pa dang 'brel pas rab tu phye ba'i phyir srid pa dang mtshungs par ldan pa dag kho na bshad de/_nyon mongs pa gzhan ni sred pa ji lta ba de bzhin du dmigs pa dang sems sbrel bar mi byed de/_ro myang ba'i sgo nas 'jug pa'i phyir dang /_ting nge 'dzin dang 'dra bar
[\[272b.7\]]dmigs pa la nye bar rtog pa'i phyir ro/_/'jig rten pa'i dge ba ni/_dag pa zhes bya ba ni nyon mongs pa'i dri ma dang ma 'brel pa'i phyir dang /_ma chags pa la sogs pa dge ba'i chos dang ldan pa'i phyir ro/_/ro myong bar byed pa gang yin pa zhes bya ba ni dag pa ro
[\[273a\]]
[\[273a.1\]]myong bar byed pa'o/_/de las ni langs pa yin no zhes bya ba ni dag pa las langs pa yin no/_/gang gis ro myong bar byed pa zhes bya ba ni ro myang ba dang mtshungs pa ldan pa ste de la snyoms par 'jug pa yin no/_/bsam gtan kho na yan lag dang ldan pa
[\[273a.2\]]yin gyi/_/gzugs med pa rnams ni ma yin no zhes bya ba la/_ci'i phyir zhe na/_kha cig na re zhi gnas su ro gcig pa'i phyir te/_gang dag gang na rgyu ba rags pa yin pa de dag ni der yan lag nyid du gzhag na/_gzugs med pa dag na ni nye bar zhi ba lhag pa'i phyir sems dang
[\[273a.3\]]sems las byung ba de dag thams cad rgyu ba zhan pas de dag la yan lag rnam par gzhag pa mi srid pas ting nge 'dzin shas che ba de dag na ni sems las byung ba gzhan 'ga' yang gtso bo ma yin no/_/gcig la ni yan lag gi sgrar yang mi rung ngo /_/de'i phyir gzugs med pa
[\[273a.4\]]dag tu yan lag rnam par ma gzhag go zhes zer ro/_/gzhan dag na re sa gang dag tu sems las byung ba tshar phyin pa 'gag pa de kho nar yan lag rnam par bzhag ste/_bsam gtan dang por ni sdug bsngal dang yid mi bde ba dag 'gag go/_/gnyis par ni
[\[273a.5\]]rtog pa dang /_dpyod pa dag go/_/gsum par ni dga' ba'o/_/bzhi par ni bde ba'i dbang po 'gag go/_/de yan chad na ni sems las byung ba gang yang tshar phyin par ldog pa med do zhes zer ro/_/yan lag ces bya ba'i don ci zhig ce na/_'dis bsam gtan
[\[273a.6\]]dang po la sogs pa nas bzhi pa'i bar gsal bar byed pas na yan lag ste/_mtshon par byed mngon par byed ces bya ba'i don to/_/yang na yan lag gi don ni rjes su mthun pa'i don yin la/_de dag kyang rang gi sa dang mthun pas na yan lag go/_/yang na yan
[\[273a.7\]]lag gi sgra ni mchod sbyin gyi yan lag ltar tshogs dag la 'jug ste/_'di dag phan tshun tshogs yin pas yan lag yin no/_/ting nge 'dzin ni yan lag kyang yin la bsam gtan yang yin no/_/lhag ma rnams ni yan lag yin no zhes bya ba ni rtogs pa la sogs
[\[273b\]]
[\[273b.1\]]pa rnams so/_/yan lag bzhi pa'i dmag yan lag dag las don gzhan du gyur pa med par ji lta bar yan lag lnga pa'i bsam gtan yang de dang 'dra ste/_'dir tshogs pa la ltos nas bstan pa'i phyir don gzhan du gyur pa med do/_/bye brag tu smra ba rnams na re
[\[273b.2\]]ting nge 'dzin gtso bor brjod pa'i phyir bshad do/_/sa de dag ni ting nge 'dzin gtso bo yin te/_mdo las ting nge 'dzin gyi dbang po ni bsam gtan bzhi dag la blta bar bya'o zhes gsungs pa'i phyir ro zhes zer ro/_/bsam gtan gsum pa la yan lag lnga ste zhes bya ba ni de la
[\[273b.3\]]'du byed btang snyoms ni bsam gtan gnyis pa'i sa pa'i dga' ba la gtod pa med pa'o/_/dran pa ni btang snyoms kyi rgyu mtshan mi brjed pa ste/_thag mi ring ba'i tshul gyis so/_/shes bzhin ni rjes su bsrung ba'i tshul gyis so/_/btang snyoms yongs su dag pa zhes bya ba la/_btang snyoms kyi yongs
[\[273b.4\]]su dag pa ni btang snyoms yongs su dag pa ste/_sa 'og ma'i skyon dang bral ba'i phyir ro/_/skyon ni rtog pa dang dpyod pa dang dga' ba la sogs pa brgyad de de dag bshad par bya'o/_/dran pa yongs su dag pa de dang 'dra ste/_skyon dang bral ba'i phyir ro/_/bsam gtan dang po pa zhes bya ba
[\[273b.5\]]la/_bsam gtan dang po na yod pa ni bsam gtan dang po pa'o/_/de nyid kyi phyir smra ba zhes bya ba ni gang gi phyir bsam gtan gnyis pa la nang rab tu dang ba lhag pa dang /_gsum pa la btang snyoms dang dran pa dang shes bzhin dang bde ba rnams lhag pa dang /_bzhi pa
[\[273b.6\]]la bde ba yang ma yin sdug bsngal yang ma yin pa'i tshor ba lhag pa dang po dang gnyis pa dag tu dga' ba dang bde ba dag khyad par med pa dang /_gsum pa dang bzhi pa dag tu btang snyoms dang dran pa khyad par med pa dang /_bzhi kar ting nge 'dzin khyad par med pas te/_
[\[273b.7\]]de'i phyir smras pa/_yan lag gang dag bsam gtan dang po na yod pa de dag gnyis pa na yang yod dam zhe na/_mu bzhi ste/_mu dang po ni rtog pa dang dpyod pa dag ste/_bsam gtan dang po kho na na yod pa'i phyir dang /_gnyis pa na med pa'i phyir ro/_/gnyis pa na med
[\[274a\]]
[\[274a.1\]]pa'i nang rab tu dang ba'o zhes bya ba ni gnyis pa kho na na yod pa'i phyir dang /_dang po na med pa'i phyir ro/_/gsum pa ni dga' ba dang bde ba dang sems rtse gcig pa nyid do zhes bya ba ni gnyi ga na yod pa'i phyir ro/_/mu bzhi pa ni bshad pa las ma gtogs pa'i chos
[\[274a.2\]]rnams so zhes bya ba ni bshad pa dag las gzhan pa'i chos gang dag yin pa de rnams ni bsam gtan dang po'i yan lag ma yin zhing gnyis pa'i yan lag ma yin no/_/de bzhin du bsam gtan gyi yan lag thams cad phan tshun sbyar bar bya'o zhes bya ba ni yan lag gang dag
[\[274a.3\]]bsam gtan dang po na yod pa de dag gsum pa na yod dam zhe na/_mu bzhi ste/_mu dang po ni rtog pa dang dpyod pa dang dga' ba dang bde ba dag go/_/gnyis pa ni btang snyoms dang dran pa dang shes bzhin dang bde ba dag go/_/gsum pa ni ting nge 'dzin to/_/mu bzhi pa ni
[\[274a.4\]]bshad pa las ma gtogs pa'i chos rnams so/_/yan lag gang dag bsam gtan dang po na yod pa de dag bzhi pa na yang yod dam zhe na/_mu bzhi ste/_dang po ni rtog pa dang dpyod pa dang dga' ba dang bde ba dag go/_/gnyis pa ni bde ba yang ma yin sdug bsngal yang
[\[274a.5\]]ma yin pa'i tshor ba dang /_btang snyoms yongs su dag pa dang /_dran pa yongs su dag pa'o/_/gsum pa ni ting nge 'dzin to/_/bzhi pa ni bshad pa las ma gtogs pa'i chos rnams so/_/yan lag gang dag bsam gtan gnyis pa na yod pa de dag gsum pa na yang
[\[274a.6\]]yod dam zhe na/_mu bzhi ste/_mu dang po ni nang rab tu dang ba dang dga' ba dang bde ba dag go/_/gnyis pa ni btang snyoms dang dran pa dang shes bzhin dang bde ba dag go/_/gsum pa ni ting nge 'dzin to/_/bzhi pa ni rnam pa de dag ma gtogs pa'i chos rnams so/_/
[\[274a.7\]]yan lag gang dag bsam gtan gnyis pa na yod pa de dag bzhi pa na yang yod dam zhe na/_mu bzhi ste/_mu dang po ni nang rab tu dang ba dang /_dga' ba dang bde ba dag go/_/gnyis pa ni bde ba yang ma yin sdug bsngal yang ma yin pa'i tshor ba dang /_btang snyoms
[\[274b\]]
[\[274b.1\]]yongs su dag pa dang /_dran pa yongs su dag pa'o/_/gsum pa ni ting nge 'dzin to/_/bzhi pa ni bshad pa las ma gtogs pa'i chos rnams so/_/yan lag gang dag bsam gtan gsum na yod pa de dag bsam gtan bzhi pa na yang yod dam zhe na/_mu bzhi ste/_mu dang
[\[274b.2\]]po ni ting nge 'dzin ma gtogs pa bsam gtan gsum pa'i yan lag rnams so/_/gnyis pa ni ting nge 'dzin ma gtogs pa bsam gtan bzhi pa'i yan lag rnams so/_/gsum pa ni ting nge 'dzin to/_/bzhi pa ni bshad pa las ma gtogs pa'i chos rnams so/_/bsam gtan gsum
[\[274b.3\]]char na tshor ba bde ba yod pa'i dbang du byas te/_'dri ba ni/_ci'i phyir bsam gtan gsum pa na yod pa'i bde ba rdzas gzhan du brjod ces bya ba ste/_bsam gtan gnyis pa na yod pa ni ma yin snyam du bsams pa'o/_/yang ji ltar bsam gtan gsum pa na yod pa'i bde ba
[\[274b.4\]]rdzas gzhan du brjod ce na/_gsum pa la ni btang snyoms dang dran pa dang shes bzhin dang bde ba rnams so zhes smos pa'i phyir ro/_/dang po na shin tu sbyangs pa'i bde ba yin zhes bya ba ni bde ba ni rnam pa gnyis te/_shin tu sbyangs pa'i bde ba dang /_tshor ba bde ba'o/_/de la bsam
[\[274b.5\]]gtan dang po dang /_gnyis pa dag tu ni shin tu sbyangs pa'i bde ba'i yang 'di bshad la/_bsam gtan gsum par ni tshor ba bde ba yan lag tu bshad pas de'i phyir bsam gtan gsum pa'i bde ba bsam gtan dang po dang gnyis pa'i bde ba las rdzas gzhan du brjod do/_/'di la ni shin tu sbyangs pa
[\[274b.6\]]bde ba yin la zhes bya ba la sogs pa 'byung ngo /_/de nyid la rgyu smras pa ni/_snyoms par 'jug pa'i bsam gtan gnyis na bde ba'i dbang po dang mi ldan pa'i phyir te zhes bya ba'o/_/de ni lus kyi'am sems kyi gzhi yin grang na/_gnyi ga yang de na mi srid do/_/lus kyi ni rnam par shes pa lnga
[\[274b.7\]]dang lhan cig skyes pa yin na snyoms par zhugs pa la ni mig gi rnam par shes pa la sogs pa kun du 'byung ba ma yin te/_kha phyir bltas par 'jug pa'i phyir ro/_/de na sems kyi bde ba yang mi rigs so/_/ci'i phyir zhe na/_dga' ba zhes 'byung ba'i phyir ro/_/de na yod pa'i
[\[275a\]]
[\[275a.1\]]sems kyi bde ba gang yin pa de ni dga' ba zhes bya'o/_/ji ste dga' ba ni tshor ba ma gtogs pa'i chos gzhan kho na yin la/_bde ba ni bsam gtan gsum na yod pa'i tshor ba sim pa yin no snyam na/_de'i phyir dga' ba ni yid bde ba yin na zhes bya ba smos te/_
[\[275a.2\]]dga' ba ni yid bde ba las logs shig tu nges par mi zin la/_bde ba dang yid bde ba dag kyang cig car yod pa ma yin te/_tshor ba'i rdzas gnyis sems gcig la mtshungs par ldan pa med pa'i phyir ro/_/de gnyis rnams grangs kyis zhes bya ba ni bde ba dang yid
[\[275a.3\]]bde ba gnyis so/_/yan lag lnga zhes 'byung ba'i phyir ro zhes bya ba ni bde ba dang yid bde ba gnyis rnam grangs kyis 'byung na ni bsam gtan yan lag bzhi pa kho nar 'gyur gyi yan lag lnga pa ni ma yin te/_skad cig re re la bde ba dang yid bde ba gnyis las gang yang rung
[\[275a.4\]]ba zhig med pa'i phyir ro/_/gzhan dag na re sems las byung ba'i bde ba'i dbang po ni med pa kho na ste zhes bya ba ni bde ba'i dbang po ni lus kyi kho na yod kyi sems kyi ni med do/_/sems kyi tshor ba sim pa ni yid bde ba'i dbang po yin no zhes bya ba'o/_/gal te bde ba'i dbang po
[\[275a.5\]]sems kyi ma yin na/_'o na ji ltar bsam gtan gsum par bde ba yan lag tu rnam par gzhag ce na/_de'i phyir bsam gtan gsum char na yang zhes bya ba rgyas par smos te/_bsam gtan dang po gnyis na shin tu sbyangs pa'i bde ba yan lag ma yin la/_gsum par sems
[\[275a.6\]]kyi bde ba ma yin te/_'o na ci zhe na/_bsam gtan gsum char na lus kyi bde ba kho na yan lag tu rnam par gzhag go zhes zer ro/_/'o na mdo las zhes bya ba 'dis ni sems kyi bde ba'i dbang po med do zhes bya ba 'di la 'gal ba ston pa'o/_/ji ltar zhe na/_lus kyi ltar sems kyi bde ba yang
[\[275a.7\]]sems kyi dbang po nyid du gsungs pa'i phyir ro/_/tshig de ni 'ga' zhig gis sgro btags pa yin te zhes bya ba la/_gang zhe na/_sems las byung ba'i zhes bya ba'o/_/sgro btags pa yin gyi/_gtsug lag ni ma yin no zhes bya ba 'di ji ltar shes she na/_sde pa gzhan thams cad las lus
[\[275b\]]
[\[275b.1\]]kyi zhes bya ba de skad du 'byung ba'i phyir sgro btags pa yin no zhes bya bar shes te/_de'i phyir mdo dang 'gal ba med do/_/bde ba lus kyis myong la zhes bya ba ni bsam gtan gsum par te/_rang gi sgras gsungs pa'i phyir lus kyi bde ba kho na'o zhes bya bar shes so/_/gal te yid
[\[275b.2\]]kyi lus so zhes bya ba ni ci ste 'dir lus kyi sgra lus kyi dbang po la mi 'dod kyi/_'o na ci zhe na/_yid kyi lus yin te/_tshor ba'i tshogs drug ltar gzugs can ma yin pa dag la yang lus kyi sgra mthong ngo /_/de'i phyir yid kyi lus so zhes bya bar shes par bya'o snyam na/_de skad du
[\[275b.3\]]bshad de yon tan ci zhig yod/_bde ba yid kyis myong la zhes gsal po nyid du brjod par bya'o/_/de ltar na bsam gtan gsum pa na lus kyi bde ba kho na yod kyi sems kyi ni ma yin no/_/bsam gtan dang po gnyis na yang lus kyi bde ba kho na yod kyi shin tu sbyangs pa'i bde ba
[\[275b.4\]]ni ma yin no zhes bstan pa'i phyir bsam gtan bzhi pa la zhes bya ba rgyas par smos te/_bsam gtan dang po dang gnyis pa bas bsam gtan bzhi pa la shin tu sbyangs pa mang yang bde ba ma smos pa de'i phyir bsam gtan dang po gnyis na tshor ba'i bde ba mngon par 'dod kyi/_shin tu
[\[275b.5\]]sbyangs pa'i bde ba ni ma yin te/_gzhan du na bsam gtan bzhi pa shin tu sbyangs pa'i phyir bde ba ches shin tu yan lag tu rnam par 'jog par 'gyur ro/_/gal te bde ba'i tshor ba dang mthun pa'i phyir zhes bya ba la sogs pa ni/_bsam gtan dang po gnyis na bde ba yod pas
[\[275b.6\]]de dang rjes su mthun pa'i shin tu sbyangs pa'i bde ba bshad kyi bsam gtan bzhi pa la ni bde ba med pa'i phyir shin tu sbyangs pa mang yang bde ba dang mthun pa ma yin pas bde ba zhes mi brjod do zhes bya ba'o/_/gsum pa na yod pa'i zhes bya ba la sogs pa ni bsam gtan gsum pa
[\[275b.7\]]na yod pa'i shin tu sbyangs pa ches shin tu bde ba dang mthun pa yin la/_bde ba yang ma gsungs pas 'khrul lo zhes bya ba'o/_/gal te btang snyoms kyis bcom pa'i phyir ro zhes bya ba ni bsam gtan gsum pa'i shin tu sbyangs pa bde ba dang mthun pa yin mod kyi/_de ni btang
[\[276a\]]
[\[276a.1\]]snyoms kyi sa bcom pas bde bar ma brjod do zhes bya ba'o/_/ma yin te btang snyoms kho nas de 'phel ba'i phyir ro zhes bya ba ni de ni de ltar ma yin te/_btang snyoms kho nas bsam gtan gsum par shin tu sbyangs pa 'phel ba'i phyir ro/_/
[\[276a.2\]]'di ji ltar shes she na/_snga ma gnyis pas de khyad par du 'phags pas zhes bya ba smos te/_bsam gtan dang po dang gnyis pa'i sa pa'i shin tu sbyangs pa bas bsam gtan gsum pa'i sa pa'i khyad par du 'phags pa'i phyir ro/_/'di ji ltar shes she na/_sa 'og ma'i skyon
[\[276a.3\]]spangs pa las der lus dang sems dag ches las su rung ba'i phyir ro/_/gang gi tshe 'phags pa nyan thos zhes bya ba rgyas par 'byung ngo /_/ji ltar de las shin tu sbyangs pa dang bde ba so sor bshad ce na/_gang gi tshe 'phags pa nyan thos rab tu dben pa las skyes pa'i bde ba
[\[276a.4\]]lus kyis mngon sum du byas nas rdzogs par byas te gnas pa de'i tshe 'di'i chos lnga ni spong bar 'gyur la/_chos lnga ni bsgom pa yongs su rdzogs par 'gyur ro zhes rgyas par gsungs nas/_chos lnga po gang dag gcig bsgom pa yongs su rdzogs par 'gyur zhe na/_nang rab
[\[276a.5\]]tu dang ba dang /_dga' ba dang /_shin tu sbyangs pa dang /_bde ba dang /_ting nge 'dzin te chos lnga po 'di dag bsgom pa yongs su rdzogs par 'gyur ro zhes bya ba'i bar du 'byung ste/_de'i phyir de ltar na 'di las shin tu sbyangs pa gsungs nas yang bde ba smos pa'i phyir shin tu sbyangs pa
[\[276a.6\]]dang bde ba gnyis tha dad par 'byung ngo /_/de'i phyir bsam gtan dang po gnyis na shin tu sbyangs pa kho na bde ba ma yin no zhes bya bar shes so/_/gal te snyoms par zhugs pa la ji ltar lus kyi rnam par shes pa 'byung zhes bya ba ni de dag gis bde ba'i dbang po thams cad lus kyi
[\[276a.7\]]yin par khas blangs na snyoms par zhugs pa la ni lus kyi rnam par shes pa kun du 'byung bar mi rung ste/_kha phyir bltas par 'jug pa'i phyir dang /_rnam par shes pa gnyis cig car med pa'i phyir ro zhes bya ba'o/_/ting nge 'dzin gyi khyad par las skyes pa zhes bya ba ni ting nge
[\[276b\]]
[\[276b.1\]]'dzin gyi khyad par ni bsam gtan gsum pa ste/_de las skyes pa ni ting nge 'dzin gyi khyad par las skyes pa'o/_/shin tu sbyangs pa zhes bya ba ni/_de la shin tu sbyangs pa zhes bya ba ste/_lus mnyen par byed pa'i phyir ro/_/bde ba myong bar 'gyur ba zhes bya ba ni bde ba'i
[\[276b.2\]]yul lo/_/lus la rgyas pa'i phyir ro zhes bya ba ni lus la khyab pa'i phyir ro/_/snyoms par zhugs pa la lus kyi rnam par shes pa 'byung ba ni de lta bu'o/_/gal te phyi rol tu rnam par g.yengs pa'i phyir ting nge 'dzin nyams par 'gyur ro zhe na/_ma yin te/_de'i stobs kyis
[\[276b.3\]]ting nge 'dzin bstan par 'gyur te/_de nyid kyi phyir ting nge 'dzin las skyes pa zhes bya ba rgyas par smos te/_ting nge 'dzin gyi rgyu mtshan can gyi bde ba lus kyi nang du 'byung ba'i phyir phyi rol du rnam par g.yengs pa med la bde ba de ting nge 'dzin dang mthun pa'i phyir de mngon du gyur na ting nge 'dzin
[\[276b.4\]]nyams par mi 'gyur ro/_/gal te lus kyi rnam par shes pa skyes pa'i tshe langs par 'gyur ro zhes bya ba ni lus kyi rnam par shes pa de mnyam par gzhag pa dang mthun pa yin yang /_mnyam par ma bzhag pa kho na yin pas de'i phyir mnyam par bzhag pa'i rnam par shes pa 'gag
[\[276b.5\]]pa'i phyir dang /_lus kyi rnam par shes pa mnyam par ma bzhag pa skyes pa'i phyir langs par 'gyur ro zhes bya ba'o/_/de nyid kyi phyir ro zhes bya ba ni lus kyi rnam par shes pa skyes pa'i tshe langs par mi 'gyur ba ste/_ting nge 'dzin las skyes pa lus kyi nang du 'byung ba'i lus
[\[276b.6\]]kyi bde ba ni ting nge 'dzin dang mthun pa'i phyir ro zhes de ma thag tu bshad pa gang yin pa de nyid kyi phyir ro/_/gal te 'dod pa na spyod pa'i lus kyi dbang pos zhes bya ba rgyas par 'byung ba ni/_'dod pa na spyod pa'i lus kyi dbang po ni gzugs na spyod pa shin tu sbyangs pa zhes bya ba reg
[\[276b.7\]]bya'i yul can ma yin la/_de la dmigs pa'i rnam par shes pa rten du yang mi rung ste/_gsum dag ni thams cad rang gi sa pa yin zhes 'byung ba'i phyir ro zhes bya ba'o/_/ma yin te shin tu sbyangs pa'i rnam par shes pa skye ba'i phyir ro zhes bya ba la/_'dod pa na spyod
[\[277a\]]
[\[277a.1\]]pa'i lus kyi dbang pos gzugs na spyod pa shin tu sbyangs pa'i ming can reg bya kho na 'dzin gyi/_de'i sa pa gzhan ni ma yin pas skyon med do/_/zag pa med pa dag tu yang 'gyur ro zhes bya ba ni zag pa med pa'i bsam gtan la/_reg bya dang lus
[\[277a.2\]]kyi rnam par shes pa gnyis kyang zag pa med par 'gyur ro/_/ci'i phyir zhe na/_yan lag cung zad cig ni zad pa dang bcas pa/_cung zad cig ni zag pa med pa yin na mi rung bas so/_/yang ji ltar na reg bya dang lus kyi rnam par shes pa dag yan lag nyid yin zhe na/_de
[\[277a.3\]]gnyis yan lag tu mi brjod kyi 'o na ci zhe na/_bde ba brjod la/_de gnyis ni de dang mtshungs par ldan pa'i phyir dang /_de'i yul can yin pa'i phyir zag pa med pa nyid bshad do/_/lus shin tu sbyangs pa yang dag byang chub kyi yan lag [(]du [,]tu [)]gsungs pa dang /_byang chub kyi yan
[\[277a.4\]]lag rnams kyang zag pa med pa'i phyir de dag kyang zag pa med par 'dod do/_/byang chub kyi yan lag dang mthun pa'i phyir shin tu sbyangs pa byang chub kyi yan lag tu bshad kyi/_dngos kyi tshul gyis ni ma yin no zhe na/_zag pa med pa nyid kyang de dang 'dra ste/_zag pa med pa dang
[\[277a.5\]]mthun pa'i phyir zag pa med pa dag yin gyi/_dngos kyi tshul gyis ni ma yin no/_/mig ji snyed pa dang /_gzugs ji snyed pa dang /_mig gi rnam par shes pa ji snyed pa nas/_de bzhin du rgyas par lus ji snyed pa dang /_reg bya ji snyed pa dang /_lus kyi rnam par shes
[\[277a.6\]]pa ji snyed pa zhes bya ba'i mdo 'di dang 'gal te/_reg bya dang lus kyi rnam par shes pa gnyi ga zag pa dang bcas pa nyid du gsungs pa'i phyir ro zhe na/_ma yin te zhes bya ba rgyas par 'byung ste/_de las gzhan pa'i reg bya dang lus kyi rnam par shes pa la dgongs te
[\[277a.7\]]gsungs pa'i phyir 'gal ba med do/_/gal te bde ba dang dga' ba phrad pa med pa'i phyir zhes bya ba ni bde ba dang yid bde ba dag ni cig car yod pa ma yin te/_lus dang yid kyi rnam par shes pa gnyis cig car mi 'byung ba'i phyir ro/_/de'i phyir bsam gtan
[\[277b\]]
[\[277b.1\]]yan lag lngar mi 'gyur ro zhes bya ba'o/_/ma yin te srid pa'i phyir bstan pas zhes bya ba ni yan lag lnga bstan pa dang 'gal ba med de/_srid pa'i phyir bstan pas so/_/rtog pa dang dpyod pa bzhin no zhes bya ba ni dper na rtog pa dang dpyod pa dag cig car mi 'byung yang
[\[277b.2\]]srid pa'i dbang du byas na rtog pa dang bcas shing dpyod pa dang bcas pa zhes bshad pa bzhin no/_/gal te bsgrub par bya ba yin no zhes bya ba ni rtog pa dang dpyod pa gnyis rim gyis 'jug go/_/cig car ma yin pa ste bsgrub par bya ba yin pa'am/_yang na lnga po rnam
[\[277b.3\]]grangs kyis yod pas yan lag lnga yin gyi/_lnga po cig car yod pas ni ma yin no zhes bya ba 'di bsgrub par bya ba yin pa'o/_/grub pa yin te/_sems kyi rtsing ba dang zhib pa dag phan tshun bcom nas 'byung ba'i phyir cig car mi srid cing /_rtsing ba dang zhib pa sa dang rnam pa
[\[277b.4\]]pa'i bye brag gis ltos pa can yang yin pas srid pa'i rtse mo'i bar du rtog pa dang dpyod pa dag yod par 'gyur ro zhes sngar mdzod kyi gnas gnyis par rgyas par smos zin to/_/de lta bas na bsam gtan dang po la yod pa'i yan lag lnga po rtog pa dang dpyod pa dang dga' ba dang bde ba dang
[\[277b.5\]]ting nge 'dzin zhes bya ba gang dag yin pa de dag kho na las yan lag gnyis dang gsum dang bzhi bor nas yin te/_de la yan lag gnyis bor nas bsam gtan gnyis pa rnam par gzhag ste/_de na rtog pa dang dpyod pa dag med pa'i phyir ro/_/yan lag gsum
[\[277b.6\]]bor nas bsam gtan gsum pa rnam par gzhag ste/_de na dga' ba yang med pas so/_/yan lag bzhi bor nas bsam gtan bzhi pa rnam par gzhag ste/_de na bde ba yang med pas so/_/de nyid kyi phyir de dag bor nas bsam gtan lhag ma rnam par gzhag pa'i
[\[277b.7\]]phyir/_bsam gtan dang po la sems las byung ba gzhan dag yod kyang lnga kho na yan lag tu bshad kyi/_'du shes la sogs pa rnams ni ma yin no/_/'du shes la sogs pa rnams bor nas bsam gtan gong ma rnam par gzhag pa ni ma yin te/_de rnams thams
[\[278a\]]
[\[278a.1\]]cad yod pa'i phyir ro/_/de'i phyir bsam gtan dang po la de rnams yan lag nyid du ma gsungs so/_/yang na ci'i phyir zhes bya ba ni gal te dgongs pa 'di mi 'dod na rgyu gzhan zhig brjod par bya'o zhes bya ba'o/_/gal te phan pa'i phyir ro zhes bya ba ni 'du shes la sogs
[\[278a.2\]]pa dag pas rtog pa la sogs pa rnams phan pa yin pa'i phyir ro zhes rgyu gzhan smras pa ni dran pa dang shes rab dag ches phan pa'i phyir ro zhes bya ba ste/_dran pa dang shes rab ji lta ba de ltar rtog pa dang dpyod pa phan pa ma yin te/_dran pa legs par gnas shing yang dag pa ji lta ba bzhin shes
[\[278a.3\]]pa la zhum pa dang rgod pa med pa'i phyir ro/_/gang gi phyir dran pa dang shes rab gnyis phan pa yin yang yan lag tu ma bshad pa de'i phyir rtog pa la sogs pa rnams phan pa'i phyir bsam gtan dang po'i yan lag tu ma bshad kyi/_'o na ci zhe na/_yan lag gnyis dang gsum dang
[\[278a.4\]]bzhi bor nas bsam gnyis pa la sogs pa rnam par gzhag par bya ba'i phyir yin no/_/kha cig de skad du rgol ba yod kyi zhes bya ba ni rtog pa dang dpyod pa gnyis pas dran pa dang shes rab ches phan na ci'i phyir ma smos zhes bya ba 'di ni bdag nyid kyis nye bar shes pa ma yin pa nyid do zhes
[\[278a.5\]]ston pa'o/_/sngon gyi slob dpon rnams ni zhes bya ba rgyas par 'byung ba ni ji snyed mngon pa de dag thams cad yan lag ma yin te/_'o na ci zhe na/_sems las byung ba kha cig kho na yan lag yin te/_rang gi bde ba rgan rabs rnams kyis yan lag lnga la sogs pa yongs su bzung ba'i phyir ro/_/
[\[278a.6\]]zhar la byung bas chog go/_/rgyud rab tu zhi bar rgyu ba zhes bya ba la/_sngar rtog pa dang dpyod pa'i 'khrug pas sems dmigs pa la gzhol bar ma gyur pa la rtog pa dpyod pa dang bral bas dmigs pa ches mnyam par gzhag par 'gyur te/_de'i phyir rtog pa dang dpyod pa'i
[\[278a.7\]]'khrug pa dang bral bas rab tu dang bar gnas so/_/bye brag tu smra ba rnams na re/_rab tu dang ba dad pa yin no zhes zer te/_rab tu dang ba dad pa nyid yin pas rab tu dang ba dad pa ste/_de ni bsam gtan gnyis pa thob pa'i phyir nges par 'byung ba yin dang mnyam par gzhag pa'i
[\[278b\]]
[\[278b.1\]]sa dag la nges par 'byung ngo snyam du yid ches pa skye ste de ni 'dir nang rab tu dang ba yin no/_/de nyid kyi phyir dad pa dge ba'i sa mang po pa yin pa'i phyir thams cad du yod pa yin yang bsam gtan gnyis pa kho na la yan lag tu rnam par gzhag go/_/gzhan dag na re rtog pa dang dpyod pa dang
[\[278b.2\]]ting nge 'dzin rnams kyang rdzas gzhan ma yin la/_nang rab tu dang ba yang rdzas gzhan ma yin no zhes bya ba ni/_de la sems kyi ngag kun nas slong bar byed pa'i gnas skabs rtsing ba nyid ni rtog pa yin la/_zhib pa'i kun nas slong ba'i gnas skabs ni dpyod pa'o/_/rnam par mi g.yengs
[\[278b.3\]]pa'i gnas skabs ni ting nge 'dzin to/_/rab tu zhi bar rgyu ba'i gnas skabs ni nang yongs su dang ba'o/_/rdzas gzhan med na ji ltar zhes bya ba rgyas par 'byung ba ni/_sems las byung ba ni sems la yod pa yin te/_sems nyid sems las byung ba yin par ni mi rigs so zhes bya
[\[278b.4\]]ba'o/_/chos gzhan 'ba' zhig tu ma zad kyi/_sems la yod pa'i gnas skabs kyi bye brag ces bya ba yang sems las byung ba yin no zhes zer ro/_/'di ni bstan bcos kyi grub pa'i mtha' ma yin no zhes bya ba ni rtog pa la sogs pa dag rdzas gzhan ma yin pa'am/_sems
[\[278b.5\]]kyi gnas skabs kyi bye brag sems las byung ba yin no zhes bya ba'o/_/rnam par bsgyur ba'i mdo las zhes bya ba rgyas par 'byung ste/_rnam par bsgyur ba'i mdo las ni dbang po lnga ni yid mi bde ba'i dbang po dang /_sdug bsngal gyi dbang po dang /_yid bde ba'i dbang po dang /_btang snyoms kyi
[\[278b.6\]]dbang po dang /_dge slong gi yid mi bde ba'i dbang po skyes pa la skyes so zhes yang dag pa ji lta ba bzhin rab tu shes so zhes bya ba nas bsam gtan dang po rdzogs par byas te gnas so zhes bya ba'i bar dang /_yid mi bde ba'i dbang po ma lus par 'gag par 'gyur ba nas/_
[\[278b.7\]]yongs su gtugs pa'i bar du 'gyur te/_dge slong dag 'di ni yid mi bde ba'i dbang po las nges par 'byung ba zhes bya ba'o/_/de bzhin du sdug bsngal dang /_yid mi bde ba dang /_bde ba dang /_btang snyoms kyi dbang po rnams rgyas par gsungs nas/_grangs bzhin du
[\[279a\]]
[\[279a.1\]]bsam gtan gnyis pa dang /_gsum pa dang bzhi pa rdzogs par byas te/_gnas zhes brjod par bya zhing /_btang snyoms kyi dbang po'i ni rgyu mtshan thams cad yid la mi byed pas mtshan ma med pa'i sems kyi ting nge 'dzin lus kyis mngon sum du byas
[\[279a.2\]]nas gnas te/_'dir 'di'i btang snyoms kyi dbang po ma lus par 'gag par 'gyur/_ma lus par nub pa dang /_yongs su zad pa dang /_yongs su gtugs par 'gyur te/_'di ni btang snyoms kyi dbang po las nges par 'byung ba zhes bya'o zhes 'byung ngo /_/de'i phyir lung
[\[279a.3\]]las dga' ba kho na yid bde ba yin gyi/_bde ba ni ma yin no zhes bya bar gnas so/_/ji skad du bshad pa ltar yan lag de dag ces bya ba ni dang po'i lnga dang gnyis pa'i gsum dang /_gsum pa'i lnga dang /_bzhi pa'i bzhi'o/_/dben pa las skyes pa'i dga' ba dang bde
[\[279a.4\]]ba med do zhes bya ba la/_dben pa las skyes pa ni dben pa las skyes pa ste/_dga' ba dang bde ba med do/_/ci'i phyir zhe na/_nyon mongs pa las dben pa ma yin pa'i phyir te/_rang gi sa pa'i nyon mongs pa dang mtshungs par ldan pa'i phyir ro/_/de skad du yang 'dod
[\[279a.5\]]pa dag las dben pa/_sdig pa mi dge ba'i chos rnams las dben pa zhes gsungs pa yin no/_/nang rab tu dang ba med de zhes bya ba la/_de nyid la rgyu smos pa ni nyon mongs pas rnyog pa'i phyir ro zhes bya ba ste/_de'i sa'i nyon mongs pa dag gis rab tu ma dang ba'i phyir ro
[\[279a.6\]]zhes bya ba'i tha tshig go/_/nyon mongs pa can gyi bde bas kun du rmongs par byas pa'i phyir ro zhes bya ba ni/_des rmongs pas nyon mongs pa can gyi bde bas kun du rmongs par byas pa la dran pa dang shes bzhin med do/_/dge ba'i sa mang po pa yin pa'i phyir btang snyoms
[\[279a.7\]]kyang nyon mongs pa can gyi gsum pa la med de/_de'i phyir de nyid yan lag gnyis pa yin no/_/gal te btang snyoms med na ci'i phyir ma bkag ce na/_nyon mongs pa can gyi bzhi pa la de bkag pa'i phyir don gyi gsum pa yang de bkag par shes par 'gyur ba'i phyir ro/_/
[\[279b\]]
[\[279b.1\]]nyon mongs pa dri ma can du byas pa'i phyir ro zhes bya ba ni 'du byed kyi btang snyoms dge ba'i sa mang po pa yin pa'i phyir na/_btang snyoms yongs su dag pa med la/_nyon mongs pa kun du 'byung bas des kun du rmongs pa'i phyir/_dran pa yongs su dag pa yang med do/_/
[\[279b.2\]]kha cig shin tu sbyangs pa btang snyoms zhes bya ba rgyas par 'byung ba la/_gang dag nyon mongs pa can dag la yang dga' ba dang dad pa dang dran pa dang shes bzhin dag yan lag tu 'dod pa de dag gi ltar na dang po dang gsum pa dag ni yan lag bzhi pa yin la/_gnyis
[\[279b.3\]]pa dang bzhi pa dag ni yan lag gsum pa yin no/_/bsam gtan gsum pa ni skyon dang bcas pa'i phyir zhes bya ba la/_ni zhes bya ba'i sgras yan lag dang ldan pa yang yin no zhes sngar gyi tshul bsdu bar bya ba'i phyir ni zhes bya ba'i sgras smos so/_/bde ba la sogs pa bzhi
[\[279b.4\]]ni bsam gtan gyi skyon yin te/_sdug bsngal gyi rgyu lus ma rungs pa spangs pa'i phyir ro/_/rtog pa dang dpyod pa dang dga' ba dang /_bde ba dag gis zhes bya ba la/_ji ltar bsam gtan snga ma gsum po rtog pa la sogs pa dag gis g.yo ba ste/_bsam gtan dang
[\[279b.5\]]po rtog pa dang dpyod pa dag gis g.yo la/_gnyis pa dga' bas g.yo zhing /_gsum pa bde bas g.yo ba de ltar bsam gtan bzhi pa ni de dag gis mi g.yo ste/_dper na mar me rlung gis mi g.yo ba de dang 'dra'o/_/rnam par shes pa'i tshogs gsum pa'i bde
[\[279b.6\]]ba zhes bya ba ni/_de na dri dang ro med pas sna dang lce'i rnam par shes pa med do/_/rnam par shes pa'i tshogs gzhan med pa'i phyir zhes bya ba ni/_mig ces bya ba la sogs pa'i rnam par shes pa med pa'i phyir ro/_/de med na rtog pa dang dpyod pa med do/_de dag
[\[279b.7\]]ni rtag tu rtog pa dang dpyod pa dang bcas pa'i phyir ro/_/gal te bsam gtan gnyis pa la sogs pa dag na zhes bya ba rgyas par 'byung ba la/_bsam gtan gnyis pa la sogs pa dag na gzugs dang sgra dang reg bya'i skye mched rnams dmigs pa dang /_rnam par
[\[280a\]]
[\[280a.1\]]rig byed kun nas slong bar byed pa'i sems yod do zhe na/_de nyid kyi phyir de dag tu skyes pa rnams la zhes bya ba la sogs pa smos so/_/rang gi sa pa yang ma yin no zhes bya ba la/_'o na ci zhe na/_de dag gi bsam gtan dang po'i sa
[\[280a.2\]]pa mngon du byed do/_/sprul pa'i sems bzhin du zhes bya ba ni/_ji ltar sa gong mar skyes pa sa 'og ma'i sprul pa sprul par 'dod pa dag sa 'og ma'i sprul pa'i sems mngon du byed pa de bzhin du bsam gtan gnyis pa la sogs par skyes pa gzugs dang
[\[280a.3\]]sgra dang reg bya la dmigs par 'dod cing /_rnam par rig byed kun nas slong bar 'dod pa dag bsam gtan dang po'i sa pa'i mig gi rnam par shes pa la sogs pa dang /_rnam par rig byed kun nas slong bar byed pa mngon du byed do/_/dag pa pa la sogs pa
[\[280a.4\]]zhes bya ba la sogs pa zhes bya ba'i sgras ni zag pa med pa dang nyon mongs pa can bsdu'o/_/sa 'og ma las 'dod chags dang bral ba'am zhes bya ba ni/_dper na 'dod pa'i khams las 'dod chags dang bral ba las bsam gtan dang po nas ci yang med pa'i skye mched
[\[280a.5\]]las 'dod chags dang bral ba las srid pa'i rtse mo'i bar ci rigs par nges par 'byed pa'i cha dang mthun pa ma gtogs par dag pa pa rnam pa gsum thob pa lta bu'o/_/sa 'og mar skyes pa las zhes bya ba ni dper na srid pa'i rtse mo nas 'chi 'pho zhing ci yang med pa'i skye mched
[\[280a.6\]]du skye ba nas/_bsam gtan dang por skye ba na thob pa'i bar lta bu'o/_/de bzhin du ci yang med pa'i skye mched la sogs pa dag nas 'chi 'pho bas 'og mar skye ba la yang brjod par bya'o/_/srid pa'i rtse mo ma gtogs pa zhes bya ba ni/_de ni sa 'og ma las 'dod chags
[\[280a.7\]]dang bral ba kho na las thob kyi/_sa 'og mar skyes pa las ni ma yin te/_de yan chad gnas gzhan med pa'i phyir ro/_/bsam gtan dang gzugs med pa'i dngos gzhi la bsam nas de skad du bshad kyi/_nyer bsdogs ni de dang mi ldan pa 'dod chags dang bral
[\[280b\]]
[\[280b.1\]]bas kyang sbyor ba las 'thob bo/_/de dang mi ldan zhes ci'i phyir brjod/_'dod chags dang bral/_skye ba las ni zhes bya ba 'di tsam gyis ci mchog_/gang las na de dang mi ldan zhes khyad par du byed par 'gyur zhe na/_gang gi phyir dag pa pa dang ldan pa yang sbyor ba
[\[280b.2\]]las bsam gtan nam gzugs med pa'i dngos gzhi dag pa pa nges par 'byed pa'i cha dang mthun pa thob cing /_yongs su nyams pa las nyams pa'i cha dang mthun pa 'thob pa'i phyir ro/_/de nyid kyi phyir zhes bya ba ni gang gi phyir yongs su nyams pa las nyams pa'i cha dang
[\[280b.3\]]mthun pa 'thob pas so/_/de bzhin du yongs su nyams pa dang skye bas zhes bya ba la/_ji ltar zhe na/_dag pa pa yongs su nyams pas 'thob par 'gyur la/_yongs su nyams pas 'dor bar 'gyur ba yod dam/_bsam gtan dag pa pa skye bas 'thob la/_
[\[280b.4\]]skye bas 'dor ba yod dam zhe na zhe'o/_/tshangs pa'i 'jig rten las 'dod chags dang bral bas 'dor ro zhes bya ba ni gang gi phyir tshangs pa'i 'jig rten las 'dod chags dang bral bas nyams pa'i cha dang mthun pa'i bsam gtan dang po nyon mongs pa dang mthun pa'i
[\[280b.5\]]phyir/_de'i sa pa'i nyon mongs pa bzhin du 'dor ba'i phyir ro/_/re zhig dri ba dang po'i lan ni de lta'o/_/tshangs pa'i 'jig rten las 'dod chags dang bral ba las 'thob pa zhes bya ba ni/_gal te tshangs pa'i 'jig rten 'dod chags dang bral ba las yongs su
[\[280b.6\]]nyams na yang nyams pa'i cha dang mthun pa de de'i sa pa'i nyon mongs pa bzhin du 'thob bo/_/'dod pa las 'dod chags dang bral ba las 'dor ro zhes bya ba ni/_/gang gi tshe 'dod pa las 'dod chags dang bral ba las yongs su nyams pa de'i tshe dag pa pa 'dor
[\[280b.7\]]ro zhes bya ba'o/_/de bzhin du bsam gtan gnyis pa la sogs pa rnams kyang ci rigs par brjod par bya'o/_/zag pa med pa ni bsam gtan nam gzugs med pa las 'dod chags dang bral bas ste/_de dang mi ldan pa las ldan pa 'thob bo/_/de dang ldan
[\[281a\]]
[\[281a.1\]]pa ni zad pa shes pa las mi slob pa 'thob la/_dbang po 'pho ba las kyang dad pas mos pa zag pa med pa dang ldan pa kho na mthong bas thob par gyur nas/_sngar ma thob pa thob po/_/de bzhin du dus kyi rnam par grol ba yang mi g.yo ba rtogs pa na mi
[\[281a.2\]]slob pa 'thob po/_/nges par 'jug pa las zhes bya ba rgyas par 'byung ste/_'dod chags dang bral ba sngon du 'gro bas kyang nges par 'jug pa na dang po nyid du zag pa med pa 'thob pa ma yin nam zhe na/_mthar gyis mi thob pa'i phyir gdon mi za ba ma yin te zhes bya
[\[281a.3\]]ba ni mthar gyis pa ni mi lcogs pa med pa la brten nas nges pa la 'jug pas des bsam gtan gyi dngos gzhi zag pa med pa mi 'thob po/_/'phags pas gdon mi za bar 'thob pa dang /_ji ltar gdon mi za bar thob pa nyid de ltar bshad do/_/nyon
[\[281a.4\]]mongs can rnams nyams skye yis/_/zhes bya ba ni nyon mongs pa can gyi bsam gtan dang po de las 'dod chags dang bral ba las btang ba ni yang de las 'dod chags dang bral ba las yongs su nyams pa las 'thob po/_/bsam gtan gnyis pa la sogs
[\[281a.5\]]pa nas bsam gtan dang por skye na nyon mongs pa can gyi dang po 'thob ste/_de bzhin du gzhan la yang ci rigs par brjod par bya'o/_/nyon mongs pa can gyi srid pa'i rtse mo ni/_de las 'dod chags dang bral ba las yongs su nyams pa kho na las 'thob kyi/_/
[\[281a.6\]]skye ba las ni ma yin no bsam gtan gnyis pa dang gsum pa'i sa pa'i zhes bya ba ni dag pa pa dang zag pa med par zhes bya bar sbyar ro/_/zag pa med pa las nyon mongs pa can mi 'byung ste/_shin tu mi mthun pa'i phyir ro/_/thod rgal gyi snyoms par 'jug pa
[\[281a.7\]]gcig rgal ba yin pas gsum pa'i gong ma ni mi skye'o/_/bsam gtan dang gzugs med pa gzhan gyi mjug thogs su yang rdzas bcu sbyar bar bya'o zhes bya ba ni bsam gtan gsum pa dang bzhi pa'i mjug thogs dang /_nam mkha' mtha' yas skye mched kyi mjug
[\[281b\]]
[\[281b.1\]]thogs su'o/_/de'i rten dang dmigs pa 'og ma yin pa'i phyir zhes bya ni chos shes pa 'dod pa'i khams la brten pa'i phyir dang /_'dod pa'i khams la dmigs pa'i phyir chos shes pa'i mjug thogs su gzugs med par snyoms par mi 'jug go/_/rang gi sa
[\[281b.2\]]pa'i nyon mongs kyang /_/zhes bya ba ni/_bsam gtan dang po dag pa pa'i mjug thogs su bdun skye ste/_rang gi sa pa gsum po zag pa med pa dang /_dag pa pa dang /_nyon mongs pa can dang /_bsam gtan gnyis pa dang gsum pa'i sa pa dag pa pa dang /_
[\[281b.3\]]zag pa med pa dag go/_/de ltar na ci yang med pa'i skye mched kyi mjug thogs su ni brgyad do/_/bsam gtan gnyis pa'i mjug thogs su ni dgu'o/_/rnam shes mtha' yas skye mched kyi mjug thogs su ni bcu'o/_/de bzhin du bsam gtan dang gzugs med pa
[\[281b.4\]]gzhan gyi mjug thogs su ni bcu gcig go/_/zag pa med pa'i mjug thogs su ni nyon mongs pa can skye ba med do zhes bya ba ni nyon mongs pa 'jug pa dang shin tu 'gal ba'i phyir ro/_/gzhan yang dag pa pa yang thams cad kyi mjug thogs su ni skye na/_zag pa
[\[281b.5\]]med pa la lta ci smos te/_de skad du yang /_dag pa rnam pa bzhi zhes 'chad do/_/rang gi sa pa'i dag pa pa dang nyon mongs pa can dag ces bya ba ni/_rang gi sa pa'i zag pa med pa ma yin la/_sa gong ma pa'i dag pa pa 'am/_zag pa med pa 'am/_nyon mongs pa can
[\[281b.6\]]yang ma yin pa'o/_/sa 'og ma pa ni dag pa pa gcig pu yin gyi/_nyon mongs pa can ma yin la/_zag pa med pa yang ma yin no/_/nyon mongs pas gzir ba ni zhes bya ba ni nyon mongs pas zil gyis mnan pa'o/_/dge ba las 'phos pa yin gyi zhes bya ba ni sdig
[\[281b.7\]]pa la sdig par byed pa lta na de de'i yang dag pa'i lta ba yin pas de ni dge ba kho na yin gyi nyon mongs pa can ni ma yin no/_/bsams nas zhes bya ba rgyas par 'byung ba ni/_ji ltar gal te 'di snyam du bdag gis nam phyed kyi tshe sad par bya'o snyam du blo bskyed nas
[\[282a\]]
[\[282a.1\]]nyal na/_rgyun sngon gyi bsam pa'i rjes su 'jug pa'i phyir dus de kho nar sad par 'gyur ba de dang 'dra'o/_/zag pa med pa ni nyon mongs pa can gyi mjug thogs su rnam pa thams cad du mi skye'o zhes bya ba ni rang gi sa pa yang mi skye la/_sa
[\[282a.2\]]'og ma pa yang mi skye'o zhes bya ba'i tha tshig go/_/snyoms par 'jug pa'i dus kyi phyir de skad du bshad kyi zhes bya ba ni dag pa dang nyon mongs pa can gyi mjug thogs su rang gi sa pa'i nyon mongs pa can kho na skye'i gzhan gyi sa pa ni ma yin no zhes bya ba yin no/_/
[\[282a.3\]]ji skad du zhe na/_dag pa las de bzhin/_rang gi sa pa'i nyon mongs kyang /_/nyon mongs can las rang dag dang /_/nyon mongs zhes de skad du'o/_/'chi 'pho ba'i tshe na zhes bya ba rgyas par 'byung ba la/_'chi 'pho ba'i tshe zhes bya ba ni 'chi ba'i srid pa'i gnas skabs
[\[282a.4\]]yin la/_de yang mnyam par gzhag pa yin pas de skye ba'i bsam gtan dag pa pa srid pa yod do/_/bsam gtan dag tu skyes pa'i skye bas thob pa'i dge ba mnyam par gzhag pa gang yin pa de yang dag par zhes bya'o/_/de'i mjug thogs su rang dang gong
[\[282a.5\]]ma dang 'og ma'i sa pa nying mtshams sbyor ba'i sems nyon mongs pa can skye ste/_dge ba'i sems kyis 'chi 'pho na 'gar yang nying mtshams sbyor ba la gnod pa med pa'i phyir ro/_/nyon mongs pa can las zhes bya ba la sogs pa ni/_sa 'og ma nyon mongs
[\[282a.6\]]pa can skye'i/_sa gong ma pa ni ma yin te/_rang gi sa las 'dod chags dang ma bral ba'i phyir ro/_/srid pa'i rtse mo ni rnam pa gsum yin te/_khyad par gyi cha dang mthun pa ma gtogs so zhes bya ba la/_srid pa'i rtse mo na ni mthong ba'i lam dang mthun pa'i nges
[\[282a.7\]]par 'byed pa'i cha dang mthun pa ma gtogs pa/_zag pa med pa dang mthun pa'i nges par 'byed pa'i cha dang mthun pa yod kyi/_khyad par gyi cha dang mthun pa ni ma yin te/_gong nas gzhan med pa'i phyir ro/_/nyams pa'i cha dang mthun pa ni nyon mongs pa skye ba dang /_
[\[282b\]]
[\[282b.1\]]rjes su mthun pa'o zhes bya ba ni/_de las nyon mongs pa can gdon mi za bar skye ba ni ma yin pa ste/_de bzhin du gzhan la yang ci rigs par brjod par bya'o/_/nges par 'byed pa'i cha dang mthun pa'i mjug thogs su ni gcig ste/_de gcig pu skye'o zhes bya ba
[\[282b.2\]]ni nges par 'byed pa'i cha dang mthun pa kho na'o/_/gzhan dag na re khyad par gyi cha dang mthun pa yang skye'o zhes zer ro/_/zag pa med pa las ldang ba'i tshe dag pa pa gang mngon sum du byed ce na/_nyams pa'i cha dang mthun pa ma gtogs pa rnam pa gsum ka yang ngo /_/
[\[282b.3\]]'brel pa dang zhes bya ba ni go rims bzhin du'o zhes bya ba ni lugs dang mthun pa'i go rims bzhin dang /_lugs dang mi mthun pa'i go rims bzhin du'o/_/nyon mongs pa med pa'i phyir dang /_ting nge 'dzin la dbang ba'i phyir ro zhes bya ba ni/_nyon mongs pa med
[\[282b.4\]]pa ni dgra bcom pa yin pa'i phyir ro/_/ting nge 'dzin la dbang ba ni dus dang mi sbyor bar rnam par grol ba yin pa'i phyir ro/_/de bzhin du lhag ma rnams kyang rang gi sa dang sa 'og mar zhes bya ba ni ci yang med pa'i skye mched zag pa dang bcas pa ni srid pa'i rtse mo ma
[\[282b.5\]]gtogs pa brgyad la brten to/_/zag pa med pa ni sa dgu la brten to/_/rnam shes mtha' yas skye mched zag pa dang bcas pa dang /_zag pa med pa ni go rims bzhin du sa bdun dang brgyad la brten pa nas bsam gtan dang po zag pa dang bcas pa dang zag
[\[282b.6\]]pa med pa 'dod pa dang /_bsam gtan dang po la brten pa'i bar yin no/_/cung zad kyang dgos pa mi byed de zhes bya ba ni cung zad kyang dgos pa mi bsgrub zhes bya ba'i don to/_/ci'i phyir zhe na dman pa'i phyir ro/_/srid rtser 'phags pa'i ci yang med/_/ces
[\[282b.7\]]bya ba la 'phags pa ni zag pa med pa ste/_srid pa'i rtse mor zag pa med pa'i ci yang med pa'i skye mched mngon sum du byas shing /_mngon sum du gyur pa las de'i zag pa spong bar 'gyur ro/_/ni zhes bya ba'i sgras ni dmigs kyis bsal ba'i don ston par byed pa'o/_/
[\[283a\]]
[\[283a.1\]]rang gi med pa'i phyir dang de yang nye ba'i phyir ro zhes bya ba ni/_zag pa med pa'i lam med par dgra bcom pa nyid 'thob pa med la/_srid pa'i rtse mo pa'i zag pa med pa yang med pas der skyes pas dgra bcom pa nyid 'thob pa gang yin pa des
[\[283a.2\]]lam 'og ma mngon sum du byed pa las nyes pa med do/_/de la ci yang med pa'i skye mched kyi sa pa kho na mngon sum du byed kyi/_gzhan ni ma yin te/_de thag nye ba'i phyir te/_goms par byas pa'i phyir ro zhes bya ba'i tha tshig go/_/srid pa smos
[\[283a.3\]]pas ni zag pa dang bcas pa'i dngos po gzung ngo zhes bya ba ni/_mdo las srid pa ni chos gang dag yin zhe na/_zag pa dang bcas pa'i chos rnams so zhes 'byung ba'i phyir ro/_/sa rnams ni sred pas yongs su bcad pa'i phyir ro zhes bya ba ni/_sred pa ni rang gi
[\[283a.4\]]sa'i dmigs pa la nges pa'i phyir ro/_/de gnyis kyis yongs su gcod de/_dper na gang la 'dod pa'i sred pa rgyas par 'gyur ba de ni 'dod pa'i khams so zhes bya ba la sogs pa lta bu'o/_/dge ba nyid du thal bar 'gyur ba'i phyir zag pa med pa la yang
[\[283a.5\]]ma yin no zhes bya ba la/_zag pa med pa la dmigs pa ni sred pa yin par mi rigs te/_'dod chags min te spang bya'i phyir/_/zhes 'byung ba'i phyir ro/_/de don du gnyer ba de ni dge ba'i chos la 'dun pa yin gyi sred pa ni ma yin no/_/gzugs
[\[283a.6\]]med dngos gzhi'i dge rnams kyi/_/spyod yul zag bcas 'og ma yin/_/zhes bya ba la/_dngos gzhi zhes smos pa ni nyer bsdogs bsal ba'i phyir te/_nyer bsdogs dag ni sa 'og ma la dmigs pa yin no/_/dge ba smos pa ni ro myang ba dang mtshungs par
[\[283a.7\]]ldan pa rnam par gcad par bya ba'i phyir te/_dge ba dang zag pa med pa bsdu'o/_/zag bcas smos pa ni zag pa med pa la dmigs pa yin no/_/sa 'og ma pa'i zag pa dang bcas pa'i dngos po ma yin te zhes bya ba ni/_sa 'og ma rab tu ma zhi ba yin pa'i
[\[283b\]]
[\[283b.1\]]phyir dang /_de dag shin tu rab tu zhi ba yin pa'i phyir te/_de nyid kyi phyir rnam pa thams cad du yang dag par 'das pa zhes bshad kyi/_bsam gtan dag la ni ma yin te/_bsam gtan dag ni dmigs pa las 'da' ba med pas/_kun du lta ba yin pa'i
[\[283b.2\]]phyir ro/_/dmigs pa zag pa med pa ni rang gi sa dang sa gong ma pa 'ba' zhig tu ma zad kyi sa 'og ma pa yang yin no/_/de yang chos dang rjes su shes pa'i phyogs dang mthun pa rnam pa gnyis yin pas de'i phyir rjes su shes pa'i phyogs dang mthun pa thams cad
[\[283b.3\]]ces bya ba smos so/_/chos shes pa'i phyogs dang mthun pa yang ma yin la zhes bya ba ni/_rang gi gnyen po la dmigs pa'i phyir rjes su shes pa'i phyogs dang mthun pa'i lam kho na de dag gi dmigs pa yin gyi/_chos shes pa'i phyogs dang mthun pa ni ma
[\[283b.4\]]yin no/_/chos shes pa'i phyogs dang mthun pa yang 'ga' zhig gnyen po ma yin nam zhe na/_yin mod kyi thams cad kyi ni ma yin no/_/dmigs pa zag pa med pa ni zhes khyad par med par smos pas sa 'og ma'i 'gog pa la yang thal bar 'gyur bas de'i
[\[283b.5\]]phyir sa 'og ma'i 'gog pa yang ma yin no zhes bya ba smos te/_dgag bya'i sgo nas de la dmigs pa'i phyir ro/_/dngos gzhi bkag pas nyer bsdogs kyi bar chad med pa'i lam rnams kyi zhes bya ba rgyas par 'byung ba la/_nyer bsdogs dag ni bar chad
[\[283b.6\]]med pa'i lam gang dag yin pa de dag gi dmigs pa ni sa 'og ma yin no/_/de la nam mkha' mtha' yas skye mched kyi nyer bsdogs kyi bar chad med pa'i lam rnams kyi dmigs pa bsam gtan bzhi pa yin la/_srid pa'i rtse mo'i nyer bsdogs kyi bar chad med
[\[283b.7\]]pa'i lam rnams kyi ni ci yang med pa'i skye mched yin pa'i bar du'o/_/rnam pa gsum po 'di dag las zhes bya ba ni/_bsam gtan dang gzugs med pa pa dang zag pa med pa dang /_nyon mongs pa can dag la zag pa med pa gang zhig srid pa des nyon mongs pa
[\[284a\]]
[\[284a.1\]]rnams ci rigs par spong ngo /_/zag pa med pa gang gis she na/_dngos gzhis te/_nyer bsdogs dag pas kyang zhes dmigs kyis bsal ba 'chad par 'gyur ba'i phyir ro/_/dag pa pas kyang mi spang na nyon mongs pa can gyi lta smos kyang ci
[\[284a.2\]]dgos zhes bya ba ni/_rang nyid dri ma can yin pa'i phyir ro/_/'dod chags dang bral ba'i phyir 'og ma yang ma yin la zhes bya ba la/_bsam gtan dang gzugs med pa'i dngos gzhi dag pa pas sa 'og ma pa'i nyon mongs pa rnams mi spong ste/_
[\[284a.3\]]de las 'dod chags dang bral ba'i phyir ro/_/'og ma las 'dod chags dang ma bral ba ni bsam gtan gyi dngos gzhi la mi 'jug go/_/de nyid de'i gnyen po ma yin pa nyid kyi phyir rang gi sa na yod pa ma yin no zhes bya ba la/_de nyid de'i gnyen po yin par
[\[284a.4\]]ni mi rigs te/_srog thams cad la nyon mongs pa med par thal bar 'gyur ba'i phyir dang /_de'i nyon mongs pa dag gis gcig tu 'ching ba'i phyir ro/_/ji ltar zhe na/_de'i sa pa'i nyon mongs pa rnams de las rgyas par 'gyur ba'i phyir ro/_/nyon
[\[284a.5\]]mongs pa gang zhig dngos po gang la rgyas par 'gyur ba des ni dngos po de gzhom par mi nus te/_dper na 'dod chags la sogs pa'i nyon mongs pa de nyid bzhin no/_/ches khyad par du 'phags pa'i phyir gong ma yang ma yin no zhes bya ba la/_dman pas
[\[284a.6\]]khyad par du 'phags pa spong bar mi rigs te/_de lta ma yin na 'dod pa'i khams kyis kyang bsam gtan dang po spong ba thal bar 'gyur ro/_/sa 'og ma'i gnyen po yin pa'i phyir ro zhes bya ba ni/_des sa 'og ma las 'dod chags dang bral bar 'gyur
[\[284a.7\]]bas na sa 'og ma'i gnyen po'o/_/gang gis de la 'jug pa zhes bya ba ni nyer bsdogs gang gis bsam gtan dang gzugs med pa'i dngos gzhi de dag la 'jug pa ste/_mngon sum du byed ces bya ba'i tha tshig go/_/ci de dag kyang rnam pa gsum yin la zhes bya ba ni/_
[\[284b\]]
[\[284b.1\]]dag pa dang zag pa med pa dang /_nyon mongs pa can no/_/de dag la tshor ba yang de dang 'dra bar yod dam zhes bya ba ni dngos gzhi dang 'dra bar bsam gtan dang po dang gnyis pa'i nyer bsdogs na dga' ba/_bsam gtan gsum pa'i nyer bsdogs na bde ba/_
[\[284b.2\]]bsam gtan bzhi pa'i nyer bsdogs na btang snyoms yod dam zhes bya ba'o/_/'bad de drang bar bya ba'i phyir btang snyoms kyi dbang po dang ldan pa yin te/_mngon par 'du bya ba med par 'byung ba'i lam yin pa'i phyir ro myang ba dang mtshungs par ldan pa yin gyi 'bad
[\[284b.3\]]de drang bar bya ba ni ma yin no/_/sa 'og ma las yid byung ba dang ma bral ba'i phyir yang dga' ba dang bde ba dag med pas btang snyoms dang mtshungs par ldan pa yin no/_/'dod chags dang bral ba'i lam yin pa'i phyir ro myang ba dang mtshungs par ldan pa ma yin/_ro myang ba
[\[284b.4\]]dang mtshungs par ldan pa ni 'dod chags dang bral ba'i lam nyid du mi rung ngo /_/sred pa dang bcas pas ni nyon mongs pa spong bar byed nus pa ma yin no/_/dang po 'phags pa'ang zhes bya ba la/_des ni rang gi sa las kyang yid byung ba dang ldan pas sa 'og ma'i gnyen po yin pa'i phyir zag pa
[\[284b.5\]]med pa yin no/_/'o na bye brag tu bshad pa las nyer bsdogs kyis mtshams sbyor ba'i sems dang /_'chi 'pho ba'i sems su 'gyur ro zhes gang bshad pa de ji ltar nyon mongs pa can ma yin pa'i sems la mtshams sbyor ba med pas nyer bsdogs rnams ro myang ba dang mtshungs
[\[284b.6\]]par ldan par thal bar 'gyur ro zhe na/_de ni de ltar ma yin te/_de rnams la ni mnyam par gzhag pa la nyon mongs pa bkag gi_/skye ba la nyon mongs pa ni ma yin no/_/de nyid bstan pa'i phyir nyer bsdogs kyi sems zhes bya ba rgyas par smos so/_/kha cig gsum zhes bya ba ni
[\[284b.7\]]mtshams sbyor ba'i sems yod pa'i phyir dang /_ro myang ba'i ting nge 'dzin yod pa'i phyir ro/_/don tha dad pa yin te zhes bya ba rgyas par 'byung ba la nyer bsdogs rnams ni dngos gzhi la 'jug pa'i rgyu yin pa'i phyir ro/_/khyad par med pa'i phyir ro zhes bya ba ni/_ji ltar bsam gtan dang
[\[285a\]]
[\[285a.1\]]po na la la na rtog pa dang dpyod pa yod la/_la la na dpyod pa kho na yod pa de ltar gnyis pa la sogs pa dag la ma yin pas der bsam gtan khyad par can ma brjod do/_/de bde min sdug min zhes bya ba la/_de na rnam par shes pa'i tshogs gsum
[\[285a.2\]]med pa'i phyir bde ba med la/_zhi gnas dman pa nyid kyi mngon par 'du bya ba dang bcas pas drang ba yin pa'i phyir dga' ba med do/_/de nyid kyi phyir lam dka' ba yin te/_mngon par 'du bya ba dang bcas pas drang bar bya ba yin pa'i phyir ro/_/rtog pa tsam zhig bkag
[\[285a.3\]]pa'i phyir zhes bya ba ni/_rtog med bsam gtan khyad par can/_/zhes smos pa'i phyir ro/_/de la dmigs pa'i ting nge 'dzin ni mtshan ma med pa'i ting nge 'dzin yin te zhes bya ba ni mtshan ma med pa las byung ba ni mtshan ma med pa'o/_/yul lnga zhes bya ba ni yul rnams shin tu 'phrog par byed pa
[\[285a.4\]]nyid yin pa de ltar dbang po rnams ma yin pas yul smos so/_/'dus byas kyi mtshan nyid gsum zhes bya ba ni skye ba dang rga ba dang mi rtag pa nyid do/_/gzhan dag na re mtshan ma'i sgra ni rgyu'i rnam grangs te 'di las yul chos mtshan ma med cing rgyu med pa yod pas na mtshan ma med
[\[285a.5\]]pa'o zhes zer ro/_/gzhan dag na re dus kyi mtshan ma dang bral ba'i phyir na/_mya ngan las 'das pa mtshan ma med pa yin la de'i yul can gyi ting nge 'dzin ni mtshan ma med pa'o zhes zer ro/_/stong nyid bdag med stong nyid du/_/zhes bya ba ni/_gang gi phyir ting nge 'dzin bdag med pa dang /_
[\[285a.6\]]stong pa'i rnam pa can yin pa de nyid kyi phyir 'jig tshogs la lta ba'i gnyen po nye ba yin te/_'jig tshogs la lta ba yang rnam pa gnyis pa yin pa'i phyir ro/_/'di ltar bdag med pa'i rnam pa ni bdag tu lta ba'i gnyen po yin la/_stong pa'i rnam pa ni bdag gir lta ba'i gnyen
[\[285a.7\]]po yin no/_/bde ba'i rnam pa lhag ma dag dang mtshungs par ldan pa'i zhes bya ba ni stong pa dang bdag med pa'i rnam pa dag dang /_'gog pa'i rnam pa rnams las gzhan pa bden pa'i rnam pa gang yin pa de dag dang mtshungs par ldan pa'i ting nge 'dzin to/_/rnam pa bcu
[\[285b\]]
[\[285b.1\]]pa yin no zhes bya ba ni mi rtag pa dang sdug bsngal gyi rnam pa ste gnyis dang /_kun 'byung dang lam re re la rnam pa bzhi bzhi'o/_/mi rtag pa dang sdug bsngal ba dang de'i rgyu dag gis yid byung ba'i phyir dang zhes bya ba ni mi rtag pa dang sdug bsngal ba dang /_de'i rgyu kun
[\[285b.2\]]'byung ni/_mi rtag pa dang sdug bsngal ba dang de'i rgyu dag ste/_de dag gis yid byung ba'i phyir ro/_/mi rtag pa dang sdug bsngal ba'i rnam pa dag gis sdug bsngal ba la yid byung la/_rgyu dang /_kun 'byung ba dang /_rab tu skye ba dang /_rkyen gyi rnam pa dag gis kun 'byung
[\[285b.3\]]ba las yid byung ba'o/_/gzings lta bur zhes bya ba ni 'di la gzings dang 'dra ba yod pas na de ni gzings lta bu'o/_/de'i dngos po ni gzings lta bu nyid de/_'khor ba'i rgya mtsho las rgal ba dang 'brel pas na/_lam ni gzings lta bu'o/_/ji ltar 'di la gzings
[\[285b.4\]]dang 'dra ba yod pa ste ston pa ni dor bar byas pa yin pa nyid kyi phyir zhes bya ba ste/_dper na gzings la bstan nas chu bo rgal ba ni de la gnas pa ma yin zhing don byas zin te gzings 'dor ba de dang 'dra'o/_/de dag las 'da' bar mngon du phyogs pa'i phyir ro zhes bya
[\[285b.5\]]ba ni/_sdug bsngal dang kun 'byung ba dang /_lam rnams las 'da' bar mngon du phyogs pa ni de dag las 'da' bar mngon du phyogs pa'o/_/de'i dngos po ni de las 'da' bar mngon du phyogs pa nyid de/_de'i phyir ro/_/'di skad bshad par 'gyur te/_gang gi
[\[285b.6\]]phyir mi rtag pa la sogs pa'i rnam pa can gyi ting nge 'dzin ni sdug bsngal la sogs pa'i bden pa la mngon par mi dga' zhing de dag las 'da' bar mngon du phyogs pa ste/_de'i phyir smon pa med pa zhes bya'o/_/mya ngan las 'das pa dang 'dra ba'i phyir zhes bya ba la/_sdug
[\[285b.7\]]bsngal gyi bden pa stong pa dang /_bdag med pa'i rnam pa dag gis 'dzin mod kyi/_sdug bsngal gyi bden pa de la yid byung ba ni ma yin no/_/ci'i phyir zhe na/_mya ngan las 'das pa dang 'dra ba'i phyir ro/_/stong pa dang bdag med pa dag med pa ni mya ngan las 'das pa'i yang mtshan
[\[286a\]]
[\[286a.1\]]nyid yin te/_chos thams cad kyi spyi'i mtshan nyid yin pa'i phyir ro/_/mya ngan las 'das pa stong pa dang bdag med par gzung bzhin pa las ni yid byung ba yang ma yin te/_de'i phyir smon pa med pa'i ting nge 'dzin ni de dag gi rnam pa can ma yin no/_/dag dang dri
[\[286a.2\]]ma med ces bya ba la/_dag pa pa ni nges par 'byed pa'i cha dang mthun pa'i gnas skabs so/_/dri ma med pa ni mthong ba'i lam gyi gnas skabs so/_/'jig rten pa rnams ni sa bcu gcig na yod do zhes bya ba ni 'dod pa'i khams dang mi lcogs pa med pa dang /_bsam gtan
[\[286a.3\]]khyad par can dang /_bsam gtan dang gzugs med pa'i dngos gzhi brgyad na'o/_/'jig rten las 'das pa rnams ni gang na lam yod pa na yod do zhes bya ba ni 'dod pa'i khams dang srid pa'i rtse mo ma gtogs pa sa gzhan dgu na'o/_/de dag dri med rnam thar sgo gsum mo/_/
[\[286a.4\]]zhes bya ba ni rnam par thar pa'i sgo ni zag pa dang bcas pa nyid du mi 'thad pa'i phyir ro/_/rnam par thar pa'i sgo yang yin la/_zag pa dang bcas pa yang yin no zhes bya ba ni mi 'thad de/_de nyid kyi phyir rnam par thar pa'i sgo yin pa'i phyir zhes bya ba smos so/_/'di dag gi rnam par
[\[286a.5\]]thar pa 'jug pas na de dag rnam par thar pa'i sgo yin no/_/sgo mo dang 'dra ba ni sgo ste/_thar pa thob pa'i rgyu la thar pa'i sgo bshad do/_/gang zhig gang gi gtso bo'i sgo mo yin pa de ni de'i sgo zhes bya'o/_/stong pa nyid la dmigs pa'i phyir stong pa nyid stong pa nyid ces bya ba ste/_de bzhin
[\[286a.6\]]du gzhan gnyis la yang brjod par bya'o/_/mi slob pa'i zhes rgyas par 'byung ngo /_/stong pa nyid kyis ni nye bar len pa'i phung po rnams stong pa nyid du yid la byed la/_stong pa nyid stong pa nyid kyis ni de'i rjes la skyes pa'i dge ba'i rtsa ba yin pa'i sgo nas stong pa nyid khyod kyang stong ngo zhes mi
[\[286a.7\]]slob pa de nyid yid la byed de/_ji ltar 'ga' zhig gis shing gi ro mer bcug nas de tshig pa dang /_shing de yang 'jug pa de bzhin du stong pa nyid kyis nyon mongs pa bsregs nas stong pa nyid de yang stong pa nyid kyis sun 'byin par byed do/_/de ni stong pa nyid kyi rnam par zhugs pa'i stong pa nyid kyi rjes
[\[286b\]]
[\[286b.1\]]la bskyed par bya ba yin gyi/_bdag med pa'i rnam par zhugs pa'i rjes la ni ma yin te/_de ni de skyo ba dang mthun pa'i phyir ro/_/ji ltar stong pa mthong ba bzhin du bdag med pa mthong ba ni skyo bar byed pa yin no/_/srid pa bdag med par mthong ba dag la yang mngon par dag pa yod de/_'khor
[\[286b.2\]]ba stong par mthong ba med pa'i phyir ro/_/de nyid kyi phyir ting nge 'dzin 'di ni rnam pa gnyis dang ldan pa yin yang stong pa nyid ces bya'i/_bdag med pa nyid ces ni mi bya ste/_stong pa nyid kyi rnam pa ni ches shin tu rnam par dben pa'i rgyu yin pa'i phyir te/_dper na gcig pu lam du zhugs pa lam stong pa
[\[286b.3\]]mthong bas skyo nas myur du 'gro ba de dang 'dra'o/_/smon pa med pas kyang nye bar len pa'i phung po rnams mi rtag par yid la byed la de'i rjes la skyes pa'i smon pa med pa smon pa med pa ni mi slob pa de mi rtag par yid la byed do/_/sdug bsngal bar yang ma yin la rgyu la sogs
[\[286b.4\]]par yang ma yin te zhes bya ba la sogs pa zhes bya ba ni kun 'byung ba dang /_rab tu skye ba dang /_rkyen gyi rnam pa dag tu yang ma yin te/_zag pa med pa ni de'i mtshan nyid ma yin pa'i phyir te/_de ni kun 'byung ba la sogs pa'i mtshan nyid ma yin pa'i phyir zhes bya ba'i
[\[286b.5\]]tha tshig go/_/de ni sdug bsngal dang 'brel pa ma yin te/_de ni sdug bsngal 'gog par 'gro ba'i lam yin pa'i phyir ro/_/lam gyi rnam pa rnams su yang ma yin te/_de ni de sun 'byin pa'i rnam par zhugs pas lam la sdang ba yin pa'i phyir ro/_/'di ni mi rtag
[\[286b.6\]]pa'i rnam pa lam la sdang ste/_de'i phyir lam dang rigs pa la sogs pa'i rnam pa can ma yin no/_/mtshan ma med pa mtshan ma med pa'i ting nge 'dzin ni mi slob pa'i mtshan ma med pa so sor ma brtags pas 'gog pa la zhi ba'i rnam par dmigs so/_/ji ltar 'di'i
[\[286b.7\]]so sor ma brtags pas 'gog pa yin zhe na/_mi slob pa'i mtshan ma med pa'i ting nge 'dzin las langs pa la de'i rjes la zag pa dang bcas pa'i skad cig ma 'da' ba gang dag yin pa ste/_gal te de dag byung bar ma gyur na/_mi slob pa'i mtshan ma med pa'i skad cig ma rnams 'byung bar
[\[287a\]]
[\[287a.1\]]'gyur ro/_/mi slob pa'i mtshan ma med pa'i skad cig ma de dag rkyen ma tshang bas so sor ma brtags pas 'gog pas 'gog par 'gyur te/_/so sor ma brtags pas 'gog pa la zhi ba'i rnam par dmigs so/_/'jug pa chad pa'i mtshan nyid can yin pa'i phyir zhi ba'i rnam pa kho na
[\[287a.2\]]yin no/_/zag pa med pa la so sor brtags pas 'gog pa med pa'i phyir so sor ma brtags pas 'gog pa kho na la dmigs so/_/yang ci'i phyir zag pa med pa la so sor brtags pas 'gog pa med ce na/_mi mthun pa med pa'i phyir te/_gang zhig 'phags pa rnams dang mi mthun
[\[287a.3\]]pa de gtan bral bar bya ba'i phyir bsgrims te/_zag pa dang bcas pa'i chos rnams dang bral ba gang yin pa de ni so sor brtags pas 'gog pa zhes sngar mdzod kyi gnas dang por bshad zin to/_/'gog pa dang gya nom pa dang nges par 'byung ba'i rnam par ni ma yin te zhes bya ba la mi rtag pa
[\[287a.4\]]pa nyid kyi 'gog pa dang thun mong yin pa nyid kyi phyir 'gog pa'i rnam par ma yin no/_/de lta ma yin na ni mi slob pa'i ting nge 'dzin khyad par can de la dmigs par mi 'gyur ba nyid de/_nye bar len pa'i phung po yang mi rtag pa'i phyir ro/_/lung du ma bstan pa'i phyir gya nom pa'i rnam par ma
[\[287a.5\]]yin te/_gya nom pa ni dge ba dang dri ma med pa'o zhes bshad na/_so sor ma brtags pas 'gog pa ni lung du ma bstan pa yin te/_de'i phyir gya nom pa'i rnam par mi dmigs so/_/bral ba ma yin pa'i phyir nges par 'byung ba'i rnam par ma yin te/_'di ltar so sor ma brtags pa'i 'gog
[\[287a.6\]]pas 'khor ba las nges par 'byung ba ma yin pa'i phyir ro/_/'phags pa'i lam la sdang ba'i phyir/_/zhes bya ba la/_ji ltar sdang zhe na/_stong pa la sogs pa'i rnam pa dag tu de rgyab kyis phyogs pa'i phyir ro/_/re zhig ting nge 'dzin gzhan gnyis ni stong pa dang mi rtag pa'i rnam pa dag tu de la dmigs pa'i
[\[287a.7\]]phyir 'phags pa'i lam la sdang bar rigs na/_gsum pa ni bzhi par 'dus ma byas kyi dngos po la dmigs pa'i phyir ji ltar 'phags pa'i lam la sdang ba nyid du rung zhe na/_mi slob pa'i ting nge 'dzin mi 'jug pa'i rgyu'i chos la bsngags pa'i phyir ro/_/zag pa med pa dag ni de lta ma yin no
[\[287b\]]
[\[287b.1\]]zhes bya ba ni zag pa med pa'i ting nge 'dzin ni de ltar 'phags pa'i lam la sdang ba ma yin pa'o/_/mi nang zhes bya ba ni mi dag gi nang du'o/_/der yang sgra mi snyan ma gtogs pa'i gling gsum du'o/_/skyes pa dang bud med kyis skyed par byed de/_skyes pa 'ga' zhig tu ma zad kyi/_bud med dag
[\[287b.2\]]kyang tshe'i 'du byed 'jog pa dang gtong ba dag la dbang ba yin no/_/lha dag gi nang du zhes bya ba ni gang gi phyir mi rnams kyi lus ni shin tu gya nom pa yin yang na ba dang rga ba dang 'chi ba la sogs pa'i rten du gyur pas/_nang la sogs pa lta bu yin pas de nyid kyi phyir ci nas kyang
[\[287b.3\]]rnal 'byor pa de bya ba byas pa'i phyir 'du byed zag pa med par 'jug pa la yang mi mthun par 'du shes par 'gyur bar 'du byed 'jug pa la mi mthun pa'i 'du shes de 'dra ba 'dren pa yin te/_de'i phyir mi dag gi nang kho nar skyed kyi lha dag gi nang du ni ma yin te/_lha rnams
[\[287b.4\]]ni phal cher dge ba'i las kyi rnam par smin pa so sor myong ba nyid kyis lus kha na ma tho ba med pa yin pa'i phyir ro/_/mi g.yo la zhes bya ba ni/_gang gi phyir slob pa dang /_dus kyi rnam par grol ba rnams bya ba lhag ma dang bcas pa'i phyir lam la sdang ba ma yin pa'i phyir ro/_/dgra bcom pa
[\[287b.5\]]gzhan la ni ma yin no zhes bya ba ni dus kyi rnam par grol ba la ste/_de ni 'phags pa'i lam rjes su bsrung ba la brtson pa byas pa nyid yin pas de sun 'byin par mi nus so/_/nyer bsdogs bdun ni ma gtogs so/_/zhes bya ba ni bsam gtan gnyis pa la sogs pa'i nyer bsdogs dag ma gtogs pa ste/_
[\[287b.6\]]de dag ni zhi ba dang rags pa la sogs pa'i rnam par zhugs pas spyod yul 'og ma dang gong ma la nges pa'i phyir 'phags pa'i lam sun 'byin no/_/yang ting nge 'dzin bsgom pa bzhi ste zhes bya ba la rgyas par 'byung ba ni ting nge 'dzin la sgom pa kun du bsten goms par byas len mang du byas na/_mthong ba'i
[\[287b.7\]]chos la gnas par 'gyur ba yang yod ces bya ba dang /_de bzhin du lha'i rna ba'i mngon par shes pa'i shes pa mthong bar 'gyur ba dang /_shes rab rab tu rnam par dbye ba dang /_zag pa zad par 'gyur ba'o/_/de dang po yin pa'i phyir gzhan dang gzhan dag kyang zhes bya ba ni gnyis pa la sogs pa dag go/_/
[\[288a\]]
[\[288a.1\]]'di ni tshe phyi ma la bde bar gnas par 'gyur ba yang yin te/_'di skad du dge slong gnas brtan gang zhig dben pa las skyes pa'i dga' ba dang bde ba nyams su myong bar 'gyur ba dang /_tshangs ris pa gang dag der skyes pa de gnyis la khyad par ram/_bsam pa 'am/_tha dad du bya ba 'ga' yang
[\[288a.2\]]med do zhes gsungs pa'i phyir ro/_/de'i phyir mthong ba'i chos la bde bar gnas pa kho nar ci'i phyir bshad ce na/_de'i phyir tshe phyi ma la bde bar gnas par 'gyur ba ni nges pa med de zhes bya ba smos te/_sangs rgyas la sogs pa thams cad kyi mthong ba'i chos la bde bar gnas pa yin gyi/_thams cad kyi tshe phyi ma la bde
[\[288a.3\]]bar gnas pa ni nges pa med do/_/ci'i phyir zhe na/_yongs su nyams pa dang /_gong du skye ba dang /_yongs su mya ngan las 'das pa rnams la de med pa'i phyir ro/_/de'i phyir mthong ba'i chos la bde bar gnas pa kho na bshad kyi/_tshe phyi ma la bde bar gnas pa ni ma yin no/_/gzhan dag na re mthong ba'i chos la zhen pa rnams 'dod
[\[288a.4\]]pa'i bde ba la 'dun pa bzlog nas bsam gtan gyi bde ba la sbyar bar bya ba'i phyir te/_tshe phyi ma'i bde ba mthong ba'i chos la rag las pa'i phyir ro/_/de skad du yang 'dir sngar snyoms par zhugs pa'i phyis der skye'o zhes gsungs so zer ro/_/yang bsam gtan thams cad mthong ba'i chos la bde bar gnas pa nyid yin bzhin
[\[288a.5\]]du yang mdo las dang po kho nar bshad ce na/_rnal 'byor pa ni 'dod pa'i khams nyes pa mang ba las 'das pa'i phyir de'i bde bas blo lhag par yongs su tshim pa yin te/_'brog tu yongs su ngal zhing skom pa chu rnyog pa can gyis tshim pa bzhin no/_/'phags pa'i lam thams cad kyi bde ba dmigs pa'i yang phyir
[\[288a.6\]]te/_'dir byang chub kyi phyogs dang mthun pa thams cad dang /_yongs su shes pa dgu dang /_'bras bu'i lam dge sbyong gi tshul gyi 'bras bus bsdus pa dang /_khams gsum gyi gnyen po rnams kyang yod pas de nyid mthong ba'i chos la bde bar gnas par bshad do/_/mig gi mngon shes mthong 'gyur 'dod/_/
[\[288a.7\]]ces bya ba la/_'bras bu la rgyu btags pa yin te/_lha'i mig gi mngon par shes pa ni ting nge 'dzin bsgom pa ma yin gyi/_'o na ci zhe na/_ting nge 'dzin bsgoms pa'i 'bras bu yin no/_/shes par 'gyur ba dang /_mthong bar 'gyur ba zhes bya ste/_de la shes pa ni yid kyi rnam par shes pa dang mtshungs par
[\[288b\]]
[\[288b.1\]]ldan pa'i shes rab ste/_sems can 'di dag ni lus kyi nyes par spyod pa dang ldan pa'o zhes de lta bu la sogs par rnam par rtog pa'i phyir ro/_/mthong ba ni mig gi rnam par shes pa dang mtshungs par ldan pa ste/_rnam par mi rtog pa'i phyir ro/_/sbyor ba las byung blo dbye 'gyur/_zhes bya ba de la de dag ni
[\[288b.2\]]khams gsum pa 'dod pa na spyod pa'i rnam par rig byed ma yin pa'i tshul khrims nas bzung ste/_mi sdug pa dang dbugs rngub pa dang 'byung ba dran pa la sogs pa dang /_ci rigs par thos pa dang /_bsam pa dang bsgom pa las byung ba dang /_zag pa med pa dang /_rnam par thar pa'i sgo dang /_thod
[\[288b.3\]]rgal gyi snyoms par 'jug pa dang /_zag pa zad pa'i mngon par shes pa la sogs pa ste/_chos 'di rnams kyis shes rab mngon par 'phel bar 'gyur ro/_/sbyor ba las byung zhes bya ba ni skye gnas thob pa la khyad par du gcod pa'o/_/'dir ni ting nge 'dzin dang mtshungs par ldan pa'i phyir sbyor
[\[288b.4\]]ba las byung ba'i yon tan rnams la ting nge 'dzin sgom pa nye bar btags pa yin no/_/bsam gtan bzhi pa'i rdo rje lta bu'i ting nge 'dzin rjes su 'brang ba dang mtshungs par ldan pa dang bcas pa gang yin pa de ni zag pa zad par 'gyur ba'i ting nge 'dzin sgom pa zhes bya'o/_/bdag nyid la nye bar gtod pa zhes bya ba la
[\[288b.5\]]bdag nyid kyi nye bar gtod pa ni bdag nyid la nye bar gtod pa ste/_bdag nyid ched du mdzad ces bya ba'i tha tshig go/_/de'i phyir bsam gtan bzhi pa kho na gsungs so zhes bya ba ni/_gang gi phyir sangs rgyas bcom ldan 'das kyis bsam gtan bzhi pa kho na la brten nas bla na med pa yang dag par rdzogs pa'i byang
[\[288b.6\]]chub mngon du mdzad pa'i phyir ro/_/sems can tshad med pa la dmigs pa'i phyir ro zhes bya ba de dag gi dmigs pa sems can tshad med pa yin pas so/_/gzhan dag na re bsod nams tshad med pa sgrub par byed pa'i phyir dang /_'bras bu yid du 'ong ba tshad med pa'i phyir tshad med pa dag go zhes zer ro/_/gnod
[\[288b.7\]]sems la sogs gnyen po'i phyir/_/zhes bya ba ni/_mdo las byams pa bsten/_goms par byas/_lan mang du byas na gnod sems spong bar 'gyur ro/_/snying rje ni rnam par 'tshe ba spong bar 'gyur/_dga' ba ni mi dga' ba spong bar 'gyur/_btang snyoms ni 'dod pa'i 'dod chags dang gnod sems spong
[\[289a\]]
[\[289a.1\]]bar 'gyur zhes gsungs te/_de'i phyir bzhi kho na yin gyi/_ma tshang ba dang lhag pa ma yin no/_/kha dog gi 'dod chags kyi gnyen po ni mi sdug pa'o zhes bya ba ni rnam par bsngos pa dang /_rnam par dmar ba la sogs pa la dmigs pa'i sgo nas rgyab kyis phyogs pa'i phyir ro/_/'khrig pa'i 'dod chags
[\[289a.2\]]kyi gnyen po ni btang snyoms so zhes bya ba ni/_'khrig pa'i 'dod chags ni sems can rnams la sdug pa'i mtshan ma lhag par sgro btags pa sngon du 'gro ba yin pa'i phyir la/_btang snyoms ni sdug pa dang mi sdug pa'i mtshan ma la ma reg par sems can tsam du rtogs pa yin te/_de ltar 'khrig pa'i 'dod chags
[\[289a.3\]]kyi gnyen po ni btang snyoms yin no/_/zhes bye brag tu smra ba zer ro/_/'di skad du zhes bya ba rgyas par 'byung ba la/_'khrig pa'i 'dod chags ni kha dog dang dbyibs dang /_bsnyen bkur dang /_reg bya'i sgo nas 'byung la/_mi sdug pa yang de sun 'byin pa'i rnam par zhugs pas 'khrig pa'i 'dod chags kyi gnyen
[\[289a.4\]]por rigs la/_btang snyoms ni pha dang ma dang bu la sogs pa mi rtog pa'i phyir dang /_sems can tsam du 'dzin pa'i phyir/_de'i 'dod chags kyi gnyen po yin no/_/snying rje yang de dang 'dra'o zhes bya ba ni/_byams pa ltar zhe sdang med pa'i rang bzhin yin no/_/gna' rabs dag na re dga' ba yid bde ba'i rang bzhin
[\[289a.5\]]yin no zhes zer ro/_/gzhan dag na re dga' ba ni dga' ba dang lhan cig spyod pa'i rab tu dga' ba 'du byed kyi phung pos bsdus pa yin no zhes zer ro/_/btang snyoms ma chags zhes bya ba 'byung ngo /_/ma chags pa'i bdag nyid yin pa'i phyir gnod sems kyi gnyen po nyid du mi rung ngo snyam du sems na/_de ni zhes bya ba
[\[289a.6\]]smos te/_gnod sems ni chags pas drangs pa yin pa'i phyir ro/_/chags pa'i sgo nas byung ba'i gnod sems kyi gnyen po btang snyoms yin pas 'gal ba med do/_/byams pa dang btang snyoms dag gnod sems kyi gnyen po nyid du mtshungs kyang khyad par 'di nyid yin te/_byams pa ni zhe sdang med pa'i rang bzhin yin pa'i phyir
[\[289a.7\]]gnod sems thams cad kyi gnyen po yin la/_btang snyoms ni ma chags pa'i rang bzhin yin pa'i phyir mdza' bas skyed pa'i sdang ba'i gnyen po yin no/_/'di ni gnyi ga'i rang bzhin yin na rung ngo zhes bya ba la/_ci'i phyir zhe na/_'dod chags dang zhe sdang gi gnyen po yin pa'i phyir ro/_/'dir bar mar gnas pa'i ma chags pa dang
[\[289b\]]
[\[289b.1\]]zhe sdang med pa'i rang bzhin la btang snyoms kyi sgra brjod kyi/_chos gcig chos du ma'i rang bzhin yin pa ni med do/_/'di skad bstan par 'gyur te/_rjes su chags par mi byed la/_khong khro bar mi byed ces bya ba'o/_/gzhan dag na re byams pa ni bsam pa thag pa nas 'byung po thams cad la bdag dang 'dra bar
[\[289b.2\]]gnas pa'o/_/snying rje ni gzhan gyi sdug bsngal la mngon par mi dga' ba'o/_/dga' ba ni gzhan gyi phun sum tshogs pa dag gis dga' ba'o/_/btang snyoms ni phan pa dang gnod pa dag la de'i rgyu mtshan dag la mi gtong ba'o/_/bar mar gnas pa yin no zhes bya ba ni phan pa dang gnod pa btang snyoms
[\[289b.3\]]su 'dor ba'i tshul gyis so/_/de dang mi ldan pa rnams la zhes bya ba rgyas par 'byung ba la/_de rnams la bde ba de yod pas na de dang ldan pa'o/_/de dang ldan pa ma yin pa ni de dang mi ldan pa ste/_mi ldan pa de rnams la'o/_/gyur cig snyam du sems pa'i phyir ro zhes bya ba ni sems can rnams bde bar shog
[\[289b.4\]]shig snyam pa ste/_sdug bsngal las grol bar gyur cig snyam du bsam pa'i phyir ro/_/yang na bsam pa phyin ci ma log pa'i phyin ci log nyid du mi 'gyur te/_de la bsam pa ni zhe sdang med pa'i bsam pa dge ba'i chos rnams te/_sems can rnams bde bar gyur cig snyam pa'i sems dang sems las byung
[\[289b.5\]]ba 'khor dang bcas pa'o/_/bsam pa phyin ci ma log pa'i phyir/_phyin ci log nyid du mi 'gyur ro/_/yang ji ltar bsam pa phyin ci ma log pa nyid yin zhe na/_mos par 'du shes pa'i phyir ro zhes bya ba smos so/_/mos pa'i 'du shes ni mos par 'du shes pa ste/_/gang gi phyir bde'o snyam pa'i mos pa de de kho na
[\[289b.6\]]ltar 'du shes kyi gzhan du ma yin pa de'i phyir phyin ci log nyid kyi nyes pa med do/_/gal te mi dge ba nyid yin no zhe na ni zhes bya ba ni de la 'di snyam du phyin ci log yin pa'i phyir dge ba ma yin no snyam na ni'o/_/ma yin te zhes bya ba ni de ni de ltar ma yin te/_gang gi phyir dge ba'i rtsa ba yin pa'i phyir ro/_/ji ltar dge
[\[289b.7\]]ba'i rtsa ba yin zhe na/_dge ba'i rtsa ba nyid la rgyur gnod sems la sogs pa'i gnyen po yin pas zhes bya ba smos te/_'di ltar sems can rnams bde bar gyur cig snyam du dus gzhan du gnod sems kun du mi 'byung ngo /_/de bzhin du gzhan la yang brjod par bya'o/_/gal te de'i dbang gis su yang bde
[\[290a\]]
[\[290a.1\]]bar mi 'gyur bas/_de bsgrub pa'i ngal ba don med ma yin nam zhe na/_don med pa ma yin te/_de'i sgo nas gnod sems la sogs pa'i skyon rnam par gnon pa'i phyir ro/_/de la dmigs pa'i zhes bya ba ni/_'dod pa'i sems can la dmigs pa ste/_khams gang na dgra bo dang mdza' bo
[\[290a.2\]]dang bar mar gnas pa dang /_sems kyi gnod sems dang chags pa dang mi mthun pa yod pa dang /_gang dag la phan pa dang gnod pa dang /_btang snyoms srid pa de dag kho na de dag gi yul yin pas tshad med pa rnams gzugs dang gzugs med pa'i yul can med do/_/thugs rje chen po'i yul ni yin no/_/
[\[290a.3\]]gal te sems can la dmigs pa yin na/_'o na ji ltar phyogs gcig tu mos nas zhes bya ba 'di gsungs she na/_snod kyis snod la gnas pa bstan pa yin no zhes bya ba 'byung ste/_gnas kyis gnas can bstan zhes bya ba'i don te/_snod dang mtshungs par ro gcig tu byas pa'i sems can de na gnas pa dag la mos
[\[290a.4\]]pa 'jug par byed ces bya ba'i tha tshig go/_/dga' ba bsam gtan gnyis na yod/_/ces bya ba ni gang dag gi ltar na de dag bsgom pa las byung ba yin pa dang /_dga' ba yid bde ba'i dbang po yin pa de dag gi ltar na/_bsam gtan dang po dang gnyis pa dag na dga' ba yod kyi/_gong na ni ma yin te yid la
[\[290a.5\]]bde ba'i dbang po med pa'i phyir ro/_/gzhan ni drug na zhes bya ba ni mnyam par gzhag pa'i phyir 'dod pa'i khams na yod pa ma yin la/_rags pa la sogs pa la nges par dmigs pa'i phyir bsam gtan gzhan gyi nyer bsdogs dag na yod pa ma yin no/_/kha cig lnga zhes bya ba ni mi lcogs pa med pa ma gtogs
[\[290a.6\]]pa bsam gtan gyi dngos gzhi'i sa pa yin pa'i phyir ro/_/mnyam par gzhag pa dang mnyam par bzhag pa ma yin pa dang dngos gzhi dang sbyor ba smos pa'i phyir zhes bya ba la/_byams pa la sogs pa 'ga' zhig ni mnyam par bzhag pa'i sa pa yin la/_'ga' zhig ni mnyam par ma bzhag pa'i sa pa yin zhing /_
[\[290a.7\]]kha cig gi ni dngos gzhi'i gnas skabs na yod la/_kha cig ni sbyor ba'i gnas skabs na yod de/_nyer bsdogs kyi gnas skabs na yod ces bya ba'i tha tshig go/_/de des mnyam par bzhag pa'i sa pa dag ni sa dgu pa ste/_dngos gzhi dang sbyor bas bsdus pa'i phyir ro/_/mnyam par ma bzhag pa dag ni
[\[290b\]]
[\[290b.1\]]'dod par gtogs pa'o/_/ci zhig ce na/_bsam pa las byung ba'i phyir sbyor ba las byung ba dag go/_/bsam gtan dngos gzhi'i sa pa yin pa'i phyir zhes bya ba ni spong ba'i lam dag gis nyon mongs pa spong bar 'gyur na/_dngos gzhi dag pa pas ni nyon mongs pa dag spong ba ma yin pa'i phyir ro/_/'dod
[\[290b.2\]]chags dang bral ba ni bsam gtan gyi dngos gzhi la 'jug pa yang ma yin te/_de'i phyir de dag gi spong ba ma yin no/_/re zhig de ltar gang dag mi lcogs pa med pa ma gtogs pa sa lnga pa dag na yod par smra ba de'i lugs kyis ni de lta'o/_/gang dag gi ltar na drug gam bcu na yod par smra ba de
[\[290b.3\]]dag gi lugs kyis mos pa yid la byed pa'i phyir zhes bya ba smos te/_de kho na yid la byed pas nyon mongs pa spong na/_byams pa la sogs pa dag ni mos pa yid la byed pa yin pas de dag gis nyon mongs pa mi spong ngo /_/spong ba'i lam ni sems can da ltar byung ba dmigs pa yang ma yin te/_'o na
[\[290b.4\]]ci zhe na/_sa 'og ma'i chos dus gsum pa la dmigs pa yin no/_/rags pa la sogs pa'i rnam pa can dang /_sdug bsngal la sogs pa'i rnam pa can yin te/_de'i phyir rgyu de dag gis na de dag gi spang ba ma yin no/_/gal te de dag gis nyon mongs pa mi spong na/_ji ltar gnod sems la
[\[290b.5\]]sogs pa'i gnyen po nyid du bshad ce na/_de'i phyir de dag gis sbyor bas zhes bya ba smos so/_/de la byams pa la sogs pa'i khams dang /_mi lcogs pa med pa'i sa pa rnams kyis gnod sems la sogs pa'i nyon mongs pa rnam par gnon la/_bsam gtan dngos gzhi'i sa pa rnams kyis nyon mongs pa
[\[290b.6\]]spangs pa thag sring bar byed do/_/de nyid bstan pa'i phyir byams pa la sogs pa [(]'dad [,]'dod [)]pa'i khams dang zhes bya ba rgyas par smos so/_/dngos gzhi tshad med pa dang 'dra ba dag ces bya ba ni/_rang bzhin dang dmigs pa dang /_rnam pa dang /_dus 'dra ba'i phyir ro/_/de dag gis de rnams rnam par mnan
[\[290b.7\]]nas zhes bya ba ni tshad med pa de dag gis nyon mongs pa de rnams so/_/spong ba'i lam gyis zhes bya ba ni bar chad med pa'i lam rnams kyis so/_/rab tu spong bar byed do zhes bya ba ni de'i thob pa gcod par byed pa'o/_/rkyen stobs dang ldan pa ni de'i dmigs pa yul rnams so/_/de dag rnyed pa ni de dag
[\[291a\]]
[\[291a.1\]]mngon sum du gyur pa'o/_/mi brdzi ba yin no zhes bya ba ni de dag mi skye ba'i phyir ro/_/mdza' bo'i phyogs chen po ni skye ba dang chos dang lus mnyam pa ste/_gang zhig med na gnas par dka' ba'o/_/'bring ni mdza' ba dang zas dang chos dang 'brel pa'o/_/chung ngu ni phan 'dogs pa dang zas
[\[291a.2\]]dang 'brel pa gang yin pa'o/_/de bzhin du dgra bo'i phyogs kyang rnam pa gsum ste/_chen po grags pa dang /_'tsho ba dang /_yid phebs pa dang rtsa lag 'phrog par byed do/_/'bring ni 'tsho ba'i yo byad 'phrog par byed pa'o/_/chung ngu ni mdza' bshes dang 'khor g.yog gi 'tsho ba'i yo byad 'phrog pa'o/_/tha mal
[\[291a.3\]]pa'i phyogs kyang rnam pa gsum ste/_sngar mthong ba dang /_thos pa ma yin pa dang /_mthong zhing thos kyang ma 'dris pa dang /[ (]'dis [,]'dris [)]kyang phan 'dogs pa dang gnod pa byed pa dang dang bral ba'o/_/de ltar na rnal 'byor pa las dang po dang 'di/_sems can rnam pa gsum du phye ba dag la sbyor ba byed do/_/
[\[291a.4\]]gang gi tshe de mdza' ba chen po'i phyogs bzhin du dgra bo'i phyogs chen po la yang bde bar mos pa mi ldog la/_de nas rim gyis 'jig rten thams cad kyi bar du byams pas rgyas par byed do/_/sngon gyi bsod nams dang bsod nams ma yin pa'i 'bras bu snang ba'i sgo nas zhes bya ba ni/_dge ba'i rtsa ba
[\[291a.5\]]kun du chad pa la yang sngon gyi bsod nams kyi 'bras bu dbang che ba la sogs pa nyid mthong nas de la yon tan bzung bar nus la/_de bzhin du rang sangs rgyas la yang sngon gyi bsod nams ma yin pa'i 'bras bu dbang chung ba la sogs pa nyid mthong nas skyon bzung bar nus so/_/snying rje dang dga' ba la yang de
[\[291a.6\]]bzhin du zhes bya ba la/_sdug bsngal las thar kyang ci ma rung snyam du mos shing snying rje la sbyor bar byed do/_/dga' bar gyur kyang ci ma rung snyam du mos shing dga' ba la sbyor bar byed do/_/btang snyoms ni tha mal pa'i phyogs nas rtsom mo/_/tha mal pa'i phyogs ni btang snyoms dang rjes su mthun gyi gzhan
[\[291a.7\]]gnyis ni ma yin te/_sred pa dang khong khro ba dang /_de dag gi gnyen po'i rten yin pa'i phyir ro/_/byang gi sgra mi snyan ma gtogs pa mi dag gi nang du skyed kyi/_gzhan du ni ma yin te/_goms pa'i stobs kyis skyed pa'i phyir ro/_/nges gsum ldan zhes bya ba ni bsam gtan gsum pa dang bzhi par
[\[291b\]]
[\[291b.1\]]skyes pa dang dga' ba dang ldan pa med pa'i phyir thams cad tshad med pa gsum dang ldan pa yin no/_/rnam par thar pa brgyad ces bya ba ni gzugs can gzugs la lta ba 'di ni rnam par thar pa dang po'o zhes rgyas par mdo las ji skad 'byung ba bzhin no/_/'di gnyis kyi tshul ni mi sdug pa bzhin du rig par
[\[291b.2\]]bya'o zhes bya ba ni/_'dod chags lhag pa'i kha dog gi 'dod chags kyi gnyen po las brtsams nas srid par rgyas par brjod par bya'o/_/grangs bzhin no zhes bya ba ni/_'dod pa na spyod pa'i kha dog gi gnyen por ni bsam gtan dang po'i sa pa'i rnam par thar pa yin la/_bsam gtan dang po'i
[\[291b.3\]]kha dog gi 'dod chags kyi gnyen po ni bsam gtan gnyis pa'i sa pa'i rnam par thar pa yin te/_rnam par thar pa 'di gnyis kyang /_thag bsring ba'i gnyen po yin par rig par bya'o/_/smras pa bsam gtan gnyis pa la sogs pa na kha dog gi 'dod chags med do zhes bya bar ji ltar shes she na/_mig
[\[291b.4\]]gi rnam par shes pa med pa'i phyir ro/_/gang zhig yul gang las 'dod chags dang bral ba de ni nges par de 'dzin par byed pa'i rnam par shes pa las kyang 'dod chags dang bral ba yin la/_bsam gtan gnyis pa la sogs pa na mig gi rnam par shes pa la sogs pa med pas de'i phyir/_de dag ni kha dog
[\[291b.5\]]gi 'dod chags dang bral ba'o zhes bya bar grub po/_/gsum pa mtha' na zhes bya ba ni/_sdug pa'i rnam par thar pa ni dang po dang gnyis pa na med la/_gsum pa na yang med de/_bde ba'i snying pos bskyod pas de la rgyab kyis phyogs pa'i bsam pa mi srid pa'i phyir ro/_/de'i phyir gsum pa ni tha ma kho nar nges
[\[291b.6\]]par byas la/_de yang ma chags pa yin te/_chags pa'i gnyen po yin pa'i phyir ro/_/de dag 'khor dang bcas na phung po lnga'i rang bzhin yin no zhes bya ba la/_'dir gzugs kyi phung po ni rjes su 'jug pa'i gzugs so/_/gzhan na yang mnyam par ma bzhag pa yod do zhes bya ba ni/_rnam par
[\[291b.7\]]smin pa las skyes pa'i sems dang sems las byung ba rnams la bsams nas brjod pa yin no/_/gzhan dag na re de ni ma yin te/_dge ba'i dbang du byas pa'i phyir ro zhes zer ro/_/nyer bsdogs kyi rnam par grol ba'i lam dag kyang zhes bya ba rgyas par 'byung ba ni/_gzugs med pa'i rnam par thar pa
[\[292a\]]
[\[292a.1\]]rnams kyi nyer bsdogs kyi rnam par grol ba'i lam dag kyang rnam par thar pa zhes bya ba'i ming 'thob kyi bar chad med pa'i lam rnams ni ma yin te/_'og ma la dmigs pa'i phyir ro/_/rnam par thar pa'i don ni rgyab kyis phyogs pa'i don yin no zhes bya ba la/_dang po dag ni kha dog
[\[292a.2\]]gi 'dod chags la rgyab kyis phyogs par byed do/_/gsum pa ni mi sdug pa la'o/_/gzugs med pa rnams ni 'jug pa 'og ma dang /_dmigs pa thams cad la rgyab kyis phyogs par byed do/_/'du shes dang tshor ba'am zhes bya ba ni/_'du shes la rgyab kyis phyogs pa'i phyir dang /_tshor ba la rgyab
[\[292a.3\]]kyis phyogs pa'i phyir ro/_/'du byed thams cad la rgyab kyis phyogs pa'i phyir ro zhes bya ba ni/_dmigs pa thams cad la 'jug pa la rgyab kyis phyogs pa'i phyir ro zhes bya ba'i don to/_/gzhan dag na re snyoms par 'jug pa'i sgrib pa las rnam par thar pa'i phyir zhes bya ba la/_snyoms par 'jug pa'i sgrib pa ni gang
[\[292a.4\]]zhig yod na sems las su mi rung ba dag gis/_khams gsum gyi 'dod chags dang bral ba dag gis kyang bsam gtan dang po'i dngos gzhi yang skyed par mi nus pa ste/_sgrib pa de las rnam par thar pa'i phyir te/_spangs pa'i phyir rnam par thar pa zhes bya'o/_/de bas kyang chos phra bar byas nas zhes bya ba
[\[292a.5\]]ni 'gog pa la dmigs nas ches phra bar byed pa'o/_/ci rigs par zhes bya ba ni/_bsam gtan dang po dang gnyis pa'i sa pa ste/_gnyis kyi yid du mi 'ong ba ste/_rnam par bsngos pa la sogs pa dmigs pa'i phyir ro/_/gsum pa ni yid du 'ong ba ste/_sdug pa'i rnam par zhugs pa'i phyir ro/_/rang gi sa pa
[\[292a.6\]]dang gong ma'i sdug bsngal zhes bya ba ni nam mkha' mtha' yas skye mched kyi rnam par thar pa'i dmigs pa ni rang gi sa pa'i sdug bsngal dang /_rnam shes mtha' yas skye mched la sogs pa'i sa pa yin gyi/_sa 'og ma pa ni ma yin te/_gzugs med dngos gzhi dge rnams kyi/_/spyod yul zag bcas 'og ma min/_/
[\[292a.7\]]zhes 'byung ba'i phyir ro/_/de bzhin du gzugs med pa'i rnam par thar pa lhag ma dag la yang ci rigs par brjod par bya'o/_/de yi rgyu dang 'gog pa dag_/ces bya ba ni/_rang gi sa pa dang sa gong ma'i sdug bsngal gyi rgyu kun 'byung dang 'gog pa dmigs pa yin gyi sa 'og ma'i sdug bsngal gyi rgyu dang de'i
[\[292b\]]
[\[292b.1\]]'gog pa la dmigs pa ma yin no/_/rjes su shes pa'i phyogs dang mthun pa'i lam thams cad ces bya ba ni/_ci rigs par rang gi sa dang gong ma dang /_sa 'og mas bsdus pa'o/_/so sor ma brtags pas 'gog pa yang yin no zhes bya ba ni/_gzugs med pa'i rnam par thar pa
[\[292b.2\]]gzugs med pa'i dge ba rnams ni mi slob pa'i mtshan ma med pa'i ting nge 'dzin gyi so sor ma brtags pas 'gog pa la dmigs pa yin te/_nyer bsdogs gsum ni ma gtogs so zhes 'byung ba'i phyir ro/_/mtshan ma med pa mtshan ma med pa'i ting nge 'dzin gyi ngo bo yin yang /_mi slob
[\[292b.3\]]pa'i mtshan ma med pa'i so sor ma brtags pas 'gog pa la dmigs pa yin no/_/nam mkha' yang gcig gi yin no zhes bya ba ni/_nam mkha' mtha' yas skye mched kyi rnam par thar pa zag pa dang bcas pa'i dmigs pa yin no/_/bde ba'i snying pos bskyod pa'i phyir ro zhes bya ba la/_
[\[292b.4\]]bde ba'i snying po ni bde ba'i snying po ste/_bde ba thams cad kyi gtso bo zhes bya ba'i tha tshig go/_/des bskyod pa'i phyir te g.yo bar byas pa'i phyir ro/_/bsam gtan gsum pa la bde bar gya nom pas kun tu g.yengs par byas pa'i phyir rnam par thar pa bskyed par mi nus kyi de dang 'dra ba'i dge ba'i rtsa ba
[\[292b.5\]]ni skyed par byed do/_/rnam par thar pa la sogs pa zhes bya ba la/_sogs pa zhes bya ba'i sgras ni zil gyis gnon pa'i skye mched la sogs pa dag bsdu'o/_/nyon mongs pa med pa la sogs pa'i yon tan mngon par bsgrub pa'i ched ces bya ba la sogs pa zhes bya ba'i sgras ni smon nas shes pa dang /_
[\[292b.6\]]so sor yang dag par rig pa la sogs pa dag bsdu'o/_/de yang gang gis zhes bya ba rgyas par 'byung ste/_de yang dngos po yongs su bsgyur ba ni dngos po gang zhig ji ltar mos pa de ltar 'gyur ba ste/_dper na nas gser du byed pa bzhin no/_/byin gyis rlob pa ni dngos po bstan pa dus thung ngu de srid tsam du
[\[292b.7\]]'jog pa'o/_/tshe gtong ba la sogs pa zhes bya ba la sogs pa zhes bya ba'i sgras ni rdul phra rab dag tu ri rab 'jug pa la sogs pa'o/_/ci'i phyir gsum pa dang brgyad pa dag kho na zhes bya ba rgyas par 'byung ba ni/_sdug pa'i rnam par thar pa lus kyis mngon sum du byas te rdzogs par byas nas
[\[293a\]]
[\[293a.1\]]gnas/_zhes gsum pa la mngon sum du bya ba bshad la/_'du shes dang tshor ba 'gog pa la lus kyis mngon sum du byas nas rdzogs par byas te gnas zhes brgyad pa la mngon sum du bya ba bshad do/_/de la mngon sum du byas nas zhes bya ba ni mngon sum du byas te'o/_/rdzogs
[\[293a.2\]]par byas te zhes bya ba ni snyoms par 'jug pa la snyoms par zhugs te'o/_/gtso bo yin pa'i phyir dang khams dang sa'i mtha' na gnas pa'i phyir ro zhes bya ba ni gang gi phyir dang po dang gnyis pa dag pas gsum pa gtso bo yin te/_gnas gyur pa'i sgo nas gzugs can gyi rnam par thar
[\[293a.3\]]pa'i sgrib pa mtha' dag spangs pa'i phyir ro/_/sdug pa'i rnam par thar pa yin yang nyon mongs pa mi skye ba'i phyir ro/_/de'i phyir gsum pa la mngon sum du bya ba bshad do/_/de bzhin du gtso bo yin pa'i phyir brgyad pa la yang mngon sum du bya ba bshad de/_'di ltar gnas gyur pa'i sgo nas gzugs
[\[293a.4\]]can ma yin pa'i sgrib pa mtha' dag spangs pa'i phyir lhag ma dag pas gtso bo yin no/_/bsam gtan bzhi pa ni gzugs kyi khams kyi mtha' dang sa ste/_gzugs can gyi sa rnams kyi mtha' yin la/_de na rnam par thar pa gsum pa yod pas de kho na la mngon sum du bya bar bshad do/_/
[\[293a.5\]]de bzhin du srid pa'i rtse mo khams kyi mtha' dang sa ste/_gzugs can ma yin pa'i sa rnams kyi mtha' yin la/_rnam par thar pa brgyad pa yang de'i sa pa yin pas de'i phyir de la mngon sum du bya ba bshad do/_/gzhan dag na re mdo gzhan las thams cad la mngon sum du bya ba bshad de/_mdo
[\[293a.6\]]las chos brgyad ni mngon sum du bya ba ste/_rnam par thar pa brgyad do zhes gsungs la/_yang rnam par thar pa brgyad po 'di dag lugs dang mthun pa dang lugs dang mi mthun par lus kyis mngon sum du byas nas rdzogs par byas te gnas so zhes gsungs so zhes zer ro/_/de ni de lta ma
[\[293a.7\]]yin te/_gang gi phyir mdo gnyis po 'di dag kho na ma gtogs pa/_de las gzhan pa'i mdo thams cad las gnyis kho na la mngon sum du bya ba gsungs te/_de'i phyir dri ba dang lan 'thad do/_/de bzhin du chen po rnams dang zhes bya ba ni/_nang gzugs su 'du shes par phyi rol gyi gzugs
[\[293b\]]
[\[293b.1\]]chen po kha dog bzang po dang ngan pa rnams la zhes bya ba la/_'di ni zil gyis gnon pa'o skye mched gnyis pa'i zhes bya ba'i bar 'byung ba'o/_/de bzhin du nang gzugs med par 'du shes pa ste zhes bya ba la/_ji ltar zhe na/_nang gzugs med par 'du shes pas phyi rol gyi gzugs chung ngu kha dog
[\[293b.2\]]bzang po dag_/kha dog ngan pa rnams zhes bya ba snga ma bzhin te/_'di ni zil gyis gnon pa'i skye mched gsum pa'o/_/nang gzugs med par 'du shes pas phyi rol gyi gzugs chen po kha dog bzang po dang ngan pa rnams la zhes bya ba rgyas par 'byung ste/_de dag bzhi'o/_/gzugs med par
[\[293b.3\]]'du shes pa kho na zhes bya ba rgyas par 'byung ba ji ltar zhe na/_nang gzugs med par 'du shes pas phyi rol gyi gzugs sngon po kha dog sngon po lta bur ston pa/_'od sngon po 'byung ba dper na zar ma'i me tog gam yul bA rA Na sI'i ras phun sum tshogs pa sngon po kha dog sngon po sngon po lta
[\[293b.4\]]bur ston pa 'od sngon po 'byung ba lta bu rnams la lta zhing gzugs de dag zil gyis gnon nas shes/_zil gyis mnan nas mthong ste/_de lta bu 'du shes par 'gyur ba 'di ni zil gyis gnon pa'i skye mched lnga pa'o/_/nang gzugs med par 'du shes pas phyi rol gyi gzugs ser po zhes bya ba
[\[293b.5\]]rgyas par 'byung zhing dper na dong ka'i me tog gam yul bA rA Na sI'i ras phun sum tshogs pa ser po zhes bya ba rgyas par 'byung ste/_'di ni zil gyis gnon pa'i skye mched drug pa'o zhes 'byung ngo /_/nang gzugs med par 'du shes pas phyi rol gyi gzugs dmar po zhes bya ba nas rgyas par dper na ban
[\[293b.6\]]du ka'i me tog gam/_yul bA rA Na sI'i ras phun sum tshogs pa dmar po zhes bya ba'i bar dang /_rgyas par 'di ni zil gyis gnon pa'i skye mched bdun pa yin na zhes bya ba 'byung ngo /_/nang gzugs med par 'du shes pas phyi rol gyi gzugs dkar po zhes bya ba nas snga ma bzhin no/_/dper
[\[293b.7\]]na skar ma pa ba sangs sam/_yul bA rA Na sI'i ras phun sum tshogs pa dkar po zhes bya ba rgyas par 'byung ngo /_/dmigs pa zil gyis gnon pa'i phyir zil gyis gnon pa dag go/_/thams cad pas gya nom pa'i dmigs pa yin yang kha dog gsal ba la sogs pa sgrub pa'i dge ba'i rtsa
[\[294a\]]
[\[294a.1\]]ba zil gyis gnon te/_rgyan sna tshogs pa sar pas brgyan pa'i 'bangs rje bos zil gyis gnon pa bzhin no/_/chung ngu zhes bya ba ni dmigs pa chung ba'am/_dbang chung ba nyid kyis so/_/kha dog bzang po zhes bya ba la sogs pa la/_kha cig na re kha dog bzang po rnams la
[\[294a.2\]]chags pa mi skye la/_kha dog ngan pa rnams la [(]khang [,]khong [)]khro ba mi skye ba ste/_'dir zil gyis gnon pa ni 'di yin no zhes zer ro/_/gzhan dag na re de ltar yin na zil gyis gnon pa rnams ma chags pa dang zhe sdang med pa'i rang bzhin du thal bar 'gyur te/_de'i phyir 'dir don ni kha dog bzang po dang ngan
[\[294a.3\]]pa rnams zil gyis gnon nas kha dog ngan pa ji lta bar kha dog bzang po rnams kyang de dang 'dra bar mi sdug pa'i rnam par ro gcig par byas nas mthong ste/_'di'i sems la dbang ba ni 'di yin no zhes zer ro/_/zil gyis mnan nas shes pa ni shes bya'o/_/zil gyis mnan nas mthong zhes bya ba ni de'i rgyu
[\[294a.4\]]mtshan can gyi rnal 'byor rdzogs pa dag go/_/de ltar 'du shes par 'gyur zhes bya ba ni zil gyis mnan nas shes/_zil gyis mnan nas mthong ngo snyam du'o/_/zil gyis gnon pa gnyis pa'i chen po dag ni dmigs pa che ba 'am/_dbang che ba gnyis so/_/lhag ma ni dang po dang 'dra'o/_/de dag
[\[294a.5\]]las gnyis ni rnam thar dang po bzhin zhes bya ba ni rang bzhin dang rnam pa'i bye brag gis te/_rnam par thar pa dang po ji lta ba bzhin no/_/zil gyis gnon pa'i skye mched gnyis po 'di dag kyang rang bzhin dang sa dang rnam pa'i bye brag gi sgo nas de dang 'dra bar blta bar bya'o/_/'di gnyis ni rnam
[\[294a.6\]]par thar pa dang po'i 'bras bu yang yin no/_/gnyis ni gnyis pa bzhin no zhes bya ba ni/_gang dag nang gzugs med par 'du shes pas chung ngu dang chen po la dmigs pa dag ni rang bzhin la sogs pa'i bye brag gi sgo nas rnam par thar pa gnyis pa dang 'dra bar blta bar bya'o/_/gzhan sdug pa'i
[\[294a.7\]]rnam par thar pa bzhin zhes bya ba ni rang bzhin dang sa dang rnam pa'i bye brag gi sgo nas sdug pa'i rnam par thar pa ji lta ba de bzhin du zil gyis gnon pa'i skye mched bzhi yang yin no/_/de dag gis ni rgyab kyis phyogs pa tsam du zad la zhes bya ba ni rnam par thar pa dag gis ni dmigs pa la rgyab
[\[294b\]]
[\[294b.1\]]kyis phyogs pa tsam du zad kyi/_dmigs pa zil gyis gnon pa ni ma yin la/_zil gyis gnon pa dag gis ni rgyab kyis phyogs pa 'ba' zhig tu ma zad de/_'o na ci zhe na/_dmigs pa zil gyis gnon pa yang yin no/_/ji ltar 'dod pa bzhin mos pa'i phyir dang zhes bya ba ni 'dod dgur
[\[294b.2\]]sngon po dang ser po la sogs par mos pa'i phyir dang /_rnam par bsngos pa dang rnam par gnag pa la sogs par mos pa'i phyir ro/_/nyon mongs pa mi skye ba'i phyir ro zhes bya ba ni/_gal te kun nas nyon mongs pa'i dngos po la sdug par 'dzin yang nyon mongs pa mi skye na/_de lta na de dag
[\[294b.3\]]gis dmigs pa zil gyis mnan pa yin no/_/zad par gyi skye mched bcu 'o/_/bcu gang zhe na/_la la zad par sa'o zhes steng dang 'og dang thad ka gnyis su med cing tshad med par 'du shes su byed/_de bzhin du chu dang me dang rlung dang sngon po dang ser po dang dmar po dang dkar po dang nam
[\[294b.4\]]mkha' dang /_zad par rnam par shes pa skye mched kyang yin te/_'di dag ni zad par gyi skye mched bcu'o/_/bar med par zad par rgyas par byed ces bya ba la/_'di ltar bstan par 'gyur te/_bar med cing mtshams med pa'i ngo bor gang zhig sngar mos pa de thams cad sra bar rgyas par byed de/_
[\[294b.5\]]khyab par byed ces bya ba'i tha tshig go/_/ji ltar zhe na sa mtha' yas so snyam du mos pa ste rnam par shes pa'i bar la yang brjod par bya'o/_/de'i phyir de ltar bar med cing mtshams med par rgyas par yid la byed pa gnas pa'i phyir zad par gyi skye mched ces bya'o/_/de la sa zhes bya ba ni dmigs pa
[\[294b.6\]]la brjod do/_/zad par zhes bya ba ni rnam pa'o/_/'di dag ni rnam pa mtshungs pa yin yang dmigs pa tha dad pas tha dad pa nyid do/_/la la zhes bya ba ni gang zhig gang snyoms par 'jug pa 'di dag la snyoms par 'jug par 'gyur ro/_/'du shes su byed ces bya ba ni 'di ni mos pa yid la byed pa yin no zhes ston te de lta ma
[\[294b.7\]]yin na rab tu shes par byed ces brjod par 'gyur ro/_/steng dang 'og dang thad ka gnyis zhes bya ba ni gang dang gang du yid la 'jug par byed par ro/_/gnyis su med cing zhes pa ni bar chad med par yid la byed pa ston pa'o/_/tshad med par zhes bya ba ni mtha' yas par mos pa'o/_/'di ni rnal 'byor pa ting nge 'dzin la
[\[295a\]]
[\[295a.1\]]sbyangs pa byas pa'i sems la brjod pa dbang ba brjod pa'o/_/brgyad ma chags zhes bya ba ni zad par sngon po la sogs pa bzhi ni zil gyis gnon pa'i skye mched phyi ma bzhi'i khyad par gyi bdag nyid do/_/sngon po la sogs pa kha dog gi [(]rtan [,]rten [)]gyi sgo nas zad par sa'i skye mched la
[\[295a.2\]]sogs pas sa la sogs pa la dmigs pa rnams kyang ma chags pa'i bdag nyid ces bya'o/_/bsam gtan mtha' na zhes bya ba ni zil gyis gnon pa'i skye mched phyi ma bzhi'i sbyor ba las byung ba'i phyir ro/_/brgyad kyi spyod yul ni 'dod pa na spyod pa'i gzugs kyi skye mched yin no/_/ji ltar zad par
[\[295a.3\]]'byung ba'i skye mched rnams kyi dmigs pa gzugs kyi skye mched yin zhe na sa la sogs pa rnams dang /_sa'i khams la sogs pa rnams la khyad par yod pas 'di dag zad par sa la sogs pa'i skye mched ces bya'i/_zad par sa'i khams la sogs pa ni ma yin no/_/sa la sogs pa rnams kyang
[\[295a.4\]]kha dog dang dbyibs kyi bdag nyid yin pas de rnams gzugs kyi skye mched kyi yul can nyid du mi 'gal lo/_/kha cig na re rlung ni reg bya'i skye mched yin no zhes bya ba ni gang dag rlung gzugs su 'dod pa'o/_/de nyid kyi phyir mdzod kyi gnas dang por rlung tshogs khams nyid yin zhes bshad de de'i lugs
[\[295a.5\]]kyis so/_/yang gang dag de dang 'dra ba'ang yin zhes zer ba de'i lugs kyis ni sa la sogs pa ltar rlung gzugs kyi skye mched kho na yin te kha dog dang dbyibs kyi bdag nyid yin pa'i phyir ro/_/zad par gyi skye mched tha ma gnyis ni gzugs med pa dag pa'i rang bzhin yin la 'di gnyis kyis dmigs
[\[295a.6\]]pa ni rang gi sa pa'i phung po bzhi yin no/_/rnam par thar pa 'jug pa las byung ba can yin la zhes bya ba rgyas par 'byung ste/_'jug pa nyid 'jug pa las byung ba yin te/_rang gi don 'phel ba bsgrubs pas rnam par 'gyur ba bzhin no/_/zil gyis gnon pa'i skye mched 'di dag la rnam par thar
[\[295a.7\]]pa 'jug pa yod pas na 'di dag rnam par thar pa 'jug pa las byung ba can yin no/_/de bzhin du zad par gyi skye mched rnams ni zil gyis gnon pa'i skye mched 'jug pa las byung ba can yin no/_/ci'i phyir zhe na gong nas gong du khyad par du 'phags pa'i phyir ro/_/ji ltar gong nas gong du khyad _
[\[295b\]]
[\[295b.1\]]par du 'phags she na/_rgyab kyis phyogs pa tsam dang zil gyis gnon pa dang zad par byed pa'i phyir de ltar gong nas gong du khyad par du 'phags pa yin no/_/de nyid kyi phyir zad par gyi skye mched thob pa gang yin pa ste/_des gdon mi za bar gzhan dag kyang thob ste/_yon tan rnams rim
[\[295b.2\]]gyis 'dzeg pa'i phyir ro/_/gzhan dag na re chung ngu dang 'bring dang chen po tha dad pa'i phyir rnam par thar pa la sogs par phye ste de ltar yin dang rnam par thar pa rnams ni rgyu kho na yin la zad par gyi skye mched rnams 'bras bu kho na yin zhing zil gyis gnon pa rnams gnyi ga yin no zhes zer ro/_/
[\[295b.3\]]'gog pa'i rnam par thar pa ma gtogs pa zhes bya ba la de ni 'phags pa'i rgyud la yod pa kho na yin gyi so so'i skye bo'i rgyud la yod pa ni ma yin no/_/'dris pa dang ma 'dris pa'i phyir ro zhes bya ba la/_'dris pa ni ci rigs par bsam gtan dang po nas srid pa'i rtse mo pa'i bar 'dod chags dang bral
[\[295b.4\]]bas thob pa sngar skyes pa'i btang ba dag go/_/de'i phyir bsam gtan dang po'i sa pa dag ni 'dod pa las 'dod chags dang bral bas 'thob po/_/de bzhin du ci rigs par lhag ma dag la yang brjod par bya'o/_/ma 'dres pa'i sbyor ba las byung ba ste sbyor ba 'thob po/_/lhag ma zhes bya
[\[295b.5\]]ba rgyas par 'byung ba la lhag ma yang gang zhig ce na rnam par thar pa dang po gsum dang /_zil gyis gnon pa'i skye mched brgyad dang /_zad par gyi skye mched brgyad de de dag ni mi'i rten can kho na yin no/_/ci'i phyir zhe na lung gi mthus skye ba'i phyir dang lha la sogs pa gzhan na lung med pa'i
[\[295b.6\]]phyir ro/_/ji ltar na gzugs dang gzugs med pa'i khams dag tu gzugs med pa dang /_bsam gtan gyi khyad par skye zhes bya ba ni lung med par ji ltar skye ste/_de na ni 'doms pa'o 'chad par byed pa po rnams de lta bu med do/_/gzugs dang gzugs med pa'i sa gang du skyes pas
[\[295b.7\]]de'i gong ma'i bsam gtan dang gzugs med pa mngon du byed pa gang yin pa de ni de bas khyad par du 'phags pas gzugs med pa dang bsam gtan gyi khyad par te/_gzugs med pa dang bsam gtan gyi khyad par de ji ltar skye zhes bya ba'o/_/nye ba dang yang dang yang du goms pa las so zhes
[\[296a\]]
[\[296a.1\]]bya ba ni/_nye ba las dang yang dang yang du goms pa las so/_/ji ltar zhe na 'dod pa'i khams su skyes shing gzugs med pa'i ting nge 'dzin thob pa ting nge 'dzin de las yongs su nyams nas/_gzugs med pa'i khams su skye ste/_der skyes pa de la yang nye ba dang yang dang yang du
[\[296a.2\]]goms pa dang /_skal ba mnyam pa'i rgyu stobs dang ldan pa nyid las gzugs med pa'i ting nge 'dzin skye'o/_/de bzhin du rnam shes mtha' yas skye mched la snyoms par zhugs pa las yongs su nyams te/_nam mkha' mtha' yas skye mched la snyoms par 'jug pa la yang de kho na bzhin du de'i
[\[296a.3\]]snyoms par 'jug pa skye ste/_de'i 'og tu skyes pa la yang de dang 'dra bar brjod do/_/rgyu'i stobs kyi ni zhes bya ba rgyas par 'byung ba ni gzugs kyi khams su skyes pa la lan grangs gzhan ma myong bar 'gyur ba'i las kyi rnam par smin pa nye bar gnas pa'i phyir ro/_/de las 'dod chags
[\[296a.4\]]dang ma bral ba dang mthun pa'i rgyud gnas te/_'og ma las 'dod chags dang ma bral bas ni gong du skye bar mi nus so/_/rgyu'i stobs dang las kyi stobs kyis gzugs dang /_gzugs med pa'i khams dag tu gzugs med par skye'i/_chos nyid kyis ni ma yin te/_'jig pa'i dbang gis
[\[296a.5\]]gzugs med pa dag tu mi skye ba'i phyir ro/_/gzugs kyi khams su ni sems can gzhan zhes bya ba rgyas par 'byung ste/_bsam gtan 'og mar skyes pa las bsam gtan gong ma skye zhes bya ba'i tha tshig go/_/'dod pa'i khams su bsam gtan gnyis pa la sogs pa bskyed nas yongs su
[\[296a.6\]]nyams te/_bsam gtan dang po skyes pa zhig sngon goms pa'i rgyu'i stobs kyis bsam gtan gnyis pa la sogs pa bskyed de rgyu'i stobs kyis gzugs kyi khams su bsam gtan rnams skyes pa de ni de lta'o/_/lus kyi stobs kyis ni gang gi tshe bsam gtan dang po la sogs par
[\[296a.7\]]skyes pa'am/_bsam gtan gnyis pa la sogs pa'i sa pa'i lan grangs gzhan ma myong bar 'gyur ba'i las rnam par smin pa nye bar gnas pa yin pa de'i tshe/_bsam gtan dang po la sogs par skyes pas na/_bsam gtan gnyis pa la sogs par skyed par byed de/_dge
[\[296b\]]
[\[296b.1\]]ba'i chos rnams kyi 'jug pa shas che ba'i phyir zhes bya ba ni/_'jig pa'i tshe/_dge ba'i las kyi lam gang dag yin pa de dag gi 'jug pa ste/_gang dag la der shas che ba yod pa de dag ni/[ (]dar [,]der [)]'jug pa'i shas che ba'o/_/de'i dngos po ni/_de'i 'jug pa shas che ba nyid de/_de 'jug
[\[296b.2\]]pa shas che ba nyid de'i phyir gzugs kyi khams su bsam gtan rnams skye'o/_/'di skad du/_dge ba'i rtsa ba de dag bdag nyid mchog tu gyur pa thob pa las sngon gyi bsam gtan gyi bag chags kyi rten rgyun chags su de skye ba dang mthun par gnas pa'i phyir/_lung nod pa med par bsam
[\[296b.3\]]gtan rnams skye'o zhes bshad pa yin no/_/chos nyid kyis zhes bshad pa chos nyid ces bya ba 'di gang zhig ce na/_re zhig mdo sde pa kha cig na re chos 'jug pa shas che ba de dag nyid sngon gyi bsam gtan gyi bag chags kyi dbang gis lung med par bsam gtan skye ba dang mthun pa ni chos
[\[296b.4\]]nyid de/_rang bzhin dang ngo bo nyid yin no zhes bya ba'i tha tshig go zhes zer ro/_/bye brag tu smra ba rnams na re ni/_sngon gyi bsam gtan bsgoms pa'i dge ba'i chos kyi dbang gis thos pa rgyas pa las de skye ba dang mthun pa ni chos nyid yin te/_tshe rabs snga ma'i skal ba mnyam pa'i rgyu mthun
[\[296b.5\]]pa'i 'bras bu 'byin pa la mngon du phyogs pa'i chos nyid yin no zhes bya'o zhes zer ro/_/chos rnams kyi rnam pa 'di lta bu zhes bya ba ni zag pa dang bcas pa dang zag pa med pa rnams kyi rnam pa khams dang sa dang dmigs pa la sogs pa ji skad bshad pa rnams so/_/lung 'jig par byed pa ni
[\[296b.6\]]smra bar byed pa yin no zhes bya ba ni mdo dang 'dul ba dang chos mngon pa rnams don dang tshig gi sgo nas smra bar byed pa gang dag yin pa de dag 'dzin par byed pa yin no/_/rtogs pa 'dzin par byed pa ni sgrub par byed pa yin te zhes bya ba ni gang dag 'bras bu la gnas pa dang /_de la zhugs pa dang
[\[296b.7\]]lam bsgoms pa la zhugs pa de dag ni dam pa'i chos rtogs pa'i bdag nyid/_byang chub kyi phyogs dang mthun pa 'dzin par byed pa yin no/_/gzhan dag na re lung 'dzin par byed pa ni smra bar byed pa dang sgrub par byed pa ste/_nyams len yin te/_lung phyin ci ma log pa'i rten ni sgrub
[\[297a\]]
[\[297a.1\]]pa po rnams yin pa'i phyir ro/_/rtogs par smra bar byed pa ni/_sgrub par byed pa kho na yin te/_de'i phyir du ji srid du sgrub par byed pa yod pa de srid du rtogs pa zhes bya ba'i dam pa'i chos rjes su gnas so zhes zer ro/_/rtogs pa ni de lta bu yin gyi zhes bya ba ni lo stong du
[\[297a.2\]]gnas pa'o/_/lung ni yun ring du gnas so zhes bya ba ni lo stong gi phyi nas kyang zhes bya ba'i tha tshig ste/_phyogs 'di nyid rigs par mthong ngo /_/da lta lung ni chos med pa ma yin gyi nyon mongs pa rnams 'jug pa rnyed pas rtogs pa'i chos ni med do/_/ci chos mngon pa mdzod kyi mtshan
[\[297a.3\]]nyid kyi bstan bcos 'dir chos mngon pa don du bshad pa gang yin pa'i chos mngon pa 'di nyid ston pas bshad dam ste/_ci chos mngon pa ye shes la 'jug pa la sogs pa'i mtshan nyid 'di ston pas bshad dam ce na/_'di nyid don gyi sgo nas bshad kyi tshig gi sgo nas ni ma yin la bye brag tu smra ba rnams
[\[297a.4\]]kyis ni bde bar gshegs pa'i chos mngon pa'i don gyi tshul ji lta ba bzhin rtogs nas sems can la rjes su brtse bas gsung rab yun ring du gnas par bya ba'i phyir gzhung du byas so/_/gang gis na 'di de lta yin pa de'i phyir/_kha che bye brag tu smra ba'i tshul grub bshad ces bya ba rgyas par
[\[297a.5\]]smos te/_phal cher zhes bya ba smos pa ni 'dir cung zad cig kha che'i tshul las 'das pas smra ba ste/_dper na dbyibs dang /_gzugs brnyan dang /_'das pa dang /_ma 'ongs pa dag lta bu'o/_/de la yang nyes par zin pa gang yin pa de 'dir bdag gis nyes te/_chos zab pa'i phyir dang
[\[297a.6\]]de lung 'bogs par mdzad pa rnams rnyed par dka' ba'i phyir de ni bdag gis nongs so/_/thub par shes bya thams cad la chags pa dang thogs pa med pa'i ye shes mnga' ba dang /_sangs rgyas la bsnyen bkur ba las ye shes rnyed pa rnams ni dam pa'i chos kyi tshul de ltar zab cing
[\[297a.7\]]rgya che ba la tshad ma yin pas/_dam pa'i chos lung dang rtogs pa'i mtshan nyid can gyi tshul la thub pa ste/_sangs rgyas bcom ldan 'das rnams dang /_sangs rgyas kyi sras 'phags pa shA ri'i bu la sogs pa rnams tshad ma yin te/_chos thams cad rnam pa thams cad du
[\[297b\]]
[\[297b.1\]]thugs su chud pas yid ches pa yin zhes bya ba'i tha tshig go/_/ston pa 'jig rten mig ni zum gyur cing /_/zhes bya ba ni/_lam bzang po ma yin pa spangs nas lam bzang po la nges par sbyor bar mdzad pa bcom ldan 'das rgyu dang 'bras bu'i 'brel pa phyin ci ma log par ston pas 'jig rten gyi
[\[297b.2\]]mig [(]du [,]tu [)]gyur pa yongs su mya ngan las 'das pa'o/_/dpang gyur skye bo phal cher zad pa na/_/zhes bya ba la/_dpang gyur skye bo ni 'dir sangs rgyas kyi slob pa mngon sum du mthong ba po lung dang rtogs pa dang ldan pa rnams rigs pa dang mi 'gal ba'i lung ni rjes su 'brangs pa rnams so/_/
[\[297b.3\]]zad pa ni zhes bya ba ni mi rtag pa nyid kyi dbang du gyur pa na'o/_/phal cher zhes bya ba 'dis ni dbang du gyur pa'i skye bo dkon pa nyid du ston to/_/de nyid ma mthong zhes bya ba ni so so'i skye bo ma rig pas ldongs pa nyid kyis de nyid ma mthong ba'o/_/rang dgar gyur pa zhes bya ba ni lcags kyu med pa ste/_de
[\[297b.4\]]dag gis 'doms pa ni sangs rgyas bcom ldan 'das rnams dang sangs rgyas kyi sras rnams yin te/_de rnams med pas 'doms pa med pa'o/_/ngan rtog rnams kyi bstan pa 'di dkrugs so/_/zhes bya ba la rtog ge ngan pa'i rjes su 'brang ba ni ngan rtog rnams so/_/yang rtog ge
[\[297b.5\]]ngan pa 'di nyid ni/_/rtog ge ltar snang ba'i phyir dang /_lung dang 'gal ba'i phyir ro/_/rtog ge'i rjes su 'brangs te tshig dang don gyi sgo nas lhag par sgro btags pas bstan pa dkrugs so/_/rang byung rang byung bstan pa ces 'dzin rnams/_/mchog tu zhir gshegs zhes bya ba'i tshigs su
[\[297b.6\]]bcad pa gnyis pa 'di ni/_sngar bshad pa'i tshigs su bcad pa'i don gyis gtan tshigs kyi ngo bor nye bar bkod pa'o/_/mchog tu zhi ba ni phung po lhag ma med pa'i mya ngan las 'das pa'i dbyings te phung po ma lus pa dang bral ba'i phyir ro/_/lung 'bogs pa med par bsod nams dang ye
[\[297b.7\]]shes kyi tshogs yongs su smin pa las rang nyid kyis thams cad mkhyen pa'i go 'phang brnyes pas na rang byung ngo /_/rang byung gis bstan pa ni phung po gsum gyi lam dang /_de ston pa mdo dang /_'dul ba dang /_chos mngon pa rnams so/_/lung dang rtogs pa dang ldan pa sems can rnams la
[\[298a\]]
[\[298a.1\]]lta bas bstan pa gnas par bya ba'i phyir rab tu zhugs pa gang dag yin pa de dag ni bstan pa gces 'dzin te/_de dag kyang mchog tu zhi bar gshegs pa na zhes bya bar rjes su bsnyag go/_/'gro mgon med pa na/_'doms med yon tan 'joms par byed pa'o/_/dri ma
[\[298a.2\]]dga' mgur deng sang 'di na spyod/_/ces bya ba la/_'gro ba'i mgon ni sangs rgyas bcom ldan 'das rnams dang /_sangs rgyas kyi sras rnams yin na/_de dag kyang mchog tu zhi bar gshegs pas na 'gro ba mgon med pa'o/_/yon tan ni/_tshul khrims dang ting nge 'dzin dang shes
[\[298a.3\]]rab kyi bdag nyid rnams te 'dod chags dang zhe sdang dang gti mug gi dri ma rab tu 'jug pa dag gis/_de bzhin da ltar byung ba ni sel bar byed la/_ma 'ongs pa rnams la gegs byed pas na dri ma rnams yon tan 'joms par byed pa'o/_/'doms med ces bya ba ni 'gal zla med pa'i
[\[298a.4\]]phyir ro/_/dga' mgur ni 'dod dgur ro/_/deng sang 'gro ba 'di na spyod de 'di ni dngos po bsgrub pa'o/_/de ltar lkog mar srog phyin 'dra ste thub pa'i bstan pa lkog mar srog phyin pa lta bu'o/_/ci'i phyir zhe na/_sangs rgyas kyi sras po ston pa'i bstan pa bsrung bar zhugs pa rnams med
[\[298a.5\]]pa'i phyir dang /_rtog ge ngan pa rnams kyi tshig dang /_don sgro btags pas dkrugs pa'i phyir ro/_/de ltar thub pa'i bstan pa lkog mar srog phyin pa dang 'dra ba dang /_dri ma rnams stobs dang ldan pa'i dus su rig nas te/_'gro ba mgon med pas gnyen po med pa'i phyir/_de ltar
[\[298a.6\]]nyon mongs pa rnams stobs dang ldan pa'i yon tan snyam du rig par byas nas/_thar pa 'dod pa rnams kyis bag yod par bya ste/_gang gi phyir 'di kho na thar pa'i thabs yin pa de'i phyir/_'dir thar pa 'dod pa rnams kyis ji srid bstan pa 'di rnams thams cad ma nub kyi bar du
[\[298a.7\]]bag med par mi bya'o/_/slob dpon gang ba spel bas mdzad pa chos mngon pa mdzod kyi 'grel bshad mtshan nyid kyi rjes su 'brang ba zhes bya ba las/_snyoms 'jug bstan pa zhes bya ba gnas brgyad pa'i 'grel bshad do//_//de ltar thub pa dag gi bstan pa 'di/_/
[\[298b\]]
[\[298b.1\]]lkog mar srog phyin pa 'dra dang /_/zhes gang bshad pas/_don gyi slob dpon gyis bstan pa gzhan la thar pa med do zhes bshad pa de'i phyir gleng ba po ci 'di las zhes bya ba rgyas par dris so/_/'di la brjod par bya ste/_med do ci'i phyir zhe na/_de'i phyir bdag tu smra ba phyin ci
[\[298b.2\]]log la zhen pa'i phyir zhes bya ba smos so/_/mu stegs can rnams ni bdag tu lta ba phyin ci log la zhen pa yin pas/_bdag tu lta ba phyin ci log la zhen pa'o/_/de'i dngos po ni bdag tu lta ba phyin ci log la zhen pa nyid de/_de'i phyir gzhan la thar pa med do/_/mu stegs
[\[298b.3\]]can thams cad ngar 'dzin pa yongs su btang ba las grol bar smra na/_de ni mi rigs te/_gal te nga med do snyam du de ltar mthong ba nga'o snyam pa'i nga rgyal med na/_de nyid mthong ba'i de la dmigs pa'i nga'o snyam pa'i nga rgyal ji ltar spang bar 'gyur/_bstan pa nyid na srid/_de mngon
[\[298b.4\]]du byed pa nyid kyi phyir ro/_/yongs su rnam par ston pa 'am/_rjes su thob pa las rtogs pa na/_de dag la slu ba mthong bas/_de nyid mthong bas the tshom za bar yang 'gyur ro/_/bstod pa mkhan gyis kyang don 'di bshad de/_/yid la ngar 'dzin pa dang bcas na skye rgyun zhi mi 'gyur/_/
[\[298b.5\]]bdag tu lta ba yod na snying la ngar 'dzin mi g.yo lags/_/gang phyir 'gro la bdag med smra ba'i ston pa gzhan med la/_/de'i phyir khyod kyi lugs la brten zhing byed pa'i lam gzhan med/_/ces bya ba yin no/_/'di la sgrub par byed pa 'di/_ser skya ba dang /_'ug pa pa la sogs pa
[\[298b.6\]]la ni thar pa med de/_bdag tu lta ba phyin ci log la zhen pa'i phyir/_de kho na nyid ma mthong ba'i skyes bu bzhin no/_/de'i phyir thub pa'i dbang po nyi ma rten cing 'brel bar 'byung ba gsungs pa'i 'od mnga' ba shar ba shin tu gsal bas blo mi g.yeng ba'i sbyor ba bdag med pas rab tu bsgoms
[\[298b.7\]]nas/_bdag tu lta ba phyin ci log 'dor bar 'gyur ro/_/blo gros 'di ma bsal bar grol ba yod min te/_/rangs byed bu de srid pa gsum gyi rtser gnas pa/_/de thob kyang ni de las nyams pas sum cu rtsa gsum mchog_/thob ste tha mar sems can dmyal ba thob par 'gyur/_/
[\[299a\]]
[\[299a.1\]]shes rab can lta ba ngan pa'i dra ba'i tshogs sna tshogs pa gcod cing /_shes rab kyi ral gri phyung ba'i sa bde bar gshegs pa'i gsung gi bdar la bdar ba rnams kyis bdag med par mthong ngo /_/so ga mya ngan na rgyu ba/_nyi ma'i 'od zer rnon po'i rab tu gdungs
[\[299a.2\]]pas na nang du lus la gdung ba te por rnyed pa dag dang 'dra bar skye ba dang 'jig pas srid pa dang yid byung ba rnams chu bsil ba'i mtsho bran lta bu'i mya ngan las 'das pa'i zhi ba'i gting dpog par 'dod na/_bdag rnam par bsgyur du med pa'i phyir nam mkha' nas thog babs pa dang 'dra
[\[299a.3\]]ba'i sdug bsngal gyi tshor ba'i gnam lcags babs kyang rang gi ngo bo las mi nyams pa las gnod pa ga la yod smras pas/_rtag la gnod pa ga la yod/_/gnod med thar pa ga la yod/_/des na gang gi rtag yin la/_/de la thar pa mi rung ngo /_/srid pa duHkha me 'bar ba/_/de
[\[299a.4\]]dag gis ni tshig par sems/_/skyo bar 'gyur zhing de nas ni/_/chags bral rnam par grol bar 'gyur/_/'di ni gnod pa med pa'i phyir/_/duHkha'i mes reg pa mi shes pa na/_gang las grol bar 'gyur ba skye ba'i 'dod chags dang bral bar go bar ga la 'gyur/_de phyir mu
[\[299a.5\]]stegs byed blo zhan pa 'di rnams sol ba'i phung po 'bar ba lta bu'i 'dod chags kyi char gyi thog babs pa dang ldan pa'i nye bar sdud pa'i ri bo nas/_nam mkha' 'bugs pa na gdung bar 'gyur te/_de'i phyir nyon mongs 'di dag bdag rgyu med pa'i sha 'khon can du bsgrubs pa na/_
[\[299a.6\]]su'i snying rje'i gzhir mi 'gyur nyon mongs pa rnams ni bdag tu 'dzin pa las rab tu skye ba yin no zhes bya ba ni/_ji skad du 'jig rten 'di na dge sbyong ngam bram ze kha cig gi lta ba tha dad par gyur pa gang dag yin pa de dag ni 'jig tshogs la lta ba'i rgyu can yin no zhes rgyas par 'byung ba
[\[299a.7\]]lta bu ste/_bdag tu lta ba yod na bdag la chags pa la sogs pa nyon mongs pa rnams rab tu 'byung bas bdag la chags pa dang ldan pa la thar pa ga la yod/_bdag tu mngon par brjod pa 'di ni/_phung po'i rgyud kho na la zhes bya ba la/_bdag go zhes brjod pa ni/_bdag
[\[299b\]]
[\[299b.1\]]tu mngon par brjod pa ste/_bdag tu btags pa zhes bya ba'i don te/_brjod par bya ba gzhan la ni ma yin no zhes bya ba ni/_phung po'i rgyud las tha dad pa gdags pa la zhes bya ba'i tha tshig go/_/ci'i phyir de ltar yin zhe na/_mngon sum rjes su dpag pa med pa'i phyir zhes bya ba smos te/_
[\[299b.2\]]mngon sum dang rjes su dpag pa med pa'i de la grub po snyam du dgongs pa'o/_/lung ni rjes su dpag pa'i nang du 'dus pa'i phyir logs shig tu ma brjod ji skad du/_sgra las byung ba rjes dpag las/_/tshad ma gzhan min 'di lta ste/_/bya sogs bzhin du rang don la/_/gzhan
[\[299b.3\]]sel bar ni snang ba yin/_/zhes bshad pa lta bu'o/_/chos de gang dag yod pa de dag ni bar chad byed pa med dam/_mngon sum du dmigs pa yin te zhes bya ba ni dmigs pa'i gegs byed pa ha cang nye ba dang ring ba la sogs pa med na'o/_/dper na yul drug dang zhes bya ba ni
[\[299b.4\]]gzugs dang sgra dang dri dang ro dang reg bya'i skye mched rnams dang /_chos kyi skye mched tshor ba la sogs pa'i mtshan nyid dang /_rnal 'byor pa'i yul lung dang rtogs pa las 'das pa'o/_/yid ces bya ba la ci zhe na/_mngon sum du dmigs pa yin te/_'gags ma thag
[\[299b.5\]]pa'i yid ni mjug thogs su ma byung ba'i yid kyi rnam par shes pas chags pa ma ldang ba 'am/_bde ba dang mtshungs par ldan pa'am/_sdug bsngal dang mtshungs par ldan pa zhes bya ba la sogs pa lta bur shes so zhes so/_/gzhan dag na re/_rang rigs pas dmigs sogs zhes
[\[299b.6\]]zer ro/_/mngon sum rnam pa gnyis po 'di ni gzung bar gyur pa dang /_'dzin par gyur pa yin no/_/yang na rjes su dpag pas zhes bya ba rgyas par 'byung ba ni/_'di gang du mngon sum mi 'jug pa der ni rjes su dpag pas de dmigs pa yin no/_/dper na dbang po lnga po lta
[\[299b.7\]]bu'o zhes bya ba ni mig gi dbang po la sogs pa lta bu'o/_/rgyu zhing dang chu la sogs pa yod kyang rgyu gzhan sa bon gyi mtshan nyid med na 'bras bu med par mthong la/_sa bon de yod na ni yang myu gu yod par mthong ngo /_/dper na myu gu lta bu'o zhes bya ba ni dpe nye bar bkod
[\[300a\]]
[\[300a.1\]]pa yin no/_/ji ltar dpe nye bar bkod nas dngos bstan pa'i phyir/_yul snang bar gyur pa dang zhes bya ba rgyas par smos te/_yul gzugs la sogs pa mngon sum du gyur pa dang /_de bskyed pa rgyu yin la byed pa yod du zin kyang /_yul 'dzin pa mig gi rnam par
[\[300a.2\]]shes pa la sogs pa med par mthong la yang yod par mthong ngo /_/gang dag gi zhe na/_grangs bzhin du ston te/_long ba dang 'on pa la sogs pa ni med do/_/ma long ba dang ma 'on pa la sogs pa ni yod de/_rgyu gzhan ltos par bya ba gang yin pa de ni dbang po yin te/_
[\[300a.3\]]mig la sogs pa yin no snyam du bsams pa yin no/_/ji ltar na de dbang po yin no zhes bya bar yongs su gcod de/_'di la rgyu gzhan zhig yod do zhes bya ba de kho na tsam zhig tu yongs su gcod kyi/_de dbang po yin no zhes bya bar ni ma yin no zhe na/_'di drang srong chen po smon
[\[300a.4\]]nas shes pa yongs su gcad pa'i phyir dang /_de zhes bya ba ni rnam par shes pa la sogs pa'i rgyu mig gi dbang po la sogs pa yod pa nyid do zhes bya ba la thams cad rtsod pa med pa'i phyir grub pa kho na yin no/_/bdag ni de ltar med pa nyid la tshad ma yod pa ma yin te/_de'i
[\[300a.5\]]phyir bdag med de zhes bya ba ni mjug sdud pa yin no/_/bsgrub pa'i don gyis na/_'di skad du bdag ni med de tshad mas ma dmigs pa'i phyir gtan med pa lta bu'o zhes bshad pa ma yin no/_/gal te 'di la rjes su dpag pa yod de/_de'i phyir gtan tshigs ma grub pa yin no zhe na ma yin
[\[300a.6\]]te/_de brjod dgos pa'i phyir ro/_/gal te yod na de smros shig_/tshig tsam gyis ni gtan tshigs ma grub pa yin no zhes bzlog tu mi rung ngo /_/don thams cad tshigs su bcad pas bsdu ba smras pa ni/_bdag la phyin log phyir gzhan la/_/thar med de ni nyon mongs bzhin/_/tshad mas mi dmigs
[\[300a.7\]]pa yi phyir/_/phung po'i rgyud la de zhes bya/_/zhes bya'o/_/de ltar mu stegs can gzhan rnams bcom pa yin dang shAkya'i sras po kha cig de dag gi lta bas bsnyems pa nyid de/_de nyid kyi phyir 'o na gang gnas ma'i bu rnams zhes bya ba rgyas par 'byung ngo /_/gnas ma'i bu ni 'phags pa mang pos bkur ba'i
[\[300b\]]
[\[300b.1\]]sde pa dag go/_/'dis ni bdag tu lta ba phyin ci log la zhen pa nyid kyis mtshan nyid kyi gtan tshigs ma nges so zhes ston par byed do/_/gnas ma'i bu rnams ni sangs rgyas pa yin pa'i phyir thar pa mi 'dod pa ma yin no/_/yang na 'dis ni bdag med do zhes bya ba'i phyogs skyon dang
[\[300b.2\]]bcas pa yin no zhes phyogs snga ma 'gal bar ston te/_gnas ma'i bu'i sde pa ni rang gi phyogs yin pas khas blangs pa dang 'gal lo/_/'di ni re zhig spyod pa bya ba yin te zhes pa ni gal te de'i sde pa'i gang zag btags par yod pa yin pas nyes pa med do snyam pa'o/_/gal te
[\[300b.3\]]rdzas su yod na ni mu stegs can gyi phyogs 'di nyid du bzhag la/_bdag dgag pa'i tshul ji skad bshad pas bsal bar bya'o/_/ji ltar zhe na tshad ma med pa'i phyir de yod pa ma yin no zhes bya bar ro/_/rdzas su zhes bya ba ni 'di yang ci zhig_/btags par zhes bya ba 'di yang
[\[300b.4\]]ci zhig yin zhes glengs pa dang /_slob dpon gyis gal te gzugs la sogs pa bzhin du dngos po gzhan zhig yin no zhe na ni/_rdzas su yod pa bzhin no zhes bya ba smos te/_gal te ji ltar gzugs la sogs pa sgra la sogs pa las dngos po tha dad pa ltar brjod na ni gzugs ni
[\[300b.5\]]sgra la sogs pa dag las mtshan nyid tha dad pa yin no zhes bya ba lta bur gang zag rdzas su yod do zhes bya ba de ltar 'dod na ni gang zag btags par yod do zhes khas blangs pa yin te/_gal te 'o ma la sogs pa bzhin du spyi yin no zhe na zhes bya ba ni gal te ji ltar 'o ma dang khyim dang dmag la
[\[300b.6\]]sogs pa go rims bzhin du gzugs dang dri dang ro dang reg bya dag dang rtswa dang shing dang so phag dag dang glang po che dang rta dang shing rta la sogs pa dag las dngos po gzhan yin par mi 'dod kyi/_de dag nyid spyi tsam du zad kyi zhes bya ba de ltar 'dod na ni gang zag btags par yod do zhes khas
[\[300b.7\]]blangs pa yin te/_gzugs la sogs pa dang rtswa la sogs pa dang glang po che la sogs pa las gzhan pa 'o ma dang khyim dang dmag ces bya ba'i dngos po gzhan ci yang med do/_/de la cir 'gyur re zhig gal te rdzas su yod na ni/_tshor ba la sogs pa las mtshan nyid tha dad pa nyid kyi phyir gang
[\[301a\]]
[\[301a.1\]]zag phung po la sogs pa dag las gzhan du 'gyur te gang zag gzugs la sogs pa phung po'i mtshan nyid ma yin pa'i phyir ro/_/'di'i rgyu yang brjod dgos so zhes bya ba ni/_gang zag 'di skyes pa'i rgyu yang brjod par bya dgos te/_gal te gzugs la
[\[301a.2\]]sogs pa ltar 'dus ma byas yin na snyam du bsams pa'o/_/de'i phyir na mi rtag par yang 'gyur ro/_/'on te 'dus ma byas yin na ni zhes bya ba ni gal te rdzas su yod pa nyid la skye ba'i rgyu med na'o/_/de'i phyir mu stegs can gyi lta bar thal bar 'gyur zhes bya ba ni rtag pa'i phyir
[\[301a.3\]]gnas ma'i bu rnams mu stegs can gyi lta bar thal bar 'gyur ro/_/dgos pa med pa nyid du yang thal bar 'gyur te 'dus ma byas yin pa'i phyir ro/_/bde ba la sogs pa skye ba la 'di'i bya ba 'ga' yang med de/_/mkha' la char gyis ci zhig bya/_/de gnyis 'bras bu ga la
[\[301a.4\]]yod/_gal te lpags 'dra de mi rtag_/gal te mkha' 'dra 'bras bu med/_/ces bya ba'o/_/'on te btags par yod do zhes bya ba la 'di grub pa la sgrub pa yin te/_kho bo cag kyang de skad du smra ba'o/_/mu stegs can gyi lta bar thal bar 'gyur ba'i phyir/_de ni rdzas
[\[301a.5\]]su yod pa ma yin la grub pa la sgrub pas btags par yod pa yang ma yin te/_'o na ci zhe na/_da ltar gyi nang gi zhes bya ba rgyas par 'byung ngo /_/long ba lta bu'i tshig don mi gsal ba 'di zhes bya ba ni long ba dang 'dra bas na long ba zhes bya'o/_/ci'i phyir zhe na/_don mi gsal
[\[301a.6\]]ba ste mi mngon pa zhes bya ba'i tha tshig go/_/mi go'o zhes bya ba ni rgyur byas so zhes bya ba 'di ci yin par ro/_/gal te 'di'i don phung po rnams la dmigs nas zhes bya ba ni bzung nas zhes bya ba'i don te/_ji ltar dper na gzugs la sogs pa bzung nas te ltos nas 'o ma 'dogs
[\[301a.7\]]kyi gzugs la sogs pa la ma gtogs pa'i 'o ma med pa ltar gang zag kyang de dang 'dra bas gang zag btags pa'i yod par 'gyur ro/_/'on te 'di ni don phung po rnams la brten nas zhes bya ba ni gal te phung po rnams la brten nas te/_phrad nas yin na ni phung po
[\[301b\]]
[\[301b.1\]]rnams gang zag btags pa'i rkyen du 'gyur bas skyon de nyid du 'gyur te/_phung po de dag nyid la bdag 'dogs par 'gyur ro/_/ji ltar bud shing rgyur byas nas me 'dogs pa bzhin no zhes bya ba la gnas ma'i bu pa rnams kyi bsam pa ni gang zag rdzas su yod pa gzhan ma yin zhing gzhan ma
[\[301b.2\]]yin pa yang ma yin te/_rang gi nye bar len pa rgyur byas nas gdags par bya ba yin pa'i phyir ro/_/dngos po gzhan yang ma yin te gzhan ma yin pa yang ma yin pa gang zhig rang gi nye bar len pa rgyur byas nas 'dogs pa de ni rdzas su yod de dper na me
[\[301b.3\]]lta bu'o snyam pa yin no/_/de nyid kyi phyir gal te gzhan yin na ni rgyas par smos te 'jig rten dang 'gal ba 'am rang gi grub pa'i mtha' dang 'gal bar ston par byed do/_/rtag par thal bar 'gyur ro zhes bya ba ni 'dus ma byas lta bu'o/_/chad par lta bar 'gyur ro zhes bya ba
[\[301b.4\]]ni phung po bzhin du'o/_/re zhig skye zhes bya ba ni re zhig kye tshur shog ces bya ba'i don to/_/re zhig 'jig rten na ni shing la sogs pa me 'bar ba la bud shing zhes bya ba rgyas par 'byung ste/_'dis ni de ma grub pa nyid du ston te me dang bud shing dag ni gzhan pa nyid du 'dod de/_des
[\[301b.5\]]de tshig pa dang sreg par byed ces pa ni me des bud shing de tshig par byed sreg par byed ces bya ba'i tha tshig ste thal bar rlog go/_/rgyud 'gyur bar byed pa'i phyir ro zhes bya ba ni thal bar rlog go zhes bya ba'i don to/_/de gnyi ga yang rdzas brgyad pa yin no zhes bya ba ni bud shing dang me de
[\[301b.6\]]gnyi ga 'byung ba chen po bzhi dang /_rgyur byas pa'i gzugs gzugs dang sgra dang dri dang ro dang reg bya dag dang rdzas brgyad yin te/_grub pa'i mtha' las/_/'dod na dbang po med pa dang /_/sgra med phra rab rdul rdzas brgyad/_/ces 'byung ba'i phyir ro/_/de ni de dang
[\[301b.7\]]dus tha dad pa'i phyir zhes bya ba ni/_bud shing snga la me ni 'phyi ba'o/_/dus tha dad pa dag kyang gzhan pa nyid du mthong ste/_sa bon dang myu gu dag lta bu'o/_/mi rtag par 'gyur ro zhes bya ba ni/_skye ba dang ldan pa gzugs la sogs pa mi rtag pa nyid du mthong ba'i phyir ro/_/'on te
[\[302a\]]
[\[302a.1\]]shing la sogs pa 'bar ba de nyid la zhes bya ba ni de gnyi ga'i mtshan nyid kyi spyi la'o/_/de gnyis kyang mtshan nyid tha dad pa'i phyir gzhan nyid yin par grub po zhes bya ba ni me dang bud shing mtshan nyid de lta bu de gnyis kyang mtshan nyid tha dad pa'i phyir gzhan nyid
[\[302a.2\]]yin par grub ste/_sa dang chu dang me dang rlung rnams kyi mtshan nyid gzhan yin pa'i phyir ro/_/gzugs dang tshor ba la sogs pa'i mtshan nyid tha dad pa rnams ni gzhan nyid yin par mthong ngo /_/rgyur byas pa'i don yang brjod dgos so/_/de ni de'i rgyu yang ma
[\[302a.3\]]yin la zhes bya ba ni 'byung ba gsum gyi mtshan nyid kyi bud shing de ni me de'i rgyur rung ba ma yin te/_lhan cig skyes pa'i phyir rwa g.yas g.yon bzhin no/_/de gdags pa'i rgyu yang ma yin zhes bya ba ni me gdags pa'i'o/_/rten gyi don dam zhes bya ba ni bud shing rgyur byas nas
[\[302a.4\]]zhes bya ba bud shing la brten nas zhes bya ba'i tha tshig go/_/lhan cig 'byung ba'i don zhes bya ba ni lhan cig 'byung ba'i don bud shing dang lhan cig 'byung ba nyid du bzung nas zhes bya ba'i don to/_/rten nam lhan cig 'byung ba dag yin par 'gyur zhes bya ba ni rten du 'gyur
[\[302a.5\]]ba dang lhan cig 'byung bar 'gyur ro zhes bya ba'i tha tshig go/_/gsal bar dam bca' ba yin no zhes bya ba ni gnas ma'i bu rnams kyis so/_/de med na zhes bya ba ni phung po med na'o/_/phung po med na gang zag med par 'gyur te/_bud shing med na me med pa bzhin
[\[302a.6\]]no/_/'byung ba gzhan gyi rang bzhin yin pa'i phyir ro zhes bya ba ni/_sa'i khams la sogs pa'i rang bzhin yin pa'i phyir ro/_/gzhan pa de yang zhes bya ba ni dro ba nyid dang ldan pa 'ba' zhig dro bar ma zad kyi/_gzhan me 'bar ba dang 'brel pa'i sa la sogs pa de
[\[302a.7\]]yang dro bar grub po/_/de'i phyir ji ltar de bzhin nyid yin na nyes pa med pa ltar 'di yang de dang 'dra'o/_/des na brjod par bya ba ma yin no zhes bya ba'i phyogs de med par 'gyur ro/_/de lta bas na ji ltar bud shing rgyur byas nas zhes bya ba ni mjug sdud pa'o/_/brjod
[\[302b\]]
[\[302b.1\]]par bya ba ma yin zhes bya ba ni gang zag go/_/brjod par bya bar mi 'gyur te zhes bya ba ni rnam pa lnga ste zhes bya bar ro/_/'o na ji skad du brjod par bya zhe na/_de ni 'das pa la sogs pa las lnga pa yang ma yin la lnga pa ma yin pa yang ma yin par brjod par bya'o zhes
[\[302b.2\]]bya ba smos so/_/gzugs kyang zhes bya ba rgyas par 'byung ba ni/_gzugs kyang mig la sogs pa yod na/_de dmigs pa'i phyir mig la sogs pa rgyur byas nas gzugs 'dogs so zhes btags pa yin par brjod par bya'o/_/drug car gyis kyang zhes bya ba la sogs
[\[302b.3\]]pa 'byung ngo /_/ji ltar byas pas she na/_gal te mig gis shes par bya ba'i gzugs rnams la brten nas gang zag dmigs par byed na ni nye bar mtshon par byed na ste/_de'i nye bar len pa yin pa'i phyir ro/_/gzugs rnams zhes kyang brjod par mi bya/_gzugs
[\[302b.4\]]rnams ma yin no zhes kyang brjod par mi bya'o zhes bya ba ni de'i mtshan nyid yin pa'i phyir dang /_brjod par bya ba ma yin pa'i phyir te/_chos kyi bar yin pa dang ma yin par brjod par mi bya ba'i bar yang de dang 'dra'o/_/de lta na 'o na gal te gang zag dbang po du ma'i gzung bar bya
[\[302b.5\]]ba 'dod na/_gzugs la sogs pa ltar gcig tu mi 'gyur te/_gzugs la sogs pa rnams ni dbang po du ma'i gzung bar bya ba nyid yin na du ma nyid du mthong la/_yang na tha dad pa med par 'gyur te/_gal te dbang po du mas gzung bar bya ba 'di yin du yang tha mi dad
[\[302b.6\]]par 'dod na ni gzugs la sogs pa rnams gang zag bzhin du du ma nyid du mi 'gyur ro/_/de'i dbang po'i sgo nas dbang po gzhan gyis 'dzin pa'i nus pa ni mi 'dod de/_gzugs la sogs pa dag la dbang po du ma nyid rtogs pa don med par 'gyur ro/_/gzhan yang /_
[\[302b.7\]]nges shes bya na rnam shes drug_/bye brag med pa 'am gang zag la/_bye brag yod pa 'am yul la ni/_/bye brag med par 'dod par bya/_/skra sogs dbye zhes tha dad na/_/sems can tha dad nyid du 'gyur/_/de shes pa 'am yang na ni/_/skra sogs bye brag med par
[\[303a\]]
[\[303a.1\]]'gyur/_/gzhan yang 'o ma la sogs pa rnams dang mtshungs par 'gyur te/_gal te mig gis shes par bya ba'i gzugs rnams la brten nas 'o ma 'am chu dmigs par byed na ni 'o ma 'am chu mig gis shes par bya ba yin no zhes brjod par bya
[\[303a.2\]]la/_gzugs rnams zhes kyang brjod par mi bya/_gzugs rnams ma yin no zhes kyang brjod par mi bya'o zhes thams cad brjod par bya'o/_/'o ma dang chu gnyis bzhi nyid thal bar 'gyur du 'ong bas so zhes bya ba ni/_gal te gzugs rnams zhes bya ba nas reg bya rnams
[\[303a.3\]]zhes bya ba'i bar du brjod na ni/_'o ma dang chu bzhi tshan du thal bar 'gyur te/_'o ma dang chu rnam pa bzhi par 'gyur ro zhes bya ba'i tha tshig go/_/sgra ni glo bur ba yin pas 'dir dbang du ma byas so/_/de'i phyir ji ltar gzugs la sogs pa 'dus pa'i spyi kho na la 'o ma 'am
[\[303a.4\]]chu zhes 'dogs pa de bzhin du phung po rnams kyi spyi kho na la gang zag 'dogs so zhes bya bar grub po/_/'dir smras pa/_ji ltar gzugs sogs 'dus pa tsam nyid la/_/shing sogs zhes byar 'gro ba la grags shing /_/rtswa chu sbrang rtsi sogs la ltung ba ltar/_/
[\[303a.5\]]gzugs la sogs pa gang zag de dang 'dra/_/gzugs rnams gang zag dmigs pa'i rgyu zhig gam/_/zhes bya ba dang gzugs rnams dmigs pa na gang zag dmigs zhes bya ba 'di gnyis la khyad par ci zhig yod ces phyogs snga ma la ni gzugs rnams rgyu
[\[303a.6\]]nyid kyi dbang du byas pa yin no/_/gnyis pa ni rgyu nyid ma yin no/_/'o na ci zhe na/_gzugs rnams rgyur byas na gang zag dmigs so zhes bya ba yin no/_/de la gal te gzugs rnams rgyu yin par 'dod la/_gang zag de yang phung po de dag las gzhan du brjod
[\[303a.7\]]par mi bya'o zhe na/_'o na ni khyed la gzugs kyang zhes bya ba rgyas par 'byung ba 'di lta bur thal bar 'gyur te/_ji ltar khyed kyi gzugs gang zag dmigs pa'i rgyu yin la/_de yang de dag las gzhan du brjod par mi bya ba ltar snang ba dang mig dang yid la byed pa dag
[\[303b\]]
[\[303b.1\]]kyang gzugs dmigs pa'i rgyu yin la/_de la yang snang ba la sogs pa de dag las gzhan du brjod par mi bya'o/_/de dag ni de dmigs pa'i rgyu yin pa'i phyir ro zhes bya ba ni snang ba la sogs pa de dag ni gzugs dmigs pa'i rgyu yin pa'i phyir ro/_/gang zag gzugs
[\[303b.2\]]las rang bzhin tha mi dad par 'gyur te zhes bya ba ni/_dmigs pa de kho nas dmigs par bya ba yin pa'i phyir gzugs gzhan bzhin no/_/gzugs de kho na la de 'dogs par zhes bya ba ni/_gang zag 'dogs par 'gyur na zhes bya bar sbyar ro/_/'di ni gzugs so
[\[303b.3\]]zhes bya ba rgyas par 'byung ba ni dmigs pa gcig pa nyid yin na gzugs dang gang zag yongs su gcod par mi 'gyur ro/_/'on te 'di ni gzugs so/_/'di ni gang zag go zhes bya ba de ltar yongs su mi gcod na ni/_ji ltar gnyi ga dam 'cha'/_gzugs kho na
[\[303b.4\]]dam 'cha' dgos par 'gyur te/_de dmigs pa yod pa'i phyir ro/_/yul zhes bya ba ni/_gang gi rang bzhin shes pas de'i rnam par skyes pa'i sgo nas nges par bya ba yin na/_gang zag tu snang ba'i shes pa ni skye ba yang ma yin no/_/de bzhin du chos kyi bar dag la yang brjod
[\[303b.5\]]par bya'o zhes bya ba ni ji ltar zhe na/_gang yang rna bas rnam par shes par bya ba'i sgra rnams la brten nas gang zag dmigs par byed ces smras pa'i tshig de'i don ci zhig yin zhe na/_ci re zhig sgra rnams gang zag dmigs pa'i rgyu yin nam/_'on te sgra rnams dmigs na gang zag
[\[303b.6\]]dmigs so zhes bya ba ni/_gal te sgra rnams gang zag dmigs pa'i rgyu yin la/_de yang de dag las gzhan du brjod par mi bya'o zhe na ni/_de lta na ni 'o na sgra yang rna ba dang yid la byed pa la sogs pa las gzhan du brjod par mi bya ste/_de dag ni de dmigs pa'i rgyu yin pa'i
[\[303b.7\]]phyir ro/_/'on te sgra rnams dmigs na gang zag dmigs so zhe na ni/_ci dmigs pa de kho nas dmigs sam/_'on te gzhan gyis gal te de kho nas so zhe na ni/_gang zag sgra las rang bzhin tha mi dad pa 'am/_sgra kho na la de 'dogs par 'gyur na/_'di ni sgra'o/_/'di na gang
[\[304a\]]
[\[304a.1\]]zag go zhes bya ba 'di yang ji ltar yongs su gcod/_'on te de ltar yongs su mi gcod na ni sgra yang yod do/_/gang zag kyang yod do zhes bya ba 'di yang ji ltar dam 'cha' ste/_dmigs pa'i dbang gis de yod par dam 'cha' bar zad do/_/phyogs 'dis chos
[\[304a.2\]]kyi bar dag las kyang sbyar bar bya'o/_/'on te gzhan gyis so zhe na ni/_dus tha dad par dmigs pa'i phyir gzugs las gzhan yin par 'gyur te/_sngon po las ser po lta bu zhes bya ba ni/_gang gi tshe yongs su gcod pas sngon po dmigs pa de'i tshe ser po mi dmigs
[\[304a.3\]]so/_/phyis dmigs pa gzhan gyis dmigs te ser po de sngon po las gzhan yin no zhes bya bar grags so/_/de ltar gang zag kyang dmigs pa gzhan gyis dmigs pas gzugs las gzhan par 'gyur ro/_/de bzhin du skad cig ma gzhan ma yin no zhes dper
[\[304a.4\]]brjod par bya'o/_/de bzhin du chos kyi bar dag las kyang brjod par bya'o zhes bya ba ni ji ltar zhe na/_'on te gzhan gyis so zhe na ni/_dus tha dad par dmigs pa'i phyir sgra las gzhan yin par 'gyur te/_dper na rnga bo che'i sgra las rdza rnga'i sgra dang /_skad cig ma las skad
[\[304a.5\]]cig ma gzhan bzhin te/_snga ma bzhin du brjod par bya'o/_/'on te gzugs dang gang zag bzhin du zhes bya ba rgyas par 'byung ba ni/_gal te ji ltar gzugs dang gang zag gzhan dang gzhan ma yin par brjod par bya ba ma yin pa de bzhin du de dag gi dmigs pa dag kyang
[\[304a.6\]]gzhan dang gzhan ma yin par brjod par bya ba ma yin no zhes de skad du smra na/_'o na ni des na de dag dmigs pa'i mtshan nyid 'dus byas kyang brjod par bya ba ma yin par 'gyur te/_de'i phyir grub pa'i mtha' gang zag kho na brjod par bya ba ma yin no zhes bya ba gang yin pa 'di nyams
[\[304a.7\]]par 'gyur te/_'dus byas kyang brjod par bya ba ma yin pa'i phyir ro/_/gal te yang 'di yod la zhes bya ba ni gal te 'di gzugs rnams sam ma yin no zhes brjod par bya ba ma yin no/_/'o na ci'i phyir bcom ldan 'das kyis gzugs bdag ma yin pa nas rnam par shes
[\[304b\]]
[\[304b.1\]]pa'i bar bdag ma yin pa 'di gsungs/_ji skad du zhe na/_ji skad du gzugs bdag ma yin bdag kyang gzugs ma yin zhes de skad gsungs pa gang zag ni brjod par bya ba kho na yin gyi/_brjod par bya ba ma yin pa ni ma yin no zhes bstan pa yin no/_/gal te gzugs rnams la brten
[\[304b.2\]]nas skye na ni sgra la sogs pa bzhin du gang zag rnam par shes par mi nus te zhes bya ba ni/_gang zag ni gzugs kyi rnam par shes pas mi dmigs te/_de las gzhan pa'i dmigs pa'i rkyen las byung ba'i phyir sgra bzhin no/_/sogs pa zhes bya ba'i sgras ni 'dir dri bzhin no/_/ro
[\[304b.3\]]bzhin no zhes bya ba la sogs pa sbyar te/_de bzhin du 'di rna ba'i rnam par shes pa la sogs pas mi dmigs pa nyid du brjod par bya'o/_/'di ni phyogs yin no/_/nye bar bkod pa 'dis ni chos can gyi khyad par las bzlog pa dam bca' ba'i skyon brjod do zhes bya bar khong
[\[304b.4\]]du chud par bya'o/_/gnyis la brten nas zhes bya ba ni gnyis la brten nas zhes gsungs kyi/_gsum la brten nas skye'o zhes ni ma gsungs so/_/dge slong mig gi rnam par shes pa bskyed pa la rgyu ni mig yin no zhes bya ba ni rgyas par 'byung ba la/_nye ba ni rgyu yin no/_/ring ba ni
[\[304b.5\]]rkyen yin no/_/gzhan dag na re skyed par byed pa ni rgyu'o/_/rkyen ni dmigs pa tsam du zad do zhes zer ro/_/gzhan dag na re 'di gnyis ni rnam grangs yin no zhes zer ro/_/gang zag gzugs las gzhan zhes bya ba ni rna ba'i rnam par shes pas shes par bya ba yin pa'i
[\[304b.6\]]phyir sgra bzhin no/_/de bzhin du gang zag sgra las gzhan yin zhes bya ba ni mig gi rnam par shes pas shes par bya ba yin pa'i phyir gzugs bzhin no/_/de bzhin du gzhan dag la yang sbyar bar bya'o zhes bya ba ji ltar zhe na/_gang zag gzugs dang sgra dag las gzhan yin te/_
[\[304b.7\]]sna'i rnam par shes pas shes par bya ba yin pa'i phyir/_dri bzhin no zhes bya ba ste/_'di ni phyogs bzhin no/_/rang rang gi spyod yul dang yul nyams su myong ba yin gyi zhes 'byung ba'i phyir/_gang zag nyams su myong ba ni ma yin no zhes bshad pa yin no/_/yid kyi dbang po ni
[\[305a\]]
[\[305a.1\]]'di dag gi rten yin no zhes bya ba 'di ni zhar la bshad par zad kyi/_'di dper brjod pa ni ma yin no/_/de lta mod kyi yid ni dbang po 'di dag gi rten no zhes bya ba ni de la ltos pa rnams rnam par shes pa skye ba'i rgyu yin no zhes bya ba'i tha tshig go/_/yang na gang zag
[\[305a.2\]]yul ma yin par 'gyur ro zhes bya ba ni gal te mdo'i sde tshad mar byas na'o/_/des na cir 'gyur zhe na/_gal te yul ma yin no zhe na zhes bya ba smos te/_gal te rnam par shes pa gang gi yul yang ma yin na/_'o na ni rnam par shes par bya ba ma yin par 'gyur ro/_/de'i phyir
[\[305a.3\]]gang zag rnam par shes pa drug gis shes par bya ba yin no zhes bya ba'i grub pa'i mtha' dang 'gal bar 'gyur ro/_/gang zag smra bas smras pa/_gal te de ltar mdo las gzhan gyi spyod yul dang yul nyams su myong ba ni ma yin no zhes 'byung ba'i phyir mig la sogs pa lnga'i
[\[305a.4\]]tshad mar byas nas rang gi yul 'khrul pa med pas gang zag mig gi rnam par shes pa la sogs pas rnam par shes par bya ba ma yin na/_de lta na ni yid kyi dbang po yang 'khrul pa med par 'gyur te/_mdo las dbang po drug po 'di dag ni spyod yul tha dad pa can yin zhing zhes bya
[\[305a.5\]]ba rgyas par 'byung ba'i phyir ro/_/'ga' zhig gis srog chags drug po khyi dang bya dang wa dang chu srin byis pa gsod dang /_sbrul dang spre'u rnams ka ba 'am/_shing gi rtsa bar btags pa de dag grong dang nam mkha' dang dur khrod dang /_chu'i nang dang /_grog mkhar dang /_nags tshal
[\[305a.6\]]gyi nang 'dod pa'i phyir rang rang gi spyod yul dang yul 'dod pa de bzhin du dbang po drug po 'di dag kyang rang rang gi spyod yul dang yul 'dod pa yin no/_/gal te mdo'i tshig yod bzhin du yang yid kyi dbang po 'khrul pa yin na ni/_de ltar na mig la sogs pa'i dbang po rnams kyang
[\[305a.7\]]'khrul par 'gyur ro/_/de'i phyir gang zag mig gi rnam par shes pa la sogs pas rnam par shes par bya ba yin par 'gyur ro zhe na/_'dir der ni dbang po kho na la dbang po yin par ma gsungs kyi zhes bya ba rgyas par smos so/_/srog chags drug po lta bu'i mdo de las ni mig la
[\[305b\]]
[\[305b.1\]]sogs pa'i dbang po kho na la dbang po yin par ma gsungs so/_/ci'i phyir zhe na/_mig la sogs pa'i dbang po lnga la mthong ba la sogs par 'dod pa mi srid pa'i phyir ro/_/'di ltar 'di dag la mthong ba dang thos pa la sogs par 'dod pa mi srid de/_gzugs kyi ngo bo nyid yin pa'i phyir ro/_/
[\[305b.2\]]de dag gi rnam par shes pa mig gi rnam par shes pa la yang mthong ba la sogs par 'dod pa mi srid pa'i phyir te/_rnam par rtog pa med pa'i phyir ro/_/de dag gis drangs pa yid kyi rnam par shes pa ni dbang po yin par gsungs so/_/de ni de dag gi dbang gis drangs pa yin no
[\[305b.3\]]zhes bya ba ji ltar shes she na/_gal te mig gi sgo dang rna ba la sogs pa'i sgo nas mig gi rnam par shes pa la sogs pa skyes par ma gyur na/_gzhan du na ji ltar yid kyi rnam par shes pa rnam par rtog pa can de skye bar 'gyur/_de'i phyir de dag gi dbang gis drang ba yin no
[\[305b.4\]]zhes bya bar shes pas yid kyi rnam par shes pa mig gi dbang po la sogs pas drangs pa ste gzugs la sogs pa 'dod pa yin no/_/yid kyi dbang po 'ba' zhig gis zhes bya ba rgyas par 'byung ba ni yid kyi dbang pos drangs pa'i yid kyi rnam par shes pa gang yin pa de ni
[\[305b.5\]]de las gzhan pa mig la sogs pa'i yul la mi 'dod pa nyid do/_/'o na ci zhe na/_rang gi yul chos kyi skye mched la dmigs te/_de'i phyir ji skad bshad pa'i bsam pas/_gal te de ltar yin na yid kyi dbang pos yang 'khrul pa med par 'gyur te zhes bya ba'i nyes pa med
[\[305b.6\]]do/_/gang zag ni ma yin pas zhes bya ba ci zhe na mngon par shes par bya ba dang yongs su shes par bya ba'o/_/de lta bas na gang zag 'di rnam par shes par bya ba yang ma yin no/_/don gyis na 'di mngon par shes par bya ba dang yongs su shes par bya ba ma yin no zhes bshad kyi
[\[305b.7\]]don gyis na rnam par shes par bya ba ni ma yin no zhes ni ma bshad pa ma yin nam zhe na/_de'i phyir shes rab dang rnam par shes pa gnyis ni yul 'dra ba'i phyir ro zhes bya ba smos te/_grub pa'i mtha' las dmigs pa mtshungs pa nyid ces 'byung ba'i phyir mig la sogs pa ni rnam par shes
[\[306a\]]
[\[306a.1\]]par bya ba yang yin gyi/_mngon par shes par bya ba 'ba' zhig tu ni ma zad do/_/bcom ldan 'das kyis kyang mdo las zhes bya ba rgyas par 'byung ngo /_/nges pa'i don gyi mdo sde la brten par gsungs kyi zhes bya ba ni/_dge slong dag bzhi po 'di dag ni brten pa yin
[\[306a.2\]]no/_/bzhi gang zhe na/_chos la brten gyi gang zag la ma yin pa dang /_don la brten gyi tshig 'bru la ma yin pa dang /_nges pa'i don gyi mdo la brten gyi drang ba'i don la ma yin pa dang /_ye shes la brten gyi rnam par shes pa la ma yin pa'o zhes 'byung ba yin no/_/brten pa zhes bya ba
[\[306a.3\]]ni tshad ma'o/_/btags pa la lhung bar zad ces bya ba ni/_gang kho na la tha snyad gdags pa'i don du bdag go zhes tha snyad gdags par byas pa de kho na la bdag tu mngon par zhen par zad do zhes bya ba'i tha tshig go/_/'dir dper brjod pa ni/_'di la bdag gam sems can med/_/ces
[\[306a.4\]]bya ba 'di dang gang zag dmigs pa ma yin no zhes bya ba ni 'di yin no/_/de yang 'ga' yang mi dmigs so/_/zhes bya ba ni 'di yang dper brjod pa yin te/_gang zhig stong pa nyid goms par byed pa de yang 'ga' yang med do/_/bdag tu lta ba dang zhes bya ba nas/_srog tu lta bar
[\[306a.5\]]'gyur te zhes bya ba'i bar ni nyes dmigs dang po'o/_/mu stegs can rnams dang khyad par med par 'gyur zhes bya ba ni nyes dmigs gnyis pa'o/_/lam gol bar zhugs par 'gyur zhes bya ba ni gsum pa'o/_/'di'i sems stong pa nyid la mi 'jug cing zhes bya ba nas rnam
[\[306a.6\]]par grol bar mi 'gyur zhes bya ba'i bar ni bzhi pa'o/_/'di'i 'phags pa'i chos rnams rnam par byang bar mi 'gyur zhes bya ba ni lnga pa'o/_/'o na de dag gi ston pa yang sangs rgyas ma yin zhes bya ba ni de dag la sangs rgyas kyi bka' tshad ma ma yin no snyam du bsams pa'o/_/'di ni sangs
[\[306a.7\]]rgyas kyi bka' ma yin no zhes bya ba ni/_'ga' zhig gis mdo sde 'di rnams sgro btags so snyam du bsams pa'o/_/sde pa thams cad las zhes bya ba ni/_sa ston pa'i sde pa la sogs las so/_/mdo dang mi 'gal ba ni mdo sde dang 'gal ba med pa'o/_/chos nyid dang yang
[\[306b\]]
[\[306b.1\]]mi 'gal zhes bya ba ni/_rten cing 'brel bar 'byung ba'i chos nyid dang ngo /_/chos thams cad ni bdag med pa'o zhes bya ba ni de dag ni bdag gi ngo bo nyid kyang ma yin la/_de dag la yang bdag med pas chos thams cad bdag med pa'o/_/gnyis la brten nas zhes bya ba ni mig
[\[306b.2\]]dang gzugs nas yid dang chos rnams kyi bar la ste/_gang zag de ni chos ma yin no/_/bdag med pa ni phung po dang /_skye mched dang khams rnams yin no zhes smra na/_gzugs rnams zhes brjod par mi bya/_gzugs rnams ma yin zhes kyang brjod par mi bya zhes bya ba de
[\[306b.3\]]bsal te/_bdag gzhan min pa'i phyir de bor bar 'gyur ro/_/de lta bas na bdag tu 'dzin pa thams cad ni bdag med pa kho na la yin no zhes bya ba de la gzhan med par ston pa'o/_/gal te de lta na zhes bya ba rgyas par 'byung ba ni/_gal te rjes su dran pa na nye bar len pa'i
[\[306b.4\]]phung po lnga po 'di dag kho na rjes su dran par gyur tam/_rjes su dran nam/_rjes su dran par 'gyur gyi/_gang zag ni ma yin na/_ci'i phyir bdag ni 'das pa'i dus na gzugs 'di lta bu dang ldan par gyur to zhes gsungs te/_bdag ces gsungs pa'i phyir gang zag
[\[306b.5\]]la bya bar ston to/_/gang zag de ltar rnam pa du mar rjes su dran pa zhes bya ba la/_khyed cag ni bdag nyid gzhung 'don pa nyid du ston pa yin te/_de nyid kyi phyir 'di la ni ma gtogs pa kho na skyabs yin no zhes bya ba smos te/_bdag ces 'don pa yod na 'jig tshogs la lta bar
[\[306b.6\]]thal bar 'gyur ro zhes bya ba'i tha tshig go/_/'jig tshogs la lta ba'i mu ni nyi shu 'byung ste/_bdag gzugs yin no zhes yang dag par rjes su lta ba dang /_bdag gzugs dang ldan pa dang /_gzugs bdag gi yin pa dang /_gzugs bdag la gnas pa zhes bya ba nas/_de bzhin
[\[306b.7\]]du rnam par shes pa'i bar du brjod par bya'o/_/phung po dang rgyun la sogs pa bzhin no zhes bya ba ni phung po bzhin dang /_rgyun bzhin no/_/sogs pa zhes bya ba'i sgras ni bsdu ba la sogs pa bsdu'o/_/skad cig ma gcig la mang po rnams 'dus pa ni phung po'o/_/skad cig ma mang
[\[307a\]]
[\[307a.1\]]po la 'dus pa dag ni rgyun no/_/phung po'i dpes ni chos mang po dag la gang zag 'dogs par ston to/_/rgyun gyi dpes ni gzugs dang tshor ba la sogs pa phung po dag gi rgyun mang po nyid yod na gang zag 'dogs par ston to/_/'di ji ltar khong du chud ce na zhes
[\[307a.2\]]bya ba ni sangs rgyas zhes bya ba'i rgyud la gang du bzhed par gtad pa tsam gyis phyin ci ma log pa'i mkhyen pa skye ba gang yin pa'i mthu 'di yod kyi/_gang zag la ni ma yin no zhes bya ba'o/_/smras pa 'das pa la sogs pa gsungs pa'i phyir ro/_/rdzogs sangs rgyas 'das gang
[\[307a.3\]]dag dang /_/zhes bya ba rgyas par brjod nas/_de lta bas na phung po'i rgyun kho na la sangs rgyas zhes bya'i gang zag la ni ma yin no/_/dge slong dag khyed la khur yang bstan to zhes bya ba rgyas par 'byung ba ni/_dge slong dag khyed la khur yang bstan to/_/khur len pa dang /_khur
[\[307a.4\]]'dor ba dang /_khur khyer ba yang bstan gyis/_de'i phyir legs par rab tu nyon la yid la zung shig dang bshad do/_/khur gang zhe na/_nye bar len pa'i phung po lnga'o/_/khur len pa gang zhe na/_yang srid pa'i sred pa dga' ba'i 'dod chags dang ldan pa de dang der mngon par
[\[307a.5\]]dga' ba'o/_/khur 'dor ba gang zhe na/_yang srid pa'i sred pa dga' ba'i 'dod chags dang ldan pa de dang der mngon par dga' ba de nyid ma lus par spangs pa dang /_so sor nges par 'byung ba dang /_byang bar gyur pa dang /_zad pa dang 'gog pa dang /_nye bar zhi ba
[\[307a.6\]]dang /_nub pa gang yin pa'o/_/khur khyer ba gang zhe na/_gang zag yin no zhes brjod par bya ste/_tshe dang ldan pa ming ni 'di zhes bya/_rus ni 'di zhes bya/_zas ni 'di lta bu zhig za za/_bde ba dang sdug bsngal ni 'di lta bu myong myong /_tshe ni 'di tsam zhig thub
[\[307a.7\]]yun ni 'di srid cig gnas gnas/_tshe'i mtha' ni 'di tsam zhig go zhes bya ba gang yin pa'o/_khur khyer bar byed pas na khur khyer ba ste/_gang zag go zhes bya ba'i tha tshig ste/_dper brjod pa ni 'di yin no/_/'di nyid kyi phyir khur khyer ba yin par ni rigs pa ma yin te zhes
[\[307b\]]
[\[307b.1\]]bya ba smos so/_/de'i phyir gal te khur las khur khyer ba gzhan yin zhing /_de yang gang zag yin na ni de phung po dag las gzhan nyid yin par 'gyur bas mi 'dod par thal bar 'gyur ro/_/gang zag bzhin du ji skad bshad pa'i mtshan nyid can gyi khur len pa yang phung pos ma
[\[307b.2\]]bsdus par thal bar 'gyur ba zhig na/_de ltar yang mi 'dod de/_de bas na phung po len pa bzhin du gang zag de phung po dag las don gzhan du gyur pa ma yin no/_/de kho na'i phyir zhes bya ba rgyas par 'byung ste/_de lta ma yin te gang zag rdzas su yod par gyur na/_
[\[307b.3\]]bcom ldan 'das kyis mdo de las khur khyer ba gang zhe na/_gang zag yin no zhes bya ba de kho na tsam zhig gsungs par 'gyur gyi/_yang tshe dang ldan pa ming ni 'di zhes bya zhes bya ba nas rgyas par tshe'i mtha' ni 'di tsam zhig go zhes bya ba'i bar rnam par ma phye bar 'gyur ro/_/yang
[\[307b.4\]]khyad par du mdzad pa 'di ni gang zag btags par yod pa yin no zhes rtogs par bya ba'i phyir ro snyam du dgongs pa yin te/_ci nas kyang de nyid btags pa'i yod pa yin gyi/_gang zag rdzas su yod pa rtag par brjod par bya ba ma yin no zhes gzhan du ni shes par ma byed cig ces
[\[307b.5\]]bya ba yin no/_/phung po snga ma rnams zhes bya ba rgyas par 'byung ba de la phung po gang dag gnod par byed cing /_sdug bsngal gyi rgyur 'gyur ba de dag ni khur zhes bshad do/_/phyi ma gnod par 'gyur ba gang dag yin pa de dag ni khur khyer ba zhes bshad do/_/skye ba pa yin pa'i
[\[307b.6\]]phyir ro zhes bya ba ni skye ba'i ngang tshul can yin pa'i phyir ro zhes bya ba'i tha tshig go/_/bden pa rnams kyi khongs su ma gtogs pa'i phyir ro zhes bya ba ni/_gang gi phyir ji ltar kun brtags pa'i gang zag ni sdug bsngal la sogs pa'i bden pa'i khongs su ma gtogs te/_gang zag ni
[\[307b.7\]]sdug bsngal nas lam gyi bar ma yin no/_/de'i phyir gang zag la skur pa 'debs pa'i log par lta ba 'di ni bden pa mthong bas spang bar bya ba ma yin te/_lta ba gang zhig bden pa gang la log par zhugs pa de ni bden pa de mthong bas spong bar 'gyur ro/_/de bzhin du gang
[\[308a\]]
[\[308a.1\]]zag ni sdug bsngal dang kun 'byung ba'i khongs su ma gtogs pa'i phyir bsgom pas spang bar bya ba ma yin te/_bsgom pas spang bar bya ba'i nyon mongs pa ni sdug bsngal dang kun 'byung ba'i ngo bo yin na/_gang zag ni sdug bsngal dang kun 'byung ba yang ma
[\[308a.2\]]yin te/_phung po'i rang bzhin ma yin pa'i phyir ro/_/de'i phyir de ni bsgom pas spang bar bya ba ma yin no/_/yang na lta ba ni 'ga' yang bsgom pas spang bar bya ba ma yin pas de bsgom pas spang bar bya ba ma yin no/_/til gcig dang 'bras thug po che gcig ces bya ba lta
[\[308a.3\]]bu dang /_phung po gcig dang tshig gcig ces bya ba ni/_ji ltar rdzas brgyad pa yin yang til gcig dang 'bras thug po che gcig ces bya ba dang /_ji ltar mon sran gre'u la sogs pa rnams mang po nyid yin du zin kyang phung po gcig ces bya ba dang /_ji ltar yi ge rnams mang po
[\[308a.4\]]nyid yin du zin kyang /_tshig gcig ces bya ba ltar gang zag gcig ces bya ba yang de dang 'dra'o/_/skye ba dang ldan pa'i phyir ro zhes bya ba ni/_skye'o zhes smras pas de skye ba dang ldan pa nyid du khas blangs pa yin te/_de'i phyir khyed kyi 'dus byas yin no zhes brjod
[\[308a.5\]]dgos so/_/phung po gzhan yin pa'i phyir te/_dper na rig pa blangs pa'i phyir mchod sbyin skyes so zhes bya ba la sogs pa la/_rig pa blangs pa'i phyir de skad ces bya'i/_'di 'byung ba'i don du skyes pa ma yin pa de dang 'dra ste thams cad la sbyar bar bya'o/_/chos su
[\[308a.6\]]brdar btags pa ma gtogs pa zhes bya ba ni rten cing 'brel par 'byung ba'i mtshan nyid las ma gtogs pa ste/_des na 'di yod pas na 'di 'byung zhes bya ba la sogs pa gsungs so/_/byed pa po ni mi dmigs so/_/zhes bya ba rgyas par 'byung ba'i las kyis byed pa po
[\[308a.7\]]mi dmigs so/_/de yang ci 'dra ba zhig ce na/_gang zhig phung po 'di rnams 'dor bar byed cing zhes bya ba smos te/_tshe 'di'i phung po da ltar ba rnams zhes bya ba'i tha tshig go/_/phung po gzhan dag nying mtshams sbyor bar byed pa zhes bya ba ni/_tshe phyi ma'i phung po srid pa bar ma
[\[308b\]]
[\[308b.1\]]pa 'am/_skye ba'i char gtogs pa dag go/_/nying mtshams sbyor bar byed pa zhes bya ba ni nye bar len pa'o/_/dbo las skyes len ces mi smra'o zhes bya ba ni gal te ngas 'di skad du 'di len to zhes smras na/_btsun pa gang nye bar len pa zhes bya ba nas nye bar len pa 'di srid
[\[308b.2\]]pa'i rkyen can yin no zhes bya ba'i bar tshig de khyod la legs par 'gyur ram zhes 'byung ngo /_/de lta bas na phung po rnams nye bar len par byed pa dang /_'dor bar byed pa ni 'ga' yang med do/_/'on te lus yin no zhe na/_de yang de 'dra zhes bya ba ni/_skad cig re re las
[\[308b.3\]]sngon med pa kho na'o zhes bya ba'i tha tshig ste/_gal te gang zag yin no zhe na ni de ma grub po zhes bya ba la sogs pa nye bar bkod pas ni dpe ma grub pa nyid du ston to/_/lus rig pa dang rtags bzhin du/_/zhes bya ba ni/_rig pa dang rtags ni rig pa dang rtags so/_/lus dang rig
[\[308b.4\]]pa dang rtags ni lus dang rig pa dang rtags dag go/_/de dag dang 'dra ba ste/_lus dang rig pa dang rtags bzhin du phung po dang /_gang zag dag gzhan nyid du 'gyur ro/_/ji ltar blang bar bya ba rig pa dang rtags las lus gzhan nyid yin pa de bzhin du/_blang bar bya ba
[\[308b.5\]]phung po las kyang lus gzhan nyid yin te nye bar len pa las gzhan nyid yin pa'i phyir ro snyam du bsams pa yin no/_/rga ba dang na ba yang lus gzhan kho na yin no zhes bya ba ni gnas skabs rnams skad cig re re la gzhan nyid yin par bsams pa ste/_de la rga ba skyes so na ba
[\[308b.6\]]skyes so zhes gang smras pa'i dpe ma grub po zhes ston par byed do/_/'on te yang lus gnas pa la gnas skabs gzhan log na gnas skabs gzhan 'byung ngo snyam du sems na/_grangs can pa'i 'gyur bar smra ba ni 'jig rten pa'i mdzod kyi gnas skabs su bkag zin to/_/ji
[\[308b.7\]]skad du zhe na/_gnas pa gang la chos gzhan gyi khyad par yongs su brtag par bya ba'i chos can de nyid yod pa ma yin te/_de nyid 'di yin la/_de lta yang ma yin no zhes bya ba'i tshig gi rigs pa 'di ni sngon ma byung ba zhes bya'o/_/'byung ba dag ni bzhi yin gzugs ni gcig
[\[309a\]]
[\[309a.1\]]yin zhes bya ba ni gzugs gang zhe na/_'byung ba chen po bzhi dag dang /_/zhes bya ba la sogs pa dag yin no/_/smra ba 'di ni phyogs la yod pa yin no zhes bya ba la/_phyogs gang zhe na/_'byung ba tsam gyi phyogs la'o zhes bya ba ste/_gnas brtan sangs rgyas lha'i
[\[309a.2\]]phyogs la yod kyi kho bo cag gi phyogs la ni ma yin no/_/de ltar na yang zhes bya ba ni 'byung ba tsam gyi phyogs la 'byung ba dag las gzugs gzhan ma yin pa de bzhin du phung po dag las gang zag gzhan ma yin no zhes khas blangs pa yin pas/_rang gi grub pa'i mtha' yongs su bor
[\[309a.3\]]bar 'gyur ro snyam du bsams pa yin no/_/ci'i phyir bcom ldan 'das kyis srog de nyid lus yin pa'am/_gzhan yin no zhes lung ma bstan zhes bya ba la/_de dag gi bsam pa ni gal te phung po dag kho na la gang zag nye bar 'dogs na/_ci'i phyir lus kho na srog
[\[309a.4\]]yin no zhes ma bshad pa snyam pa 'di yin no/_/snga ma dag kho nas zhes bya ba ni gnas brtan klu sde la sogs pa dag gis so/_/smra ba mang ba zhes bya ba ni gcor ba'o/_/pha rol pos gal te gang zag brjod par mi bya ba ma yin no/_/ci'i phyir bcom ldan 'das kyis kyang
[\[309a.5\]]med pa kho na'o zhes ma gsungs zhes bya ba smras so/_/smras pa med ces bya ba don dam du'o/_/kun rdzob tu ni yod ces bstan/_/de dang 'gal phyir de nyid du/_/sems can yod ces ma gsungs so/_/de ni de bstan pa yang mi bzod do zhes bya ba ni bdag med pa bstan du mi
[\[309a.6\]]rung ngo zhes bya ba'i don to/_/snga nas kun du rmongs pa zhes bya ba ni/_'jig tshogs la lta ba dang ldan pa'i rmongs pas so/_/kun du rmongs pa'i phyir zhing ches rgyas par 'gyur zhes bya ba ni chad par lta ba dang ldan pa 'am/_log par lta ba dang ldan pa snyam du bsams pa yin no/_/
[\[309a.7\]]de nyid kyi phyir bdag gi bdag sngon yod par gyur pa las da ni bdag gi de yang med do zhes bya ba smos so/_/'dir smras pa zhes bya ba ni/_btsun pa gzhon nu len gyis so/_/lta ba'i mche bas smras pa dang /_/zhes bya ba rgyas par 'byung ba ni/_lta ba nyid mche ba yin pas na lta ba'i mche
[\[309b\]]
[\[309b.1\]]ba'o/_/sangs rgyas bcom ldan 'das rnams ni des smras pa la ltos nas/_gnyen po chos bdag med pa yang ston par mdzad do/_/las rnams 'jig pa la ltos nas te/_byas pa chud za ba la ltos nas gang zag yod pa nyid lta bu ston pa rnams gzhan du yang ston par mdzad do/_/stag mos
[\[309b.2\]]phru gu khyer ba ltar/_/zhes bya ba ni ji ltar stag mos 'di'i lus mche bas smas par 'gyur na mi rung ngo snyam nas sos ha cang bag med par bzung ste/_rang gi phru gu mi khyer zhing gnas gzhan du mi khrid la/_phru gu 'di 'di la lhung ste snang bar 'gyur du 'ong snyam ste/_sos ha cang
[\[309b.3\]]lhad lhod du bzung ste yang de mi khyer gyi/_ran par bzung ste khyer ba lta bur zhes bya ba'i tha tshig go/_/de bzhin du mi'i seng ge bcom ldan 'das kyang 'dul ba'i thabs la mkhas pa'i phyir/_ran pa kho nar 'dul ba'i 'gron pa mya ngan las 'das pa'i grong khyer du bsnams
[\[309b.4\]]par mdzad do/_/de bzhin du ston pa la rgyu bsnan pa'i phyir/_bdag yod nyid du zhes bya ba la sogs pa rgyas par smos te/_gal te 'ga' zhig bdag yod pa nyid du zhugs par gyur na gdul ba'i skye bo de 'jig tshogs la lta ba'i mtshan nyid kyi lta ba'i mche bas smas par 'gyur ro/_/
[\[309b.5\]]kun rdzob rtogs par ma gyur nas/_/zhes bya ba ni chos brda mi shes pa ste/_las kyi 'bras bu med do snyam nas dge ba'i las stag gi phru gu lta bu nyams par byed par 'gyur ro/_/btags pa 'ang zhes bya ba la/_btags pa la yod pa la btags pa ni/_la la gang zag
[\[309b.6\]]kun rdzob tu yod pa yang med do snyam du 'dzin par 'gyur bas/_de'i phyir med dam zhes kyang ma gsungs so/_/yod na ci'i phyir yod mi gsung /_/zhes bya ba ni gal te gang zag yang dag par don du yod na bcom ldan 'das ci'i phyir gang zag yod do zhes mi gsung /_gzugs
[\[309b.7\]]yod do zhes smras pa la ni nyes par mi 'gyur te de yod pa'i phyir ro/_/gcer bu pa'i nyan thos kyis bye'u bzung ba bzhin no zhes bya ba ni/_gcer bu pa'i nyan thos zhig gis bye'u gson po zhig bzung nas/_bcom ldan 'das la bye'u 'di gson nam/_mi gson zhes dris
[\[310a\]]
[\[310a.1\]]so/_/de'i bsam pa 'di yin no/_/gal te dge sbyong gau ta ma gson no zhes gsungs na ni/_des de btsir nas ston par byed do/_/gal te bcom ldan 'das 'di skad du shi'o zhes gsungs na ni/_des de gson po kho na ston par byed do/_/de ni ji ltar na
[\[310a.2\]]'jig rten gyis 'di thams cad mkhyen pa ma yin par shes par 'gyur snyam du mngon par zhen to/_/bcom ldan 'das kyis ni de'i bsam pa mkhyen nas lung ma bstan gyi/_'di gson nam mi gson pa ni khyed kyi sems kyi kha na las so zhes bya ba kho na gsungs pa de dang 'dra bar 'di
[\[310a.3\]]yang lung ma bstan to/_/bzhi tshan 'di ni don mthun no/_/zhes bya ba ni 'jig rten rtag go 'jig rten mi rtag go zhes bya ba'i bzhi tshan 'di dang /_'jig rten mtha' dang ldan no 'jig rten mtha' dang mi ldan no zhes bya ba'i bzhi tshan 'di ni don mthun no zhes bya bar ji ltar
[\[310a.4\]]shes she na/_'di ltar kun du rgyu smra byed kyis 'jig rten mtha' dang ldan pa dang /_mtha' dang mi ldan pa dang /_ldan pa yang yin mi ldan pa yang yin pa dang /_mtha' dang ldan pa yang ma yin/_mi ldan pa yang ma yin no zhes bya ba bzhi tshan 'di zhus nas yang ci lags 'jig
[\[310a.5\]]rten thams cad ces bya ba rgyas par zhus so/_/zhu ba zhus pa zhes bya ba ni 'jig rten mtha' dang ldan pa zhes rgyas par zhus pa gang yin pa de nyid da lta ci lags/_'jig rten thams cad lam 'dis nges par 'byung ngam zhes bya ba 'di 'am/_'dis ni mtha' dang ldan nam
[\[310a.6\]]zhes dris pa yin no/_/'on te 'jig rten phyogs gcig lags zhes bya ba 'dis ni mtha' dang mi ldan zhes bya ba la sogs pa'o/_/gang zag gson po ni yod do zhes lung ston la zhes bya ba ni gang zag 'di de nyid dang gzhan du brjod du med bzhin du lung bstan snyam du
[\[310a.7\]]bsams pa yin no/_/rtag pa'i nyes par thal bar 'gyur ba'i phyir ro zhes bya ba ni gnas ma'i bu'i tshig go/_/'o na ci'i phyir/_'di lung ston zhes bya ba rgyas par 'byung ba ni slob dpon gyis gsungs pa ste/_de lta na yang rtag par thal bar 'gyur ro/_/rim gyis rim gyis
[\[310b\]]
[\[310b.1\]]mi brjod par gyis shig ces bya ba ni bcom ldan 'das thams cad mkhyen pa yin nam zhes bya ba la sogs pa mi brjod pa'o/_/rim gyis rim gyis zhes smos pa ni shAkya'i bu mtshungs pa dag rab tu 'khrug pa dag yongs su spangs pa'i phyir ro/_/bden pa zhes bya ba ni yang dag par ro/_/gnas
[\[310b.2\]]par zhes bya ba ni mi 'gyur bar ro/_/lta ba'i gnas su gsungs so zhes bya ba ni log par lta ba'i gnas su gsungs so snyam du bsams pa yin no/_/slob dpon gyis yod do snyam pa yang lta ba'i gnas su gsungs so zhes bya ba smos te/_'jig tshogs la lta ba'i gnas su zhes bya
[\[310b.3\]]ba'i don to/_/phyogs 'di ni lan btab zin zhes bya ba ji lta bu zhe na/_ma yin te bkag pa'i phyir ro/_/mdo nyid las spangs te bcom ldan 'das kyis zhes bya ba nas rgyas par 'di dag ni dpe ngan pa yin no zhes bya ba'i bar yin no/_/ji ltar 'khor ba de bzhin du bstan pa'i phyir/_ji
[\[310b.4\]]ltar me skad cig ma yin yang zhes bya ba rgyas par smos so/_/me ni skad cig ma yin par grags la/_de yang yul gzhan du 'byung ba'i rgyun gyis 'gro'o zhes bya ba de bzhin du/_sems can zhes bya ba yang phung po nye bar blangs nas yin no/_/sred pa nye bar len pa can
[\[310b.5\]]zhes bya ba ni 'di la srid pa nye bar len pa yod pas/_sred pa nye bar len pa can te/_skad cig ma yin yang rgyun gyis 'khor ro/_/mig bzang zhes bya ba'i ston pa ni zhes bya ba ni/_nyi ma bdun 'char ba'i mdo las bcom ldan 'das 'di yang drang srong mig bzang zhes bya bar 'gyur ro zhes
[\[310b.6\]]'byung ngo /_/phung po rnams gzhan yin pa'i phyir ro zhes bya ba ni skad cig ma yin na gzhan yin pa'i phyir ro snyam du bsams pa yin no/_/rgyud gcig pa nyid du ston par mdzad pa yin no zhes bya ba ni/_gang gi phyir mig bzang sangs rgyas kyi rgyud kho na yin par gyur pa de'i phyir de
[\[310b.7\]]nyid yin no zhes tha mi dad pa nye bar btags pa'o/_/dper na sngon mthong ba'i me gang yin pa de nyid sreg cing 'ongs so zhes bya ba lta bu ste/_rgyun gyis 'jug pas de nyid yin no zhes bya ba ni de dang 'dra'o/_/de ni de dag gi 'jig tshogs la lta ba yin no zhes bya ba ni de bzhin
[\[311a\]]
[\[311a.1\]]gshegs pa de dag gis bdag dang bdag gi rnam pa can gyi 'jig tshogs la lta bar 'gyur ro/_/bdag dang bdag gir chags pa'i 'ching ba shin tu dam pos glags pa zhes bya ba ni bdag tu lta ba dang bdag gir lta ba yod na bdag tu chags pa dang bdag
[\[311a.2\]]gir chags par 'gyur ro/_/de'i phyir 'dod chags 'ching ba yin pas/_so so'i skye bo ltar 'ching ba dam po can rnams la thar pa thag ring bar 'gyur te/_bdag tu 'dzin pa yod pa'i phyir med pa kho nar 'gyur ro snyam du bsams pa yin no/_/kha cig ni gang zag tu 'dzin
[\[311a.3\]]zhes bya ba ni gnas ma'i bu rnams so/_/gang dag ces bya ba ni mu stegs byed ser skya dang /_gzegs zan dang rkang mig dang rgyal dpog la sogs pa bdag rdzas gzhan kho na yin par sems pa de dag gi ltar na yang thar pa med pa'i nyes pa 'di g.yo ba med pa yin te 'di ltar
[\[311a.4\]]bdag tu nga rgyal ba'i gzhi yod par khas blangs nas nga'o snyam pa'i phyin ci log yin pa'i phyir ro/_/de'i phyir grol ba'i thabs yin pa'i phyir bdag med par lta ba kho na mdzes so/_/mngon sum du mthong ba rnams la bdag tu nga rgyal ba ma byung ngo zhes bya ba 'di ni bzhad gad du bya ba
[\[311a.5\]]zhig go/_/gang zhig the tshom gyi dpyang thag la myug pa nga'o snyam du sems la/_mthong nas mi sems so zhes bya ba 'di ni dad par bya ba zhig go/_/gzhan mu stegs byed kyi tshogs bdag tu lta ba dang /_bdag la chags pa'i skud pa bsran tes sems btsems shing btsems
[\[311a.6\]]pa/_bsam gtan gyi bde ba la chags pa la blo gyen du 'thon pa thams cad kyis ni srid pa'i rtse mor 'dzeg pa'i sgor 'jug pa thob kyang nges par byed pa po yod pas thar pa'i sa bon gyi dri yang ma bsnams pa yin no/_/blo dang dbang po dang lus tsam po rkyen gyi gzhan gyi
[\[311a.7\]]dbang mi rtag par mthong ba la ni bdag med pa'i 'du shes skye la/_de la de ltar goms par byas nas de nas rim gyis sems kyi rgyud ngar 'dzin pa dang gtan bral ba skye'o/_/de nas gsal bar byas pa bdag gi dngos po la tshogs pa'i skabs med pa'i phyir yang skye ba med
[\[311b\]]
[\[311b.1\]]pas thar bar 'thad do/_/de'i phyir thar pa'i tshul dang bral ba'i phyir dang /_bdag tu rtog pa spang bar bya ba yin pa'i phyir na/_nga rgyal ba 'di ni phyin ci log yin no/_/'o na gal te bdag rnam pa thams cad du med pa ni ji ltar sems skad cig pa rnams zhes bya ba la sogs pa 'byung ngo /_/
[\[311b.2\]]de'i phyir skad cig ma'i phyogs yongs su 'dzin pa la dran pa dang ngo shes pa la sogs pa rnams mi skye bar smra bar nus so/_/gzugs la sogs pa skad cig ma snga ma la nyams su myong bar 'gyur ba ni skad cig ma phyi ma la dran pa srid par ji ltar 'gyur te/_nag pa la sogs pas bde
[\[311b.3\]]ba dang sdug bsngal dang cig shos su nyams su myong ba gang yin pa de ni de las ngo bo tha dad pa lus bkra ba la sogs pa'i dran pa'i lam du gzud par mi nus so zhe na/_dran pa'i yul la 'du shes pa'i rgyu las byung ba'i sems kyi khyad par las so zhes bya ba smos te/_dran pa'i yul ni
[\[311b.4\]]dran pa'i yul te/_nyams su myong ba'i don to/_/'di la de la 'du shes pa'i rgyu/_rgyu mtshan yod pas na dran pa'i yul la 'du shes pa'i rgyu las byung ba'i sems kyi khyad par te/_sems 'ga' kho na zhig yin gyi/_thams cad ni ma yin no zhes bya ba'i tha tshig go/_/de las
[\[311b.5\]]dran pa 'am ngo shes par 'gyur ro/_/de ltar gnyi ga khyad par bya ba dang /_sems kyi khyad par ji lta bu las zhes 'dri ba la/_de la gtad pa dang zhes bya ba rgyas par smos so/_/dran par bya ba de la gtad pa ni gtad pa'o/_/'du shes la sogs pa dang ldan pa zhes bya ba'i sogs pa
[\[311b.6\]]zhes bya ba'i sgras ni smon pas gzas pa dang goms pa la sogs pa bsdu'o/_/'dra ba mthong ba las ni dper na ba men dmigs nas ba lang dran pa dang /_gzugs brnyan mthong ba las rtsa ba'i gzugs dran pa lta bu'o/_/'brel pa can mthong ba las ni dper na me dang shing thog
[\[311b.7\]]dang me tog gi kha dog mthong ba las tsha ba dang ro dang dri dag dang /_rwa mthong nas ba lang dang /_du ba mthong ba las me dran pa de lta bu la sogs pa'o/_/gang dag la rten gyi khyad par dang mya ngan dang rnam par g.yeng ba dang por yod pa ste/_rten gyi khyad par dang mya ngan dang
[\[312a\]]
[\[312a.1\]]rnam par g.yeng ba de dag gis mthu ma nyams pa can gyi sems kyi khyad par ro/_/de'i phyir sems kyi khyad par 'di lta bu las dran par 'gyur ro/_/de la gtad pa las ni gal te de la gtod par byed na'o/_/'dra ba'i 'du shes la sogs pa dang ldan pa
[\[312a.2\]]las ni gang la 'dra ba las dran pa 'byung ba'o/_/'brel pa can gyi 'du shes dang ldan pa las ni gang la 'dra ba med kyang du ba la sogs pa mthong ba las dran par 'gyur ba'o/_/smon pas gzas pa dang /_goms pa la sogs pa dang ldan pa las ni gang la dus de'i tshe dran par bya'o
[\[312a.3\]]snyam pa 'am/_'di da dran par bya ba la sogs pa'o/_/rten gyi khyad par la sogs pas zhes bya ba ni rten gyi khyad par nad kyi mtshan nyid dang /_mya ngan dang /_bya ba gzhan la g.yeng bas so/_/sogs pa zhes bya ba'i sgras bsdus pas ni/_las dang rig sngags la sogs pa dag
[\[312a.4\]]gis so/_/de lta bu yin yang zhes bya ba rgyas par 'byung ba ni/_de la gtad pa zhes bya ba nas 'du shes la sogs pa dang ldan pa'o zhes bya ba'i bar dang /_mthu ma nyams pa can gyi bar yin pas zhes bya ba'i tha tshig go/_/de'i rgyu las byung ba ma yin pa zhes bya ba ni/_dran pa'i yul
[\[312a.5\]]la 'du shes pa'i rgyu las ma byung ba zhes bya ba'i don to/_/bskyed pa zhes bya ba ni dbyung bar ro/_/gzhan lta bus zhes bya ba ni de la gtod pa ma yin pa nas 'du shes la sogs pa ldan pa ma yin pa dang /_mthu nyams pa'i bar ro/_/gzhan la zhes bya ba ni/_sems kyi khyad par las gzhan
[\[312a.6\]]la'o/_/ma yin te 'brel pa med pa'i phyir ro zhes bya ba ni/_lha sbyin dang mchod sbyin gyi sems dag rgyu dang 'bras bu'i dngos po ma yin no zhes bya ba'i tha tshig go/_/ji ltar rgyud gcig la yod pa'i sems dag rgyu dang 'bras bur gyur pa'i phyir 'brel pa ltar lha sbyin dang mchod sbyin gyi
[\[312a.7\]]sems de dag de ltar 'brel pa ma yin pas 'dis ni dpe dang dngos gnyis mi 'dra ba nyid du ston to/_/'dir smras pa/_gzhan gyi mthong la de stobs skyed/_/sems de dran par mi rigs zhes/_/bya ba 'di la gnas sogs sems/_/dag ni dpe go ji ltar yin/_/gang phyir nag
[\[312b\]]
[\[312b.1\]]sems kyis dran don/_/byams sems kyis dran min te dper/_/sa bon de dang de min can/_/nyid kyis 'bras ljang las nas bzhin/_/sems gzhan gyis mthong la gzhan gyis dran no zhes kyang mi zer ro zhes bya ba ni gzhan 'ga' zhig gis dran pa ni ma yin no snyam du bsams pa'o/_/
[\[312b.2\]]mthong ba'i las dran pa'i sems gzhan skye'o zhes bya ba ni rgyu yod pa'i phyir te/_sa bon yod pas myu gu bzhin no zhes bya ba'i tha tshig go/_/dran pa kho na las ngo shes pa yang yin no zhes bya ba ni/_dran pa yod na ngo shes te/_bdag gi mthong ba gang yin pa de nyid 'di yin no zhes bya bar
[\[312b.3\]]dran pa'i phyir ro/_/'o na gang zhes bya ba ni gal te sems kyi khyad par kho nas dran na 'o na gang nag pas dran no zhes bya de ji lta bu zhes bya ba'i tshig kho nas drang ngo /_/de yang zhes bya ba rgyas par 'byung ba ni nag pa zhes bya ba 'du byed kyi tshogs kyi rgyun de yang zhes bya ba de yang yul gzhan dang
[\[312b.4\]]'gyur ba 'byung ba ste/_yul gzhan du 'byung ba dang 'gyur ba 'byung ba la rgyu'i dngos por yid la bsams nas so/_/ci zhe na/_rje bo zhes brjod par zad kyi gang zag ni ma yin te/_tha snyad 'di ni rgyu dang 'bras bu'i dngos po la ltos pa yin gyi/_gang zag la ltos pa ni ma yin no snyam du
[\[312b.5\]]bsams pa yin no/_/de nyid kyi phyir gcig pu ni 'ga' yang med ces bya ba la sogs pa smos so/_/de bzhin du su zhig gis rnam par shes pa zhes bya ba la sogs pa rgyas par 'byung ba ni/_bdag med na su zhig gis de ltar rnam par shes/_rnam par shes pa zhes bya ba'i don
[\[312b.6\]]ci yin/_rnam par shes pas yul 'dzin pa'o/_/ci de 'dzin pa rnam par shes pa las gzhan zhig yin nam/_'o na ni rnam par byed do/_/gang gis de byed pa de bshad zin te/_rnam par shes pa'i rgyu ni ci rigs par dbang po dang don dang yid la byed pa la sogs pa dag yin no zhes bya ba 'di
[\[312b.7\]]ni khyad par yin no/_/ci rigs par zhes bya ba ni ji ltar srid par ro/_/'o na gang nag pas rnam par shes so zhes bya ba ji lta bu zhe na/_nag pa zhes bya ba'i rgyud las de skye bar mthong nas smra bar zad do/_/drug pa 'di'i don ji lta bu yin/_rje bo'i don yin no/_/dper na gang gi jo bo gang yin pa
[\[313a\]]
[\[313a.1\]]zhes bya ba nas rgyas par rnam par shes pa gang du sbyar bar bya na 'di ltar 'di'i rje bo btsal/_rnam par shes par bya ba'i don la'o/_/ci'i phyir sbyar bar bya/_rnam par shes par bya ba'i phyir ro/_/kye ma de nyid de'i don du sbyar ro zhes bya ba ni bsod nams kyis bskyed pa
[\[313a.2\]]rnams kyis legs par smras so/_/ji ltar sbyar bar bya ba bskyed pa'i sgo nas sam/_'on te mngag pa'i sgo nas/_rnam par shes pa la 'gro ba mi rung bas bskyed pa'i sgo nas so/_/de lta na ni rgyu kho na rje bo yin la 'bras bu kho na bran yin par 'gyur te zhes bya ba'i bar du rgyas par de ni rnam
[\[313a.3\]]par shes pa'i rgyu gang yin pa de kho na'i yin no/_/gang yang nag pa zhes bya ba'i bar dang /_rgyas par de lta bas na de la yang rgyu'i dngos po ma gtogs pa rje bo'i dbang po med do zhes bya ba'i bar yin no/_/sogs pa zhes bya ba'i sgras ni su zhig gi tshor/_su'i tshor ba yin/_su
[\[313a.4\]]zhig gi 'du shes/_su'i 'du shes yin zhes bya ba la sogs pa bsdu ste/_'di ni phyogs yin no/_/gang yang bya ba ni byed pa po la ltos pa'i phyir te zhes zer ba brda sprod pa po'o/_/de yang dgos so zhes bya ba ni rnam par shes pa po yang dgos so/_/gang zag go snyam du bsams pa
[\[313a.5\]]yin no/_/'gro ba po'i 'gro ba'o zhes brjod pa yin no zhes bya ba ni dper na me 'gro'o/_/sgra 'gro'o zhes me'i 'gro ba dang sgra'i 'gro ba ltar lhas byin 'gro'o/_/lhas byin 'gro ba'o zhes bya ba yang de dang 'dra ste/_dpe 'dis ni lhas byin gyis rnam par shes so zhes bya ba grub po/_/'dra bar
[\[313a.6\]]bdag nyid thob pa'i phyir zhes bya ba ni rgyu dang 'dra bar bdag nyid thob pa'i phyir ro/_/cung zad kyang mi byed mod kyi zhes bya ba ni yongs su g.yo ba mi byed mod kyi zhes bya ba'i don to/_/de'i rnam pa nyid do zhes bya ba ni sngon po la sogs pa yul gyi rnam pa nyid do zhes bya ba'i tha tshig go/_/rnam
[\[313a.7\]]par shes pa'i rgyur gyur pa'i phyir zhes bya ba ni rnam par shes pa yang rnam par shes pa gzhan gyi rgyu yin te/_de'i phyir rnam par shes pa gzhan skyed par byed pa la rnam par shes so zhes bya'o/_/rgyu la byed pa po'i sgrar bstan pa'i phyir zhes bya ba ni/_rgyu ni byed pa por 'gyur ba'i phyir dper na
[\[313b\]]
[\[313b.1\]]dril bu ni sgrogs par byed pa'i rgyu yin pas dril bus sgrogs so zhes bya ba de dang 'dra'o/_/gcig kho na yin pa'i phyir sgron ma zhes bya ba ni me lce rnams kyi rgyun la nye bar 'dogs par byed la/_de yul gzhan dag tu 'byung ba ste/_sgron ma rgyun gyi ngo bo de yul gzhan du byung ba la/_yul de dang der
[\[313b.2\]]'gro ba zhes bya'o/_/de bzhin du gcig kho na yin pa'i phyir sems kyi rgyun la rnam par shes pa nye bar 'dogs par byed pa/_rnam par shes pa rgyun gyi ngo bo de yul gzhan dag la skye ba la yul de dang rnam par shes so zhes bya ba ste/_rnam par shes pa rgyun gyis skye bas rnam par shes so snyam du
[\[313b.3\]]bsams pa yin no/_/yang ji ltar gzugs 'gyur ro zhes bya ba rgyas par 'byung ba ni/_ji ltar 'gyur ba po 'gyur ba la don gzhan ma yin pa dang /_skyed pa po skye ba dang gnas pa po gnas pa las don gzhan ma yin pa ltar rnam par shes pa la yang de dang 'dra bar 'gyur te/_bya ba
[\[313b.4\]]logs shig na med pa'i phyir/_rnam par shes pa'i rnam par shes pa po yang rnam par shes pa'i bya ba las don gzhan ma yin pa nyid do/_/bye brag pa'i gzhung lugs kyis bslus pas smras pa/_gal te bdag las rnam par shes pa mi skye na rnam par shes pa'i mtshan nyid kyi rgyu la khyad par
[\[313b.5\]]med pa'i phyir ro/_/rnam par shes pa de dang 'dra ba kho nar 'gyur ro/_/gal te bdag las skye na ni de'i bsam pa'i khyad par can kho na skye'o snyam du bsams pa yin no/_/myu gu dang sdong bu dang 'dab ma la sogs pa bzhin du rim pa nges par skye bar mi 'gyur zhes bya ba ni/_ci'i phyir sems
[\[313b.6\]]snga ma 'gags pas/_go phye bas ba lang gi blo'i mjug thogs su bud med kyi blo/_bud med kyi blo las ma he'i blo skye'i/_ci'i phyir myu gu dang sdong bu dang 'dab ma la sogs pa bzhin du mjug thogs su ba lang gi blo kho na skye bar mi 'gyur/_myu gu las sdong bu kho na skye bar 'gyur gyi 'dab ma la sogs
[\[313b.7\]]pa ma yin pa dang /_sdong bu las 'dab ma kho na skye bar 'gyur gyi/_me tog ma yin pa de dang 'dra ba'i bar ro/_/bsam gtan rdzogs pas mnyam par gzhag pa rnams la zhes bya ba ni bsam gtan rdzogs shing mthar phyin pas mnyam par gzhag pa rnams la lus dang sems 'dra ba skye na ste/_lus
[\[314a\]]
[\[314a.1\]]dang sems mtshungs pa skye na'o/_/bdag nyid ces bya ba ni gzhan gyis ma btsal bar snyam du bsams pa yin no/_/de ltar na 'dis ni ci'i phyir rtag tu de dang 'dra ba kho nar skyed par mi 'gyur zhes dris pa gang yin pa de'i lan btab pa yin no/_/rim pas nges par mi 'gyur zhes
[\[314a.2\]]bya/_dris pa gang yin pa de bstan pa'i phyir/_sems rnams kyi rim pa yang nges pa kho na ste zhes bya ba smos so/_/rigs kyi bye brag las zhes bya ba ni bsgom pa'i bye brag las so/_/bud med kyi sems kyi mjug thogs su zhes rgyas par 'byung ba ni bud med kyi sems te bud med la
[\[314a.3\]]dmigs pa'i mjug thogs su'o/_/bud med de'i lus ni de'i lus so/_/gal te kun du rgyu 'am/_gzhan dge ba yang rung ba zhig de'i lus sun 'byin par byed pa'i sems sam/_de'i khyo 'am bu la sogs pa'i sems skyes pa ste/_de'i khyo 'am bu la sogs pa'o/_/sogs pa zhes bya
[\[314a.4\]]ba'i sgras ni bu mo la sogs pa bsdu'o/_/de dag la dmigs pa'i sems ni de'i khyo dang bu la sogs pa la dmigs pa'i sems te/_gal te de 'am gzhan zhig bud med kyi mjug thogs su skyes par 'gyur la/_yang phyis dus gzhan na rgyun yongs su 'gyur ba las bud med kyi sems
[\[314a.5\]]skye na/_bud med kyi sems phyis skyes pa de ni/_de'i lus sun 'byin pa'i sems te/_bud med kyi lus sun 'byin pa'i sems bskyed pa la nus pa 'am/_de'i khyo'am bu la sogs pa'i sems bskyed pa la nus pa yin no/_/ci'i phyir zhe na/_de'i rigs can yin pa'i phyir ro zhes bya ba smos so/_/
[\[314a.6\]]'di la de'i lus sun 'byin pa'i sems sam de'i khyo 'am bu la sogs pa'i sems rigs sam sa bon yod pas na de'i rigs can no/_/de'i dngos po ni de nyid de/_de dang rigs mthun pa'i phyir ro snyam du bsams pa yin no/_/gzhan du na ni zhes bya ba ni de'i rigs can ma yin pa'o/_/yang na
[\[314a.7\]]bud med kyi sems las rnam grangs kyis zhes bya ba rgyas par 'byung ba ni cig car ma yin par rnam grangs kyis bud med kyi sems las de'i lus sun 'byin par byed pa'i sems kyang skye la/_de las de'i khyo'i sems dang de las de'i bu'i sems dang /_de nyid las kyang sun 'byin pa la
[\[314b\]]
[\[314b.1\]]sogs pa'i sems skye bar 'gyur na/_de nas bud med kyi sems kyi mjug thogs su skyes pa'i sems rnams kyi nang nas rgyun gyis ches mang ba dang /_nus pa'i sgo nas ches gsal ba dang /_bskyed par bya ba'i sems dang nye ba gang yin pa'i sems de kho na skye bar 'gyur ro/_/de'i bsgos
[\[314b.2\]]pa'i stobs dang ldan pa'i phyir ro zhes bya ba ni ches mang ba 'am/_ches gsal ba 'am/_ches nye ba de'i bsgos pa stobs dang ldan pa'i phyir ro/_/de'i dus pa'i lus dang zhes bya ba rgyas par 'byung ba la de'i dus na nye bar gnas pa ni de'i dus pa ste/_lus kyi rkyen gyi khyad par ro/_/ma gtogs
[\[314b.3\]]pa ni bkol pa ste/_/gang la lus kyi phyi rol gyi rkyen dbyug pas bsnun pa la sogs pa nye bar gnas pa de nyid skye bar 'gyur bas so/_/bsgos pa de nyid ches stobs dang ldan zhes bya ba ni ches mang ba dang /_ches gsal ba dang /_ches nye ba'i dgos par bshad pa gang yin pa de ni stobs dang ldan
[\[314b.4\]]pa yin na/_ci'i phyir 'bras bu mi 'byin zhe na/_gnas pa gzhan du gyur pa nyid ni 'dus byas kyi mtshan nyid yin pa'i phyir zhes bya ba smos te/_'di'i mtshan nyid gnas pa las gzhan du 'gyur ba'i mtshan nyid do/_/de'i ngo bo'i phyir ro/_/'dus byas kyi mtshan nyid gzhan du 'gyur ba de
[\[314b.5\]]yang dgos pa gzhan gyi 'bras bu skye ba'i rjes su mthun pa'i phyir ro/_/de'i phyir rtag tu 'bras bu de nyid mi 'byin to/_/'di skad du zhes bya ba ni gnas brtan sgra gcan zin gyis so/_/rnam pa thams cad ces bya ba ni rnam pa kun te rma bya'i mdongs 'di'i kha dog dang bkod pa la sogs pa'i
[\[314b.6\]]rnam pa ji snyed pa de dag gis gang gi kha dog ni 'di lta bu'o/_/bkod pa ni 'di dang 'dra ba'o/_/'di ltar ni mtsher ro zhes bya ba de lta bu la sogs pa'i rnam par 'gyur ba'i shes bya shes par mi nus so/_/su dag gis she na/_thams cad mkhyen pa ma yin pa nyan thos dang rang sangs rgyas la sogs pas
[\[314b.7\]]shes par mi nus so/_/de shes kun mkhyen stobs yin no/_/zhes bya ba ni gang gis de'i rgyu shes pa'i byed pa snyam du bsams pa yin no/_/gzugs can ma yin pa'i sems kyi bye brag rnams lta smos kyang ci dgos zhes bya ba ni/_gzugs can rnams kyi rgyu yang shes par mi nus na/_
[\[315a\]]
[\[315a.1\]]gzugs can ma yin pa rnams kyi lta smos kyang ci dgos zhes bya ba'i tha tshig go/_/mu stegs can gang la zhes bya ba ni bye brag pa'o/_/gal te yid dang phrad pa'i bye brag la ltos pa'i phyir ro zhe na/_zhes bya ba ni/_gal te sems skye ba ni bdag las skye bar 'dra mod kyi
[\[315a.2\]]res 'ga' yid dang 'brel pa'i bye brag la ltos pa de'i phyir/_sems rtag tu de dang 'dra ba kho nar skye bar mi 'gyur la/_myu gu dang sdong bu dang 'dab ma la sogs pa bzhin du rim pa nges par yang skye bar mi 'gyur ro zhes bya bar 'dod na ni ma yin te 'brel pa gzhan ma yin pa'i phyir ro zhes
[\[315a.3\]]bya ba ni de ni de lta ma yin no/_/ci'i phyir zhe na/_bdag dang yid de dag las 'brel pa gzhan du ma grub pa'i phyir te/_'brel pa zhes bya ba'i dngos po gcig pu grub pa ni 'ga' yang med do/_/'dab chags par skyes pa'i ngo bo dag la phrad pa'i blor 'gyur te/_de dag ma bzung bar de'i blo med pa'i phyir
[\[315a.4\]]la/_sgra bzhin dang /_'u shi bzhin dang /_nam mkha'i bya'i phreng ba bzhin no zhes 'byung ba'i phyir ro/_/de grub kyang 'brel pa can dag ces bya ba rgyas par 'byung ba ni 'brel pa khas blangs kyang 'brel pa can 'jig rten na grags pa chu dang bum pa 'am/_shing gnyis dang 'dra ba de dag ni yongs su chad pa'i phyir te/_
[\[315a.5\]]yul yongs su chad pa mthong ba'i phyir zhes bya ba'i tha tshig go/_/mtshan nyid rnam par bshad pa'i zhes bya ba ni/_bye brag pa'i gzhung lugs las phrad pa'i mtshan nyid bstan pa'i phyir ro/_/phrad pa zhes bya ba'i mtshan nyid ni ma phrad pa sngon du 'gro ba can gyi phrad pa yin no zhes rnam par bshad pa'i phyir dper na
[\[315a.6\]]lug gam gyad gnyis phan tshun 'thab pa 'am/_dper na mtho yor dang bya rog bzhin gang na bdag yod pa de na yid med la gang na yod pa de ni bdag med do zhes/_bdag yongs su chad pa ste yul yongs su chad pa nyid du thal bar 'gyur te/_bdag yid dang phrad pa zhes bya ba 'dis ni phyogs
[\[315a.7\]]'di chos can gyi khyad par las bzlog pa bstan pa yin te/_chos can ni bdag go/_/de'i khyad par ni thams cad yod pa nyid do/_/de las bzlog pa ni thams cad med pa nyid do/_/de'i phyir yid 'phos pa las bdag 'phos par thal bar 'gyur zhes bya ba ni yid lus kyi phyogs gang dang gang du 'pho ba de dag de nas
[\[315b\]]
[\[315b.1\]]bdag 'pho zhing 'dor ro zhes bya bar thal bar 'gyur te/_dper na skyes bu sa'i phyogs gang dang gang du 'pho ba de nas nyi ma 'pho ba lta bu'o/_/de lta yin na yang 'di'i bya ba med pa nyid la gnod par 'gyur bas de nyid dam bcas pa'i nyes pa yin no/_/nyams par zhes bya ba ni thal bar 'gyur ro zhes
[\[315b.2\]]bya bar sbyar te/_gang dang gang du yid 'pho ba der bdag 'jig pas de nyid 'dir dam bcas pa'i nyes pa yin te/_bdag rtag pa nyid log pa'i phyir ro/_/gal te phyogs gcig phrad do zhe na zhes bya ba ni yid bdag gi phyogs gcig dang phrad pa 'am/_bdag yid kyi phyogs gcig dang phrad pa ste/_
[\[315b.3\]]lus kyi phyogs gang na yid gnas par gyur pa de na yod pa'i bdag gi phyogs dang ni yid mi phrad kyi glo nas phrad do/_/de'i phyir phrad pa ni ma phrad pa sngon du 'gro ba nyid yin yang bdag gi phyogs ma phrad pa kho na yid dang phrad do zhes bya bar 'dod na/_ma yin te de ni de nyid kyi phyogs yin pa nyid du mi rung ba'i
[\[315b.4\]]phyir ro/_/bdag la ni phyogs gzhan yod pa yang ma yin te/_cha med pa'i phyir ro/_/phrad pa yod du chug na yang zhes bya ba rgyas par 'byung ba ni phrad pa khas blangs su zin kyang /_'on kyang 'gyur ba med pa'i phyir yid rtag tu khyad par med pa la/_gang gis na 'di skad du yid dang phrad pa'i bye brag la ltos pa'i
[\[315b.5\]]phyir ro zhes smras pa/_ji ltar phrad pa khyad par du 'gyur/_ji ltar blo'i khyad par yin zhes de nyid la klan ka tshol bar byed do zhes bya ba ni ci'i phyir rtag tu de 'dra ba kho nar mi skye zhes bya ba'o/_/gal te 'du byed kyi khyad par la ltos pa'i bdag nyid dang yid phrad pa las so zhe na zhes bya ba ni gal te bdag dang yid ni
[\[315b.6\]]rtag tu khyad par med mod kyi/_bdag dang yid sbyor ba 'du byed kyi khyad par la ltos pa nyid las blo'i khyad par 'dod na 'o/_/'di skad du bsgom pa'i khyad par gyi mtshan nyid kyi 'du byed kyi khyad par las bdag dang yid sbyor ba'i khyad par du 'gyur la/_de'i khyad par las blo'i khyad par du 'gyur ro zhes smras pa yin
[\[315b.7\]]no/_/de'i phyir rgyu'i khyad par las 'bras bu'i khyad par du 'gyur te/_dung dang rnga pa Ta ha la sogs pa'i sgra bzhin no/_/'di ni yod pa ma yin no/_/ga las she na/_sems kho na las zhes bya ba rgyas par smos te/_'dir slob dpon gyi dgongs pa ni sems kyang yod la/_bsgom pa'i khyad par gyi mtshan nyid kyi 'du
[\[316a\]]
[\[316a.1\]]byed kyi khyad par gang kho bo cag bag chags dang sa bon zhes bya bar rnam par 'jog pa yang yod pas kho bo dang khyod la rtsod pa med mod kyi/_dngos po gzhan yin nam ma yin zhes bya ba tsam zhig khyad par yod do/_/de'i phyir 'du byed kyi khyad par la ltos pa'i sems kho na blo'i khyad par
[\[316a.2\]]du gyur la rag mod/_bdag gam de dang phrad par brtags pas ci zhig tu bya snyam pa 'di yin no/_/bdag gi nus pa 'di cung zad kyang mi dmigs so zhes bya ba rgyas par 'byung ba ni sman pa ngan g.yo can 'ga' zhig gis/_nad pa 'ga' zhig la sman byin nas bsams pa/_sman 'di ni rnyed sla ba yin
[\[316a.3\]]te nad pa 'di 'khor dang bcas pas kyang shes so/_/sman 'dis kyang 'di'i nad zhi bar ni 'gyur ro/_/de'i phyir bdag gis nor rnyed par mi 'gyur ro snyam du bsams nas/_phu swA hA/_phu swA hA/_zhes de la sngags kyis btab cing /_sngags 'dis na sman 'di grub po zhes skye bo la bstan na/_de la ji ltar sman gyis
[\[316a.4\]]don grub par bya ba la sman pa ngan g.yo can gyis phu swA hA zhes bya ba'i nus pa med kyi sman gyi nus pa yin pa de bzhin du blo'i khyad par skye bar bya ba la/_bdag gis nus pa med kyi sems 'du byed dang bcas pa kho na'i nus pa yin no/_/gal te bdag yod na ni de gnyis srid do zhe na ni zhes bya ba ni/_gal te bdag
[\[316a.5\]]yod na 'du byed dang sems de gnyis srid pas de'i phyir bdag yod do zhes bya bar 'dod na/_'dir smras pa/_tshig tsam du zad kyi 'di la rigs pa ni 'ga' yang med do/_/gal te de ni rten yin no zhe na zhes bya ba ni/_'dir de gnyis rten yin no zhes bya bar 'dod na'o/_/dper na gang gi brten pa lta bu zhes bya ba ni
[\[316a.6\]]rten gyi ngo bor dper brjod pa tshol ba'o/_/de la rten gyi don mi rigs par bstan pa'i phyir de dag kyang zhes bya ba rgyas par smos te/_'du byed dang sems de dag kyang ri mo dang /_rgya shug la sogs pa ltar te/_dper na rtsig pa la ri mo dang /_gzhung bu la rgya shug brten pa ltar ro/_/sogs pa zhes bya ba'i
[\[316a.7\]]sgras ni snod dang zas la sogs pa bsdu ste/_'du byed dang sems de dag ni rten dag la de ltar ma yin la/_de yang rtsig pa dang gzhung bu la sogs pa ltar rten du rigs pa ma yin no/_/ci'i phyir zhe na thogs pa dang tha dad pa nyid kyis nyes par thal bar 'gyur ba'i phyir ro zhes bya ba smos te/_thogs pa dag
[\[316b\]]
[\[316b.1\]]bcas pa nyid kyis nyes pa nyid kyi phyir dang /_yul tha dad pa nyid kyis nyes pa'i phyir ro zhes bya ba'i don to/_/ji ltar gzhung bu dang rgya shug dag dang /_rtsig pa dang ri mo dag rten dang brten pa'i ngo bo yin pas thogs pa dang bcas pa dang tha dad pa nyid du mthong ba ltar de dag kyang de ltar 'gyur ba zhig na/_'di ni
[\[316b.2\]]'dod pa yang ma yin te/_de'i phyir bdag ni rten ma yin no/_/dper na dri la sogs pa las sa gzhan ma yin pa ltar blo la sogs pa las kyang bdag gzhan ma yin no/_/skyes bu dam pa su zhig dri la sogs pa las sa gzhan ma yin pa nges par 'dzin par byed/_sa gang yin zhes smos na ji ltar gzugs dri la sogs pa
[\[316b.3\]]dag las gzhan pa'o zhes bya ba lta bur gzugs dang dri dang ro dang reg bya dag las gzhan par ni bstan par mi nus so/_/gal te dri la sogs pa las sa gzhan ma yin na sa'i/_dri la sogs pa zhes bya ba tha snyad 'di ji ltar 'dogs te/_nag pa'i sa zhes bya ba gzhan gyis gzhan tha snyad 'dogs
[\[316b.4\]]par ni mthong ngo zhe na/_de'i phyir sa'i dri la sogs pa zhes bya ba'i tha snyad 'di zhes bya ba rgyas par smos so/_/khyad par du bya ba'i phyir ro zhes bya ba ni chu la sogs pa las khyad par du bya ba'i phyir zhes bya ba'i tha tshig go/_/ji ltar zhe na/_ci nas de dag nyid ces bya ba rgyas par 'byung bas ston par byed do/_/de
[\[316b.5\]]dag nyid ces bya ba'i sgras ni de dag las ma gtogs pa'i sa'i rdzas bzlog pa'i phyir te/_ci nas dri la sogs pa de dag nyid do zhes bya bas zhes bya bar shes par 'gyur bar ro/_/'di nyid la dper brjod pa/_shing gi gzugs kyi lus bzhin no/_/zhes bya ba smos te ji ltar 'ji ba las byas pa la sogs pa
[\[316b.6\]]gzhan las khyad par du bya ba'i phyir shing gi gzugs kyi lus zhes tha snyad 'dogs la/_shing gi gzugs kyi lus gzhan yang ma yin pa ltar 'di yang de bzhin du tha snyad 'dogs par 'gyur la/_dri la sogs pa las sa gzhan yang ma yin no/_/'du byed kyi khyad par la ltos su zin kyang zhes bya ba ni bdag dang yid
[\[316b.7\]]phrad pa'o/_/gang zhig stobs che ba zhes bya ba 'du byed kyi khyad par te/_des 'du byed kyi khyad par gzhan dag la gegs byed do/_/stobs che ba de nyid ci'i phyir rtag tu 'bras bu mi 'byin zhes bya ba ni slob dpon gyi tshig yin no/_/de nyid kyi phyir yang bshad pa 'di'i tshul te 'du byed kyi tshul 'jig pa 'am/_
[\[317a\]]
[\[317a.1\]]gegs byed pa gang yin pa de ni sa bon gyi bdag nyid kyis bsgos pa yin na/_bdag tu rtog pa ni don med cing dgos pa med pa yin te/_'du byed kyi don tu der brtag grang na 'du byed de'i bya ba gang yin pa de ni dgos pa kho na byed do/_/dran pa la sogs pa ni yon tan gyi dngos po yin pa'i phyir zhes
[\[317a.2\]]bya ba rgyas par 'byung ba ni/_gal te dran pa 'du byed dang 'dod pa dang zhe sdang la sogs pa ni yon tan gyi dngos po yin pa'i phyir la/_rdzas brten pa yon tan dang ldan pa ma yin no zhes de skad du mtshan nyid bstan pa'i phyir yon tan gyi rdzas de yang gdon mi za bar rdzas la brten pa yin pa'i phyir ro/_/de dag gi
[\[317a.3\]]brten pa la sogs pa gzhan yod par yang rung ba ma yin no/_/de bas na 'di dag gi rten gang yin pa de ni bdag yin pa de ni bdag yin pas de lta bas na bdag ni yod do zhes bya bar 'dod na/_de ni de lta ma yin no/_/ci'i phyir zhe na/_dran pa la sogs pa yon tan gyi dngos po nyid du ma grub pa'i phyir ro/_/yod pa
[\[317a.4\]]thams cad rdzas yin zhes bya ba ni/_mtshan nyid kyi sgo nas yod pa gang yin pa de ni rdzas yin no/_/dge sbyong gi 'bras bu ni rdzas drug yin no zhes 'byung ba'i phyir ro zhes bya ba de la/_zag pa med pa'i rnam par grol ba'i lam phung po lnga ni/_dge sbyong gi 'bras bu 'dus byas lnga yin la/_bral ba ni dge sbyong
[\[317a.5\]]gi 'bras bu 'dus ma byas yin te/_de ltar rdzas drug yin no/_/de dag rdzas la brten pa nyid du yang ma grub ste zhes bya ba ni/_dran pa la sogs pa rnams rdzas la brten pa nyid du ma grub pa ste/_gnyi ga la grub pa la chos kyi tha snyad 'dogs pa'i phyir ro zhes bya ba'i tshul gyis so/_/rten gyi don ni brtags zin
[\[317a.6\]]to zhes bya ba ni/_dper na gang gi rten gang lta bu'o/_/de dag kyang ri mo dang rgya shug la sogs pa lta bur brten pa ma yin la zhes bya ba rgyas par ro/_/bdag med na ci'i phyir dge ba dang mi dge ba'i bya ba'i 'bras bu la sogs pa'i rtog pa yid la rgyu zhing 'gying bar 'gyur/_skad cig ma zad pa nyid du khas
[\[317a.7\]]blangs pa'i tshe las dang 'bras bu'i 'brel pa mi srid de/_gang gi phyir gzugs la sogs pa'i phung po bdag nyid kyi khyad par so sor nub cing /_skad cig ma dang pos skye ba 'phangs pa rnams las ngo bo'i khyad par skad cig ma gzhan la rag lus pa'i bya ba 'bras bu skye ba mi rung ngo /_/de lta yin na yang lus bkra
[\[317b\]]
[\[317b.1\]]sbyin pa la sogs pa'i bya ba'i 'bras bu mchod sbyin la sogs pas nyams su myong bar 'gyur ro/_/gang gi ltar na bdag yod pa de'i ltar na ni sems pa skyes pa'i bdag la chos sam chos ma yin pa gzhag nas 'gag la/_chos dang chos ma yin pa gzhan gyis zil gyis mnan pa de gnyis las dus gzhan
[\[317b.2\]]gyi tshe 'bras bu 'byung bar rigs so zhe na/_lha rnams dga' bas bsgos pa mi shes te/_kho bo cag gi ltar na ni sems pa 'das pas sems da ltar sgo bar mi byed kyi/_'on kyang sems snga ma dang lhan cig skyes pa'i sems pa'i khyad par las sems nus pas khyad par du byas pa skye la/_de'i nus pa'i khyad
[\[317b.3\]]par de ni gang las rgyud yongs su 'gyur ba'i khyad par las phyis 'bras bu skye ba bsgos pa zhes bya'o/_/sems da ltar ba'i khyad par de yang de ma thag tu 'byung ba'i sems kyi nus pa'i khyad par gyis rgyur 'gyur ba na sems de sgo bar byed do zhes bya'o/_/de'i phyir 'das pas sgo bar mi byed la/_
[\[317b.4\]]da ltar ba bsgo ba ma yin te/_de dag 'gags pa dang skye ba'i tshe de ma bsgos pa'i phyir ro/_/smras pa/_sems gang zhig las las skye ba de'i rgyun las kyis bsgos pa la/_de 'bras skye phyir byas pa chud/_/za dang ma byas phrad pa bsal/_/rnam pa de dag zhes bya ba ni dkar sham la sogs pa'i
[\[317b.5\]]rnam pa dag ces bya ba'i tha tshig go/_/des na phung po dag la bdag gi zhes bya ba yin par rtogs so/_/bdag la phan 'dogs pa'i lus la yang bdag nye bar 'dogs te zhes bya ba la sogs pa 'byung ngo /_/phan 'dogs pa la bdag nye bar 'dogs pa yin yang bdag tu 'dzin pa ni ma yin no zhes bya
[\[317b.6\]]ba ji ltar zhe na/_'di bdag go snyam du de ltar ni ma yin no/_/de nyid 'ongs pa yin no zhes bya ba ni drug pa 'di'i don ji lta bu yin/_jo bo'i don yin no/_/dper na gang gi jo bo gang lta bu yin/_dper na ba'i nag pa lta bu yin no/_/'di ji ltar de'i jo bo yin/_de rmo ba dang bzho ba la sogs pa la sbyar ba de la rag lus
[\[317b.7\]]pa'i phyir ro/_/bdag tu 'dzin pa gang du sbyar bar bya na/_ji ltar 'di'i jo bo btsal/_bdag tu 'dzin par bya ba'i don la'o/_/ci'i phyir sbyar bar bya/_bdag tu 'dzin par bya ba'i phyir ro/_/kye ma de nyid de'i don du sbyar ro zhes bya ba ni/_bsod nyams kyi skyed pa rnams kyi legs par smras so/_/ji ltar sbyar bar bya/_
[\[318a\]]
[\[318a.1\]]ci skyed pa'i sgo nas sam/_'on te mngags pa'i sgo nas/_bdag tu 'dzin pa la 'gro ba mi rung bas bskyed par bya ba'i sgo nas so/_/de lta na ni rgyu kho na jo bo yin la/_'bras bu kho na bran yin par 'gyur te/_'di ltar rgyu ni 'bras bu la dbang byed la/_'bras bu yang de dang ldan pa rgyu yin pas de ni
[\[318a.2\]]bdag tu 'dzin pa'i rgyu gang yin pa de kho na'i yin no/_/shing ljon pa me tog chags so zhes bya ba dpe dang po ni grub pa'i mtha' gang la shing ljon pa yan lag can du mi 'dod pa de la yin te/_'byung ba chen po ris mi mthun pa bzhis brtsams pa yin par mi 'dod pa'i phyir ro/_/gang la shing ljon pa yan lag can
[\[318a.3\]]yod pa de la ni dpe gnyis pa nags tshal 'bras bu chags so zhes bya ba yin te/_nags tshal zhes bya ba ni cung zad kyang med do/_/ji ltar nags tshal shing sA la dang tA la tshogs pa gang la 'bras bu 'byung ba de dang 'bras bu chags so zhes bya ba de bzhin du skye mched drug gi mtshan nyid kyi rten gang la bde ba 'am sdug
[\[318a.4\]]bsngal 'byung ba de la/_bde ba 'am sdug bsngal ba zhes bya ba'o/_/de ltar ni bshad do zhes bya ba ni/_/de dag gyur pas gyur nyid phyir/_/rten ni mig la sogs pa yin no zhes skye mched drug ji ltar rten yin pa de ltar ni bshad zin to/_/bdag med na las rnams kyi byed pa po ni gang yin/_'bras bu rnams kyi za ba po ni gang yin
[\[318a.5\]]zhes bya ba 'byung ngo /_/bshad pa gang gis na de byed pa po dang za ba po zhes bya bar rgyas par brjod par 'gyur ba ci las rnams sam/_'bras bu nye bar longs spyod pa bdag la rag las sam/_de'i phyir rang dbang can gyi byed pa po 'am za ba po 'ga' yang med kyi/_rgyu dang 'bras bu tsam zhig yod na byed pa po 'am/_za ba
[\[318a.6\]]por 'dogs par zad de/_ji skad du/_lus dang sems kyi rgyun gang las/_/las dang de 'bras gnyis 'byung ba'i/_/'gro ba sna tshogs zhes bya ste/_/byed pa po dang za ba por brjod ces bshad pa lta bu'o/_/gal te byed pa po bdag yin na ni/_de nyid bsgrub par bya ba yin te/_yod pa ma yin pa'i phyir dang /_rtag pa'i
[\[318a.7\]]phyir nam mkha' bzhin no/_/'on te phung po lnga'i rgyun yin no zhe na ni/_de nyid byed pa po yin te/_phung po lnga'i mtshan nyid de nyid byed pa po yin gyi bdag ni ma yin pas kho bo cag gi phyogs grub po/_/de la yang rang dbang med par bstan pa'i phyir te las ni rnam pa gsum ste zhes bya ba rgyas par smos so/_/de la lus
[\[318b\]]
[\[318b.1\]]dang ngag gi las dag ni sems kyi gzhan gyi dbang gis 'jug ste/_sems kyis rab tu bcug pa'i phyir ro ji skad du/_des skyed lus dang ngag gi las/_/zhes bshad pa lta bu'o/_/sems kyang lus kyi gzhan gyi dbang gis 'jug ste/_lus dang sems dag ni phan tshun rjes su byed pa'i phyir ro/_/rang gi rgyu'i gzhan
[\[318b.2\]]gyi dbang gis kyang 'jug ste/_yid dang chos yid la byed pa la sogs pa'i gzhan gyi dbang yin pa'i phyir ro/_/de yang de dang 'dra ba zhes bya ba ni sems kyi rang gi rgyu de yang rgyu gzhan gyi dbang gis 'jug pas lus sam/_ngag gam sems sam rgyu gzhan yang rung gang la rang dbang med kyi/_bzhi yis sems dang
[\[318b.3\]]sems byung rnams/_/gsum gyis snyoms par 'jug pa gnyis/_/gzhan ni gnyis po dag las skye/_/dbang phyug sogs min rim sogs phyir/_/zhes 'byung bas/_dngos po thams cad ni rkyen gyi gzhan gyi dbang gis 'jug go/_/bdag kyang ltos pa med par ni blo'i khyad par skye ba'i rgyu nyid du khas mi len pa'i
[\[318b.4\]]phyir rang dbang can du mi 'grub po/_/ji ltar zhe na/_yid dang phrad pa la sogs pa'i khyad par la ltos pa'i phyir ro/_/de lta bas na de lta bu mtshan nyid ces bya ba ni byed pa po rang dbang can no/_/'o na byed pa po ji lta bu zhe na/_gang zhig gang gi rgyu'i gtso bo yin pa de ni byed pa po zhes bya zhes bya ba smos te/_
[\[318b.5\]]gtsor de la brten nas skyes pa'i phyir ro/_/de ni de lta bus yang byed pa por mi rung ngo zhes bya ba ni rgyu'i gtso bo'i ngo bor yang mi rung ngo zhes bya ba'i tha tshig go/_/de'i rgyu ma yin par bstan pa'i phyir dran pa las ni 'dun pa skye'o zhes bya ba rgyas par smos te/_dang po dran par bya ba'i don la dran pa skye'o/_/
[\[318b.6\]]dran pa las ni 'dun pa ste/_byed 'dod pa yin no/_/'dun pa las ni rtog pa ste/_bye brag tu smra ba rnams ni sems rtsing ba'i mtshan nyid do zhes zer ro/_/gzhan dag na re nges par rtog pa'i mtshan nyid shes rab kyi khyad par ro zhes zer ro/_/rnam par rtog pa las rab tu dbang ba ste/_brtson 'grus so/_/
[\[318b.7\]]rab tu 'bad pa las rlung ngo /_/rlung las ni las te/_yul gzhan du 'byung ba'i mtshan nyid 'byung na/_'di la bdag gis ci zhig byed de/_de ni nus pa bkag pa yin no/_/rnam par shes pa las nus pa bkag pa'i phyir ro zhes bya ba ni/_dmigs pa gang yin pa de ni rnam par shes pa yin na/_'du byed
[\[319a\]]
[\[319a.1\]]kyi khyad par la ltos pa'i sems kho na las yin par zad kyi/_bdag gi byed pa'i cung zad kyang mi dmigs te/_sman gyi 'bras bu grub pa la/_sman pa ngan g.yo can gyis phu swA hA zhes smras pa dag bzhin no zhes rnam par shes pa la ni bdag gi nus pa bkag go/_/bdag med na ci'i phyir
[\[319a.2\]]sems can gyi rten ma yin pa la yang sdig pa dang bsod nams nye bar sogs par ma gyur/_bshad pa dbang po med pa'i phyir ro/_/rgyu gang gis dbang po dang bcas pa'i lus mngon par bsgrub pa'i rgyu de sa dang rdo la sogs pa rnams med de/_de'i phyir dbang po dang bcas pa dag ma yin no/_/de nyid kyi phyir tshor
[\[319a.3\]]ba'i rten ma yin pa'i phyir zhes bya ba smos te/_de'i rten skye mched drug yin no/_/ji ltar yin pa de ltar ni bshad zin to zhes bya ba ni de dag gyur pas gyur nyid phyir/_rten ni mig la sogs pa yin no zhes bya ba'o/_/de la rten la brten pa zhes bya ba ni bdag la brten pa'o/_/tshig gi lugs 'di ni lan btab zin to zhes
[\[319a.4\]]bya ba ni gang gi rten gang lta bu/_de dag kyang ri mo dang rgya shug la sogs pa lta bur brten pa ma yin la/_rtsig pa dang gzhung bu la sogs pa ltar rten du rigs pa ma yin te/_thogs pa dang tha dad pa nyid kyis nyes par 'gyur ba'i phyir ro zhes bya ba yin no/_/des skyed pa zhes bya ba ni sa bon des nus pa bskyed ces bya ba'i
[\[319a.5\]]tha tshig go/_/ji skad du bshad pa lta bu'o zhes bya ba ni gnas brtan sgra gcan zin gyis so/_/nye ba gang dang goms pa gang /_/zhes bya ba rgyas par 'byung ba ni/_rgyu gcig la las bzhi po lci ba dang nye ba dang /_goms pa dang /_sngon byas pa yod pa bzhi po de dag gi nang na las lci ba snga ma yin pa de ni gsum pas
[\[319a.6\]]sngar smin no/_/nye ba dang goms pa dang skye ba sngar byas pa rnams kyi yang nye ba snga ma yin pas de gnyis pas sngar smin no/_/goms pa dang sngar byas pa dag la yang goms pa snga ma yin pas gcig pas sngar smin no/_/de dag med na tshe snga ma la byas pa lan grangs gzhan la myong ba smin par 'gyur ro/_/nyon
[\[319a.7\]]mongs pa can ma yin pa rnams kyis ni sems kyi rgyun gtan du log pa ste zhes bya ba ni dge ba dang ma bsgribs la lung du ma bstan pa rnams kyi'o/_/rnam par 'drul ba'i khyad par las skyes pa zhes bya ba ni sa dang chu dang 'brel pa las 'bras bu'i rnam par 'gyur ba phra mo ni rnam par 'drul ba'o/_/de'i
[\[319b\]]
[\[319b.1\]]khyad par ni de nyid khyad par can yin te/_de la rnam par 'gyur ba'i khyad par skye ba'am/_de las 'bras bu gzhan skye'o/_/rnam par 'gyur ba'i khyad par ji lta bu zhig las yin pa bstan pa'i phyir de la 'byung ba'i rnam par 'gyur ba myu gu grub par byed pa gang yin pa de ni de'i sa bon yin zhes bya ba
[\[319b.2\]]smos te/_myu gu de'i sa bon yin no/_/'byung ba'i rnam pa gzhan ma yin te/_sngon gyi sa bon gyi gnas skabs kyi 'byung ba'i rnam pa ni ma yin no zhes bya ba'i don to/_/'gyur ba'i ming gis zhes bya ba ni ji ltar phye 'thag go zhes 'byung ba ni 'gyur ba'i ming gi tha snyad 'dogs pa de bzhin
[\[319b.3\]]du rgyud snga ma sa bon gyi gnas skabs ma rul ba las yang 'byung bar 'gyur ba'i ming gi sa bon zhes bya'o/_/'dra ba'i phyir zhes bya ba ni rgyun snga ma de yang 'byung ba rnam par 'gyur ba'i khyad par rnam par 'gyur ba las skye ba dang 'dra ba'i phyir sa bon zhes bya'o/_/de bzhin du 'di la yang
[\[319b.4\]]zhes bya ba rgyas par 'byung ba ni gal te dam pa'i chos mnyan pa dang tshul bzhin yid la byed pa'i rkyen gyi khyad par las skyes pa dge ba zag pa dang bcas pa'i sems kyi 'gyur ba skye ba'am/_dam pa ma yin pa'i chos mnyan pa dang /_tshul bzhin ma yin pa'i yid la byed pa'i rkyen gyi
[\[319b.5\]]khyad par las skyes pa mi dge ba'i sems kyi 'gyur ba skye na/_de las rnam par smin pa gzhan skye'i/_gzhan du ni ma yin pas de ni mtshungs so/_/ji ltar 'bras bu kho na las 'bras bu gzhan mi 'byung gi/_/'o na ci zhe na 'gyur ba'i khyad par las yin pa de bzhin du rnam par smin pa kho na
[\[319b.6\]]las rnam par smin pa gzhan mi 'byung gi/_'o na ci zhe na/_sems kyi 'gyur ba'i khyad par las 'byung bas de ni mtshungs so/_/'bras bu ni nang du ge sar dmar po zhes bya ba ni 'bras bu'i nang du ga na bi dza pu ra'i khu ba skyur po yod pa'i ge sar ro/_/de las ni gzhan mi skye'o zhes bya ba 'byung
[\[319b.7\]]ngo /_/'di ni 'dir dper brjod pa yin te/_ji ltar rgya skyegs kyis kha bsgyur ba'i ma du lung ga'i me tog gi 'bras bu ge sar dmar po las slar ge sar dmar po gzhan mi 'byung ba de bzhin du las las skyes pa'i rnam par smin pa las rnam par smin pa gzhan mi skye'o/_/'dir smas pa/_sems 'di sa bon
[\[320a\]]
[\[320a.1\]]mtha' yas pa dang lhan cig rgyun gyis 'byung /_/sa bon de de rang rkyen byung na sems la rgyas par 'gyur/_/de rgyas rim gyis 'jug pa rnyed na dus su 'bras ster 'grub/_/ma du lung ga'i me tog bskus tshon de yi ge sar bzhin/_/yang smras pa/_ji ltar ras bal sa
[\[320a.2\]]bon dang /_/mu du lung ga'i me tog la/_/rgya skyegs bskus na de zhig kyang /_/bsgos pa'i rgyun gyi rim pa yis/_/ras bal dang ni ge sar la/_/dmar po 'byung bar 'gyur ba ltar/_/las rnams zhig na 'ang bsgos pa ni/_/de nyid de yi 'bras bu skyed/_/las dang de'i bsgos pa zhes bya ba
[\[320a.3\]]'byung la/_/de'i bsgos pa zhes bya ba ni las kyis bsgos pa'o/_/bsgos pa de'i 'jug pa rnyed pa ste/_'jug pa rnyed pa de las 'bras bu ste/_bzhi po de dag ni sangs rgyas las gzhan pa nyan thos la sogs pas rnam pa thams cad de/_rnam pa kun nges par 'dod rgyal du rab tu mi shes so/_/
[\[320a.4\]]don gyis na sangs rgyas kho nas de thams cad rnam pa thams cad du rab tu mkhyen to zhes bshad pa yin no/_/de ltar zhes bya ba rgyas par 'byung ba la/_de ltar zhes bya ba'i sgra ni yongs su rdzogs pa'i don to/_/sangs rgyas bdag med pa gsungs pa rnams kyi gsung rab chos nyid mthong na ste mthong
[\[320a.5\]]bar 'gyur nas so/_/rigs pa'i lam ni tshul te/_gtan tshigs kyi lam mo/_/des dag pa ni rigs pa'i lam legs par gsungs pas dag pa'o/_/legs par gsungs shing mdzes par gsungs pa ni legs par gsungs pa'o/_/mu stegs dag ni yang dag pa ji lta ba
[\[320a.6\]]mthong ba med pas long ba dag go/_/long ba lta ngan sna tshogs g.yo rnams kyi/_/zhes bya ba la/_lta ngan ni lta ba smad pa'o/_/lta ba ngan pa yang yin la/_g.yo ba yang yin pa ni lta ngan sna tshogs g.yo ba rnams so/_/gang dag la lta ba ngan pa sna tshogs g.yo ba yod pa de dag ni lta ngan sna tshogs
[\[320a.7\]]g.yo rnams te/_sems can lta ba ngan pa rnam pa sna tshogs g.yo ba can mtho ris dang byang grol gyi lam la ma zhugs pa dang /_log pa la zhugs pa de rnams so zhes bya ba'i tha tshig go/_/long ba ma yin pa rnams ni mu stegs ser skya ba dang /_'ug pa pa la sogs pa de lta bu de dag gi gzhung
[\[320b\]]
[\[320b.1\]]lugs sam/_lta ba spangs shing bor nas 'khor ba nas mya ngan las 'das par 'gro'o/_/long ba ma yin pa de dag gang zhe na/_'phags pa nyan thos shes rab kyi mig dang ldan pa rnams so/_/yang na gsung rab kyi chos nyid de kho na la bsgrub po zhes bya ba'i tha tshig go/_/gsung rab kyi chos nyid
[\[320b.2\]]ni 'dir bdag med pa'am/_sangs rgyas kyi rjes su bstan pa'o/_/gzhan dag na re gsung rab mdo sde la sogs pa gsung rab kyi yan lag bcu gnyis su gtogs pa'o/_/de'i chos nyid ni rigs pa dang ldan pa'i phyir legs par gsungs pa nyid dang /_mya ngan las 'das pa brjod pa'i phyir
[\[320b.3\]]mya ngan las 'das pa la gzhol ba nyid yin no/_/ji ltar mya ngan la 'das pa la gzhol bar 'gyur zhe na/_mi rtag par 'du shes pa la bdag med pa'i 'du shes gnas la bdag med par 'du shes pa la mya ngan las 'das pa la zhi bar 'du shes pa gnas te/_de la skrag pa med pa'i phyir ro/_/mya ngan las 'das pa zhi bar
[\[320b.4\]]'du shes pa la/_rgyud de la gzhol ba gnas so/_/gzhan yang bdag mi rtag par 'du shes pa ni srid pa dang mi mthun par 'gyur ba yin te/_nyes pa dang bcas pa dang blo bur bar khong du chud pa'i phyir ro/_/mya ngan la 'das pa la zhi bar 'du shes pas de dang mthun par 'gyur te/_de'i nges par 'byung
[\[320b.5\]]ba nyid du khong du chud pa'i phyir ro/_/ji skad du/_chos 'di dag thams cad mya ngan las 'das pa la gzhol ba/_mya ngan las 'das pa la 'bab pa/_mya ngan las 'das pa la bab pa ste/_mngon par brjod pa na mya ngan las 'das pa kho na mngon par brjod pa'o zhes gsungs pa lta
[\[320b.6\]]bu'o zhes zer ro/_/de'i phyir de ltar na long ba ma yin pa rnams kho na 'gro'i/_/long ba rnams ni ma yin no/_/long ba rnams ni bdag med pa ma mthong bas 'khor ba'i rgya mtshor 'khyams pa nyid do/_/de bstan pa'i phyir ro/_/de bzhin gshegs pa zhes bya ba rgyas par smos so/_/de bzhin gshegs pa
[\[320b.7\]]nyid nyi ma yin pas de bzhin gshegs pa nyi ma ste/_chos zab mo mngon par rab tu ston pa'i phyir nyi ma yin no/_/ji ltar zhe na/_gnyen po'i khyad par dang /_sku gzugs kyi khyad par dang /_'od zer gyi khyad par dang /_yul gyi khyad par gyis so/_/gnyen po'i khyad par gyis ji lta bu zhe na/_nyi ma phyi rol gyi mun pa
[\[321a\]]
[\[321a.1\]]nam mkha'i la yod pa rnam par 'joms par nus pa yin la/_bcom ldan 'das ni nang gi mun pa yid la yun ring por zhugs pa 'joms par byed do/_/nyi ma shel gyi rang bzhin gyi gzugs ngo bo nyid kyis 'bar bas lhan ne ba yin la/_bcom ldan 'das kyang sku gzugs stobs bcu
[\[321a.2\]]dri ma med pas lhan ne ba yin pas sku gzugs kyi khyad par gyis ni de lta bu'o/_/nyi ma 'od zer stong gis khyab pa yin la/_bcom ldan 'das kyang dam pa'i chos kyi gsung gi 'od zer stong gis khyab ste/_'od zer gyi khyad par gyis ni de lta'o/_/nyi ma'i yul ni gling bzhi pa yin la/_de bzhin gshegs pa
[\[321a.3\]]yi ni/_khams gsum yin te/_de'i phyir cha cung zad gyis chos mtshungs pas de bzhin gshegs pa ni nyi ma lta bu yin no/_/de'i gsung dag ni de bzhin gshegs pa nyi ma'i gsung ngo /_/de nyid 'od yin pas de bzhin gshegs pa'i nyi ma'i gsung 'od do/_/de bzhin gshegs pa nyi ma'i gsung gi 'od de
[\[321a.4\]]dag gis snang ba dang ldan pa ni snang ba dang ldan par gyur ces bya ba'i tha tshig go/_/mya ngan las 'das pa nyid grong yin pas/_mya ngan las 'das pa'i grong ngo /_/de'i lam gcig pa ni mya ngan las 'das pa'i grong gi lam gcig pu ste/_lam gzhan ma yin no zhes bya ba'i tha tshig go/_/gang
[\[321a.5\]]zhig ce na/_bdag med pa nyid do/_/'phags pa stong phrag gis bgrod pas na 'phags pa stong gis bgrod pa'o/_/phye yang zhes bya ba ni bdag med pa mya ngan las 'das pa'i grong gi lam gcig pu de bzhin gshegs pa nyi ma'i gsung gi 'od zer gyi snang ba dang ldan pa 'di rnam par phye yang mu
[\[321a.6\]]stegs can nam/_gnas ma'i bu'i sde pa yang rung ste/_shes rab kyi mig gsal ba med pa'i phyir ram/_mig ma rig pa'i rab rib kyi sbubs kyis khebs pa'i phyir dman pa'i mig gis mi mthong ngo /_/'dir lam gyi yon tan ni gsum du mi brjod do/_/'di lta ste/_'dod pa'i yul du phyin par
[\[321a.7\]]byed pa'i phyir bgrod pa gcig pa nyid dang /_gang gis na bag tsha ba med par 'gro bas snang ba dang bcas pa nyid dang /_sdong dum dang tsher ma la sogs pas ma dkrugs pa'i phyir gang gis na bde blag tu bgrod cing rjes su bgrod pa'o/_/bdag med pa'i lam 'di yang de dang chos mthun par blta bar
[\[321b\]]
[\[321b.1\]]bya'o/_/rgyu bzhis na lam mi mthong ste/_mun pa mun nag dang bcas pa nyid dang /_nyi mas snang bar byas kyang ma bgrod pa nyid dang /_mi mang pos bgrod kyang ma bsgribs pa nyid dang /_phye yang lta ba po'i mig dman pa nyid do/_/de dag las 'dir lam 'di ma mthong ba'i rgyur ni gang gis na de
[\[321b.2\]]ltar mig zhan pas 'di mthong ba gang lta ba po'i nyes pa kho nas lam 'di ma mthong gi/_lam gyi nyes pas ni ma yin no zhes bya ba gcig kho na bshad de/_de ltar bdag med pa de bzhin gshegs pa/_nyi ma'i gsung gi 'od dag gis snang ba dang ldan pa/_'phags pa stong phrag gis
[\[321b.3\]]bgrod pa 'di phye yang mig dman pas mi mthong ngo zhes bya ba khong du chud par bya'o/_/de ltar 'di ni phyogs tsam zhig ces bya ba rgyas par 'byung ba la/_de lta na de skad du ste/_ji skad bshad pa ston to/_/phyogs nyid phyogs tsam ste/_chos mngon pa'i bstan bcos chen po las/_
[\[321b.4\]]nyung ngu 'di dag gis bstan to zhes bya ba ni tshig gi lhag ma yin no/_/su dag la zhe na/_shin tu mkhas pa rnams la ste/_blo gros dang ldan pa rnams zhes bya ba'i don to/_/de'i don gyi drug pa'o/_/ji lta bur zhe na/_rang gi mthu yis rnam 'phel ba'i/_/dug la rma yi phyogs bzhin du/_/zhes bya ba smos
[\[321b.5\]]te/_ji ltar 'ga' zhig gis dug ni rang gi mthus rma'i phyogs khyab nas/_yan lag dang nying lag thams cad kyi nang du 'phel bar 'gyur ro snyam du bsams nas/_ji ltar na 'di 'phel bar 'gyur snyam ste/_de'i rma 'byin pa de bzhin du shin tu mkhas pa rnams ni/_rang gi mthus 'phel ba'i phyir dug dang 'dra
[\[321b.6\]]ba yin no/_/de bas na/_shin tu mkhas pa mgo smos pas go ba shes rab can de dag la/_bdag gi ji ltar na [(]gzhug [,]gzhung [)]nyung ngus chos mngon pa'i bstan pa'i bcos chen po/_kha che bye brag tu smra ba'i lugs grub pa'i don gyi sgo nas rtogs par 'gyur snyam ste 'di bstan to/_/gzhan dag na re/_de ltar 'di ni phyogs
[\[321b.7\]]tsam zhig_/ces bya ba ni bdag med par dgag pa 'di kho na'i dbang du byas nas bshad pa yin te/_bdag gis mngon pa'i bstan bcos 'di/_phal cher ni kha che bye brag smra ba'i tshul grub bshad/_ces bya ba 'di nyid kyis don bshad zin pa'i phyir ro zhes zer ro/_/mdzod kyi gnas brgyad pa'i zhar la byung bar
[\[322a\]]
[\[322a.1\]]'brel pa gang zag rnam par gtan la 'bebs pa rdzogs so//_//bdag gis mdzod kyi 'grel 'di dka' ba'i phyir/_slob dpon gyi ni lugs su rnam par phye/_/log par gyur gang de 'dir bdag gis nyes/_/don bzang grub la blo de tshad ma yin/_/de ltar bdag gis sngon gyi 'grel bshad
[\[322a.2\]]gzhan/_/dpyad nas de dag steng na sngon te dngos/_/mdzod kyi 'grel bshad mtshan nyid rjes su 'brang ba zhes bya ba 'di deng sang grags par sbyar ba yin/_bdag gis mdzod bshad las byung dge ba dri med mi dge 'joms byed thob pa gang yin pa/_/de yis sems can srid pa gsum gtogs sdug bsngal mes
[\[322a.3\]]gdung ma lus mya ngan bzla bya ste/_/phyi nas bdag nyid kyang ni nyon mongs dgra bo ma lus rab 'joms sangs rgyas nyid thob nas/_/slar skye'i 'chi ba med phyir mya ngan 'das pa'i go 'phang dam pa rgya cher 'gro bar shog/_//slob dpon gang ba spel ba zhes bya ba/_chos mngon pa'i gzhung lugs gang chen mtsho'i
[\[322a.4\]]pha rol tu son pas mdzad pa/_chos mngon pa mdzod kyi 'grel bshad/_mtshan nyid kyi rjes su 'brang ba zhes bya ba 'di ni/_gangs ri chen po ti se dang yid bzhin gyi mtsho'i lho ngos/_ri bo chen po spos kyi ngad ldang ba'i 'dabs/_yul pu rangs su/_dge 'dun gtso bor gyur pa brgya phrag gcig dang /_dge
[\[322a.5\]]'dun spyir gyis g.yu phag sbur la sogs pa phul te/_bkas gnyer nas rgya gar gyi mkhan po ka na ka warma dang /_bod kyi lo tsA ba pa tshab nyi ma grags kyis bsgyur ba zhig go//_//sa bdag yon tan nyi ma byang chub sems dpa'i rgyud/_/bka' khrims bkod legs chos ldan gsung gi 'od zer gyis/_/
[\[322a.6\]]mnga' 'og gdul bya'i 'chol ba'i mun sel lam ston pa'i/_/mchod yon bla blon dam pa rnams ni yol ba'i tshe/_/deng sang sil bu'i nad chen rang dga'i gdon babs te/_/pu rangs tsho gsum dge 'dun chos khrims sman gyis gsos/_/bsod nams dbang gis mkhas pa 'od ldan pa'i/_/dul
[\[322a.7\]]ba'i gzi brjid byams pa'i dkyil 'khor can/_/lo paN yon tan nyi zla shar ba las/_/chos mngon rgya mtsho lugs kyi 'dzin khri'i gnas/_/mnyan bshad brgyud pa'i dge ba'i dba' rlabs kyis/_/'chal ba'i ro bsal thar pa'i gnas thob shog//_//de'i phyir 'grel pa 'dis phra rgyas nye