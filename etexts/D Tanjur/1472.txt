[\[1a\]]
[\[1b\]]
[\[1b.1\]{D4112}]@##/_/rgya gar skad du/_Ar+ya sarba asti bA di mU la b+hik+Shu nI pra ti mok+Sha sU tra br-it+ti/_bod skad du/_'phags pa thams cad yod par smra ba'i rtsa ba'i dge slong ma'i so sor thar
[\[1b.2\]]pa'i mdo'i 'grel pa/_sangs rgyas dang byang chub sems dpa' dang 'phags pa nyan thos thams cad la phyag 'tshal lo/_/so sor thar pa'i mdo 'di 'chad par 'dod pa'i thog ma kho nar nyan thos
[\[1b.3\]]kyi sde snod gsum dang po sus gang du bsdus pa'i gtan tshigs dang 'di gsung rab bcu gnyis gang du bsdu bar bya ba dang /_sde snod gsum gang du gtogs pa dang /_sde pa gang gi gzhung yin pa dang /_
[\[1b.4\]]dgos pa la sogs pa dang /_nges pa'i tshig gi don dang /_gzhung nyid bstan pa dang bdun brjod par bya ste/_de dag gi don gsung rab dang /_bstan bcos dang /_slob dpon dag brgyud de
[\[1b.5\]]thos pa mdo tsam zhig bshad par bya'i/_/de la nyan thos kyi sde snod gsum dang po sus gang du ji ltar bsdus she na/_ston pa mya ngan las 'das pa'i 'og tu/_'phags pa 'od srungs chen po la
[\[2a\]]
[\[2a.1\]]sogs pa dgra bcom pa lnga brgya rgyal po'i khab kyi gsang ba'i brag phug tu 'dus nas/_mdo sde thams cad ni 'phags pa kun dga' bos bsdus/_'dul ba thams cad ni 'phags pa nye bar skyong gis
[\[2a.2\]]bsdus/_ma mo ni 'phags pa 'od srungs kyis bsdus zhes grags te/_'phags pa nye bar skyong gis 'dul ba yang dag par bsdu ba yang ma 'ongs pa'i skye bo rnams 'dul ba zab cing rgya che ba 'di la kha cig mi dgos so zhes
[\[2a.3\]]'bri ba dang /_nyungs so zhes bsnan par dogs pa dang /_dbang po rtul po rnams kyis dgos pa'i don gzung sla bar bya ba'i phyir/_sdom pa rnam pa gsum du bsdus nas brtsams te/_gsum gang zhe na/_spyi sdom dang /_
[\[2a.4\]]sdom dang /_bar sdom mo/_/de la spyi sdom ni rnam par 'byed pa la sogs pa las de la spyi sdom ni zhes 'byung ba lta bu ste/_'og nas 'byung ba'i sdom gyi don rnams mdor bsdus te bstan pa'o/_/sdom ni spyi sdom gyis
[\[2a.5\]]bsdus pa'i don de nyid go rims bzhin du ston pa'o/_/bar sdom ni spyi sdom dang sdom gyis ma 'dus pa'i don rnams skabs skabs su tshigs su bcad par bsdus nas ston pa ste/_'phags pa de dag gis sde snod gsum tshul
[\[2b\]]
[\[2b.1\]]ji ltar bsdus pa rgya cher ni mangs pas 'dir ma bstan te/_zhib tu ni 'dul ba dngos po phra mo la lnga brgya 'dus pa zhes bya ba'i skabs nas 'byung ba de bzhin du sbyar bar bya'o/_/de la gsung rab mtha' dag ni bcu gnyis su bsdu bar bya ba yin pas/_'di gsung rab bcu gnyis kyi nang
[\[2b.2\]]nas gang du bsdu bar bya zhe na/_'di ni gleng gzhi dang /_rtogs pa brjod pa dang /_de lta bu byung ba dang /_skyes pa rabs kyi sder bsdu bar rig par bya ste/_de yang gleng gzhi'i sde ni gtso bo yin la gzhan gsum ni de'i 'khor yin te/_chos mngon pa kun las btus
[\[2b.3\]]pa las/_/gsung rab bcu gnyis sde snod gsum du bsdu ba'i skabs nas/_gleng gzhi'i sde dang /_rtogs pa brjod pa'i sde dang /_de lta bu byung ba'i sde dang /_skyes pa rabs kyi sde'i 'khor dang bcas pa 'di ni 'dul ba'i sde snod zhes 'byung ba'i phyir/_de la
[\[2b.4\]]gsung rab bcu gnyis thams cad ni sde snod gsum du 'dus te/_gsum gang zhe na/_mdo'i sde dang /_'dul ba dang /_chos mngon pa'i sde snod yin na/_so sor thar pa'i mdo 'di de gsum gang du bsdu bar bya zhe na/_'dul ba'i sde snod du bsdu bar bya ste/_'dul ba
[\[2b.5\]]thams cad kyi gnas 'di yin pa'i phyir ro/_/gsung rab bcu gnyis po de dag sde snod gsum du ji ltar bsdu zhe na/_chos mngon pa kun las btus pa las/_mdo dang /_dbyangs kyis bsnyad pa dang /_lung du bstan pa dang /_tshigs su bcad pa dang /_ched du brjod
[\[2b.6\]]pa'i sde snod gang yin pa 'di nyan thos kyi mdo sde'i sde snod nyid do/_/gleng gzhi dang /_rtogs pa brjod pa dang /_de lta bu byung ba dang /_skyes pa rabs kyi sde'i 'khor dang bcas pa gang yin pa 'di ni 'dul ba'i sde snod nyid do/_shin tu rgyas pa dang /_rmad du byung ba'i
[\[2b.7\]]chos kyi sde snod gang yin pa 'di ni byang chub sems dpa'i mdo sde'i sde snod do/_/gtan la phab par bstan pa ni gnyis ka'i chos mngon pa'i sde snod do zhes bshad do/_/ci'i phyir mdo sde zhes bya zhe na/_rnam pa bzhi'i phyir te/_gnas rnams dang mtshan nyid dang chos rnams
[\[3a\]]
[\[3a.1\]]dang don ston pa'i phyir ro/_/ci mngon zhe na/_bstan bcos mdo sde'i rgyan las/_gnas rnams dang ni mtshan nyid dang /_/chos don ston phyir mdo yin no/_/zhes 'byung ba'i phyir ro/_/ci'i phyir 'dul ba zhes bya/_de yang bzhi'i phyir te/_ltung ba dang /_
[\[3a.2\]]skye ba dang /_bslang ba dang /_'byung ba'i chos rnams ston pa'i phyir te/_ltung dang skye dang bslang ba dang /_/'byung ba'i chos ni 'dul ba ste/_/zhes bshad pa lta bu'o/_/ci'i phyir chos mngon pa zhes bya zhe na/_mngon du ba dang /_rgyun mi chad pa dang /_zil gyis gnon pa dang /_
[\[3a.3\]]rtogs pa'i phyir te/_ji skad du/_mngon du ba dang rgyun mi 'chad/_/zil gnon rtogs phyir mngon pa'o/_/zhes 'byung ba lta bu'o/_/de ltar gcig la yang don rnam pa bzhir sbyar bar ci mngon zhe na/_de bas na mdo sde dag las/_mdo sde 'dul ba mngon pa'i chos/_/
[\[3a.4\]]mdor na rnam bzhi don du bshad/_/blo ldan pas ni de shes na/_/byang chub dam pa thob par 'gyur/_/zhes gsungs pa'i phyir ro/_/ci'i phyir de bzhin gshegs pa rnams kyis sde snod gsum rnam par gzhag ce na/_nye ba'i nyon mongs pa the tshom gyi gnyen po'i phyir mdo sde'i
[\[3a.5\]]sde snod rnam par gzhag go/_/nye ba'i nyon mongs pa mtha' gnyis dang ldan pa'i gnyen po'i phyir 'dul ba'i sde snod rnam par gzhag go/_/rang gi lta ba mchog tu 'dzin pa'i nye ba'i nyon mongs pa'i gnyen po'i phyir chos mngon pa'i sde snod rnam par gzhag go/_/yang bslab
[\[3a.6\]]pa gsum brjod pa'i phyir mdo sde'i sde snod rnam par gzhag go/_/lhag pa'i tshul khrims dang /_lhag pa'i sems kyi bslab pa sgrub pa'i phyir 'dul ba'i sde snod rnam par gzhag go/_/lhag pa'i shes rab kyi bslab pa mngon par sgrub pa'i phyir chos mngon pa'i sde snod rnam par
[\[3a.7\]]gzhag go/_/yang chos dang don brjod pa'i phyir mdo sde'i sde snod rnam par gzhag go/_/chos dang don mngon du bya ba'i gzhi'i gnas kyi phyir 'dul ba'i sde snod rnam par gzhag go/_/'bel ba'i gtan gyis gtam la 'bebs par chos la rdzogs par longs spyod pas bde
[\[3b\]]
[\[3b.1\]]bar reg par gnas par bya ba'i phyir chos mngon pa'i sde snod rnam par gzhag go/_/ston pa mya ngan las 'das pa'i 'og tu nyan thos kyi 'dul ba yang rtsa ba gtogs par sde pa mi mthun pa nyi shu rtsa gnyis su gyur zhes 'byung na da ltar bshad pa'i mdo sde gang gi gzhung yin zhe na/_'di
[\[3b.2\]]ni nyi shu rtsa gnyis las thams cad yod par smra ba'i rtsa ba'i sde pa'i gzhung yin par rig par bya ste/_thams cad smra ba la yang rtsa ba dang yan lag yod de/_de la rtsa ba ni gcig ste thams cad yod par smra ba'o/_/de las gyes pa'i yan lag ni bdun te/_gzhi thams cad yod par
[\[3b.3\]]smra ba dang /_'od srungs sde dang /_sa ston dang /_srung ba pa dang /_mang du thos pa dang /_gos dmar ba dang /_rnam par phye ste smra ba'i sde rnams so/_/de la thams cad yod par smra ba'i sde rnams ni/_dus gsum dang ming dang gzugs rnams kyis ni 'dus byas rnams bsdus
[\[3b.4\]]so/_/drug pa dang mi ldan pa rnams dang /_'dus byas rnams ni shes par bya ba yang ma yin rnam par shes par bya ba yang ma yin no/_/'dus ma byas ni rnam pa gsum mo/_/nyon mongs pa rnams ni mtshungs par ldan pa'o/_/thub pa ni rnam pa gnyis so/_/de'i gsung
[\[3b.5\]]dang dbang po rnams ni gzugs can nyi tshe la yod do/_/mchod rten la phul ba ni 'bras bu che'o/_/byang chub sems dpas ngan 'gro spangs pa ni rnam pa gnyis su 'dod pa yod do zhes zer ro/_/bsod nams lam gyi tshogs su 'gyur ro zhes zer ba la sogs pa ni mi 'dod
[\[3b.6\]]do zhes de lta bas na thams cad yod par smra ba'i sde pa zhes bya'o/_/de las gzhan pa'i sde pa rnams kyi lta ba dang /_nyi shu rtsa gnyis su dang po ji ltar gyes pa'i lo rgyus zhib tu ni 'dir mangs pas ma bris te/_slob dpon dbyig gi bshes gnyen dang dul ba'i lhas gzhung
[\[3b.7\]]lugs kyi bstan bcos mdzad pa las rgya cher 'byung bas de bzhin du sbyar bar bya'o/_/mdo sde la sogs pa gang bshad kyang rung ste/_dgos pa la sogs pa ma bstan na nyan pa po rtog pa sngon du gtong ba dag nyan par khas mi len te/_de'i phyir nyan pa po skye bo dag spro ba
[\[4a\]]
[\[4a.1\]]skyed pa'i phyir gdon mi za bar dgos pa la sogs pa ston pas 'dir yang de dag dang lugs mthun par dgos pa dang /_'brel pa rnams bstan par bya ste/_de las dgos pa bstan pa ni/_dper na bya rog la so yod pa dang med par rtsod pa lta bu bshad pa yod kyang /_
[\[4a.2\]]'bras bu med par dogs pa'i phyir dgos pa smos te/_dgos pa ni skabs 'dir tshig gi don gsal bar byed cing mthar phyin pa'i 'bras bu lhag ma lus pa dang /_lhag ma lus pa'i mya ngan las 'das pa rnam pa gnyis 'thob par 'gyur ba la bya'o/_/'brel pa bstan pa ni klu 'jog po'i
[\[4a.3\]]gtsug gi nor bu bsil sman du rung zhing phan pa'i dngos po yin yang /_klu mig gdug pas blang bar bya ba'i thabs med pa 'dra bar 'jug pa la thabs med par dogs pa'i phyir 'brel pa smos te/_de la 'brel pa zhes bya ba ni/_rgyu dang 'bras bu 'brel pa ste/_bshad pa dang dgos
[\[4a.4\]]par 'brel pa'o/_/dris pa nyan pa'i 'khor rnams spro ba skyed pa'i phyir dgos pa la sogs pa bstan to zhe na/_ston pa'i zhabs drung nas ma nyan te thos pa ni ma yin te/_brgyud pa'i tshul gyis thos pa la/_dgos pa la sogs pa bstan kyang yid ches pa'i gtan tshigs
[\[4a.5\]]su mi rung ngo zhe na/_'jig rten na yang kha cig phan pa dang gnod pa la dogs pa dang bcas bzhin du 'jug pa lta bu ste/_spangs kyang the tshom med pa ni gnyis te/_sangs rgyas bcom ldan 'das thams cad mkhyen pa'i ye shes lhun gyes grub pas the tshom mi mnga' ba dang /_
[\[4a.6\]]glen pa dag rmongs pa'i phyir the tshom med do/_/'di gnyis ma gtogs pa gzhan thams cad ni the tshom dang bcas bzhin du 'jug pas na/_ston pa'i zhabs drung nas mngon sum du thos pa ma yin yang phan pa la ni the tshom dang bcas bzhin du 'jug par bya/_gnod pa las
[\[4a.7\]]ni bdag dang gzhan gnyi ga bzlog par bya'o/_/ci'i phyir 'di'i ming so sor thar pa bya zhe na/_nges pa'i tshig gi don bstan pa'i phyir dge slong ma'i so sor thar pa'i mdo zhes bya ba gsungs te/_de la dge slong ma'i zhes bya ba ni go sla bas ma bshad do/_/so sor thar pa zhes
[\[4b\]]
[\[4b.1\]]bya ba ni nyon mongs pa yongs su ma nyams pa chung ngu'i chung ngu la sogs pa'i rnam pa las 'dis shin tu thar par byed pas so sor thar pa'o/_/kha cig na re so sor zhes bya ba ni mang po la bya ste/_gcig gis spyad pas mang po thar pa ma yin gyi gang nyams su blangs pa de nyid thar par 'gyur
[\[4b.2\]]ba'o/_/thar pa zhes bya ba ni las dang nyon mongs pa dang /_tshe'i kun nas nyon mongs pa rnams dang /_ngan song gsum las thar bar byed pa'i phyir thar pa zhes bya'o zhe'o/_/dris pa nyon mongs pa dang las dang tshe'i kun nas nyon mongs pa rnams las thar cing mya ngan las 'das pa thob par
[\[4b.3\]]'gyur ba ni 'phags pa'i lam yin no zhes 'byung ba na 'phags pa'i lam la thar pa zhes bstan pa'i rigs kyi 'di'i ming so sor thar pa zhes bstan pa ni mi rigs so/_/smras pa/_de yang bden mod kyi/_tshul khrims la gnas pa tshul khrims la brten nas bden pa bzhi ji lta ba bzhin
[\[4b.4\]]mthong par 'gyur te/_de las nyon mongs pa dang /_las dang /_tshe'i kun nas nyon mongs pa spangs shing mya ngan las 'da' ba thob par 'gyur ro zhes 'byung bas na/_tshul khrims la gnas te thos pa dang /_bsam pa dang /_bsgom pa'i rim pa rnams skye ba'i phyir tshul khrims
[\[4b.5\]]kyi rgyu brgyud pa la so sor thar pa zhes byas kyang 'gal ba med do/_/mdo zhes bya ba ni mang ba'i don nyung ngur bsdus pa ste/_'dul ba rnam par 'byed pa la sogs pa'i don ma lus pa 'dir 'dus pa'i phyir ro/_/da ni gzhung nyid bstan pa zhes bya ba ston te/_de'i phyir/_snyan pa'i
[\[4b.6\]]ba dan 'jig rten gsum du grags/_/zhes bya ba nas/_thub dbang go 'phang thob par shog_/ces bya ba'i bar du rgya cher gsungs so/_/'di'i bsdus pa'i don ni rnam pa brgyad du rig par bya ste/_gleng gzhi dang /_bslab pa'i dngos po rnams kyi don bsdus te bstan pa dang /_sngon
[\[4b.7\]]gyi tshul dang /_so sor thar pa nyid kyi 'bras bu dang /_gso sbyong gi dgos pa dang /_tshul khrims ji ltar bsrung ba'i tshul bstan pa dang /_'jig rten yongs la bsod nams bsngo ba'o/_de la gleng gzhi bstan pa ni/_snyan pa'i ba dan zhes pa nas de de bzhin du
[\[5a\]]
[\[5a.1\]]'dzin to zhes bya ba'i bar du'o/_/bslab pa'i dngos po rnams bstan pa ni phas pham pa ni brgyad nas/_zhi bar bya ba'i chos bdun rdzogs pa'i bar du'o/_/bslab pa'i dngos po rnams kyi don bsdus nas bstan pa zhes bya ba ni/_'phags ma dag bdag
[\[5a.2\]]gis so sor thar pa'i mdo bshad zin te zhes bya ba nas/_dga' ba la rab tu brtson par bya'o zhes bya ba'i bar dang sbyar ro/_/sngon gyi tshul bstan pa zhes bya ba ni/_/bzod pa dka' thub dam pa bzod pa ni/_/zhes bya ba nas/_grags ldan rnams kyi so sor thar/_/'di ni rab tu
[\[5a.3\]]rgyas par bshad/_/ces bya ba'i bar du'o/_/so sor thar pa nyid kyi 'bras bu bstan pa zhes bya ba ni/_'di la sangs rgyas rnams dang /_gang zhes bya ba nas/_sdug bsngal mtha' mar phyin par 'gyur/_/zhes bya ba'i bar rnams so/_/gso sbyong gi dgos pa bstan pa zhes bya
[\[5a.4\]]ni/_phan tshun tshul khrims bsrung ba dang /_/zhes bya ba nas/_dge 'dun gyis ni gso sbyang bya/_/zhes bya ba'i bar du'o/_/tshul khrims ci ltar bsrung ba'i tshul bstan pa ni/_/gang gi phyir ni mdo bshad dang /_/zhes bya ba nas/_g.yag rnga'i rtse mo ji bzhin no/_/zhes
[\[5a.5\]]pa'i bar dang sbyar ro/_/'jig rten yongs la bsod nams bsngo ba yang tha ma'i tshigs su bcad pa gcig dang sbyar ro/_/de la gleng gzhi bstan pa yang bsdus pa'i don ni drug tu rig par bya ste/_de bzhin gshegs pa'i yon tan brjod cing phyag byas nas so sor thar pa'i mdo bshad
[\[5a.6\]]pa'i gnas bstan pa dang /_so sor thar pa nyid kyi legs pa'i yon tan bstan pa dang bsgrub par bskul ba dang /_'di nyid thos pa la sogs pa dka' bar bstan cing 'phags pa rnams mthong ba dang /_de bsgrub pa'i rgyu 'bras rnams thob par bstan pa dang /_mi rtag pa la
[\[5a.7\]]sogs pa bstan pa gso sbyong gi yan lag kun tu spyad pa'i chos rnams bstan pa'o/_/de la re zhig de bzhin gshegs pa'i yon tan brjod cing phyag byas nas so sor thar pa'i mdo bshad pa'i gnas bstan pa zhes bya ba bstan pa'i phyir/_snyan pa'i ba dan 'jig rten
[\[5b\]]
[\[5b.1\]]gsum du grags/_/zhes bya ba nas/_'phags pa'i tshogs kyi dbus su dbye bar bya/_/zhes pa'i bar du gsungs te/_tshigs su bcad pa 'di gnyis la phyed dang gnyis kyis ni de bzhin gshegs pa'i yon tan brjod cing phyag byas pa bstan to/_/tha ma'i rkang pa gnyis kyis
[\[5b.2\]]ni so sor thar pa'i mdo bshad pa'i gnas bstan pa yin te/_phyed dang gnyis kyis de bzhin gshegs pa'i yon tan brjod cing phyag byas pa la yang don rnam pa bdun gyis bshad pa sbyar bar bya ste/_rgyu dang 'bras bu dang /_gzhan gyi don dang /_ye shes dang /_thugs
[\[5b.3\]]rje dang /_'bras bu'i khyad par dang /_bdag gi don dang /_zhar la grub pa'i 'bras bu phun sum tshogs pa'o/_/de la rgyu dang 'bras bu phun sum tshogs pa'i dbang du mdzad nas/_snyan pa'i ba dan 'jig rten gsum du grags/_/zhes bya ba gsungs te/_snyan pa zhes bya
[\[5b.4\]]ba ni de bzhin gshegs pas bskal pa grangs med pa nas sa dang pha rol tu phyin pa la sogs pa dka' ba rnam pa sna tshogs spyad de/_thams cad mkhyen pa'i ye shes lhun gyis grub pa'i yon tan stobs dang mi 'jigs pa la sogs pa tshad med pa rnams so/_/ba dan ni dpe ste ji ltar
[\[5b.5\]]mang po 'dus pa'i gnas su ba dan btsugs na/_gsal zhing mdzes pa dang /_des mtshon pa rnams pa ma mi nor ba de bzhin du/_de bzhin gshegs pa'i che ba'i yon tan yang snyan cing mdzes pa dang /_de la brten pa rnams kyis ngan song gsum la sogs pa lam log
[\[5b.6\]]pa yongs su spang pa'i phyir/_de bzhin gshegs pa'i yon tan yang ba dan dang 'dra zhes bshad do/_/'jig rten zhes bya ba ni rnam pa gnyis te/_sems can dang snod kyi 'jig rten no/_skabs 'dir ni sems can gyi 'jig rten dang sbyar te/_de bzhin gshegs pa'i
[\[5b.7\]]yon tan de dag sems yod pa la grags su rung ba'i phyir ro/_gsum du grags zhes pa ni 'dod pa dang /_gzugs dang gzugs med pa'i khams gsum du grags pa'o/_/sgra dang sgra thos pa'i dbang po ni gzugs can yin na/_gzugs med pa'i khams su sgras ji ltar
[\[6a\]]
[\[6a.1\]]grags par 'gyur/_dper na dngul gyi rgyu stang zil yin pa dang 'dra bar sngon 'dod pa dang gzugs kyi khams na gnas pa'i tshe/_de bzhin gshegs pa'i che ba yon tan thos pa'i bag chags de la yod pas de nyid la grags zhes byas kyang 'gal ba med do/_
[\[6a.2\]]gzhan gyi don phun sum tshogs pa'i dbang du mdzad nas/_dam pa'i chos sgra seng ge'i sgra bsgrags pa/_/zhes bya ba gsungs so/_/de la dam pa zhes bya ba ni de bzhin gshegs pa ste/_sgrib pa rnam gnyis spangs shing 'jig rten mchog tu gyur pa'i phyir ro/_chos ni des gsungs
[\[6a.3\]]pa'i chos de bstan pa dang /_sgrub pa dang /_'bras bu'i chos gang yang rung ba'o/_/yang na dam pa'i chos gsum po de nyid skyon med cing gzhan dag las khyad par du gyur pa'i phyir yang dam pa zhes bya'o/_/seng ge'i sgra bsgrags pa zhes bya ba ni dpe ste/_ji ltar seng ge'i sgras byol song
[\[6a.4\]]thams cad zil gyis gnon pa dang 'dra bar/_de bzhin gshegs pa yang mi 'jigs pa bzhi la sogs pa'i yon tan dang ldan pas/_khams gsum na bag rkyong zhing bdud dang log par lta ba thams cad zil gyis mnan te/_dam pa'i chos ston cing gzhan gyi don mdzad pa'i phyir ro/_/
[\[6a.5\]]ye shes phun sum tshogs pa'i dbang du mdzad nas/_thams cad mkhyen pa zhes bya ba gsungs te/_ci'i phyir de bzhin gshegs pa thams cad mkhyen pa zhes bya zhe na/_de ni 'jig rten las 'das pa dang /_zag pa dang zag pa med pa dang /_'dus byas dang 'dus ma byas dang /_
[\[6a.6\]]bla na yod pa dang bla na med pa'i chos ji snyed pa dang /_ji lta ba de dag thams cad skyes bu mig dang ldan pa'i lag mthil du skyu ru ra'i 'bras bu bzhag pa bzhin du thams cad ma lus par gzigs pa yin pa'i phyir thams cad mkhyen pa zhes bya'o/_/yang kha cig na re rnam pa bzhi'i
[\[6a.7\]]thams cad mkhyen pa zhes 'chad de/_bzhi gang zhe na ma lus pa dang /_tshad med pa dang /_thun mong ma yin pa dang /_ma nor bar mkhyen pa'o/_/de ma lus par mkhyen pa ni 'jig rten pa dang 'jig rten las 'das pa dang /_'dus byas dang 'dus ma byas la sogs pa ma lus par
[\[6b\]]
[\[6b.1\]]mkhyen pa'o/_/tshad med par mkhyen pa ni nyan thos dang /_rang sangs rgyas lta bu stong khams gnyis dang gsum shes pa lta bu ni tshad yod pa yin gyi/_de bzhin gshegs pa'i mkhyen pa la ni tshad bzung zhing dpag tu med pa'i phyir tshad med par mkhyen pa'o/_/thun mong ma yin
[\[6b.2\]]par mkhyen pa ni gang nyan thos dang /_rang sangs rgyas kyis shes shing mthong ba ni de bzhin gshegs pas mkhyen gyi/_de bzhin gshegs pas thugs su chud pa ni gzhan gyis mi shes pa'i phyir thun mong ma yin par mkhyen pa'o/_/ma nor bar mkhyen pa ni bshad ma thag pa'i
[\[6b.3\]]gsum po ltar mkhyen pa yang chos kyi chos nyid ji lta ba bzhin du phyin ci ma log par mkhyen pa'i phyir ro zhe'o/_/yang na skye mched bcu gnyis mkhyen pa'i phyir yang thams cad mkhyen pa zhes bya ste/_lung las kyang bram zes gsol pa/_bcom ldan 'das kyi mtshan thams cad mkhyen
[\[6b.4\]]zhes bgyi ba yab yum gyis btags sam/_yon tan gyis mtshan du gsol/_bka' stsal pa/_bram ze nga'i ming thams cad mkhyen pa zhes bya ba ni yon tan las mtshan du gsol ba ste/_skye mched bcu gnyis mkhyen pa'i phyir ro/_/bram zes gsol pa/_de ltar na rnam par shes
[\[6b.5\]]pas thams cad mkhyen pa zhes mtshan gsol ba mi rigs so/_bka' stsal pa/_phyi'i skye mched dang /_nang gi skye mched 'dus pa las rnam par shes pa 'byung bas na bcu gnyis su 'dus te/_de'i phyir thams cad mkhyen pa zhes byas kyang 'gal ba med do/_/thugs rje phun sum
[\[6b.6\]]tshogs pa'i dbang du mdzad nas/_rin chen mdzod brnyes pa zhes bya ba gsungs so/_/dper na rin po che yod na bang mdzod dgos pa bzhin du/_de la rin chen zhes bya ba ni de bzhin gshegs pas gsung pa/_dam pa'i chos sngar bshad pa rnam pa gsum la bya ste/_de'i mdzod lta bur gyur
[\[6b.7\]]pa ni nyan thos kyi dge slong la sogs pa dag yin pas/_mdo dag las kyang /_sangs rgyas lta bu'i ston pa med/_/dam chos lta bu'i 'dren pa med/_/dge 'dun lta bu'i snod kyang med/_/ces gsungs so/_/de yang bcom ldan 'das kyis thugs rje'i byin gyis brnyes
[\[7a\]]
[\[7a.1\]]pas na/_'di la thugs rje phun sum tshogs pa zhes bya'o/_/'bras bu khyad par gyi phun sum tshogs pa'i dbang du mdzad nas/_zhabs la tshangs dbang gtsug gi nor bus gtugs/_/zhes bya ba gsungs so/_/mtshan dang dpe byad la sogs pa'i yon tan
[\[7a.2\]]rnams kyis brgyan pa/_sangs rgyas bcom ldan 'das kyi zhabs la gzugs kyi bsam gtan dang po la dbang ba tshangs pa dang /_pad+ma 'byung ba zhes kyang bya ba dang /_sum cu rtsa gsum gyi lha'i rgyal po dbang po dang /_brgya byin dang /_mig stong zhes bya ba spyi gtsug gi nor
[\[7a.3\]]bu rin po che yod pas gtugs te/_phyag byas na gzhan lta ci smos zhes khyad par du bstan pa'o/_/bdag gi don phun sum tshogs pa'i dbang du mdzad nas/_sdug bsngal rgya mtsho gting mtha' med brgal ba/_/zhes bya ba gsungs te/_de la sdug bsngal zhes bya ba ni gsum dang
[\[7a.4\]]brgyad de gsum gang zhe na/_'du byed dang /_'gyur ba dang /_sdug bsngal gyi sdug bsngal lo/_/brgyad ni skye ba dang /_rga ba dang /_na ba dang /_'chi ba dang /_sdug pa dang bral ba dang /_mi sdug pa dang phrad pa dang /_'dod pas phongs pa dang /_phung po lnga rgyas pa'i sdug bsngal
[\[7a.5\]]lo/_/rgya mtsho dang pha mtha' med ces bya ba ni dpe ste/_ji ltar rgya mtsho la pha rol gyi 'gram dang /_gting gi mtha' med pas brgal bar dka' ba de bzhin du/_thog ma med pa'i dus nas las dang nyon mongs pa bsags pa'i 'bras bu sdug bsngal rnams kyang /_rgya mtsho dang 'dra
[\[7a.6\]]bar pha mtha' med de brgal dka' ba de las de bzhin gshegs pa nyag gcig gis brgal bas na 'dis bdag gi don phun sum tshogs pa zhes bya'o/_/byang chub gnyis po yang sdug bsngal de dag las ma brgal ba ma yin gyi/_phyis de bzhin gshegs pas bzlas par zad de/_thog
[\[7a.7\]]mar brgal ba nyid bstan pa'i phyir nyag gcig smos so/_/yang na byang chub gnyis kyi sdug bsngal las brgal ba tsam du zad kyi sdug bsngal gyi chos nyid yang dag pa ji lta ba bzhin du ma rtogs pa'i phyir ro/_/de bzhin gshegs pa nyag gcig ces smos kyang 'gal ba med do/_/sdug
[\[7b\]]
[\[7b.1\]]bsngal rgya mtsho dang 'dra ste mtha' med pa de bzhin gshegs pas brgal zin pas/_pha mtha' med ces bstan pa 'gal lo zhe na/_pha mtha' med ces bya ba so so skye bo 'jug pa zhen pa la bya'i/_bskal pa grangs med pa nas dka' ba spyad de/_sa dang pha rol tu phyin pa rnams
[\[7b.2\]]rdzogs nas/_thams cad mkhyen pa'i ye shes lhun gyis grub pas brgal ba la ni pha mtha' med pa'ang ma yin pas 'gal ba med do/_/zhar la grub pa'i 'bras bu phun sum tshogs pa'i dbang du mdzad nas/_'gro ba'i gtso la spyi bos phyag 'tshal te/_/zhes bya ba gsungs
[\[7b.3\]]so/_/de la 'gro ba zhes bya ba ni khams gsum na rgyun mi 'chad par las dang nyon mongs pa'i dbang gis 'khor ba nas 'gro ba zhes bya ste/_'gro ba lnga'am drug tu bstan pa rnams so/_/de'i gtso bor gyur pa ni sangs rgyas bcom ldan 'das rnams te/_de la gtso bo zhes bya ba ni mchog dang /_
[\[7b.4\]]dam pa dang /_khyad par can zhes bya ba'i rnam grangs su gtogs pa'o/_/spyi bos phyag 'tshal ba na 'dul ba la yang dag par sdud pa'i dus su/_'phags pa nye bar skyong gis phyag byas pa'o/_/so sor thar pa'i mdo bshad pa'i gnas bstan pa'i phyir/_thams cad mkhyen pa'i
[\[7b.5\]]bslab tshig rin chen snod/_/'phags pa'i tshogs kyi dbus su dbye bar bya/_/zhes gsungs te/_de la thams cad mkhyen pa zhes bya ba ni sngar bshad pa bzhin no/_/de la bslab pa ni srog gcod pa la sogs pa ltung ba sde lnga'i nyes pa lngas zlog par byed pa rnams so/_/tshig ces bya ba ni
[\[7b.6\]]brjod pa dang /_bshad pa ste des go bar byed pa'o/_/rin chen zhes bya ba ni dkon pa'i phyir te/_'dul ba rnams so/_/snod ces bya ba ni 'dul ba rin po che rnams kyi snod de so sor thar pa 'di nyid yin par bstan te/_yang na snod ces bya ba ni 'phags pa'i bslab tshig rin chen gyi
[\[7b.7\]]snod yin par bshad de/_so sor thar pa nyid bslab tshig rin chen yin pas snod du mi sbyar ro/_/de la 'phags pa zhes bya ba ni sdig pa las ring du gyur pa'i phyir ro/_/tshogs ni bzhi yan chad du 'dus pa la bya ste/_dper na ji ltar rin po che yang ya rabs la bstan na bzang bar shes pa dang
[\[8a\]]
[\[8a.1\]]'dra bar thams cad mkhyen pa'i bslab tshig rin po che dang 'dra bar so sor thar pa 'di yang 'phags pa dag gi dbus su bshad par bya'i/_byis pa glen pa mi gsal ba dag gi dbus su bstan kyang don med pa'i phyir 'phags pa'i tshogs kyi dbus su dbye bar bya'o zhes
[\[8a.2\]]bstan pa yin no/_/so sor thar pa nyid kyi legs pa'i yon tan bstan pa zhes bya ba ston to/_/de'i phyir/_sangs rgyas kyis ni 'dul ba mtsho/_/zhes bya ba nas/_dge slong mngon sum nyid du bstod/_/ces pa'i bar du gsungs so/_/'di la yang don rnam pa brgyad kyis bstan par
[\[8a.3\]]bya ste/_'dul ba rnams kyi gnas bstan pa dang /_'di gsang ba yin par bstan pa dang /_bla na med pa'i rgyur bstan pa dang /_'tshal ba'i tshul khrims kyi gnyen po bstan pa dang /_bdag med pa'i gnyen por bstan pa dang /_ngan song rnams spang zhing mngon par
[\[8a.4\]]mtho ba thob pa'i rgyu bstan pa dang /_nyon mongs pa spang zhing mya ngan las 'das pa'i rgyu bstan pa dang /_ston pa dang 'dra bas bstan pa'o/_/de la 'dul ba rnams kyi gnas bstan pa zhes bya ba sngar bshad pa'i phyir/_sangs rgyas kyi ni 'dul ba mtsho/_/ma lus gting dang pha
[\[8a.5\]]rol med/_/gnas dang snying gi snying po ni/_/so sor thar pa 'di yin no/_/zhes bya ba gsungs so/_/sangs rgyas kyi ni zhes pa phyi rol pa rnams dgag pa'i phyir ro/_'dul ba ni dug gsum 'dul zhing nyes pa las bzlog pa'am/_yang na rnam par 'dren zhes kyang bya ste/_ngan
[\[8a.6\]]song gsum las 'dren cing bde ba'i gnas su 'jog pa'i phyir ro/_/mtsho gting dang pha rol med ces bya ba ni 'dul ba rnams mang ba'i dpe ste/_ji ltar rgya mtsho pha rol dang gting med pas grangs mang zhing zab pa de bzhin du 'dul ba yang grangs mang zhing zab pas sems can rnams
[\[8a.7\]]kyi shes par dka' ba de dag ma lus par mdo 'di'i nang du 'dus pa'i phyir ro/_/gting dang pha rol med pa lus/_/zhes rmongs pa'i rigs pa las tshigs bcad la mi bde nas/_ma lus gang du smos te de bzhin du rig par bya'o/_/de la gnas zhes pa ni 'dul ba rnams kyi gzhi
[\[8b\]]
[\[8b.1\]]'am rten lta bu so sor thar pa 'di gnas pa'i phyir ro/_/snying gi snying po zhes bya ba la ston pas gsungs pa'i chos rnams kyi nang du 'dus pa ni gsang ba yin pas snying po yin la/_de rnams kyi snying po ni so sor thar pa yin pas snying po zhes bya'o/_/so sor thar pa 'di yin no zhes bya
[\[8b.2\]]ba ni 'di nyid yin par bstan pa'o/_/'di gsang ba yin par bstan pa zhes bya ba ston te/_de'i phyir/_'di ni dam chos rgyal po yi/_/dam chos mi bri bsdus pa yin/_/zhes bya ba gsungs so/_/de la 'di ni zhes smos pas so sor thar pa 'di nyid do/_/dam chos rgyal po zhes bya
[\[8b.3\]]ba ni ji ltar rgyal pos yul dang mi rnams la dbang byed pa de bzhin du/_de bzhin gshegs pa yang 'jig rten dang 'jig rten las 'das pa'i chos thams cad la mnga' brnyes pa'i phyir ro/_/dam chos mi bri bsdus pa yin/_/zhes bya ba ni gsung rab bcu gnyis la mdo sde dang
[\[8b.4\]]chos mngon pa dag ni yi ger bri zhing bstan par bya ba yin gyi 'dul ba ni gsang bas na yid la bri zhing gzung bar bya ba yin pa'i phyir ro/_/ma 'ongs pa'i skye bo dbang po zhan pa dag ni yi ger bri zhing bstan pa yang gnang ste/_mdo phra mo las bcom ldan 'das la tshe dang ldan pa u pa
[\[8b.5\]]lis zhus pa/_btsun pa ma 'ongs pa'i dus na dge slong dran pa nyams pa dang /_dran pa zhan pa dag byung ste/_de dag gis grong dang grong khyer gang du/_ji ltar gnas shing bslab pa'i gzhi gang du bcas pa de dag gi ma 'tshal na ci lta bur nan tan bgyi/_bka' stsal pa dran pa nyams
[\[8b.6\]]pa dang /_dran pa zhan pa de dag gis 'dul ba rnams lo ma la yi ger bris la bcang bar bya ste/_de la the tshom ma byed cig ces gsungs pa'i phyir ro/_/bla na med pa'i rgyur bstan pa zhes bya ba bstan pa'i phyir/_'di ni dge slong tshong pa yi/_/bslab zong tshong khang chen po'o/_/
[\[8b.7\]]zhes bya ba gsungs te/_'di'i don ni dpe las rig par ste/_ji ltar tshong pa rnams tshong 'dus na nor rin po che rnams nyo 'tshong zhing khe tshol ba dang 'dra bar/_dge slong mas kyang bslab pa 'di zong du thogs nas/_bla na med par khe tshol ba la so sor thar pa 'di 'phags pa'i
[\[9a\]]
[\[9a.1\]]'byung gnas su gyur pa'i phyir bslab zong tshong 'dus chen po zhes bshad do/_/de la 'di zhes bya ba ni so sor thar pa 'di nyid do/_/dge slong zhes bya ba ni mya ngan las 'das pa'i don slong zhing tshol ba dang /_gsol ba dang bzhi'i las kyis bsnyen par rdzogs la/_chos
[\[9a.2\]]dang mthun par bsod snyoms len pas 'tsho bas na dge slong zhes bya'o/_/bslab pa ni tshul khrims la bstan nas nyon mongs pa zad par slob cing sbyong ba na bslab pa zhes bya'o/_/chen po ni bla na med pa'i zong so sor thar pa 'di ma yin pa gzhan med pa'i phyir ro/_/gzhan ni brda sprad par
[\[9a.3\]]zad do/_/'chal ba'i tshul khrims kyi gnyen po bstan pa zhes bya ba bstan pa'i phyir/_tshul khrims ngan pas zin pa yi/_/gdug pa sel ba'i sman 'di yin/_/zhes bya ba gsungs so/_/ji ltar gdug pas zin pa la/_/dug sman gyis 'tsho ba de bzhin du tshul khrims ngan pa
[\[9a.4\]]ste/_lus dang ngag dang yid gsum gyi sgo nas/_kha na ma tho ba spyod pa rnams las bzlog cing mdo 'di las 'byung ba bzhin du spyad na kha na ma tho ba de dag las grol zhing bde ba 'thob pa'i phyir tshul khrims ngan pas zin pa'i dug la so sor thar pa 'di sman dang 'dra ba'i phyir ro/_/
[\[9a.5\]]de la tshul khrims zhes bya ba ni/_/shI la zhes bya ba'i sgra las drangs nas legs par spyod pa la zhugs shing tshul khrims dam pos bsrungs pas mi dge ba spangs pa'i ming la bya/_yang gcig tu na nyon mongs pa'i gdung ba me dang 'dra ba zhi zhing bsil bar gyur pa'i ming yang yin te/_
[\[9a.6\]]dngos su na dang tshul gyis mi dge ba mi spyod cing tshul khrims bsrung ba'i ming ste/_de'i phyir tshul khrims zhes bya'o/_/bag med pa'i gnyen por bstan pa zhes bya ba ston te de'i phyir/_'di ni lang tsho 'khrul pa yi/_/glang po gzhon nu'i lcags kyu'o/_/zhes bya ba gsungs
[\[9a.7\]]te/_dper na glang po che lang tsho la bab pa g.yeng sa la sogs pa bag med par mchong zhing 'gro bas bdag gi srog gi bar chad du yang 'gyur la de'i zhor gyis srog chags mang po 'chi zhing skrag pas bdag dang gzhan la gnod par 'gyur pa de la glang po che'i thabs la mkhas
[\[9b\]]
[\[9b.1\]]pas lcags kyus bcos na dul bar 'gyur ba de bzhin du/_dge slong ma lang tsho la bab pa bag med cing sems nang du 'jog mi nus pa rnams so sor thar pa'i lcags kyu 'dis bcos shing btul na/_sems las su rung zhing lang tsho'i nyes pa las grol ba'i phyir so sor thar pa 'di ni lcags kyu'i
[\[9b.2\]]sgrar bstan to/_/de la lang tsho'i dus ni 'dod pa spyod nus pa nas lo sum cu man chad la bya'o/_/ngan song rnams spang zhing mngon par mtho ba 'thab pa'i rgyu bstan pa zhes bya ba bstan pa'i phyir/_ngan 'gro 'khor ba zab mo las/_/sgrol ba'i gzings ni 'di yin no/_/'di ni bzang 'gror 'gro ba
[\[9b.3\]]yi/_/stegs dang zam par nges pa'o/_/zhes gsungs so/_/de la ngan 'gro ni gsum ste/_sems can dmyal ba dang /_dud 'gro dang /_yi dgas so/_/'khor ba zhes bya ba ni ngan song gsum po de dag tu nye bar len pa'i phung po yang dang yang du len pa'i phyir ro/_/zab mo zhes bya ba ni rnam pa
[\[9b.4\]]gnyis te/_shin tu 'jigs pa dang /_brgal bar dka' ba'o/_/de la shin tu 'jigs pa ni ngan song gi 'bras bu ste/_tsha ba dang /_grang ba dang /_nye ba dang /_nyi tshe'i dmyal ba dag tu skyes pa rnams gtub cing gshegs pa la sogs pa'i 'jigs pa dang /_dud 'gro glen zhing gti mug ste/_
[\[9b.5\]]nying sha nying gis za ba la sogs pa'i 'jigs pa dang /_yi dgas bkres skom gyis gdungs pas 'jigs pa'o/_/brgal bar dka' ba ni ngan song de dag rgya mtsho dang 'dra ba'i phyir ro/_/sgrol ba'i gzings zhes bya ba ni dpe ste/_ji ltar rgya mtsho'i pha rol tu bgrod na gru dang gzings kyi sa pha
[\[9b.6\]]rol tu phyin par byed pa de bzhin du/_ngan song gsum po de dag gi sdug bsngal rgya mtsho dang 'dra ba de las bzla bar 'dod pa rnams kyis so sor thar pa 'di las 'byung ba bzhin du spyad na sdug bsngal de dag las grol bar 'gyur bas na/_gzings dang 'dra zhes bshad do/_/bzang 'gro zhes
[\[9b.7\]]bya ba ni legs pa dang bde ba'i gnas su 'gro ba mngon par mtho ba ste/_lha dang mi'i 'gro ba la bya'o/_/'gro ba'i stegs dang zam pa zhes bya ba ni lha dang mi'i gnas der 'gro ba'i stegs dang zam pa ste/_ji ltar chu bo la stegs dang zam pas brgal bar 'gyur ba dang 'dra ba lha dang
[\[10a\]]
[\[10a.1\]]mi'i stegs dang zam par nges pa'i so sor thar pa 'di las 'byung ba bzhin byas na lha dang mi'i bde ba myong bar 'gyur ba'i phyir ro/_/nges pa zhes bya ba ni gdon mi za ba'i tha tshig go/_/nyon mongs pa spang zhing mya ngan las 'da' ba'i rgyu bstan pa zhes bya ba stan te/_de'i
[\[10a.2\]]phyir/_'di ni nyon mongs pham byed lam/_/rgyal ba yi ni 'dren pa mchog_/'di ni thar pa'i grong 'jug pa'i/_/them skas gzhi dang 'dra bar gnas/_/zhes bya ba gsungs so/_/'di ni zhes bya ba ni so sor thar pa 'di nyid do/_/nyon mongs pa zhes bya ba ni gnyis te/_mthong bas spang
[\[10a.3\]]bar bya ba dang /_bsgom pas spang bar bya ba ste/_brgyad cu rtsa brgyad dang /_/bcur bstan pa rnams so/_/theg pa chen po'i bstan bcos las ni mthong ba dang bsgom pas spang bar bya ba'i nyon mongs pa ni brgyad cu rtsa gnyis dang /_bcu drug yod ces 'chad do/_/pham byed lam zhes bya ba ni
[\[10a.4\]]nyon mongs pa spang zhing pham par byed pa'i lam ste/_so sor thar pa 'di nyid yin par bstan to/_/rgyal po'i 'dren pa mchog ces bya ba ni dpe ste/_ji ltar rgyal pos gzhan gyi dgra la rgol na/_sa mkhan gyis dang por drangs te/_de nas dmag gi dpung gis 'joms par byed pa dang 'dra bar/_
[\[10a.5\]]dgra dang 'dra ba'i nyon mongs pa de gzhom na/_sngar tshul khrims la brten nas de'i 'og tu 'phags pa'i lam gyis nyon mongs pa spang bar 'gyur ba'i phyir ro/_/lam ni rgyal po lta bur bstan la/_lam de 'dren pa'i mchog ni so sor thar pa yin par bshad do/_/thar pa'i grong khyer 'jug pa
[\[10a.6\]]yi/_/zhes bya ba ni mya ngan las 'da' ba'i grong khyer nyid du 'jug go/_/them skas gzhi dang 'dra bar gnas/_/zhes bya ba ni/_ji ltar grong khyer mthon po'i steng du 'dzegs na skas la brten cing skas kyang gzhi sa la brten dgos pa dang 'dra bar/_gang dag mya ngan las 'da' ba'i grong khyer du 'jug par 'dod
[\[10a.7\]]pa rnams kyang /_them skas kyi gzhi dang 'dra bar so sor thar pa 'di la brten dgos pa'i phyir/_'phags pa'i lam ni them skas su bstan la/_de'i gzhi dang 'dra bar ni so sor thar pa 'di nyid yin par bstan to/_/ston pa dang 'dra bar bstan pa zhes bya ba bsten pa'i phyir/_nga ni mya ngan 'das
[\[10b\]]
[\[10b.1\]]gyur na/_/'di ni khyod kyi ston zhes kyang /_/rang byung nyid kyis nan tan du/_/dge slong mngon sum nyid kyis bstod/_/ces bya ba gsungs so/_/'di ni ston pa lhag ma ma lus pa'i mya ngan las 'da' bar nye ba zhig na/_kun dga' bo la sogs pa dge slong rnams kyis gsol pa/_bcom
[\[10b.2\]]ldan 'das mya ngan las 'das pa'i 'og tu/_dge slong khyim sun 'byin pa dang /_sdig to can dang ji ltar lhan cig gnas shing bstan pa bzhin du bgyi/_ston pa ni sus bgyi zhes gsol ba'i lan du gsungs so/_/de la nga ni zhes bya ba ni mu stegs can gyis btags pa'i nga yod pa ma yin gyi/_
[\[10b.3\]]gzhan dag go bar bya ba'i phyir ram gong na med pas che'o zhes bya ba'i tha tshig go/_/mya ngan 'das gyur na zhes bya ba ni gnyis te/_lhag ma dang bcas pa dang /_lhag ma med pa ste skabs 'dir ni lhag ma med pa'i mya ngan las 'das pa gzung ngo /_/'di ni zhes bya ba ni 'di nyid do/_/khyed kyi
[\[10b.4\]]ston pa zhes bya ba ni dge slong ma rnams kyi ston pa ste/_de bzhin gshegs pa dang 'dra bar blta bar bya'o zhes bstan pa'o/_/rang 'byung zhes bya ba ni gzhan gyi dring las skyes pa ma yin gyi/_de bzhin gshegs pa nyid kyis chos nyid rtogs nas mngon par rdzogs par sangs rgyas pa'i phyir ro/_/
[\[10b.5\]]nyid kyis nan tan du zhes bya ba 'dis yang dag par gsungs pa'o/_/mngon sum nyid du bstod ces bya ba ni 'di la ston par ltos shig ces nyan thos rnams la mngon sum du gsungs pa'i phyir ro/_/da ni sgrub par bskul pa zhes bya ba ston te/_de'i phyir sangs rgyas zhes bya ba'i sgra 'di yang zhes
[\[10b.6\]]bya ba nas/_mnyan pa'i phyir ni 'bad par bya/_/zhes bya ba'i bar du gsungs so/_/'di la yang rnam pa bzhir dbye ste/_ston pa mthong zhing thos pa dang /_mi lus rnyed par shin tu dka' bar bstan pa dang /_mi khom pa spangs nas tshangs par spyod pa rnyed pa shin tu dka' bar bstan pa
[\[10b.7\]]dang /_dge ba'i bshes gnyen rnyed par shin tu dka' ba bstan pa dang /_mjug bsdu zhing rtsol du gzhug pa'o/_/ston pa mthong zhing thos pa dang /_mi lus rnyed par shin tu dka' bar bstan pa zhes bya ba'i dbang du byas na/_sangs rgyas zhes bya'i sgra 'di yang /_/'jig rten dag na
[\[11a\]]
[\[11a.1\]]rab tu dkon/_/mi nyid rnyed par shin tu dka'/_/zhes bya ba gsungs te/_de la sangs rgyas zhes bya ba ni gti mug gi gnyid sangs pa nas gnyid sangs pa bzhin te sangs pa la snyegs/_blo bye zhing rgyas pas na pad+ma kha bye zhing rgyas pa dang 'dra bas tshig gi don spyir
[\[11a.2\]]bsdus nas/_chos thams cad thugs su chud cing ma lus par byang chub pa'i phyir sangs rgyas zhes bya/_de la mi zhes bya ba'i sgra ni shed shes pa las skyes pa'i phyir te/_de la dngos po 'dod par bya ba yin pa'i phyir ro/_/yang na de dag gis thos pa dang ldan pa rnams kyi yid la rjod par
[\[11a.3\]]byed pas na mi zhes bya'o zhes yo ga tsa ra'i TI ka las bshad do/_/sangs rgyas zhes bya ba'i sgra 'jig rten na ci'i phyir dkon zhe na/_sangs rgyas 'jig rten du 'byung ba shin tu rnyed par dka' ba'i phyir te/_cis mngon zhe na/_dam pa'i chos pad+ma dkar po'i mdo las/_dge slong dag de
[\[11a.4\]]bzhin gshegs pa dgra bcom pa yang dag par rdzogs pa'i sangs rgyas rnams ni 'byung ba rnyed par dka' ste/_bskal pa bye ba khrag khrig brgya stong phrag mang por yang 'jig rten du de bzhin gshegs pa mthong yang srid mi mthong bar yang srid de/_dper na u dum wA ra'i me tog bzhin no/_/
[\[11a.5\]]zhes gsungs so/_/rnam par gtan la dbab pa'i rgyal po'i mdo las/_kun dga' bo 'di lta ste/_u dum wA ra'i me tog ni sangs rgyas skyes pa dang dus gcig tu 'byung ste/_kha cig ldan zhing gsal te/_'od bzang la dris ni dpag tshad gcig khor yug tu khyab par byed do/_/me tog
[\[11a.6\]]des ni rab rib med par byed/_/dran pa yongs su sbyong bar byed/_/nad kyang rab tu zhi bar byed/_dri nga ba yang sel zhing snang bar byed/_dri zhim po yang 'byin par byed do/_/dri des khams bzhi dngas par 'gyur te/_'khor los sgyur ba'i rgyal po thams cad la yang me tog mi 'byung na/_sems
[\[11a.7\]]can tshul khrims 'chal ba rnams dang /_sangs rgyas 'byung ba dang mtshungs pa'i me tog lta 'byung bar ga la 'gyur zhes gsungs so/_/me tog de ci 'dra/_gang du nam skyes she na/_rtogs pa brjod pa'i mdo las mtsho chen po ma dros pa 'das pa'i byang phyogs na/_ri rtse lnga pa zhes bya ba
[\[11b\]]
[\[11b.1\]]de'i pha rol na u dum wA ra'i tshal yod de/_nam sangs rgyas bcom ldan 'das dag dga' ldan lha'i ris nas babs te/_yum gyi lhums su zhugs pa de'i tshe tshal de kha 'bu bar byed do/_/nam yum gyi lhums nas bltams pa de'i tshe tshal de kha 'byed par 'gyur ro/_/nam bla na med
[\[11b.2\]]pa yang dag par rdzogs pa'i byang chub mngon par rdzogs par sangs rgyas pa de'i tshe/_tshal de'i me tog kyang rab tu rgyas par 'gyur ro/_/nam tshe'i 'du byed 'dor ba de'i tshe/_tshal de rnyings par 'gyur ro/_/nam yongs su mya ngan las 'das pa de'i tshe tshal de'i lo ma dang /_me tog dang /_
[\[11b.3\]]'dab ma dang /_'bras bu yang lhags par 'gyur ro/_/me tog de'i tshad ni shing rta'i 'phang lo tsam mo/_/nam sangs rgyas bcom ldan 'das dag rgyal rigs su 'byung ba de'i tshe me tog de dag kha dog dkar por rab tu 'gyur ro/_/bram ze'i rigs kyi nang du 'byung ba de'i tshe yang me tog
[\[11b.4\]]de dkar por 'gyur ro zhes gsungs so/_/sdong po bkod pa'i mdo las kyang /_/gang dag mthong zhing thos pa dang /_/bsnyen bkur byas pa don yod pa/_/'jig rten 'dren pa 'jig rten na/_/bskal pa bye bar rnyed par dka'/_/zhes gsungs so/_/bskal pa bzang po'i mdo las kyang bskal pa bzang po 'di'i 'og tu
[\[11b.5\]]sangs rgyas med pa'i bskal pa drug cu 'byung ngo /_/de'i 'og tu bskal pa snyan pa chen po zhes bya ba 'byung ste/_bskal pa gcig pu de la sangs rgyas khri 'byung ngo /_/bskal pa snyan pa chen po de'i 'og tu sangs rgyas med pa'i bskal pa brgyad khri 'byung ngo /_/de'i 'og tu bskal pa skar ma lta
[\[11b.6\]]bu zhes bya ba 'byung ste/_bskal pa de gcig pu la sangs rgyas brgyad khri 'byung ngo /_/bskal pa skar ma lta bu de'i 'og tu bskal pa sum brgyar sangs rgyas mi 'byung ngo /_/de'i 'og tu yon tan bkod pa zhes bya ba'i bskal pa 'byung ste/_bskal pa de gcig pu la sangs rgyas brgyad khri
[\[11b.7\]]bzhi stong 'byung ngo zhes gsungs te/_/de ltar na sangs rgyas 'byung ba'i bskal pa ni nyung la/_sangs rgyas med pa'i bskal pa ni mang ba'i phyir ston pa 'jig rten du 'byung ba mthong zhing de'i sgra thos par dka' bar mngon no/_/brgya la sangs rgyas 'jig rten du byung na yang mi lus shin tu thob par
[\[12a\]]
[\[12a.1\]]dka' ste/_cis mngon zhe na/_yang dag par ldan pa'i lung las/_dge slong dag 'di lta ste/_dper na sa chen po 'di chu 'ba' zhig tu gyur la de'i nang du mi 'ga' zhig gis shing bu ga gcig pa zhig bor te/_de shar gyi rlung gis nub phyogs su phul/_nub kyi rlung gis ni
[\[12a.2\]]shar phyogs su phul/_byang gi rlung gis ni lho phyogs su phul/_lho'i rlung gis ni byang phyogs su phul la/_/de na rus sbal zhar ba tshe lo brgya phrag du ma thub pa dang /_lo brgya phrag du mar 'tsho ba/_lo brgya 'das shing lan cig steng du 'byung ba de bu ga gcig gi shing der mgrin pa 'jug na/_
[\[12a.3\]]dge slong dag de ji snyam du sems rus sbal zhar ba tshe lo brgya phrag du ma thub pa lo brgya phrag du mar 'tsho ba de lo brgya 'das shing lan cig steng du 'byung ba des/_shing bu kha gcig pa der mgrin pa chud dam/_gsol pa bcom ldan 'das stes na 'gyur lags so/_/bka' stsal pa/_dge
[\[12a.4\]]slong dag de bzhin du/_de bzhin gshegs pa rnams brgya la brgya lam na 'jig rten du 'byung zhing zhi bar 'gyur ba/_yongs su mya ngan las 'da' bar 'gyur ba/_rdzogs pa'i byang chub tu rdzogs par byed pa/_bde bar gshegs pas rab tu bstan pa'i chos ston to/_/mir 'gyur ba yang
[\[12a.5\]]brgya la brgya lam ni stes na thob ste/_shin tu rnyed par dka'o zhes gsungs pa'i phyir ro/_/mi khom pa spangs nas tshangs par spyod pa rnyed par shin tu dka' bar bstan pa'i dbang du byas te/_rab tu byung ba shin tu dkon/_/de bzhin rab tu byung rnams kyi/_/tshul khrims phun sum tshogs pa
[\[12a.6\]]dkon/_/zhes bya ba gsungs so/_/de la mi khom pa zhes bya ba ni brgyad de/_sems can dmyal ba dang /_dud 'gro'i skye gnas dang /_gshin rje'i 'jig rten dang /_lha tshe ring po dang /_mtha' 'khob kyi mi dang /_dbang po ma tshang ba dang /_log par lta ba dang /_sangs rgyas ma byung ba'i
[\[12a.7\]]skabs su skyes pa'o/_/brgyad po de dag la mi khom pa zhes bstan cing /_ngal ba 'byor pa rnyed pa dka' bar cis mngon zhe na/_gcig las 'phros pa'i lung las/_dge slong dag mi khom pa brgyad po 'di dag ni gang zag tshangs par spyod pa la gnas pa'i dus ma yin no/_/brgyad gang zhe na dge
[\[12b\]]
[\[12b.1\]]slong dag 'di la de bzhin gshegs pa 'jig rten du 'byung ste/_zhi bar 'gyur ba/_yongs su mya ngan las 'das par 'gyur ba/_rdzogs pa'i byang chub tu 'gro bar byed pa/_bde bar gshegs pas rab tu bstan pa'i chos ston na/_gang zag de sems can dmyal bar skyes pa yin te/_de
[\[12b.2\]]ni gang zag tshangs par spyod pa la gnas pa'i dus yin pa mi khom pa dang po'o/_/de bzhin du dud 'gro'i skye gnas dang /_gshen rje'i 'jig rten dang /_lha tshe ring po dang /_mtha' 'khob kyi mi rku 'phrog byed pa dang /_kla klo dang brnab sems can dang gnod sems can gang du dge slong dang /_
[\[12b.3\]]dge slong ma dang /_dge bsnyen dang /_dge bsnyen ma mi 'ong ba'i nang du skyes pa yin no/_/'jig rten 'dir de bzhin gshegs pa byung ste chos kyang ston la/_gang zag de dbus kyi mi'i nang du yang skyes na/_de glen zhing lug ltar lkugs pa/_lag brda byed cing legs par smras pa dang /_
[\[12b.4\]]nyes par smras pa'i don go ba'i mthu med pa yin no/_/de bzhin gshegs pa 'jig rten 'dir byung ste/_chos kyang ston la/_/gang zag de dbus kyi mi'i nang du yang skyes shing de glen pa ma yin pas na don go ba'i mthu yod pa'i bar du yang gyur na/_de log pa blta zhing phyin ci log tu mthong
[\[12b.5\]]ste/_de 'di ltar sbyin pa yang med/_mchod sbyin yang med/_sbyin sreg byas pa'ang med/_legs pa dang /_nyes pa byas pa'i las kyi 'bras bu rnam par smin pa yang med/_'jig rten 'di dang 'jig rten pha rol yang med/_pha dang ma yang med/_'jig rten na dge sbyong dang /_bram ze yang dag par sod
[\[12b.6\]]ba dang /_yang dag par zhugs pa dang /_dgra bcom pa 'jig rten rig pa gang rang gi mngon par shes pas 'jig rten 'di dang pha rol mngon sum du byas te/_khong du chud par byed pa yang med par lta ba yin no/_/gzhan yang gang zag dbus kyi mi rnams kyi nang du skyes te/_glen pa ma yin pa nas
[\[12b.7\]]'jig rten 'di dang pha rol mngon sum du byas te/_khong du chud par byed pa yang yod pa'i bar du lta na/_de bzhin gshegs pa 'jig rten du ma byung ste/_zhi bar 'gyur ba yongs su mya ngan las 'da' bar 'gyur ba/_rdzogs pa'i byang chub tu 'gro bar byed pa/_bde bar gshegs pas
[\[13a\]]
[\[13a.1\]]rab tu bstan pa'i chos mi ston pa yin no/_/gang zag tshangs par spyod pa la gnas pa'i dal ba'i dus ni gcig ste/_gong ma brgyad po de dag las bzlog pa rnams yin par gsungs pa'i phyir/_brgyad po de dag mi khom pa yin zhing /_dal ba 'byor pa rnyed par
[\[13a.2\]]dka' bar mngon no/_/de ltar mi khom pa brgyad po de dag spongs te rab tu byung nas tshul khrims phun sum tshogs pa dang ldan pa ni tshangs par spyod pa zhes bya ste de yang mi khom pa brgyad po de dag ma spangs kyi bar du mi 'thob pa'i phyir shin tu rnyed par dka' ba bstan to/_/de la rab tu byung ba zhes
[\[13a.3\]]bya ba ni/_dge ba'i chos la 'dun pa de nyid kyi dbang du byas nas/_gsol pa dang bzhi'i las kyis bsnyen par rdzogs pa dang /_dge sbyong gi tshul khrims yang dag par blangs pa gang yin pa'o/_/tshul khrims phun sum tshogs pa zhes bya ba ni/_de ltar rab tu byung ba de tshul khrims dang ldan
[\[13a.4\]]par gnas pa dang /_so sor thar pa'i sdom pas bsdoms pa dang /_cho ga dang spyod yul phun sum tshogs pa dang /_kha na ma tho ba phra rab tsam dag la yang 'jigs par lta ba dang /_bslab pa'i gzhi rnams yang dag par blang zhing slob par byed pa gang yin pa'o/_/dge ba'i bshes gnyen rnyed
[\[13a.5\]]par shin tu dka' bar bstan pa'i dbang du byas nas/_tshul khrims yongs su dag gyur kyang /_/grogs bzang shin tu rnyed par dka'/_/zhes bya ba gsungs te/_de la grogs bzang zhes bya ba ni dge ba'i bshes gnyen te/_'phags pa'am/_so so'i skye bo 'ang rung /_de dag kyang sangs
[\[13a.6\]]rgyas 'jig rten du 'byung ba la rag lus pa'i phyir rnyed par dka' bar bstan to/_/da ni mjug bsdu zhing rtsol du 'jug pa zhes bya ba bstan pa'i phyir/_'jig rten sangs rgyas 'byung ba dang /_/mi dang rab tu 'byung ba dang /_tshul khrims phun sum tshogs pa dang /_/grogs bzang shin tu
[\[13a.7\]]rnyed par dka'/_/mkhas pa bdag legs 'dod pa dag_/'bras bu bcas te byed 'dod pa/_/sdom can rnams kyis so sor thar/_/mnyan pa'i phyir ni 'bad par bya/_/zhes bya ba gsungs so/_/'di'i don ni sngar bstan pa ltar 'jig rten na sangs rgyas 'byung ba dang /_mi lus thob cing
[\[13b\]]
[\[13b.1\]]rab tu byung ste tshangs par spyod pa la gnas pa dang /_dge ba'i bshes gnyen shin tu rnyed dka' bas brgya lam na lan cig ston pa 'jig rten du byung ste/_tshangs par spyod pa/_thog mar dge ba/_bar du dge ba/_tha mar dge ba yang gsungs la/_mi lus thob pa'i tshe blo dang ldan pa
[\[13b.2\]]mngon par mtho ba dang /_nges par legs pa'i 'bras bu 'dod pa rnams kyis mdo 'di las 'byung ba bzhin spyad par bya'o zhes bya ba'i tha tshig go/_/de la mkhas pa zhes bya ba ni blo dang ldan pa'o/_bdag legs 'dod pa dag ces bya ba ni gang dag bdag nyid mngon par mtho ba dang nges par
[\[13b.3\]]legs pa'i 'bras bu 'dod pa dag ces bya ba'i tha tshig go/_/gzhan ni brda sprad pas ma bshad do//_//da ni 'di nyid thos pa la sogs pa dka' bar bstan cing 'phags pa rnams mthong ba dang /_de bsgrub pa'i rgyu rnams thob na bde bar bstan pa zhes bya ba ston te/_de'i
[\[13b.4\]]phyir bskal pa bye ba rnams su yang /_/zhes bya ba nas/_dar la bab pa yol ba rnams kyang bde/_/zhes bya ba'i bar du gsungs so/_/'di la yang don rnam pa brgyad kyis bstan te/_so sor thar pa thos pa la sogs pa dka' ba dang /_dkon mchog gsum 'jig rten du byung na bde
[\[13b.5\]]ba dang /_dge ba'i bshes gnyen la brten na bde ba dang /_mi dge ba'i grogs po spangs na bde ba dang /_dge ba'i bshes gnyen gyi khyad par bstan pa dang /_thob par bya ba'i dngos pos bde ba dang /_sgrub pa dang ldan pa bde ba'i rgyur gzhag pa dang /_sgrub pa dang ldan pa de nyid sbyangs pa'i
[\[13b.6\]]yon tan phun sum tshogs pa dang ldan pas bde ba'i rgyur bstan pa'o/_/de la so sor thar pa thob pa la sogs pa dka' bar bstan zhes bya ba bstan pa'i phyir/_bskal pa bye ba rnams su yang /_/so sor thar pa thos pa dang /_/gzung dang 'dzin pa rnyed dka' ste/_/sgrub par byed pa'ang shin
[\[13b.7\]]tu dkon/_/zhes bya ba gsungs te/_de la bskal pa zhes bya ba ni gnyis te/_bar gyi bskal pa dang /_bskal pa chen po'o/_/skabs 'dir bskal pa zhes smos pa ni bskal pa chen por gzung ngo /_/de la bar kyi bskal pa ji lta bu zhe na/_sems can tshe dpag tu med pa dag gi tshe
[\[14a\]]
[\[14a.1\]]'grib ste/_lo brgyad khri la thug par 'gyur ba dang /_de dag gis mi dge ba'i chos rnams yang dag par blangs par yang 'grib nas tshe lo bcu pa la thug par 'gyur ba dang /_de dag skyo bar 'gyur te/_dge ba'i chos rnams yang dag par blangs
[\[14a.2\]]pas tshe nur nas phyir tshe lo brgyad khri la thug par 'gyur ba de'i dus kyang yod de/_de ltar mar 'grib pa gang yin pa dang /_yar skye ba gang yin pa de gnyis bsdus te grangs rnam par gzhag pas/_bar gyi bskal pa zhes bya'o/_/de la bskal pa chen po ni 'jig rten 'di bar
[\[14a.3\]]gyi bskal pa nyi shur ni 'jig go/_/nyi shur ni zhig par gnas so/_/nyi shur ni chags so/_/nyi shur ni chags nas gnas par 'gyur bas de dag ni bar gyi bskal pa brgyad cur 'gyur te/_de ni grangs kyi gdags pas bskal pa chen po zhes bya'o/_/de la bar gyi bskal pa de yang
[\[14a.4\]]mu ge dang /_nad dang /_mtshon dang rnam pa gsum gyis thar par 'gyur te/_mu ge ni gang gi tshe mi rnams lo sum cu thub pa de'i tshe 'byung ngo /_/mu ge de yang ci lta bu zhig 'byung bar 'gyur zhe na/_'di lta bu dag 'byung bar 'gyur te/_rus pa rnying pa dag kyang bskol zhing
[\[14a.5\]]bskol zhing srog zungs su byed do/_/de'i brgya la res 'ga' nas sam/_'bras sam/_rgya shug gam/_rgya sran nam/_til gyi 'bru dag rnyed par gyur na/_de dag nor bu rin po che bzhin du za ma tog gi nang du bcug ste srung bar byed de/_/sems can de dag las phal cher
[\[14a.6\]]nyams stobs med de/_sa la gan rkyal du 'gyel nas ldang yang mi nus te/_mu ge de lta bus sems can phal cher ni 'chi ba'i dus byed par 'gyur te/_mu ge de yang re ltar thogs na lo bdun/_zla ba bdun/_zhag bdun du zad de/_de phan chad thal zhes bya'o/_/sems can de
[\[14a.7\]]dag 'dus shing 'tshogs nas shas chung ngur skyo bar 'gyur te/_de dag rgyu dang rkyen des tshe 'grib par yang mi 'gyur la/_mu ge yang med par 'gyur ro/_/de la nad ni mi rnams kyi tshe lo nyi shu thub cing skyo ba de nyid med par gyur nas 'grib pa de'i tshe yams kyi nad dang /_gnod pa dang /_
[\[14b\]]
[\[14b.1\]]'go ba'i nad dang /_'khrug pa mang po 'byung bar 'gyur te/_de dag nad mang pos phal cher 'chi ba'i dus byed par 'gyur ro/_/de dag gi nad de yang re ltar thogs na zla ba bdun dang /_zhag bdun du zad de/_de phan chad thal zhes bya'o/_/de nas sems can de dag 'bring du skyo bar 'gyur
[\[14b.2\]]te/_rgyu de dang rkyen des tshe 'grib par mi 'gyur la nad de dag kyang 'byung bar mi 'gyur ro/_/de la mtshon ni gang gi tshe mi rnams kyi tshe lo bcu thub cing skyo ba de nyid med par gyur pas tshe 'grib par gyur pa de'i tshe/_sems can de dag gcig gis gcig mthong na gsad pa'i sems
[\[14b.3\]]drag po nye bar gnas par 'gyur te/_de nas de dag gis rtswa 'am shing ngam/_gseg ma'am/_gyo mo'am/_gang dang gang blangs pa de dang de dag mtshon cha rnon po legs par brdar ba bzhin du 'gyur te/_de dag gis de dag gcig la gcig gsod par byed do/_/de yang re
[\[14b.4\]]ltar thogs na zhag bdun du zad do/_/de phan chad thal zhes bya'o/_/sems can de dag la de'i tshe mchog tu rgud pa gsum 'byung ste/_tshe dang /_lus dang /_yo byad rgud pa'o/_/de la tshe rgud pa ni/_tshe'i tshad re ltar ring na lo bcu thub pa yin no/_/de la lus rgud pa ni lus
[\[14b.5\]]kyi tshad re ltar ring na mtho gang dang chang gang pa yin no/_/de la yo byad rgud pa ni zas kyi mchog ni khre rgod yin no/_/gos kyi mchog ni skra'i la ba'o/_/rgyan gyi mchog ni mtshon cha yin no/_/ro rnam pa lnga po mar gyi dang /_sbrang rtsi'i dang /_'bru mar gyi dang /_bu ram shing las
[\[14b.6\]]byung ba dang /_lan tsha'i ro rnams ni thams cad kyi thams cad du med par 'gyur ro/_/de nas de dag shas cher skyo bar 'gyur te/_phan tshun 'dus shing tshogs nas tshe yongs su 'grib par 'gyur ba'i sdig pa mi dge ba'i chos rnams ni spangs/_tshe nur bar byed pa'i dge ba'i chos rnams
[\[14b.7\]]ni yang dag par blangs pas/_de dag gi tshe yang phyir nur zhing mdog dang /_stobs dang /_bde ba dang /_dbang phyug la dbang byed pas kyang phyir zhing dar bar 'gyur te/_tshe yang lo brgyad khri la thug par 'gyur ro/_/de la bskal pa ji ltar 'jig cing chags she na/_de la
[\[15a\]]
[\[15a.1\]]'jig pa ni rnam pa gsum yod par rig par bya ste/_me dang /_chu dang /_rlung ngo /_/de la mes 'jig pas ni mnar med pa yan chad tshangs pa'i 'jig rten man chad 'jig go/_/chus 'jig pas ni bsam gtan gnyis pa man chad mtha' dag 'jig go/_/
[\[15a.2\]]rlung gis 'jig pas ni bsam gtan gsum pa man chad mtha' dag 'jig go/_/bsam gtan bzhi pa na ni sa de pa'i lha de dag gzhal med khang dang lhan cig skye zhing 'chi 'pho bar 'gyur bas/_de'i phyir de dag la 'jig par bya ba dang /_'jig pa'i rgyu yang med do/_/de la mes
[\[15a.3\]]'jig pa nam gang gi tshe 'jig par byed ce na/_de ltar mar 'bri ba nyi shu dang /_yar skye ba nyi shu ste/_mar 'bri ba dang /_yar skye ba bzhi bcu nam thal bar gyur pa de'i tshe/_thams cad kyi tha mar yar skye ba na sems can dmyal ba rnams sems can dmyal ba dag nas 'chi 'pho
[\[15a.4\]]la phyir skye bar mi 'gyur te/_de dag thams cad shi 'phos pa na/_sems can dmyal ba pa 'jig pas 'jig rten zhig ces bya'o/_/sems can dmyal ba pa zhig pa ji lta ba bzhin du/_dud 'gro dang /_yi dgas 'jig pa yang de dag 'dra'o/_/mi rnams kyi nang na yang
[\[15a.5\]]sems can gang yang rung ba zhig gis chos nyid thob pa'i bsam gtan gnyis pa'i bar du rdzogs par bya ste gnas pas so/_/sems can gzhan dag kyang de'i rjes su slob cing chos nyid kyis thob pa'i bsam gtan gnyis pa'i bar du rdzogs par bya ste gnas pas/_de dag
[\[15a.6\]]'di nas shi 'phos nas 'od gsal gyi lha'i ris su skye bar 'gyur te/_de'i tshe mi 'jig pas 'jig rten 'di zhig ces bya'o/_/mi 'jig pa ji lta ba de bzhin du lha 'jig pa yang de dang 'dra'o/_/gang gi tshe 'gro ba lnga'i 'jig rten gnas pa na sems can gcig kyang med par gyur pa de'i
[\[15a.7\]]tshe/_yo byad 'byung ba yang med par 'gyur ro/_/gang gi tshe yo byad 'byung ba med par gyur pa de'i tshe/_char pa yang med par 'gyur ro/_/char mi 'bab pas sa chen po 'di la rtswa dang sman dang shing ci yod pa de dag skam par 'gyur ro/_/than pa byung bas nyi ma'i dkyil 'khor 'di nyid
[\[15b\]]
[\[15b.1\]]kyis kyang shas cher sreg par byed do/_/bsreg par bya ba'i dngos po rnam pa drug yod pa'i phyir sems can rnams kyis 'jig par 'gyur ba'i las kyi dbang gis nyi ma'i dkyil 'khor gzhan drug 'byung bar 'gyur ste/_nyi ma'i dkyil 'khor de dag kyang nyi ma'i dkyil 'khor 'di las bzhi
[\[15b.2\]]'gyur bzhi 'gyur gyi mthus sreg par byed do/_/de dag bdun gyur du gyur nas sreg par byed do/_/dngos po drug gang zhe na/_lteng ka chung ngu dang chen po dang /_chu klung chung ngu dang chen po dang /_mtsho chen po ma dros pa dang /_rgya mtsho chen po dang /_ri rab dang /_sa chen po'o/_/de la
[\[15b.3\]]lteng ka chung ngu dang chen po de dag ni nyi ma'i dkyil 'khor gnyis pas skem par byed do/_/chu klung chung ngu dang chen po dag ni nyi ma'i dkyil 'khor gsum pas skem par byed do/_/mtsho chen po ma dros pa ni nyi ma'i dkyil 'khor bzhi pas skem par byed do/_/rgya mtsho chen po ni nyi ma'i
[\[15b.4\]]dkyil 'khor lnga pa dang drug pa'i phyogs gcig gis skem par byed do/_/ri rab dang sa chen po ni gzugs ches sra ba'i phyir nyi ma'i dkyil 'khor drug pa nyid dang /_bdun pas sreg par byed do/_de nas de nyid kyi me lce'i rlung gis brdas nas tshangs pa'i 'jig rten man chad du 'gro zhing
[\[15b.5\]]sreg par byed de/_dper na mar ram 'bru mar sreg cing tshig pa na dud pa yang med/_thal ba'i lhags ma yang med pa de bzhin du sa chen po 'di dang /_ri'i rgyal po ri rab kyang sreg cing tshig pa na dud pa yang med la/_thal ba'i lhag ma yang med par 'gyur te/_de tsam gyis na snod
[\[15b.6\]]'jig pas 'jig rten zhig ces bya'o/_/bar gyi bskal pa nyi shu 'das so/_/de bzhin du 'jig rten stong par gnas pa yang bar gyi bskal pa nyi shur gnas so/_/chus 'jig pa gang zhe na/_gang tshun chad mes 'jig pa lan bdun 'das pa de'i 'og tu bsam gtan gnyis pa nyid
[\[15b.7\]]las chu'i khams 'byung ste/_chu'i khams kyis 'jig rten de lan tshwa bzhin du bzhu nas/_chu'i khams de yang snod kyi 'jig rten de nyid dang lhan cig tu med par 'gyur ro/_/med par gyur nas kyang bar gyi bskal pa nyi shur stong par gnas so/_/de la rlung gis 'jig pa gang zhe na/_gang
[\[16a\]]
[\[16a.1\]]tshun chad mes 'jig pa lan bdun 'das shing /_chus 'jig pa lan cig 'byung ba de lta bu lan bdun 'das par gyur pa de'i 'og tu yang mes 'jig pa bdun lan cig byung nas/_de'i 'og tu bsam gtan gsum pa nyid las rlung gi khams 'byung ste/_snod kyi 'jig rten de
[\[16a.2\]]rlung gis lus bskam pa bzhin du med par byed pa'o/_/rlung de yang de nyid dang lhan cig tu med par 'gyur te/_'di ltar 'ga' zhig la rlung gi khams 'khrugs par gyur na/_rus pa'i bar du yang 'bri bar byed par snang ba bzhin no/_/zhig nas kyang de bzhin du bar gyi bskal pa nyi shur stong par
[\[16a.3\]]gnas te/_de ltar na mes 'jig pa lnga bcu rtsa drug dang /_chus 'jig pa bdun dang /_rlung gis 'jig pa gcig ste/_bskal pa chen po drug cu rtsa bzhi po de dag ni dge rgyas kyi lha'i tshe'i tshang du gzhag pa yin pas/_'jig pa'i tshul yang de ltar blta bar bya'o/_/de la chags pa ji lta bu
[\[16a.4\]]zhe na/_bar gyi bskal pa nyi shu po de dag 'das nas/_yang sems can rnams kyi 'chags par 'gyur pa'i las kyi dbang gis 'chags pa'i bskal pa kun du rtsom par rig par bya ste/_de la thog ma kho nar snod 'chags pas nam mkha' la bsam gtan gsum pa 'chags par
[\[16a.5\]]'gyur te/_bsam gtan gsum pa ji lta bar gnyis pa dang dang po yang de dang 'dra'o/_/de 'jig pa gsum pa'i rtse mo bsam gtan bzhi pa nas sems can tshe dang las dang /_bsod nams zad pa rnams 'chi 'phos nas bsam gtan gsum par skye bar 'gyur te/_de bzhin du
[\[16a.6\]]'jig pa gnyis pa dang /_dang po'i rtse mo nas sems can gang yang rung ba zhig tshe dang las dang /_bsod nams zad nas tshangs pa'i 'jig rten du skye ba'i bar du yang sbyar bar bya'o/_/de nas 'dod pa na spyod pa'i lha'i rigs bzhi po dag gi gzhal med khang na nam mkha' las 'byung bar 'gyur te/_
[\[16a.7\]]gzhal med khang de dag thams cad kyang nam mkha' la sprul pa bzhin du 'byung bar blta bar bya'o/_/de dag tu yang snga ma bzhin du 'od gsal gyi lha'i ris nas sems can dag tshe dang /_las dang /_bsod nams zad pa rnams shi 'phos nas skye bar 'gyur ro/_/de'i 'og tu 'dir stong gsum
[\[16b\]]
[\[16b.1\]]gyi stong chen po'i 'jig rten gyi khams kyi tshad tsam gyi rlung gi dkyil 'khor stong gsum gyi stong chen po'i 'jig rten gyi rten dang /_sems can gzhal med khang pa ma yin pa rnams kyi rten du gyur pa mngon par grub par 'gyur ro/_/de yang rnam pa gnyis te/_'og gzhir gnas pa dang /_glo nas gnas
[\[16b.2\]]pa ste/_glo nas gnas pa des ni chu de dag thad kar yang mi 'bol/_'og gzhir gnas pa des ni chu de dag thur du yang mi 'dzag go/_/rlung gi dkyil 'khor de'i steng du sems can de dag gi las kyi dbang gis gser gyi snying po'i sprin 'byung bar 'gyur te/_de la char 'bab par 'gyur ro/_/chu de
[\[16b.3\]]dag kyang rlung gi dkyil 'khor nyid la brten no/_/de la rlung rnams 'dus nas kun tu 'thas pa dang sra bar byed de/_de ni steng dang 'og gi chu'i 'khrug pa thub pa'i phyir gser gyi sa gzhi zhes bya'o/_/gser gyi sa gzhi de chags nas de'i steng du yang de dag gi las kyi dbang nyid kyis khams sna
[\[16b.4\]]tshogs kyi snying po'i sprin 'byung ste/_de la char 'bab par 'gyur ro/_/chu de dag kyang gser gyi sa gzhi la gnas par 'gyur te/_de bzhin du yang rlung rnams kyis kun tu 'thas shing sra bar byed do/_/de yang khams bzang po mchog dang /_gtso bo dang /_gya nom pa gang yin pa de las rlung
[\[16b.5\]]gis bsgrubs pa'i dbang gis ri rab 'byung bar 'gyur te/_de yang rin po che sna bzhi po gser dang /_dngul dang /_shel dang /_bai DUr+ya'i rang bzhin can yin no/_/de la khams 'bring gang yin pa de las ni gser gyi ri bdun po gnya' shing 'dzin dang /_rnam par 'dud dang /_rta rna ri dang /_
[\[16b.6\]]blta na sdug dang /_seng ldeng can dang /_gshol mnga' 'dzin dang /_mu khyud 'dzin rnams mngon par 'grub par 'gyur te/_de dag kyang rim par ri rab 'khor bar 'dug go/_/ri rab kyi tshad ni 'phang du dpag tshad brgyad khri yod la/_rgyar yang de dang 'dra ste/_dpag tshad brgyad khri ni
[\[16b.7\]]chu'i nang du nub bo/_/gnya' shing 'dzin gyi tshad ni de'i phyed de/_de las gzhan pa'i ri rnam par 'dud la sogs pa drug po'i tshad ni phyi ma phyi ma do phyed phyed 'bri ba'i tshad du rig par bya'o/_/de la khams ngan pa rnams las ni ri rab kyi ngos bzhi dang gser gyi ri rnams kyi phyi rol gyi gling bzhi dang /_
[\[17a\]]
[\[17a.1\]]gling phran brgyad dang /_ri khor yug 'byung bar 'gyur ro/_/ri khor yug gi tshad ni mu khyud 'dzin gyi phyed yin te/_des gling bzhi po 'khor lo bzhin du bskor to/_/lha ma yin gyi gnas ni ri rab chu'i 'og tu nub pa'i nang na yod do/_/ri rab de'i drung na yang bang rim bzhi yod de/_bong
[\[17a.2\]]rim dang po'i tshad ni dpag tshad khri drug stong phyir 'phags so/_/lhag ma rnams kyi tshad ni de'i phyed phyed yin te/_/rim bzhin sbyar ro/_/bang rim dang po la ni lag na yol go thogs pa rnams gnas so/_/gnyis pa dang gsum pa dang bzhi pa la ni lag na khrag thogs dang /_rtag tu myos dang /_phreng thogs
[\[17a.3\]]rnams gnas te/_rim pa bzhin no/_/gnya' shing 'dzin gyi ngos bzhi shar dang /_lho dang nub dang /_byang rnams na rgyal po chen po bzhi po yul 'khor srung dang /_'phags skyes po dang mig mi bzang dang rnam thos kyi bu rnams kyi pho brang gnas te/_rim bzhin no/_/rnam par 'dud pa la sogs
[\[17a.4\]]pa gser gyi ri gzhan drug po la ni rgyal po chen po de dag gi grong dang /_grong rdal dang /_ljongs rnams yod do/_/ri rab de'i steng na brgya byin lha'i dbang po yod de/_pho brang de'i tshad ni chu zheng du dpag tshad khri khri yod do/_/gzhan dag na ni lha de dag gi grong dang /_grong rdal dang /_ljongs rnams
[\[17a.5\]]yod do/_mtsho chen po ma dros pa'i nye 'khor na gangs ri yod de/_de'i 'og na ni sems can dmyal ba chen po rnams kyi gnas tsha ba'i sems can dmyal ba rnams dang /_nyi tshe ba'i sems can dmyal ba rnams dang /_/grang ba'i sems can dmyal ba rnams dang /_nye 'khor gyi sems can dmyal
[\[17a.6\]]ba rnams dang /_dud 'gro dang /_yi dgas kha cig gnas so/_/ji ltar snod kyi 'jig rten mngon par grub nas/_sems can tshe dang /_las dang bsod nams zad pa bskal pa dang po myong bar 'gyur ba'i las nyid kyis/_'od gsal gyi lha'i rigs nas shi 'phos nas 'dir skye ba nas
[\[17a.7\]]'dir skye bar 'gyur te/_de dag na 'dod pa na spyod pa'i las kyi nang nas rab dang /_mchog dang /_gtso bo yin no/_/las de'i 'bras bu ni de nyid kyi tshe mngon par 'grub par 'gyur gyi/_gzhan na ni ma yin no/_/de'i tshe sems can de dag ni bskal pa dang po pa zhes bya'o/_/bskal pa ji ltar
[\[17b\]]
[\[17b.1\]]'jig/_ji ltar 'chags pa rgya cher ni mangs pas 'dir ma bstan te/_'jig rten gzhag pa'i mdo dang /_rnal 'byor spyod pa'i sa la sogs pa las 'byung ba bzhin du sbyar bar bya'o/_/de la dbye ba zhes bya ba ni grangs kyi ming ste/_de yang gcig phrag bcu la bcu/_bcu phrag bcu la
[\[17b.2\]]brgya/_brgya phrag bcu la stong /_stong phrag bcu la khri/_khri phrag bcu la 'bum/_'bum phrag bcu la sa ya/_sa ya phrag bcu la bye ba zhes 'byung ste/_de la bye ba smos pa ni sa 'dzin tsam du zad kyi/_de bzhin gshegs pa rnams 'jig rten du 'byung ba ni/_bskal pa chen po
[\[17b.3\]]bye ba'am/_de las lhag par yang mi 'byung bas de bzhin gshegs pa 'byung ba dkon pa nyid kyis/_so sor thar pa thos pa yang shin tu dkon te/_de bzhin gshegs pa 'byung ba la rag las pa'i phyir ro/_/de bzhin gshegs pa 'jig rten du byung gis kyang /_lo bcu gnyis kyi bar
[\[17b.4\]]du so sor thar pa 'di ma gsungs pas na/_'di thos pa rnyed par dka' bar mngon no/_/de la thos pa zhes bya ba ni tshig dang don rna ba'i rnam par shes pa dang /_de'i rjes las byung ba yid kyi rnam par shes par dpyad pa'o/_/de las gzung ba zhes bya ba ni tshig dang don shes rab kyis rtogs pa'o/_/
[\[17b.5\]]'dzin pa zhes bya ba ni dran pas de nyid kha ton bya ba la sogs pa'i tshul gyis yun ring du mi brjod par byed pa'o/_/sgrub par byed pa zhes bya ba ni de'i don lus dang ngag dang yid kyis nan tan du byed pa ste/_gzung ba dang /_'dzin pa dang /_sgrub par byed pa shes rab rnam gsum dang rim bzhin no/_/
[\[17b.6\]]rnyed dka' ste zhes bya ba dang /_shin tu dkon zhes bya ba ni/_nan tan gyis kyang tshegs chen pos rnyed pa'i phyir ro/_/tshigs su bcad pa 'dis ni lung dang khong du chud pa las/_so sor thar pa rnyed par dka' bar bstan te/_de la thos pa dang gzung ba dang 'dzin pa ni lung las rnyed par
[\[17b.7\]]dka' bar bstan to/_/sgrub par byed pa ni khong du chud pa las rnyed dka' bar bstan to/_/dkon mchog gsum 'jig rten du 'byung na bde ba zhes bstan pa'i phyir/_sangs rgyas rnams ni 'byung ba bde/_/chos bstan pa yang bde ba'o/_/dge 'dun mthun pa bde ba yin/_/mthun pa
[\[18a\]]
[\[18a.1\]]rnams kyi dka' thub bde/_/zhes bya ba gsungs te/_de la/_sangs rgyas rnams ni 'byung ba bde/_zhes bya ba/_sangs rgyas zhes bya ba ni sngar bshad pa bzhin no/_/rnams zhes bya ba ni mang po ste/_gcig ma yin pa'o/_/'byung ba zhes bya ba ni/_lhums su zhugs
[\[18a.2\]]pa'i dus sam bltams pa'i dus na sangs rgyas 'byung ba ste/_'gyur ba'i tshul gyis byang chub sems dpa' la sangs rgyas zhes bya ba'i phyir ro/_/yang na mngon par rdzogs par byang chub pa'i dus la/_sangs rgyas 'byung ba zhes bya ba ste/_de'i tshe sangs rgyas zhes bya ba'i rgyu
[\[18a.3\]]thams cad mkhyen pa nyid brnyes pa'i phyir ro/_/bde zhes bya ba ni de bzhin gshegs pa 'jig rten du 'byung ba sems can rnams mngon par mtho ba dang /_nges par legs pa'i sa la bkod pa'i phyir bde ba zhes bya ste/_mi bde zhes bya ba bzhin no/_/de la chos bstan pa yang bde
[\[18a.4\]]ba'o zhes bya ba ni mdo la sogs pa gsung rab yan lag bcu gnyis gsungs pas/_de la zhugs pa rnams rnam par grol ba'i sa thob pa'i phyir ro/_/chos zhes bya ba'i sgra ni rang gi mtshan nyid 'dzin pa la bya'o/_/bstan pa zhes bya ba ni bshad pa dang /_bkol ba zhes bya ba'i rnam grangs
[\[18a.5\]]su gtogs pa'o/_/dge 'dun zhes bya ba ni skyes bu gang zag brgyad dam de las gzhan pa'o/_/mthun pa zhes bya ba ni tshul khrims dang /_lta ba dang /_cho ga dang /_'tsho ba mtshungs pa ste/_bya ba gcig pa dang /_tha mi dad pa zhes bya ba'i tha tshig go/_/de la tshul khrims mtshungs pa ni
[\[18a.6\]]lo brgya lon pa'i dgra bcom pas bslab par bya ba de la/_deng sang rab tu byung nas bsnyen par rdzogs pas kyang bslab par mthun pa ste/_ltung ba sde lnga'i nyes pa spangs par mtshungs pa'o/_/lta ba mtshungs pa ni spyi'i mtshan nyid mi rtag pa dang /_sdug bsngal ba dang /_stong pa dang /_
[\[18a.7\]]bdag med par lta zhing /_mu stegs can ltar lta ba mi mthun pa ma yin no/_/cho ga mtshungs pa ni lus dang ngag dang yid rnams bsdams par mthun pa'o/_/'tsho ba mtshungs pa ni kun kyang gang de bzhin gshegs pas gnang ba'i yo byad bcu gsum dang /_bsod snyoms tsam gyis chog par
[\[18b\]]
[\[18b.1\]]'dzin cing log par 'tsho ba spangs pa'o/_/de la bde ba yin zhes bya ba ni tshul khrims la sogs pa de bzhin du mthun na mu stegs can gyis mi phyed cing /_sbyin bdag rnams kyi bsod nams 'phel bar 'gyur ba'i phyir ro/_/mthun pa rnams kyi dka' thub bde/_/zhes bya ba la/_mthun pa
[\[18b.2\]]rnams kyi zhes bya ba ni nyan thos kyi dge 'dun rnams kyi ste/_tshul khrims yongs su sbyang ba'i phyir ro/_/dka' thub ces bya ba ni bslab pa gsum mo/_/lhag pa'i tshul khrims dang /_lhag pa'i sems dang /_lhag pa'i shes rab bsgrub pa ste/_de gsum gyis nyon mongs pa
[\[18b.3\]]gdung bar byed pas dka' thub ces bya ste/_de nyid bde ba'i rgyur bstan to/_/dge ba'i bshes gnyen la bstan na bde ba zhes bya ba de'i dbang du byas nas/_'phags pa rnams ni mthong ba bde/_/dam pa rnams dang 'grogs na bde/_/zhes bya ba gsungs so/_/de la 'phags pa
[\[18b.4\]]zhes bya ba ni sdig pa las ring du song ba'i phyir ro/_/mthong na bde zhes bya ba ni dge ba'i bshes gnyen sdig pa las ring du song ba de dag mthong na mngon par mtho ba dang /_nges par legs pa'i lam 'thob pa'i phyir ro/_/dam pa dag ces bya ba ni sdig pa las ring du song ba'i 'phags
[\[18b.5\]]pa de dag nyid de/_legs so zhes bsngags pa'i phyir dam pa zhes bya ste/_de dag mthong na yang 'bras bu dang ldan par gyur na/_'grogs pa la ci smos zhes bya ba'i tha tshig go/_/mi dge ba'i grogs po spangs na bde zhes bya ba bstan pa'i phyir/_byis pa rnams ni ma mthong na/_rtag tu
[\[18b.6\]]bde ba nyid du 'gyur/_/zhes bya ba gsungs so/_/byis pa rnams zhes bya ba ni 'phags pa ma yin zhing sdig pa byed pa rnams te/_lus kyis mi dge bar spyod pa dang /_ngag gis mi dge bar smra ba dang /_yid kyis mi dge bar sems pa rnams so/_/mi dge ba'i bshes gnyen sdig pa byed pa de
[\[18b.7\]]lta bu ma mthong na kha na ma tho ba mi 'phel ba'i phyir bde ba'i rgyur bstan to/_/dge ba'i bshes gnyen gyi khyad par bstan pa zhes bya ba ston te/_de'i phyir tshul khrims ldan pa zhes bya ba nas/_dgra bcom pa dag mthong na bde/_/zhes bya ba'i bar du gsungs te/_/dge ba'i bshes gnyen la
[\[19a\]]
[\[19a.1\]]yang rnam pa gnyis te/_kun rdzob dang /_don dam pa'i dge ba'i bshes gnyen no/_/de la kun rdzob kyi dge ba'i bshes gnyen zhes bya ba ni/_tshul khrims ldan pa mthong ba bde/_/mang du thos pa mthong ba bde/_/zhes bya ba gsungs pa'o/_/kun rdzob kyi dge ba'i bshes
[\[19a.2\]]gnyen la yang gnyis te/_zhi gnas kyi yan lag la gnas pa dang /_lhag mthong gi yan lag la gnas pa'o/_/tshul khrims ldan pa mthong ba bde/_/zhes bya ba ni/_zhi gnas kyi yan lag la gnas par sbyar te/_de la tshul khrims dang ldan pa zhes bya ba ni rang bzhin dang bcas pa'i kha na
[\[19a.3\]]ma tho ba spangs pa ste/_de la rang bzhin gyi kha na ma tho ba dang bcas pa'i rang bzhin gyis mi dge ba bdag dang gzhan dang gnyis ka la nyam nga ba dang /_kun nas nyon mongs shing gnod par 'gyur ba gang yin pa ste/_bcas pa la spyod pa ngan 'gror 'gro bar 'gyur ba dang /_ma bcas pa la spyod
[\[19a.4\]]pa dge sbyong gi tshul gyi bar du gcod par 'gyur ba'o/_/bcas pa'i kha na ma tho ba dang bcas pa ni/_bcom ldan 'das kyis rtags mi mthun pa nyid kyi phyir dang /_dam pa'i chos la gus par bya ba dang /_rang bzhin gyi kha na ma tho ba dang bcas pa dang mthun pa dang /_gzhan gyi sems bsrung
[\[19a.5\]]ba dang /_bde 'gro dang /_srog dang /_dge sbyong gi tshul gyi bar du gcod pa nyid yin pa'i phyir spangs pa gang yin pa de la spyod pa ni bcas pa'i kha na ma tho ba zhes bya'o/_/mong du thos pa mthong ba bde/_/zhes bya ba ni/_lhag mthong gi yan lag la gnas pa dang sbyar te/_de la mang du thos
[\[19a.6\]]pa zhes bya ba ni sde snod gsum mo/_/mdo sde dang /_'dul ba dang /_chos mngon pa la mkhas pa'o/_/de la mdo sde la mkhas pa ni bdag gi lta ba mi nor ba dang /_mu stegs can tshar gcod par byed do/_/'dul ba la mkhas pas ni ltung ba dang mi ltung ba dang /_lci ba dang /_yang
[\[19a.7\]]ba dang /_mi gnang ba dang gnang ba shes par byed do/_/chos mngon pa la mkhas pa ni sngar bsgoms pa dang /_phyis bsgom pa'i rim pa shes par byed do/_/gzhan yang mang du thos pa la yon tan lnga yod de/_khams dang /_skye mched dang /_rten cing 'brel bar 'byung ba dang /_gnas
[\[19b\]]
[\[19b.1\]]dang gnas ma yin pa la mkhas pa dang /_lung bstan pa gzhan la rag ma lus pa yin no/_/de ltar tshul khrims dang ldan zhing mang du thos pa dang ldan pa'i dge ba'i bshes gnyen mthong na nyes par spyod pa las bzlog cing the tshom gcod par 'gyur ba'i phyir bde ba'i rgyur bstan to/_/ci'i phyir de
[\[19b.2\]]gnyis la kun rdzob ces bya zhe na/_'khor ba'i rgyu kun tu 'byung ba spangs shing sdig pa rnams las ring du song yang mi slob pa ma yin pas kun rdzob ces bya'o/_/don dam pa'i dge ba'i bshes gnyen zhes bya ba ni/_yang srid rnam par grol ba yi/_/dgra bcom pa dag mthong ba bde/_/zhes gsungs pa'o/_/
[\[19b.3\]]de la yang srid ces bya ba ni yang srid pa phyi mar skye ba'i rgyu las dang nyon mongs pa ste/_de las rnam par grol ba ni dgra bcom pa yin te/_lhag ma dang bcas pa'am lhag ma med pa'i mya ngan las 'das pa'o/_/dgra bcom pa zhes bya ba ni ar han zhes bya ba nyon mongs pa dgra dang 'dra ba bcom pas na/_
[\[19b.4\]]dgra bcom pa zhes bya/_yang gcig tu ni lha dang mi la sogs pa kun gyis mchod par 'os pas na 'os pa zhes kyang 'dren te/_skabs 'dir ni don btsan par byas pas dgra bcom pa zhes btags so/_/'thob par bya ba'i dngos pos bde/_/zhes bya ba'i dbang du byas te/_'bab stegs bde ba'i
[\[19b.5\]]chu klung bde/_/zhes bya ba gsungs so/_/'di ni dpe ste ji ltar chu bo klung nas 'bab pa la gad pa dang /_g.yang sa la sogs pa nyam nga ba spangs pa'i 'bab stegs bde ba la brten pa rnams kyi chu bo bde bar lon pa de bzhin du/_gang dag chu bo lta bu'i rnam par grol ba 'dod pa rnams kyis
[\[19b.6\]]kyang /_so sor thar pa dang /_'phags pa'i lam rtag chad kyi mtha' spangs pa la brten nas/_'thob par bya ba'i dngos po rnam par grol ba 'thob na bde bar 'gyur ba'i phyir so sor thar pa dang 'phags pa'i lam ni bde ba'i 'bab stegs su bstan cing rnam par grol ba'i ni chu bo'i sgrar
[\[19b.7\]]bstan to/_/bsgrub pa dang ldan pa bde ba'i rgyur gzhag pa zhes bya ba bstan pa'i phyir/_chos kyi rgyal po'i skye bo bde/_/shes rab rab tu thob pa bde/_/nga 'o nga rgyal zad pa bde/_/zhes bya ba gsungs te/_chos kyi rgyal ba zhes bya ba ni bsgrub pa'i chos 'phags pa'i lam gyis mi mthun
[\[20a\]]
[\[20a.1\]]pa'i phyogs pham par byas pas na/_chos kyi rgyal ba zhes bya ste/_'di'i don ni/_shes rab rab tu thob pa bde/_/nga 'o nga rgyal zad pa bde/_/zhes bya ba nyid kyis bstan pa yin te/_'phags pa'i lam shes rab kyi ral gris mi mthun pa'i phyogs nga rgyal gyi rgyal mtshan rtsa ba
[\[20a.2\]]nas bcad pa'i phyir ro/_/skye bo bde zhes bya ba ni gang dag sgrub pa'i chos 'phags pa'i lam shes rab kyi ral gri dang ldan pas 'khor ba'i rgyu/_nga rgyal gyi rgyal mtshan bcad nas rnam par grol ba 'thob pa'i phyir bde bar bstan to/_/de la shes rab ces bya ba ni rab tu rnam par 'byed pa la bya ste/_de
[\[20a.3\]]yang rnam pa gsum ste/_rigs pas bskyed pa dang /_rigs pa ma yin pas bskyed pa dang /_de las gzhan pas so/_/skabs 'dir rigs pas bskyed pa la bya'o/_/rab tu thob pa zhes bya ba ni zag pa med pa'i shes rab po/_/nga 'o nga rgyal zhes bya ba ni/_nga rgyal bdun po/_nga rgyal dang /_che ba'i
[\[20a.4\]]nga rgyal dang /_nga rgyal las kyang nga rgyal dang /_nga 'o snyam pa'i nga rgyal dang /_mngon pa'i nga rgyal dang /_cung zad snyam pa'i nga rgyal dang /_log pa'i nga rgyal rnams las nga 'o snyam pa'i nga rgyal la bya ste/_'khor ba'i rgyu nyon mongs pa thams cad ni bdag dang bdag gir 'dzin pa las 'byung
[\[20a.5\]]ba'i phyir/_'khor ba'i rgyu'i gtso bo snyam pa'i nga rgyal zad na bde ba'i rgyur bstan gyi/_nyon mongs pa gzhan ni ma smos so/_/de la nga'o snyam pa'i nga rgyal gyi mtshan nyid ni nye bar len pa'i phung po rnams la bdag gir yang dag par rjes su lta ba'i sems longs pa la bya'o/_/sgrub
[\[20a.6\]]pa dang ldan pa de nyid sbyangs pa'i yon tan phun sum tshogs pa dang ldan pas bde ba'i rgyur bstan pa zhes bya ba ston te/_de'i phyir nges par byas dang zhes bya ba nas/_dar la bab pa yal ba rnams kyang bde/_/zhes bya ba'i bar du gsungs so/_/'di la yang rnam pa lngar dbye ste/_sbyangs
[\[20a.7\]]pa'i yon tan gyi thog ma'i dag pa dang /_'khor gtsang ba dang /_gnas phun sum tshogs pa dang /_'bras bu dang bcas pa dang /_yongs su ma nyams par bstan pa'o/_/de la sbyangs pa'i yon tan gyi thog ma'i dag pa bstan pa zhes bya ba ni/_nges par byas dang zhes bya ba yin te/_
[\[20b\]]
[\[20b.1\]]sgrub pa'i chos 'phags pa'i lam shes rab kyi ral gris 'khor ba'i rgyu nga rgyal gyi rgyal mtshan rtsa ba nas bcad pa'i phyir dgon par gnas pa la thog ma kho nar dam bca' ba ste/_bsam pa nges par mthar phyin par bya dgos pa'i phyir/_nges par byas dang zhes bya ba 'dis ni thog ma'i dag pa
[\[20b.2\]]bstan pa yin no/_/'khor gtsang ba zhes bya ba ni/_dbang po thul ba dang zhes bya ba yin te de la dbang po thul ba zhes bya ba ni/_mig la sogs pa'i dbang po sdom pa dang ldan pa la bya ste/_dbang po sdom pa dang ldan pa ji lta bu zhe na/_tshul khrims kyi sdom pa la brten nas dran pa kun tu bsrungs pa dang /_
[\[20b.3\]]dran pa la rtag 'grus byed pa dang /_dran pas yid kun tu bsrungs pa dang /_gnas skabs mnyam pa la 'jog par byed cing /_des mig gis gzugs rnams mthong ba mtshan mar mi 'dzin cing /_mngon rtags su mi 'dzin la gzhi gang kho na las de'i sems kyi rjes su sdig pa mi dge ba'i chos
[\[20b.4\]]rnams zad par 'gyur ba de dag bsdam par bya ba'i phyir sgrub par byed cing /_mig gi dbang pos kyang sdom pa sgrub par byed pa dang /_de la rna ba dang /_sna dang /_lce dang /_lus dang /_yid rnams kyis sgra dang /_dri dang /_ro dang /_reg bya dang /_chos rnams la rnam par shes pa ni yang mtshan mar mi 'dzin
[\[20b.5\]]cing /_mngon rtags su mi 'dzin la gzhi gang kho na las de'i sems kyis rjes su sdig pa mi dge ba'i chos rnams zad par 'gyur ba de dag bsdam par bya ba'i phyir sgrub par byed cing /_yid kyi dbang po yang srung par byed la/_yid kyi dbang pos kyang sdom pa sgrub par byed pa yin te/_dgon par gnas pa la
[\[20b.6\]]dam bcas pa'i 'og tu dbang po rnams bsdam dgos pa'i phyir 'dis ni 'khor gtsang bar bstan to/_/gnas phun sum tshogs pa zhes bya ba ni/_dgon pa zhi ba rnams su gnas par gyur/_/zhes bya ba yin te/_de la dgon pa zhes bya ba ni grong dang grong rdal las dben pa rgyang grags gcig phan chad na
[\[20b.7\]]gnas pa gang yin pa'o/_/zhi rnams su zhes bya ba ni dgon pa'i gnas dben pa la bya ste/_shing drung dang /_khang stong dang /_ri khrod dang /_ri phug dang /_rtswa gseb dang /_bla gab med pa dang /_dur khrod pa dang /_nags 'dab dang /_bas mtha'i gnas dag tu gnas par byed cing /_'du 'dzin
[\[21a\]]
[\[21a.1\]]la sogs pa spangs pa ste/_de'i phyir gnas phun sum tshogs pa bstan to/_/dgon par gnas pa la phan yon bcu yod de/_bcu gang zhe na 'du 'dzi rnam par spong ba dang /_rab tu dben pa la brten pa dang /_de'i sems bsam gtan la dmigs par 'gyur ba dang /_sangs rgyas kyi mdzad pa
[\[21a.2\]]nyung ba la smon pa dang /_de'i lus la dga' ba dang bde ba skye ba dang /_bar chad med pa dang /_chos ji ltar shes pa bzhin du don rgya cher shes pa dang /_zhi gnas 'thob pa dang /_lhag mthong 'thob pa dang /_myur du yongs su mya ngan las 'da' bar 'gyur ro/_/'bras bu dang bcas pa zhes bya ba
[\[21a.3\]]ni mang du thos pa zhes bya ba yin te/_mang du thos pa dgon par gnas na 'bras bu dang ldan par 'gyur gyi/_gzhan ni ma yin pa'i phyir ro/_/de la mang du thos pa zhes bya ba ni sde snod gsum thos shing mkhas pa'o/_/yongs su ma nyams par mnyan pa zhes bya ba ni/_nags su rgas pa dang /_dar la
[\[21a.4\]]bab pa yal ba rnams kyang bde zhes bya ba yin te/_dar la ma bab pa'i tshe thos pa dang ldan par byas la/_dar la bab pa'i tshe dgon par song nas nam 'tsho'i bar du gnas par byed pa nyid dam bcas pa las ma nyams pa yin pas na/_'di yongs su ma nyams par bstan pa zhes bya'o/_/de rgas pa
[\[21a.5\]]zhes bya ba gang du zhe na/_nags su zhes pa dang sbyar ro/_/de la rgas pa ni na tshod gyur pa ste/_lo bdun cu man chad do/_/de yan chad ni 'khogs pa'i dus so/_/dar la bab pa zhes bya ba ni lo sum cu yan chad lnga bcu man chad do/_/yol ba zhes bya ba ni de las 'das pa'o/_/kyang zhes bya ba'i sgra ni bsdu ba
[\[21a.6\]]ste/_bde zhes bya ba tha mar smos pa 'di gong ma rnams dang sbyar ba'i phyir ro/_/'dir mdo las dgon pa zhes bya ba nyi tshe smos kyang sbyangs pa'i yan lag gzhan rnams kyang bsdu bar rig par bya'o/_/mi rtag pa la sogs pa bstan pa zhes bya ba ston te/_de'i phyir 'phags ma dag dpyid rnams las zhes bya ba nas/_
[\[21a.7\]]bag yod par 'thob bo zhes bya ba'i bar du gsungs so/_/'di la yang rnam pa bzhir dbye ste/_dpes bstan pa dang /_dpe dang don du sbyar zhing lus dang skye ba'i gnas nyams par bstan pa dang /_bag yod par bzung ba dang /_de nyid kyi 'bras bu bstan pa'o/_/de la dpes bstan pa zhes bya ba ni/_
[\[21b\]]
[\[21b.1\]]'phags ma dag dpyid rnams las ji tsam 'das pa dang /_lhag ma lus pa dag go zhes bya'o/_/'phags ma zhes bya ba ni mdza' zhing yid du 'ong ba'i phyir snyan par brjod pa'o/_/dpyid rnams las zhes bya ba ni sa 'dzin tsam du zad de/_dus gsum las gang yang rung ste/_gcig cig so sor thar
[\[21b.2\]]pa'i mdo 'don pa'i tshe brjod par bya'o/_/dus gsum yang grang ba dang /_dro ba dang /_grang ba yang ma yin dro ba yang ma yin pa las rnam par gzhag go/_/ci tsam 'das pa dang /_lhag ma lus pa dag go zhes bya ba ni so sor thar pa'i mdo 'don pa'i tshe/_dpyid dam/_dbyar ram/_dgun gang yang
[\[21b.3\]]rung ste/_de dag las snga ma tsam 'das pa dang /_phyin ji tsam lus pa brjod par bya'o/_/yang na lo gcig la zla ba bcu gnyis yod pa las 'di tsam ni zad de 'das/_'di tsam ni lus so zhes brjod par bya ste/_'dis ni 'di ltar lo dang zla ba snga ma 'das na gdon mi za bar phyi ma 'ong ba de bzhin
[\[21b.4\]]du/_rga ba dang 'chi ba yang mngon par 'ongs pas bag yod pa la brtson par bya'o zhes bstan par 'gyur ro/_/dpe dang don du sbyor zhing lus dang skye ba'i gnas nyams par bstan pa zhes bya ba ni/_'phags ma dag rga ba dang 'chi ba mngon par 'ong zhing ston pa'i bstan pa yang 'jig par 'gyur
[\[21b.5\]]gyi zhes bya ba'o/_/tshangs par spyod pa yun ring du gnas shing phun sum tshogs par 'gyur ba'i rgyu ni gnyis te/_lus ma nyams pa ste rgas shing ma non pa dang /_skye ba'i gnas ma nyams pa ste ston pa'i bstan pa gnas pa'o/_/de bas na ji ltar lo dang zla ba 'das shing 'ong ba de bzhin du lus dang
[\[21b.6\]]skye ba'i gnas nyams pa yang mngon par 'ong /_brtsal bar bzod cing thub pa'i skye gnas ma nyams pa'i tshe nan tan du bya ba'o zhes bya ba'i tha tshig go/_/de la rga ba dang 'chi ba zhes bya ba gnyis kyis ni lus yongs su nyams pa bstan te/_sbyor ba mi bzod pa dang rgyun chad pa rim pa bzhin no/_/ston
[\[21b.7\]]pa'i bstan pa 'jig par 'gyur gyi zhes bya ba ni/_skye ba'i gnas yongs su nyams par bstan to/_/de la rga ba dang 'chi ba zhes bya ba ni phung po smin nas 'jig par 'gyur ba'i mtshan nyid do/_/mngon par 'ong zhes bya bar gdon mi za bar 'ong ba'o/_/ston pa zhes bya ba ni de bzhin gshegs pa de don
[\[22a\]]
[\[22a.1\]]phyin ci ma log par ston pa'i phyir ro/_/bstan pa ni gsung rab yan lag bcu gnyis te/_bcom ldan 'das kyis de dag lha dang mi dang lha ma yin du bcas pa'i 'jig rten la bstan pa'i phyir ro/_/'jig par 'gyur ba zhes bya ba ni mi gnas par 'gyur ba'o/_/bag yod par gzud pa zhes bya ba ni/_
[\[22a.2\]]'phags ma dag bag yod pa la rnal 'byor du bya'o zhes bya ba'o/_/gang gi phyir de ltar lus dang skye ba'i gnas yongs su nyams par 'gyur ba de'i phyir/_bag yod pa la rnal 'byor du bya'o zhes bstan pa yin te/_de la bag yod pa zhes bya ba ni bag med pa'i gnyen po ste/_ma chags pa dang /_zhe sdang med pa dang /_
[\[22a.3\]]gti mug med pa dang /_brtson 'grus la gnas nas mi dge ba'i chos spong zhing /_de'i gnyen po dge ba'i chos rnams kyang bsgom pa ste/_bag yod pa smos pa ni dge ba'i chos thams cad bsdu ba'i don to/_/de la rnal 'byor zhes bya ba ni 'jig rten las 'das pa'i lam la sbyor ba gzung ba'i don te/_
[\[22a.4\]]zhi gnas dang lhag mthong zung du 'brel par 'jug pa'i lam la bya'o/_/ci mngon zhe na skye mched drug rnam par 'byed pa'i mdo las/_de zhi gnas dang lhag mthong mnyam par 'jug go zhes gsungs pa'i phyir ro/_/yang na ting nge 'dzin la rnal 'byor zhes bya ste/_rnal 'byor spyod pa mnyam par
[\[22a.5\]]gzhag pa'i sa las/_yang dag par rtsol ba dang dran pa ni rnal 'byor yid la byed pa mthun na/_sdud pa'i rgyu yin no zhes bshad pa'i phyir ro/_/yang na dad pa dang /_'dun pa dang /_thabs dang /_brtson 'grus la rnal 'byor zhes bya ste/_de dag gis sbyor ba'i phyir ro/_/de yang rnal 'byor
[\[22a.6\]]spyod pa thos pa las byung ba'i sa las/_rnal 'byor gang zhe na/_de ni rnam pa bzhi ste/_dad pa la sogs pa'o zhes ji skad smos pa lta bu'o/_/de nyid kyi 'bras bu bstan pa zhes bya ba ni/_de bzhin gshegs pa dgra bcom pa yang dag par rdzogs pa'i sangs rgyas rnams kyi byang chub dang gzhan yang
[\[22a.7\]]gang dag de lta bu phyogs kyi dge ba'i chos byang chub kyi phyogs rnams kyang bag yod pas 'thob po zhes bya ba yin te/_de la de bzhin gshegs pa zhes bya ba ni sngon gyi sangs rgyas rnams ji ltar gshegs shing phyin pa dang /_chos thams cad kyi rang bzhin de bzhin nyid ji lta ba bzhin du mkhyen cing gsungs pa
[\[22b\]]
[\[22b.1\]]ltar/_phyi ma rnams kyang de bzhin du gshegs te mkhyen cing gsung ba'i phyir ro/_/dgra bcom pa zhes bya ba ni sngar bshad pa bzhin no/_/yang dag par rdzogs pa zhes bya ba ni bsod nams dang ye shes kyi tshogs ma lus par leg par rdzogs pa'i phyir ro/_/sangs rgyas zhes bya ba sngar bshad pa bzhin no/_/rnams
[\[22b.2\]]zhes bya ba ni mang po'o/_/byang chub ces bya ba ni zad pa dang mi skye ba'i ye shes so/_/gzhan yang gang dag de lta bu'i phyogs kyi dge ba'i chos byang chub kyi phyogs rnams zhes bya ba ni yang dag par rdzogs pa'i byang chub las gzhan pa ste/_byang chub skyed par byed pa dge ba'i chos gang yin pa de dag thams
[\[22b.3\]]cad ni 'dir byang chub kyi phyogs rnams su 'dod do/_/bag yod pas 'thob bo zhes bya ba ni gong du bstan pa rnams kyang 'dis 'thob pa'i phyir bag yod pa'i 'bras bu bstan pa zhes bshad pa yin no/_/gso sbyong gi yan lag kun du spyad pa'i chos rnams bstan pa zhes bya ba ston te/_de'i phyir dge
[\[22b.4\]]'dun gyi thog mar bya ba ci zhe na/_/zhes bya ba nas/_de de bzhin du 'dzin to zhes bya ba'i bar du gsungs so/_/'di la yang don rnam pa brgyad kyis bstan te/_mi 'du ba dgag pa dang /_mi 'dur gnang ba dang /_mchod pa'i cho ga dang /_yang dag par 'dzin du gzud pa dang /_yang dag par 'dzin pa'i
[\[22b.5\]]legs pa dang /_yang dag par mi 'dzin pa'i nyes dmigs dang /_yang dag par bsgo ba dang /_'khor rnam par dag pa'o/_/de'ang mi 'du ba dgag pa zhes bya ba ni/_dge 'dun gyi thog mar bya ba ci zhe na/_bcom ldan 'das kyi nyan thos kyi dge 'dun ni don nyung ba la bya ba nyung ba'o zhes bya ba yin te/_
[\[22b.6\]]de la thog mar bya ba ci zhe na/_gso sbyong gi tshe dge 'dun gyi thog mar bya ba ci zhig bya zhe na zhes 'dri ba ste/_de'i lan du don nyung ba dang /_bya ba nyung ba'o zhes bya ba'o/_/thog mar bya ba ci zhe na/_gso sbyong gi tshe dge 'dun ma 'dus sam/_sngar gang zag gi gso ba ma byas sam/_stan
[\[22b.7\]]gding ba dang /_chag chag dang /_phyag dar la sogs pa ma byas sam/_so sor thar pa'i mdo 'don pa ma bskos na/_gso sbyong dang mi mthun pa yin pas de lta bu ma byas pa dag med dam zhes dri bar bya ste/_'di dag ni sngar bya ba'o/_/de la don nyung ba zhes bya ba ni 'dod pa chung ba'i rgyu
[\[23a\]]
[\[23a.1\]]mthun pa ste/_'di ltar bdag nyid kyi sems kyis 'gyod cing bshags pa la sogs pa dam bcas pa byas zin pa'o/_/bya ba nyung ba ni ngag gis 'gyod cing nyes pa bshags pa dang /_lus kyis phyag byas pa la sogs pa byas zin pa'o/_/de'i phyir don nyung ba ni yid kyi las su
[\[23a.2\]]bstan la/_bya ba nyung ba ni lus dang ngag gi las su bstan to/_/kha cig na re bya ba nyung ba zhes bya ba ni gso sbyong gi gnas su thog mar bya dgos pa'i phyir gso sbyong gi gnas su bsku ba dang phyag dar bya ba la sogs pa byas zin pa la bya'o zhes 'chad de/_de lta bu ma byas pa gang yang med do zhes lan gdab pa'i phyir don nyung ba bya ba
[\[23a.3\]]nyung ba zhes gsungs so/_/de la bcom ldan 'das zhes bya ba ni/_b+ha ga ban zhes bya ba bdud bcom zhing legs pa drug dang ldan pa'i phyir te/_de la bdud bzhi ni nyon mongs pa dang /_phung po dang /_'chi bdag dang /_lha'i bu'i bdud do/_/de la nyon mongs pa'i bdud ni khams gsum na spyod pa'i nyon mongs pa
[\[23a.4\]]rnams so/_/phung po'i bdud ni nye bar len pa'i phung po lnga'o/_/'chi bdag gi bdud ni sems can de dang de dag sems can gyi ris de dang de dag nas 'chi ba'i dus byas pa gang yin pa'o/_/lha'i bu'i bdud ni bdud gsum po de dag 'da' bar bya ba'i phyir dge ba'i phyogs la rab tu brtson pa la bar chad byed
[\[23a.5\]]pa dang /_g.yeng bar bya ba'i phyir/_'dod pa'i khams su skyes pa'i lha'i bu dbang phyug thob pa dag nye bar 'ong ba gang yin pa ste/_bzhi po de dag dge ba'i chos kyi srog dang bral bar byed pas na bdud ces bya'o/_/legs pa drug ni gzugs dang /_grags pa dang /_dbang phyug dang /_dpal
[\[23a.6\]]dang /_shes pa dang /_brtson 'grus so/_/'das pa zhes bya ba ni sangs rgyas kyi yon tan las mtshan 'jig rten las 'das pa'o zhes bya ba 'byung ba nas/_'jig rten pa'i b+ha ga wan las khyad par du 'das zhes bla thabs su bsnan pa'i phyir ro/_/de la nyan thos zhes bya ba ni shra ba ka zhes pa'i sgra las
[\[23a.7\]]drangs nas/_de bzhin gshegs pa las chos kyi lung ma nos bar bdag nyid kyis rtogs par mi nus pas nyan pa la yang bya/_yang gcig tu na yang dag pa'i shes pas rgyun du zhugs pa la sogs pa'i 'bras bu thob pas gzhan la sgrog cing thos par byed pas na nyan thos zhes bya'o/_/dge
[\[23b\]]
[\[23b.1\]]'dun zhes bya ba ni sngar bshad pa bzhin no/_/de bzhin gshegs pa'i nyan thos kyi dge 'dun no/_/mi 'dur gnang ba zhes bya ba'i dbang du byas nas 'phags ma dag ma lhags pa rnams la dad pa dang yongs su dag pa dris shig_/dris nas kyang brjod par bya'o zhes bya ba gsungs te/_de la
[\[23b.2\]]ma lhags pa rnams zhes bya ba ni/_gso sbyong bya ba'i gnas su ma phyin pa rnams so/_/dad pa dang yongs su dag pa zhes bya ba ni 'di'i dbye ba mang mdo kyis 'dir ni de gnyis kyi mtshan nyid dang /_bye brag dang /_de dag blang zhing dbul ba'i kun tu spyad pa dang /_gnang mi gnang gi skabs dang /_
[\[23b.3\]]de dag gi gnas bstan pa dang /_lnga mdo tsam zhig bstan par bya'o/_/de la dad pa'i mtshan nyid ji lta bu zhe na/_ma lta bu la dad pa zhes bya ba ni dge 'dun gyi chos bzhin bya ba rnams la lta ba dang /_blo gros dang /_'dod pa dang /_bsam pas dad pa 'bul ba dang /_dge 'dun gyi chos bzhin du bya ba
[\[23b.4\]]rnams la rjes su yi rang ba dang /_nye bar phyogs pa dang /_khas blangs pa dang /_khas len par byed pa 'di ni dad pa'i mtshan nyid do zhes gsungs so/_/yongs su dag pa'i mtshan nyid ni yang de nyid las yongs su dag pa zhes bya ba ni dag pa/_bdag ni nyes pa ma byung mod kyi 'on kyang zla ba phyed phyed
[\[23b.5\]]cing dge slong gi sems rtse gcig pas bdag gi sems la/_bdag gis ji ltar blangs pa'i tshul khrims kyi phung po dang ldan nam/_ma nyams sam/_ma ral lam/_'dres par ma byas sam/_yongs su dag gam/_bdag la nyes pa ma byung ngam/_nyes pa med pa yin nam zhes brtag
[\[23b.6\]]par bya ste/_'di ni yongs su dag pa'i mtshan nyid do zhes gsungs so/_/dad pa dang yongs su dag pa'i mtshan nyid bshad zin to/_/dad pa dang yongs su dag pa la bye brag ci yod ce na/_de la dad pa phul bas ni dge 'dun mthun par bya ba'i phyir ro/_/yongs su dag pa phul bas ni gso sbyong
[\[23b.7\]]gi tshe bdag nyid snod du gyur par bstan pa yin te/_/de bas na gang du gso sbyong dang /_las byed pa der ni dad pa dang yongs su dag pa bsres te dbul bar bya'o/_/las 'ba' zhig byed pa'i tshe ni dad pa nyi tshe dbul bar bya'o zhes gsungs so/_/dad pa dang yongs su dag pa'i bye brag ni 'di yin
[\[24a\]]
[\[24a.1\]]no/_/dad pa dang yongs su dag pa ji ltar blang zhing dbul bar bya zhe na/_dge slong ma na bar gyur pa'am/_dge ba'i phyogs khyad par can la sbyor ba zhig ste/_dge 'dun gyi nang du 'ong ma nus na/_dge 'dun gyis dge slong ma chos lnga dang ldan pa gcig dad pa dang yongs su dag
[\[24a.2\]]pa blang ba'i phyir bsko bar bya ste/_'dod pa dang /_zhe sdang dang /_gti mug dang /_'jigs pas mi 'gro ba dang /_dad pa dang yongs su dag pa blangs pa dang /_ma blangs pa shes pa las bsko bar bya'o/_/gang bskos pa de yang dad pa dang /_yongs su dag pa len cing slar dge 'dun la dbul du
[\[24a.3\]]'gro ba'i tshe brgyug par mi bya'o/_/ngam grog dang /_bang rim la mchong bar mi bya/_/nam mkha' la gnas par mi bya/_mtshams kyi phyi rol du 'gro bar mi bya/_gom pa gcig gis skas kyi them pa gnyis su 'gro bar mi bya/_snyoms par 'jug par mi bya/_nyal bar mi bya bar blang zhing
[\[24a.4\]]dbul bar bya'o/_/de nas dad pa dang yongs su dag pa'i mdun du gang ma lhags pa de dag 'di ltar dbul bar bya ste/_bla gos phrag pa gcig tu gzar nas/_lham phud la thal mo sbyar te/_tsog tsog por 'dug nas/_'di skad du 'phags ma dgongs su gsol/_/bdag dge slong ma ming
[\[24a.5\]]'di zhes bgyi ba nad kyis nyen to zhe'am/_dge ba'i phyogs la sbyor te/_deng dge 'dun gyi yang bcu bzhi'am bco lnga pa'i gso sbyong /_bdag ming 'di zhes bgyi pa'i yang bcu bzhi'am/_bcwa lnga'i gso sbyong ste/_dge 'dun chos bzhin du mdzad pa la dad pa 'bul zhing bar chad kyi chos
[\[24a.6\]]rnams yongs su dag go zhes bdag nyid mchi na/_bdag gi dad pa dang /_gso sbyong yongs su dag par brjod pa bzhin du/_bzlas su gsol zhes lan gsum brjod par bya'o/_/de nas dad pa dang yongs su dag pa len pa'i dge slong mas/_dge 'dun la dbul ba'i tshe drung du 'dug pa'i dge slong
[\[24a.7\]]ma la 'di skad du 'phags ma dgongs su gsol/_gnas 'di zhes bgyi ba na/_dge slong ma ming 'di zhes bgyi ba zhig bro 'tshal to zhe'am/_dge ba'i phyogs la sbyor te/_deng dge 'dun gyi'ang bcu bzhi'am bcwa lnga pa'i gso sbyong bdag ming 'di zhes bgyi ba'i yang bcu bzhi'am bcwa lnga pa'i
[\[24b\]]
[\[24b.1\]]gso sbyong ste/_bdag ming 'di zhes bgyi ba bar chad kyi chos rnams yongs su gtsang /_dge 'dun chos bzhin du mdzad pa la dad pa 'bul zhing yongs su dag pa yang brjod pa lags zhes nyid mchi ste/_brjod pa bzhin du bzlas pa lags zhes brjod par bya'o/_/dad pa dang yongs su dag pa ci'i
[\[24b.2\]]phyir gang zag la bzlas kyi/_dge 'dun la ma yin zhe na/_ring du thogs pa la sogs pa'i nyes pa spangs pa'i phyir ro/_/dad pa dang yongs su dag pa blang zhing dbul ba'i kun tu spyad pa'i chos rnams bshad zin to/_/dad pa dang yongs su dag pa de yang rkyen ji lta bu byung na gnang zhe na/_na'am/_nar
[\[24b.3\]]dogs sam/_nad sos nas ring po ma lon nam/_nad g.yog byed dam/_ngal lam/_zhigs sam/_bkres sam/_skom mam/_kun nas bskor ba rmugs pa dang gnyid stug po sel zhing dge ba'i phyogs byed dam/_so sor thar pa'i mod 'don pa la zhugs par gyur tam/_de'i don
[\[24b.4\]]nyan pa zhig gam/_de mi brjed par bya ba'i phyir tshig gtso bor 'dzin cing /_tshul bzhin sems sam yid la byed pa khugs pa thob nas ring po ma lon nam/_de rjes su bsrung ngam/_byang chub kyi phyogs kyi chos rnams la rgyun du brtson 'grus rtsom pa la brtson par gyur pa'am/_bden
[\[24b.5\]]pa mthong bar gyur na nyes pa med do/_/le lo'i phyir ram/_las ngan par 'brel te dad pa dang yongs su dag pa phul na nyes byas so/_/dad pa dang yongs su dag pa len pa'i dge slong ma/_dad pa dang yongs su dag pa blangs nas lam du shi ba'am/_babs sam/_dge tshul ma la sogs par
[\[24b.6\]]dam bcas na/_dad pa dang yongs su dag pa blangs pa ma yin no/_/bzla nus na gcig gis kyang du ma'i dad pa dang yongs su dag pa blang bar bya'o/_/sa la 'dug pas nam mkha' la 'dug pa'am/_bzlog pa yang rung ste len cing dbul bar mi bya'o/_/gal te dad pa dang yongs su dag pa len
[\[24b.7\]]pa'i dge slong ma dang /_'bul ba gnyis mtshams med pa lnga byas pa dang /_mu stegs can dang /_mu stegs su 'gro ba dang /_'gro ba gzhan du gnas pa dang /_so sor gnas pa dang /_bslab pa byin pa la sogs par khas blangs na len cing phul bar mi chud do/_/gal te dad pa
[\[25a\]]
[\[25a.1\]]dang yongs su dag pa 'bul ba na bar gyur te dge 'dun gyi nang du 'ong zhing smra yang mi nus na dge 'dun thams cad der 'ong bar bya'o/_/gal te smra mi nus kyang dad pa dang yongs su dag pa 'bul bar lus sam ngag gis go bar byed na phul ba yin no/_/gal te dad pa dang yongs
[\[25a.2\]]su dag pa ni mang 'du ba ni nyung na rgan po rnams kyis kyang dge ba'i phyogs bzhag ste 'du bar bya'o/_/dad pa dang yongs su dag pa len cing 'bul ba'i gnang mi gnang gi skabs bshad zin to/_/dad pa dang yongs su dag pa gang du blang zhing dbul bar bya zhe na/_mtshams kyi nang na gnas pas
[\[25a.3\]]mtshams kyi nang na gnas pa la blang zhing dbul bar bya'i/_mtshams kyi phyi rol du gnas pa rnams la dad pa dang yongs su dag pa ma blangs kyang mi mthun pa nyes pa med pa'i phyir ro/_/de la mtshams ni rnam pa gnyis te/_las kyis bcad pa dang /_rang mtshams so/_/de la las kyis bcad
[\[25a.4\]]pa'i mtshams la yang rnam pa gnyis te/_chen po dang chung ngu'o/_/de la chen po'i tshad ni gal te chu med pa zhig na steng logs su dpag tshad phyed dang gsum mo/_/'og logs su yang de dang 'dra'o/_/mtshams chung ngu'i tshad ni dkyil 'khor gang du grangs bzhi bcu shong ba'o/_/rang mtshams
[\[25a.5\]]ni dge 'dun gang du gnas kyang rung las kyis ma bcad kyang rang bzhin gyis yod pa ste/_rgyang grags dang /_rtsig pa dang /_chu'i mtshams la bya'o/_/mtshams 'di dag ji ltar bcas shing dgrol ba ni mangs bas 'dir ma smos te/_gzhan nas 'byung ba bzhin sbyar bar bya ste/_dad
[\[25a.6\]]pa dang yongs su dag pa'i gnas bstan pa bshad zin to/_/de la dris shig ces bya ba ni gang gis dad pa dang yongs su dag pa dbul bar bya ba de dbul du gzhug pa ste/_de sbyin par bya ba'i phyir ro zhes bya ba'i tha tshig go/_/dris nas kyang brjod par bya'o zhes bya ba ni gang gis dad pa dang yongs
[\[25a.7\]]su dag pa blangs pa de bzlas su gzhug pas te de shes par bya ba'i phyir ro/_/mchod pa'i cho ga zhes bya ba'i dbang du byas nas/_shAkya seng ge de la ni/_/sor mo bcu yi thal sbyar te/_/zhes bya ba gsungs te/_'di la yang rnam pa gnyis su dbye'o/_/gnyis gang zhe na bstod pa dang phyag
[\[25b\]]
[\[25b.1\]]'tshal ba'o/_/de la bstod pa zhes bya ba ni/_shAkya seng ge zhes smos pa yin te/_shAkya seng ge zhes bya ba ni khyim pa'i phyogs su rigs che zhing btsun pas na rigs kyi sgo nas bstod pa'o/_/seng ge zhes bya ba ni rab tu byung ba'i phyogs su mi 'jigs pa rnams kyis mu stegs can gyi tshogs
[\[25b.2\]]thams cad skrag par mdzad pa'i phyir rab tu byung ba'i phyogs nas bstod pa'o/_/phyag 'tshal zhes bya ba ni/_sor mo bcu yi thal sbyar te/_/zhes smos pa yin te/_mchod pa rnam pa mang mod kyi/_skabs 'dir ni zhe sa'i tshul du thal mo sbyar bas mchod par 'gyur bas gzhan ma bstan to/_/
[\[25b.3\]]yang dag par 'dzin du gzud pa zhes bya ba'i dbang du byas te/_so sor thar pa bshad par bya/_/'dul ba de ni nga la nyon/_/zhes bya ba nas/_srab 'dra so sor thar pa 'di'o/_/zhes bya ba'i bar du gsungs so/_/'di la yang rnam pa bzhir dbye ste/_mnyan du gzud pa dang /_phyin ci ma log
[\[25b.4\]]par bsgrub par bskul ba dang /_mi g.yel bar sbyor ba la gzud pa dang /_lta ba la chags su mi gzhug par sbyor ba'o/_/de la mnyan du gzud pa zhes bya ba ni/_so sor thar pa bshad par byas/_/'dul ba de ni nga la nyon/_/zhes pa yin te/_de la so sor thar pa zhes bya
[\[25b.5\]]ba'i don ni sngar bshad pa bzhin no/_/bshad par byas zhes bya ba ni gso sbyong gi tshe'o/_/'dul ba zhes bya ba ni/_'phral 'dod chags la sogs pa kun nas bskor ba rnams 'dul ba'i phyir 'dul ba zhes bya ste/_sngar bshad pa bzhin no/_/nga las nyon zhes bya ba ni so sor thar
[\[25b.6\]]pa'i mdo 'don pa nyid las te/_dbang po bsdus la nyon cig pa'i tha tshig go/_/phyin ci ma log par sgrub par bskul ba zhes bya ba ni/_thos nas drang srong chen po yis/_/kha na ma tho phra rnams las/_/bsgrims te gus par gyis shig ces bya ba yod de/_de bzhin gshegs
[\[25b.7\]]pas ji skad gsungs pa de bzhin du sgrub par bskul ba'i phyir ro/_/thos nas zhes bya ba ni rna ba'i dbang pos so/_/drang srong zhes bya ba ni shes pa dang ldan pa la yang bya/_smon pa rnams 'byor cing 'grub pa la yang bya/_yang gcig tu na lus dang ngag dang yid drang por gnas shing bsrang ba
[\[26a\]]
[\[26a.1\]]la yang bya ste/_skabs 'dir drang srong chen po zhes bya ba ni bcom ldan 'das la bya ste/_tshul khrims kyis rgyas pa'i phyir ro/_/chen po smos pa ni 'jig rten pa dang /_dgra bcom pa dang /_rang sangs rgyas kyi drang srong rnams las khyad par du 'phags pa'i phyir ro/_/kha na ma
[\[26a.2\]]tho ba zhes bya ba ni 'phags pa rnams kyis smad pa'i phyir te/_sdig pa'i dngos po byas pa rnams so/_/phra rnams la zhes bya ba ni bcas pa'i kha nas ma tho ba rnams la bya ste/_de dag la nan tan tu bya bar bstan pas rang bzhin gyis kha na ma tho ba rnams la yang nan tan bya bar bstan pa yin no/_/ci'i phyir zhe na
[\[26a.3\]]yang zhes bya ba'i sgra zhig mi mngon par byas pa yang blta ba'i phyir ro/_/bsgrims te zhes bya ba ni des dge ba'i chos rnams la brtson 'grus rtsom pa gang yin pa'o/_/gus par zhes pa ni rim gror bya ba'o/_/gyis shig ces bya ba ni yang dag par 'dzin du gzhug pa'o/_/mi g.yel bar sbyor ba la
[\[26a.4\]]gzud par zhes bya ba ni gsungs pa bzhin du sgrub par gyis shig ces bya ba yin te/_ston pas ji skad gsungs pa de bzhin du/_bcas pa dang rang bzhin gyis kha na ma tho ba rnams mi 'byung bar nan tan gyis shig pa'i tha tshig go/_/lta ba la chags su mi gzhug pa'i sbyor ba zhes bya ba ni/_rtag par
[\[26a.5\]]shin tu brten pa yi/_sems rta kha blan dka' ba la/_gzer bu brgyab pa rnon po yi/_/srab 'dra so sor thar 'di'o/_/zhes bya ba yin te/_ji ltar rta rgod lam drang por 'gror mi btub pa rtag tu lam log par brten pa la/_dgug srab kyis bsrabs te btul na lam drang por btub ba de
[\[26a.6\]]bzhin du/_dge slong ma ma dul ma zhi ba sems nang du 'jog mi nus pa la yang so sor thar pa srab dang 'dra ba 'dis 'dul bar 'gyur ba'i phyir ro/_/rtag par shin tu brten pa zhes bya ba ni kha blan dka' ba dang sbyar te/_/dus thams cad du brten cing yul la chags pas sha tshig ste/_bzlog
[\[26a.7\]]dgos so zhes bya ba'i tha tshig ste/_kha blan dka' ba zhes bya ba 'dis ni sems gdul dka' bar bstan to/_/sems smos pa ni sems 'ba' zhig gdul ba'i don te/_de ni kun nas nyon mongs pa'i phyir rnam par sbyong gi bdag gis ni ma yin te/_bdag ni kun nas nyon mongs pa dang
[\[26b\]]
[\[26b.1\]]rnam par dag pa dang mi ldan zhing nam mkha' bzhin du 'gyur ba med pa'i phyir ro/_/gzer bu brgyab pa zhes bya ba ni so sor thar pa'i srab 'di las 'das pa rnams tshe 'di nyid la sgo mang po nas 'gyod cing mi bde ba'i phyir ro/_/rnon po zhes bya ba ni tshe gzhan na kha na ma tho ba 'byung ba gcod pa'i don
[\[26b.2\]]te/_de'i phyir so sor thar pa 'di srab tu bstan te/_srab ces bya ba ni ngang tshul ngan pa'i khas 'dul ba ma yin pa la zhugs pas na kha de snad pa bya ba'i don to/_/'dra zhes bya ba ni mthun pa la bya ste/_ha cang dog pa dang /_yangs pa ma yin pa'i phyir ro/_/bdag ngal bar sbyor ba'i mtha'
[\[26b.3\]]yongs su spangs pa'i phyir/_ha cang dog pa yang ma yin no/_/'dod pa'i bde ba la sbyor ba'i mtha' yongs su spangs pa'i phyir ha cang yangs pa yang ma yin no/_/yang na gang zag blun po'i 'jug pa la sogs pa dang mthun par bstan pas 'dra ba zhes bya'o/_/so sor thar pa 'di'o zhes bya ba
[\[26b.4\]]ni 'di nyid srab tu bstan pa'i phyir ro/_/yang dag 'dzin pa'i legs pa bstan pa'i phyir/_/che ba gang dag ngag tsam gyis/_/ldog pa'i mtshams las mi 'da' ba/_/de dag mi rta bzang po ste/_/nyon mongs g.yul las thar bar 'gyur/_/zhes bya ba gsungs so/_/che ba
[\[26b.5\]]zhes bya ba ni bslab pa 'dod pa rnams so/_/gang dag ces bya ba ni su yang rung ba'o/_/ngag tsam gyis zhes bya ba ni dbyig pa'am mtshon chas ma yin no/_/ldog cing ces bya ba ni bcad pa dang /_rang bzhin gyis kha na ma tho ba rnams las ldog pa'o/_/mtshams las zhes bya ba ni bslab
[\[26b.6\]]pa'i mtshams so/_/mi 'da' ba ni 'gal bar mi byed pa'o/_/de dag mi rta bzang po ste/_/zhes bya ba ni/_ji ltar mi dpa' bo dang rta bzang pos dgra'i g.yul las thar pa dang 'dra bar che ba gang dag ngag tsam gyis sdig pa las ldog cing 'phags pa'i mtshams las mi 'da' ba de dag kyang dgra dang
[\[26b.7\]]'dra ba'i nyon mongs pa'i g.yul las thar par 'gyur ba'i phyir ro/_/nyon mongs g.yul zhes bya ba ni nyon mongs pa dang 'thab pa'i phyir ro/_/thar par 'gyur zhes bya ba ni dgra bcom pa thob pa'i dus na'o/_/yang dag par mi 'dzin pa'i nyes dmigs bstan pa'i phyir/_su la 'ang
[\[27a\]]
[\[27a.1\]]srab 'di med pa'am/_/nam du'ang 'dod par mi 'gyur ba/_/de dag nyon mongs g.yul las pham/_/gzungs med rnam par 'khyams par 'gyur/_/zhes bya ba gsungs te/_su la'ang srab 'di med ces bya ba ni mu stegs can rnams dang /_'dod pa la longs
[\[27a.2\]]spyod pa rnams la chos nyid kyis so sor thar pa'i srab 'di med pa'i phyir ro/_/nam du'ang 'dod par mi 'gyur ba/_/zhes bya ba ni kha mu stegs can dang /_'dod pa la longs spyod pa rnams ma yin yang /_yongs su mya ngan las 'da' ba ma yin pa'i chos can rnams so sor thar pa'i srab
[\[27a.3\]]'di spangs pa'i phyir nyon mongs pa'i dbang du gyur cing 'khor ba'i rgya mtshor yun ring por 'khyam pa'i phyir ro/_/nyon mongs g.yul las pham zhes bya ba ni/_so sor thar pa'i srab 'di med pa dang /_nam du'ang 'dod par mi 'gyur ba de gnyis nyon mongs pa'i dbang du gyur pa'i phyir ro/_/gzugs
[\[27a.4\]]med ces bya ba ni de gnyis kyis so sor thar pa'i srab rnam par spangs pa'i phyir ro/_/rnam par 'khyams par 'gyur zhes bya ba ni de gnyis 'gro ba lnga'i 'khor bar sna tshogs su 'khyam pa'i phyir ro/_/yang dag par bsgo ba zhes bya ba bstan pa'i phyir/_dge 'dun 'phags ma dag
[\[27a.5\]]gson cig/_deng dge 'dun gyi gso sbyong bcu bzhi pa'am bcwa lnga pa ste gal te dge 'dun gyi dus la bab cing bzod na/_dge 'dun gyis gnang bar mdzod cig dang /_deng dge 'dun gso sbyong mdzad de so sor thar pa'i mdo bshad pa gdon no/_/'di ni gsol ba'o zhes gsungs te/_'di
[\[27a.6\]]dag ni sems rnam par g.yeng ba las mngon du byed du gzhug pa'i don yin pas na yang dag par bsgo ba zhes bya'o/_/de la dge 'dun zhes bya ba ni rnam pa drug ste/_bzhi dang /_lnga dang /_bcu dang /_nyi shu dang /_bzhi bcu dang /_lnga bcu las lhag par 'dus
[\[27a.7\]]pa'o/_/de la bzhi 'dus pas ni tshul nas 'byung ba dang /_bsnyen par rdzogs par bya ba dang /_dbyung ba ma gtogs pa de las gzhan thams cad bya'o/_/lnga 'dus pas ni bsnyen par rdzogs par bya ba dang /_dbyung ba ma gtogs so/_/bcu 'dus pa dang /_nyi shu 'dus pas
[\[27b\]]
[\[27b.1\]]ni dbyung ba ma gtogs so/_/bzhi bcu'am bzhi bcu las lhag par 'dus pas ni las thams cad bya'o/_/gson cig ces bya ba ni gus par byed du gzhug pa'o/_/deng zhes bya ba ni gso sbyong gi dus kyi tshe'o/_/gso sbyong zhes bya ba ni po sha d+hA zhes bya ba'i sgra las drangs na/_po sha ni dge
[\[27b.2\]]ba'i gso sbyong rgyas par byed pa la bya/_d+hA ni rgyug pa'am/_dag par byed pa lta bu la bya/_spyir na dus drug tu khrims nod pa'am/_dge slong ma khrims kyi yan lag nyams pa rnams gso zhing sbyong ba'i ming ste/_de'i phyir gso sbyong zhes bya'o/_/'dul ba ma lta bu las kyang /_ci'i
[\[27b.3\]]phyir gso sbyong zhes bya zhe na/_sdig pa mi dge ba'i chos dang /_nyon mongs pa dang /_rnam par ma byang ba dang /_rang bzhin gyis ma dag pa rnams nges par spong bar 'gyur zhing rnam par dag pa rang bzhin nye bar 'thob par 'gyur ba'i phyir ro zhes gsungs so/_/bcu bzhi pa'am bcwa lnga pa
[\[27b.4\]]zhes bya ba ni gso sbyong gi dus shes par byed pa ste/_de la bcu bzhi pa smos pa ni zhag la shol yod pa'i phyir te/_rgyal po gzugs can snying po'i yul du ni lo lnga zhing lan cig shol 'dor ba'i phyir/_de dang sbyar na lo bcu bzhi pa'i gso sbyong ni drug go/_/bcwa lnga pa ni bcwa brgyad de/_de la bcu
[\[27b.5\]]bzhi pa drug gang zhe na/_dgun zla 'bring po dang /_dpyid zla tha chungs dang /_ston zla ra ba dang /_dgun zla tha chungs dang /_dbyar zla ra ba dang /_ston zla 'bring po dang /_'di drug gi gnam stong ni bcu bzhi'i gso sbyong ste/_'dul ba bsdus pa las kyang /_de la dgun dang /_dpyid
[\[27b.6\]]dang /_dbyar rnams kyi zla ba phyed dang gsum dang /_bdun pa ni gso sbyong bcu bzhi pa'o/_/de las gzhan pa ni bcwa lnga pa'o zhes bshad do/_/gso sbyong la rnam pa lnga ste/_bkra shis dang /_zhi gnas dang /_'dum pa dang /_glo bur dang /_dus kyi gso sbyong ste/_skabs 'dir
[\[27b.7\]]bcu bzhi dang bcwa lnga smos pa ni dus kyi gso sbyong la bya'o/_/de la bkra shis kyi gso sbyong ni dge 'dun la chos ngan pa dang /_ltas ngan pa byung na zhi bar bya ba'i phyir dge 'dun 'dus nas dus la ma bab par gso sbyong byed pa'o/_/'dul ba bsdus pa la ni dge 'dun bye ba'i sdums bya ba dang mthun
[\[28a\]]
[\[28a.1\]]par bya ba'i gso sbyong ste/_dgar ba'i las byas pa tshangs par bya zhing mthun par bya ba'i gso sbyong bya bar gsol ba 'debs pa zhes bshad do/_/zhi gnas kyi gso sbyong ni bsam gtan bsgom pa nyid rnam par dag pa yin pas/_rnal 'byor yid la byed pa la bya'o/_/'dum
[\[28a.2\]]pa'i gso sbyong ni chos kyi rtag chad dang /_'dul ba'i lci yang ma dum pa'i phyir dge 'dun sde so sor chad pa la phyis 'dum par 'gyur na/_'dum pa'i gso sbyong ma byas na/_mthun par mi 'gyur bas 'dum pa'i gso sbyong gyis shig pa'o/_/glo bur gyi gso sbyong ni nad pa la sogs pa
[\[28a.3\]]la ye 'drog byung na de zhi bar bya ba'i phyir dge 'dun gso sbyong gyis shig pa'o/_/gso sbyong gi nyi ma yongs su shes par bya ba dang /_'jig rten pa la bsnyad pa'i phyir de ni zla ba phyed kyi tshes 'di yin no zhes dge 'dun la tshes grangs brjod cing gtsug lag khang gi bdag po dang srung ma
[\[28a.4\]]rnams kyi phyir/_zhal nas gsungs pa'i tshigs su bcad pa re re brjod cig ces gtsug lag skyong gis nyin gcig bzhin du brjod par bya'o/_/nyi ma dang zla ba ni skar ma dang rgyal po dang yang mthun par bya'o/_/dus la bab ces bya ba ni gso sbyong gi dus so/_/bzod ces bya ba ni bdag
[\[28a.5\]]gis so sor thar pa'i mdo bklags par bzod par gyur na zhes bya ba'i tha tshig go/_/dge 'dun gyis gnang bar mdzad cig pa'o/_/je so sor thar pa'i mdo bshad pa gdon no zhes bya ba ni rnam pa bzhi ste/_gleng gzhi brjod nas gzhan ni gsan pa lags zhes brjod pa dang /_de
[\[28a.6\]]bzhin du pham pa dang /_lhag ma rdzogs nas gzhan ni gsan pa lags zhes bya ba dang /_rdzogs par 'don pa dang bzhi'o/_/'di ni gsol ba'o zhes bya ba ni dge 'dun thams cad ces bya ba'i mtha' ston te/_gsol ba gcig pa'i las 'di yin par bstan pa'o/_/ci'i phyir thams
[\[28a.7\]]cad kyis mi gdon zhe na/_thams cad kyis 'don na chos nyan pa'i tshul du yang mi rung la/_la las mgor bklags la las mjug tu bklags pas rdzogs par mi 'gyur ba la sogs skyon du 'gyur ba'i phyir ro/_/'khor rnam par dag pa'i dbang du byas nas 'phags ma dag
[\[28b\]]
[\[28b.1\]]bdag cag gso sbyong bya ste zhes bya ba nas/_de de bzhin du 'dzin to zhes bya ba'i bar du gsungs te/_'di la yang rnam pa lngar dbye zhing bshad par bya'o/_/lnga gang zhe na nyes pa bshags su gzhug pa dang /_yongs su dag par rig par bya ba dang /_nyes pa ma bshags pa'i nyes dmigs
[\[28b.2\]]bstan pa dang /_nyes pa bshags pa'i phan yon gyi 'bras bu dang /_mjug bsdus shing yongs su dag pa 'dri ba'o/_/de la nyes pa bshags su gzhug pa zhes bya ba ni/_'phags ma dag bdag cag gso sbyong byas te/_so sor thar pa'i mdo bshad pa gdon gyi/_khyed cag su
[\[28b.3\]]la nyes pa yod pa des mthol cig ces bya ba yin te/_gzhan go sla bas ma bshad de/_de la khyed cag su la zhes bya ba ni gang yang rung ba'o/_/nyes pa zhes bya ba ni rang bzhin dang /_bcas pa'i kha na ma tho ba rnams bka' la brnyas pa dang /_lung du mi ston pa'i sems kyis
[\[28b.4\]]byas pa'o/_/yod pa zhes bya ba ni gnyen po ma byas pa rnams so/_/des mthol cig ces bya ba gnyen po la brten par bya'o zhes bya ba'i tha tshig ste/_dge slong ma gcig gi mdun du nyes pa byung ba gang yin pa des bla gos phrag pa gcig tu gzar te/_tsog pur 'dug cing thal mo
[\[28b.5\]]sbyar nas/_bdag nyes pa'i ming nas smos te/_'phags ma dgongs su gsol/_bdag ming 'di zhes bgyi ba nongs pa 'di ltar bu zhig byung ste/_de bdag gis 'phags ma'i mdun du gtsang ma'i mtha' nas bzung ste/_mthol zhing bshags so/_/mi 'chab
[\[28b.6\]]bo/_/mthol zhing bshags na bdag bde ba la reg cing bde bar 'gyur gyi/_ma mthol ma bshags na ni ma yin no zhes brjod par bya'o/_/des kyang 'di skad du khyod nyes pa mthong ngam/_de ltar 'gyod dam/_phyin chad sdom mam zhes 'dri bar bya ste/_des kyang nyes pa
[\[28b.7\]]mthong /_da ltar 'gyod/_phyin chad chod par sdom mo zhes de ltar phan tshun lan gsum gyi bar du brjod par bya'o/_/ltung ba la the tshom za na 'dul ba 'dzin pa la sogs pa las the tshom bsal nas/_ltung ba gang yin pa gtan la phab ste bshags par bya'o/_/dge slong ma'i
[\[29a\]]
[\[29a.1\]]drung du nyes pa bshags par bya'i/_dge slong ma la sogs pa la ni ma yin te/_/de dag gi mdun du 'chags na/_'das pa dang bcas pa'o/_/nyes pa 'dra ba'i mdun du bshags par mi bya ste/_nyes pa 'dra ba ji lta bu zhe na/_phas pham pa ni phas
[\[29a.2\]]pham pa 'dra la/_de bzhin du nyes byas kyang nyes byas dang 'dra ba'i bar du'o/_/gal te dge 'dun gyi nang nyes pa dran na/_des 'di ltar byin gyis brlab par byas te/_deng dge 'dun gyi gso sbyong bcwa lnga ste/_bdag ming 'di zhes bgyi ba/_dge 'dun gyi nang du nongs par
[\[29a.3\]]dran pa 'di rang gi sems kyis bslab po/_/re zhig gso sbyong bgyis la slad kyis chos bzhin du bgyi'o zhes byin gyis brlab par bya'o/_/gal te so sor thar pa'i mdo 'don pas dge 'dun gyi nang du nyes pa dran na yang de bzhin du byin gyis brlab par bya'o/_/dge 'dun gyi nang du ltung
[\[29a.4\]]ba la the tshom yod na yang gong ma bzhin du bya'o/_/gal te gso sbyong gi tshe dge 'dun ltung ba dang bcas par gyur na/_gnas gzhan du dge slong ma ltung ba ma byung ba yod pa der/_dge slong ma gcig ltung ba bshags su btang zhing phyir 'ong ba spro ba bskyed par bya'o/_/de nyes pa
[\[29a.5\]]bshags nas phyir 'ongs pa dang /_gzhan dag de'i mdun du nyes pa rnams bshags nas de nas gdod gso sbyong bya'o/_/de lta bu med na dgrol ba'i gsol ba 'ba' zhig bya ste/_de nas gso sbyong bya'o/_/de yang 'di ltar bya ste/_'phags ma'i dge 'dun gson cig_/deng
[\[29a.6\]]dge 'dun gyi gso sbyong bcwa lnga pa ste/_dge 'dun thams cad nongs pa dang bcas par gyur na/_gang gi mdun du bdag nongs pa de chos bzhin du gnyen po bgyi bar 'ga' tsam gnas gzhan du mchis nas/_/dge slong ma'i mdun du chos bzhin du bgyi bar spro ba ma mchis te 'di ni
[\[29a.7\]]gsol ba'o zhes brjod par bya'o/_/gal te dge 'dun thams cad ltung ba la the tshom du gyur na yang /_cho ga gong du bshad pa bzhin du bya'o/_/dge 'dun thams cad nyes pa dang bcas par gyur la/_gzhi pa'am glo bur du lhags pa'ang rung ste/_dge slong ma ltung
[\[29b\]]
[\[29b.1\]]ba ma byung ba gcig yod na/_des ngo shes pa rnams la 'di ltar bskul bar bya ste/_'phags ma gang gis 'di dang 'di lta bu byas na de la cir 'gyur/_ltung ba dang bcas pa'o/_/'phags ma yang de'i tshe na 'di dang 'di lta bu byas pa dran nam/_dran no/_/de yang ltung ba dang bcas pa
[\[29b.2\]]yin no zhes smras pa dang /_gal te bdag 'ba' zhig ma lags kyi dge 'dun thams cad kyang byung ngo zhes zer na/_de la khyod nyid ltung ba chos bzhin du byos shig dang /_dge 'dun thams cad kyang khyod ji lta ba bzhin du byed do zhes smros shig_/de 'chags su btub par gyur
[\[29b.3\]]na/_bla gab med pa'i gnas su dge slong ma gzhan dag gis kyang mthong 'chags su btub par gyur pa de ltar 'chags su gzhug go/_/de bzhin grub na legs/_ma grub na de bzhin zhog shig_/ma dad bzhin gleng zhing bskul na 'das pa dang bcas pa'o/_/khyim pa
[\[29b.4\]]dang /_ma ning dang /_za ma dang /_dge slong pha sun phyung ba dang /_mtshams med pa lnga byas pa dang /_mu stegs can la sogs pa dang gso sbyong mi bya'i/_mthun par gnas pa yongs su dag pa lta ba mtshungs par spyod pa rnams dang bya'o/_/gang gcig pur gnas te gzhan med
[\[29b.5\]]na des gso sbyong gi nyin par dri gtsang khang la sogs pa bsku ba dang /_phyag dar dang /_gdan gding ba la sogs pa yo byad rnams bshams te/_dge slong ma rnams bsdad cing khyim pa rnams la chos bshad par bya'o/_/khyim pa chos nyan pa med na gtsug lag khang gi
[\[29b.6\]]srung ma'i phyir kha ton bya'o/_/de ltar bsdad de dge slong ma su yang 'ong ba med na bdag nyid stan la 'dug ste/_de dang dge 'dun gyi gso sbyong bcwa lnga pa/_bdag ming 'di zhes bgyi ba'i gso sbyong bcwa lnga ste/_bdag ming 'di zhes bgyi ba bar chad kyi chos rnams gtsang bar bdag
[\[29b.7\]]nyid smra ste/_gso sbyong byin gyis brlab pa'o/_/tshul khrims kyi phung po yongs su rdzogs par bya ba'i phyir nam dge 'dun 'dus pa dang phrad pa der gso sbyong bgyi'o zhes lan gsum brjod par bya'o/_/gang na gnyis dang gsum gnas pa der yang cho ga 'di bzhin bya'o/_/sems
[\[30a\]]
[\[30a.1\]]bskyed pas drug 'grub ste/_chos gos byin gyis brlab pa dang /_chos gos dbyung ba dang /_gos brtags pa dang /_gang zag mgron du bos pa dang /_gso sbyong dang /_tshul nas 'byung ba'o/_/yongs su dag par rig par bya ba ni/_nyes pa med na cang ma smra shig_/
[\[30a.2\]]cang mi smra na bdag cag gis 'phags ma dag yongs su dag par rig par bgyi ste/_ji ltar so sor dris nas dge slong mas lan btab pa de bzhin du dge slong ma'i 'khor 'di ltar bur lan gsum bsgrag par bya'o zhes bya ba yin te/_de la nyes pa med na zhes bya ba ni ltung ba sde lnga'i
[\[30a.3\]]nyes pa med pa'o/_/ma smra shig ces bya ba ni 'phags ma rnams ni cang mi smra bas 'grub pa yin pas 'dir yang gang mi smra ba de nyid yongs su dag par lan btab par gyur pa'i phyir ro/_/cang mi smra na bdag cag gis 'phags ma dag yongs su dag par rig par bgyi ste zhes bya ba ni
[\[30a.4\]]gang mi smra ba nyid nyes pa med pa yin par gong du dam bcas pa'i phyir ro/_/ji ltar so sor dris nas dge slong mas lan btab pa de bzhin du zhes bya ba ni ji ltar gang zag gi gso sbyong byed pa'i tshe/_gang gi mdun du bshags par byed pa de la drung na 'dug pas khyed nyes pa dran nam/_da
[\[30a.5\]]ltar 'gyod dam phyin chad chod par sdom mam zhes dris pa dang /_des kyang nyes par mthong /_da ltar 'gyod/_phyin chad sdom zhes khas blangs pa tsam gyis yongs su dag pa 'thob par 'gyur ba de bzhin du 'dir yang cang mi smra bas lan btab pas yongs su dag par 'gyur ro zhes bya
[\[30a.6\]]ba'i tha tshig go/_/dge slong ma'i 'khor 'di lta bur lan gsum du bsgrag par bya'o zhes bya ba ni/_gong du mdo las 'phags ma dag bdag cag gso sbyong bya ste/_so sor thar pa'i mdo bshad pa gdon gyi khyed cag nyes pa yod pa des mthol cig/_/nyes pa med na cang ma
[\[30a.7\]]smra zhig ces 'byung ba de lan gsum du bsgrag dgos pa'i phyir ro/_/ci'i phyir lan gsum kho na zhe na/_gsum las nyungs na ni g.yeng ba kha cig gis don mi go'o/_/de las mangs na ring du thogs pa'i phyir gnyis dang gsum ni ran par gsungs so/_/nyes pa ma bshags
[\[30b\]]
[\[30b.1\]]pa'i nyes dmigs bsten pa zhes bya ba ni/_yang dge slong ma gang dge slong ma'i 'khor 'di lta bur lan gsum gyi bar du bsgrags pa las nyes pa yod la dran bzhin du/_ma mthol na shes bzhin du brdzun zer ba yin no/_/'phags ma dag shes bzhin du brdzun smra ba ni/_bcom
[\[30b.2\]]ldan 'das kyis bar du gcod pa'i chos su gsungs so bya ba yin te/_de la nyes pa yod la zhes bya ba ni ltung ba sde lnga'i gang yang rung ba'o/_/dran bzhin du zhes bya ba ni nyes pa yod kyang ma dran te/_ma bshags na brdzun du mi 'gyur ba'i phyir ro/_/de shes bzhin du brdzun zer ba yin
[\[30b.3\]]no zhes bya ba ni gang nyes pa yod par dran bzhin du ma bshags shing cang mi smra bas lan btab pa nyid tshig gis go bar bya ba'i don brdas go bar bya ba'i phyir cang ma smras kyang brdzun du 'gyur ba'i phyir ro/_/bar du gcod pa zhes bya ba ni dus gnyis su ste tshe 'di nyid la dge ba'i chos
[\[30b.4\]]rnams dang /_tshe rabs gzhan na mngon par mtho ba dang /_nges par legs pa'i bar du gcod pa'i phyir ro/_/nyes pa bshags pa'i phan yon gyi 'bras bu zhes bya ba ni/_de bas na dge slong ma nyes pa byung ba rnam par dag par 'dod pas nyes pa yod na dran zhing mthong ba bshags par
[\[30b.5\]]bya'o/_/bshags na bde bar 'gyur ro/_/ma bshags ma mthol na ni ma yin no zhes bya ba'o/_/de la rnam par dag par 'dod pas zhes bya ba ni gang dag mya ngan las 'das par 'dod pa rnams so/_/bshags na bde bar 'gyur zhes bya ba ni rnam pa lnga'i tshul du bshags na bde
[\[30b.6\]]bar 'gyur ba'i phyir te/_le lo'i gnyen po brtson 'grus rtsom pa dang /_kha na ma tho ba 'byung ba'i gnyen po kha na ma tho ba med pa skyed pa dang /_bslab pa khyad du gsod pa'i gnyen po gus pa dang bcas pa dang /_'gyod pa'i gnyen po 'gyod pa med pa dang /_rnam
[\[30b.7\]]par ma dag pa'i gnyen po ting nge 'dzin dang yang dag pa ji lta ba bzhin du shes pa rnams kyis rnam par dag pa ste/_'di rnams kyis mi mthun pa'i phyogs spang zhing mya ngan las 'das pa'i bde ba la reg pa'i phyir ro/_/gzhan ni go sla bas ma bshad do/_/mjug bsdu zhing
[\[31a\]]
[\[31a.1\]]yongs su dag pa 'dri ba zhes bya ba ni/_'phags ma dag bdag gis so sor thar pa'i mdo bshad pa'i gleng gzhi brjod zin to/_/de la bdag gis 'phags ma dag la ci 'di la yongs su dag par gnas sam zhes dri'o/_/ci 'di na yongs su dag par
[\[31a.2\]]gnas sam zhes lan gnyis lan gsum du dri'o/_/'di ni 'phags ma dag yongs su dag na gang gi phyir cang mi smra bas de de bzhin du 'dzin to zhes bya ba'o/_/de la gleng gzhi zhes bya ba ni so sor thar pa'i mdo 'don par 'gyur ba'i rgyu ste/_de'i 'og tu so sor thar pa'i mdo 'don
[\[31a.3\]]pa nyid 'byung ba'i phyir ro/_/brjod zin to zhes bya ba ni nyan pa'i 'khor rnams spro ba skyed pa'i phyir te/_'di ni mjug bsdu ba'o/_/ci 'di ni yongs su dag par gnas sam zhes bya ba ni bshad ma thag pa'i gleng gzhi las 'byung ba bzhin yongs su gtsang ngam zhes bya ba'i tha tshig ste/_'di
[\[31a.4\]]ni yongs su dag par 'dri ba'o/_/so sor thar pa'i bsdus pa'i don rnam pa brgyad du bstan pa las dang po ste/_gleng gzhi bstan pa zhes bya ba bstan zin to/_/'di man chad ni bsdus pa'i don rnam pa brgyad du bstan pa las gnyis pa ste/_bslab pa'i dngos po rnams bstan zhes ston to/_/
[\[31a.5\]]'di la yang rnam pa gnyis su dbye ste/_ltung ba'i dngos po rnams bstan pa dang rtsod pa'i gnyen po rnams bstan pa'o/_/de la ltung ba'i dngos po rnams bstan pa zhes bya ba ni phas pham pa brgyad nas bslab pa'i chos mang po rnams rdzogs pa'i bar du'o/_/rtsod pa'i gnyen po rnams bstan pa zhes bya ba ni zhi bar bya ba'i
[\[31a.6\]]chos bdun po rnams so/_/de la ltung ba'i dngos po bstan pa yang ltung ba sde lngar dbye ste ltung ba sde lnga gang zhe na/_phas pham pa dang /_dge 'dun lhag ma dang /_ltung ba dang /_so sor bshags pa dang /_nyes byas kyi sde rnams so/_/de la phas pham pa'i sde zhes bya ba ni phas pham pa brgyad po
[\[31a.7\]]rnams so/_/dge 'dun ltag ma'i sde zhes bya ba ni dge 'dun lhag ma'i chos nyi shu po rnams so/_/ltung ba'i sde zhes bya ba ni spang ba ltung ba'i chos sum cu rtsa gsum dang /_ltung ba brgya brgyad cu po rnams so/_/so sor bshags par bya ba'i sde zhes bya ba ni so sor
[\[31b\]]
[\[31b.1\]]bshags par bya ba'i chos bcu gcig po rnams so/_/nyes byas kyi sde zhes bya ba ni bslab pa'i chos mang po rnams so/_/'dir phas pham pa'i sde rnams sngar bstan pa'i phyir ro/_/mdor bstan pa ni/_mi tshangs spyod dang ma byin len pa dang /_/mi gsod mi chos bla mar gyur smra
[\[31b.2\]]dang /_/ri dgas dgra yi bu dang spos 'tshang khye'u/_/mdza' can ma dang gre las skyes bya ba gsungs so/_/tshigs su bcad pa 'di ni phas pham pa brgyad po rnams kyi bsdus pa'i don te/_phas pham pa brgyad las mang nyung du skyed cing dbrir dogs pa dang /_'og nas 'byung
[\[31b.3\]]ba'i don rnams bde blag tu khong du chud par bya ba'i phyir ro/_/bslab pa'i dngos po re re la yang spyir don rnam pa nyi shu rtsa gcig gis bshad pa'i phyir te/_nyi shu rtsa gcig po gang zhe na/_'di lta ste/_gleng gzhi dang /_gang zag dang /_nyes pa dang /_dngos po dang /_
[\[31b.4\]]nyon mongs pa dang /_mtshan nyid dang /_nyes par 'gyur ba dang /_nyes par mi 'gyur ba dang /_yan lag rnams dang /_'byung ba dang /_mtshan ma dang /_rgyun chad pa dang /_rgyun ma chad pa dang /_kha na ma tho ba dang /_byas ma byas dang /_spyad ma spyad dang /_lci yang
[\[31b.5\]]dang /_spyi'i mtshan nyid dang /_gso ba dang /_nyon mongs par mi 'gyur ba dang /_nyes pa 'byung ba'i rgyu'o/_/des grong khyer gang du bcas pa de ni gleng gzhi'o/_/gang la brten te bslab pa babs pa ni gang zag des lus dang ngag gis nyes pa byas pa gang yin pa de ni
[\[31b.6\]]nyes pa'o/_/dngos po ni rgyas par dbye na mang mod kyi mdor bsdus na rnam pa gnyis te/_sems can dang sems can ma yin par brjod pa ste/_bslab pa'i dngos po thams cad 'di gnyis las bcas pa'i phyir ro/_/nyon mongs pa ni rgyas par dbye na mang mod kyi
[\[31b.7\]]mdor bsdu na gnyis so/_/gnyis gang zhe na lhan cig skyes pa dang /_kun nas brtags pa'i nyon mongs pa ste/_ltung ba thams cad 'di gnyis las 'byung ba'i phyir ro/_/mtshan nyid bslab pa'i dngos po rnams kyis mtshan nyid bstan pa ste/_yang zhes bya ba'i sgra ni
[\[32a\]]
[\[32a.1\]]las dang po pa la nyes pa med par ston to zhes bshad pa lta bu'o/_/nyes par 'gyur ba ni 'di ltar byas na nyes par 'gyur ro zhes bstan pa'o/_/nyes par mi 'gyur ba ni 'di ltar byas na nyes par mi 'gyur ro zhes bstan pa rnams so/_/yan lag 'di rnams dang
[\[32a.2\]]ldan na nyes par 'gyur 'di rnams dang mi ldan na nyes par mi 'gyur ro zhes bstan pa rnams so/_/'byung ba ni rnam pa drug ste/_lus dang /_ngag dang /_lus dang sems dang /_ngag dang /_ngag dang sems dang /_lus dang ngag dang sems rnams te/_ltung ba thams cad 'di drug
[\[32a.3\]]gis 'byung ba'i phyir ro/_/mtshan ma ni phas pham pa la sogs pa'i ming ste/_dge ba'i chos kyi nus pa phongs par byed pa dang /_ngan song gi kha na ma tho ba skyed pa'i phyir phas pham pa zhes bya ba'o/_/dge 'dun gyis bskrad pa'i phyir lhag ma yang yin te/_de ltar nyes pa de byung
[\[32a.4\]]na dge 'dun gyis bsnyigs te/_bsgo ba'i phyir ro/_/ngan song rnams su bsreg pa dang 'tshed pa dang ltung ba'i phyir ltung ba yang yin no/_/ma bshags na kha na ma tho ba mang du bskyed do/_bshags par bya ba'i phyir so sor bshags pa yin no/_/ngan par byas pas smad pa'i phyir
[\[32a.5\]]nyes byas kyang yin no/_/rgyun chad pa dang ma chad pa ni gnyen po la brten pa ni nyes pa'i rgyun chad pa'i phyir rgyun chad pa zhes bya'o/_/de las bzlog pa ni rgyun ma chad pa'o/_/kha na ma tho ba ni rnam pa gnyis te/_rang bzhin dang /_bcas pa'i kha na ma tho ba ste/_ltung ba thams cad 'di
[\[32a.6\]]gnyis kyi rang bzhin yin pa'i phyir ro/_/byas ma byas ni sbyor ba byas pa dang /_sbyor ba ma byas kyang nyes par 'gyur ba gang yin pa'o/_/spyad ma spyad ni nyes par gyur nas bcas pa gang yin pa'o/_/lci yang ni lci ba la rnam pa drug ste/_bcas pa dang /_dngos po dang /_nyon
[\[32a.7\]]mongs pa dang /_sgrub pa dang /_gang zag dang /_dus so/_/de la bcas pa las lci ba ni bslab pa bcas nas rang bzhin dang bcas pa'i kha na ma tho ba byung ba'o/_/dngos po la lci ba ni byol song gi skye gnas pa srog gcod pa'i ltung ba ni lci'i/_dge 'dun lhag ma ni
[\[32b\]]
[\[32b.1\]]de lta ma yin pa'i phyir ro/_/nyon mongs pa las lci ba ni ma gus pa'i nyon mongs pa las byung ba gang yin pa'o/_/bsgrub pa las lci ba ni rgyun du byung ba gang yin pa'o/_/gang zag las lci ba ni dge ba'i rtsa ba bsam gtan pa blun po'i rgyud kyis byas pa'o/_/dus kyi lci ba ni
[\[32b.2\]]gang nyes pa byas nas yun ring por bcabs pa ste/_de drug las bzlog pa ni yang ba'o/_/spyi'i mtshan nyid ni lus dang ngag gi las kyi mtshan nyid de bslab pa thams cad 'di gnyis kyi las kyi mtshan nyid yin pa'i phyir ro/_/gso ba ni rnam pa bzhi ste/_chad pa chen po'i
[\[32b.3\]]las kyi gso ba ni phas pham pa'o/_/chad pa 'bring gi las kyi gso ba ni dge 'dun lhag ma'o/_/chad pa chung ngu'i las kyi gso ba ni spangs pa'o/_/chad pa med pa'i las kyi gso ba ni gzhan rnams so/_/nyon mongs par 'gyur ba ni gang 'dod chags la sogs
[\[32b.4\]]pa'i nyon mongs pa las byung ba gang yin pa'o/_/nyon mongs par mi 'gyur ba ni de ma yin pa nyon mongs pa gzhan dag las byung ba'o/_/nyes pa 'byung ba'i rgyu ni rnam pa bzhi ste/_mi shes pa dang /_bag med pa dang /_nyon mongs pa mang ba dang /_ma gus pa'o/_/ji
[\[32b.5\]]ltar mi shes pas 'byung zhe na/_'di ltar 'di na la las ltung ba ma thos shing ma rtogs pas de blo ma byang ba'i phyir ltung ba la ltung ba med par 'du shes pas ltung ba 'byung bar 'gyur ba'i phyir ro/_/ji ltar bag med pas 'byung zhe na/_'di na la la ltung ba la blo byang
[\[32b.6\]]ba yin yang brjed ngas par gnas shing /_shes bzhin ma yin par gnas pas de dran pa nye bar mi gnas pas ltung ba 'byung bar 'gyur ba'i phyir ro/_/ji ltar nyon mongs pa mang bas 'byung zhe na/_'di ltar 'di na la la ltung ba la blo byang ba yin yang 'dod
[\[32b.7\]]chags dang /_zhe sdang dang /_gti mug gi shas che ba'i rang bzhin can yin pas 'di ni bya ba ma yin no zhes bya bar shes kyang rang dbang med pas nyon mongs pa rnams kyi ltung ba 'byung bar 'gyur ba'i phyir ro/_/ji ltar ma gus pas 'byung zhe na 'di ltar 'di na la
[\[33a\]]
[\[33a.1\]]la ltung ba la blo byang ba yin yang /_dman pa la mos shing sngon rgyu ma spyad pa yin pas de dman pa la mos pa'i phyir dge sbyong gi tshul la mi lta zhing mya ngan las 'das pa dang /_chos dang dge 'dun la gus pa dang zhes byed pa dang /_ngo tsha med pa dang /_
[\[33a.2\]]bslab pa mi 'dod pa dang /_mi gus pas 'dod dgur ltung ba 'byung bar 'gyur ba'i phyir te/_nyi shu rtsa gcig po 'di rnams kyis bslab pa'i dngos po rnams dang ci rigs par kun dang sbyar zhing bshad par bya'o/_/de la mi tshangs spyod dang zhes bya ba ni phas pham pa'i dang po ston
[\[33a.3\]]te/_'di'i gleng gzhi ni sangs rgyas bcom ldan 'das rgyal po'i khab na bzhugs so/_/de'i tshe na ser skya bzang mo zhes bya ba'i dge slong ma snga dro sham thabs dang /_chos gos bgos lhung bzed thogs nas rgyal po'i khab tu bsod snyoms la zhugs pa las/_ma skyes
[\[33a.4\]]dgra'i blon pos ser skya bzang mo gzugs bzang ba blta na sdug pa mdzes par mthong ste/_de mthong nas 'dis ni rgyal po'i mya ngan 'dul bar nus so zhes smras nas chos gos phrogs te gos dkar po bskon nas rgyal po ma skyes dgra'i btsun mo'i nang du bzhag go/_/rgyal po
[\[33a.5\]]bzang mo de'i gzugs mthong ma thag tu 'dod chags kyis gzir te/_rgyal po ma skyes dgras nan gyis mthus bzung ba dang /_de yang sdug bsngal zhing mi bde bas gzir bar gyur to/_/de'i tshe gau ta mi skye dgu'i bdag mo chen mo bcwa lnga'i gso sbyong gi tshe/_dge slong ma'i
[\[33a.6\]]dge 'dun 'dus shing 'khod pa'i mdun du 'dug go/_/de nas gau ta mi skye dgu'i bdag mo chen mos dge slong ma'i dge 'dun gyi nang na dge slong ma gang ma 'ongs zhes kun las bltas te brtags na/_ser skya bzang mo btsun mo'i nang du chud de sdug bsngal ba dang dogs pa dang
[\[33a.7\]]gnod par gyur par mthong nas dge slong ma dag la ser skya bzang mo mi snang ngo zhes smras so/_/de nas gau ta mi skye dgu'i bdag mo chen mos/_ut+pa la'i kha dog ma la ut+pa la'i kha dog ma ser skya bzang mo de la soms shig ces smras so/_/de skad ces bsgo ba dang /_
[\[33b\]]
[\[33b.1\]]ut+pa la'i kha dog ma 'di lta ste/_skyes bu mthu bo che de'i dpung pa bskum pa las brkyang brkyang ba las bskum pa tsam gyis dge slong ma ut+pa la'i kha dog la gau ta mi skye dgu'i bdag mo chen mo las mnyan te/_gso sbyong gi gnas nas mi snang bar gyur te/_rgyal po'i khang bzangs kyi steng
[\[33b.2\]]na 'dug go/_/ut+pa la'i kha dog mas ser skya bzang mo sdug bsngal zhing dogs pas gnod par 'gyur ba mthong ngo /_/mthong nas kyang ser skya bzang mo la 'di skad ces smras so/_/phu nu mo khyod kyis bdud kyi sde thams cad la tshugs na/_mu stegs can dang thun mong du bzung
[\[33b.3\]]ba'i rdzu 'phrul tsam yang ma nus sam/_de nas ut+pa la'i kha dog mas de la lung byin te/_nub mo 'di dang 'di lta bu yid la byos shig ces bsgo ba dang /_des lung blangs te/_yid la byas pa dang /_des rdzu 'phrul grub nas gos dkar po dang bcas bzhin du steng gi nam
[\[33b.4\]]mkha' las byung ste song ngo /_/ut+pa la'i kha dog mas bzang mo khrid nas gso sbyong gi gnas su 'ongs pa dang /_dge slong ma bcu gnyis sde mos bzang mo mthong ba dang /_'phya zhing smod do/_/bdag cag btsun mo dang lhan cig tu gso sbyong mi bya'o zhes smras so/_/gau ta mi
[\[33b.5\]]skye dgu'i bdag mo chen mos de la bu mo rgyal po la gsol te/_chos gos gyon la shog shig ces smras pa dang /_bzang mo steng gi nam mkha' la byung nas rgyal po'i khyim ga la ba der song ba dang /_rgyal po gnyid kyis log par mthong ngo /_/de nam mkha' la 'dug nas se gol gyi
[\[33b.6\]]sgras rgyal po sad par byas so/_/rgyal pos de mthong ba dang 'jigs skrag ste/_ba spu bu ga nas langs bzhin du smras pa khyod ci lha mo'am/_gnod sbyin mo'am/_klu mo'am/_dri za mo'am/_lha ma yin mo'am/_ci zhes smras pa dang /_bzang mos smras pa/_bdag
[\[33b.7\]]lha mo yang ma yin/_gnod sbyin mo yang ma yin/_klu mo yang ma yin/_dri za mo la sogs pa gang yang ma yin zhes smras pa dang /_rgyal pos smras pa/_'o na khyod su yin zhes smras pa dang /_bzang mos smras pa/_bdag ni dge slong ma ste/_'jig rten gyi ston pa'i
[\[34a\]]
[\[34a.1\]]nyan thos ma'o/_/rgyal pos smras pa/_chos gos med pa lhung bzed med/_/skra ma bregs ma dge slong ma'i/_mtshan ma cha lugs khyod la mi snang gi_/myos med skyon de gnyis 'gal don med smros/_/bzang mos rgyal po la thams cad rgyas par smras so/_/
[\[34a.2\]]khyod kyi mi srun blon pos bdag gtses te/_/lhung bzed dang ni chos gos nan gyis phrogs/_/gso sbyong bar chad bya bar mi rigs te/_/pha dang ma yi nor de bdag stsol cig_/rgyal pos de thos pa dang brgyal te sa la 'gyel nas chus gtor te slar bslang ngo /_/de nas rgyal
[\[34a.3\]]po'i rkang pa la gtugs te dga' bar byas nas/_chos gos dang lhung bzed byin no/_/des chos gos dang lhung bzed thogs nas/_gau ta mi skye dgu'i bdag mo chen mo ga la ba der song ba dang /_de lta bur gyur pa dge slong ma dag gis dge slong dag la smras
[\[34a.4\]]so/_dge slong dag gis bcom ldan 'das la gsol pa dang /_de nas bcom ldan 'das kyis byung ba 'di dang /_gleng gzhi 'di dang /_don 'di dang /_de lta bur gyur pa 'di'i phyir dge slong ma'i dge 'dun rnams bsdus te/_ser skya'i bzang mo la smras pa/_dge slong
[\[34a.5\]]ma khyod kyis 'di 'dra ba'i mi rigs par byas pa bden nam/_btsun pa mad do/_/dge slong ma nyams su blangs sam/_btsun pa bdag snga nas 'dod chags dang bral ba lags na/_ga la zhig nyams su len/_bka' stsal pa/_dge slong ma 'di la nyes pa med
[\[34a.6\]]do/_/de lta bu byung yang bcom ldan 'das kyis de'i mod la/_nyan thos ma rnams la 'dul ba la bslab pa'i gnas ma bcas mod kyi/_de legs par bcu gzigs pa na nyan thos ma rnams la bslab pa'i gnas bcas te/_bcu gang zhe na/_'di lta ste/_
[\[34a.7\]]dge 'dun bsdu ba'i phyir dang /_dge 'dun legs par bya ba'i phyir dang /_dge 'dun bde bar gnas par bya ba'i phyir dang /_gnong mi bskur ba'i gang zag rnams tshar bcad pa'i phyir dang /_ngo tsha shes pa rnams bde bar gnas par bya ba'i phyir dang /_mngon par
[\[34b\]]
[\[34b.1\]]ma dad pa rnams mngon par dad par bya ba'i phyir dang /_mngon par dad pa rnams phyir zhing dad par bya ba'i phyir dang /_tshe 'di'i zag pa rnams bsdam par bya ba'i phyir dang /_tshe rabs phyi ma'i zag pa rnams gzhom pa'i phyir dang /_nga'i tshangs par spyod pa yun ring du gnas par
[\[34b.2\]]'gyur zhing ji tsam du lha dang mi dang /_skye bo mong po la rgya cher yang dag par rab tu bshad pa'o/_/de la dge 'dun bsdu pa'i phyir zhes bya ba ni rgyal rigs nas dmangs rigs kyi bar gyi rigs kyi bu dang /_rigs kyi bu mo dag kyang gzud pa'o/_/dge 'dun legs
[\[34b.3\]]par bya ba'i phyir zhes bya ba ni/_zhugs pa rnams legs par gsungs pa'i chos 'dul ba la brten nas/_bde ba'i chos rnams mngon par 'phel ba'o/_/dge 'dun bde bar gnas par bya ba'i phyir zhes bya ba ni/_dge ba'i chos rnams la brten nas dad pas byin pa
[\[34b.4\]]yongs su sbyang bar bya'o/_/gnong mi bskur ba'i gang zag rnams tshar bcad pa'i phyir zhes bya ba ni/_ngang tshul ngan pa can dang bslab pa la mi slob pa'i gang zag rnams nan thur gyi las kyis bskrad par bya'o/_/ngo tsha shes pa rnams bde bar gnas par bya ba'i phyir zhes
[\[34b.5\]]bya ba ni ngo tsha shes pa ni so so'i skye bo'i dge ba rnams te/_de dag mi 'thab pa dang /_mtshang mi 'bru ba dang /_mi rtsod pa dang /_mi 'gyed pa bya ba'o/_/mngon par ma dad pa rnams mngon par dad par bya ba'i phyir zhes bya ba ni khyim pa dad pa ma rnyed pa rnams dad pa rnyed
[\[34b.6\]]par bya'o/_/mngon par dad pa rnams phyir zhing dad par bya ba'i phyir zhes bya ba ni/_dad pa rnyed pa rnams kyis sems bsrung bar bya'o/_/tshe 'di'i zag pa rnams bsdam pa'i phyir zhes bya ba la tshe 'di'i zag pa rnams ni kun nas dkris pa ste de spang bar bya'o/_/tshe rabs phyi
[\[34b.7\]]ma'i zag pa rnams gzhom pa'i phyir zhes bya ba la/_tshe rabs phyi ma'i zag pa zhes bya ba ni bag la nyal ba ste/_de spang bar bya'o/_/nga'i tshangs par spyod pa yun ring du gnas par 'gyur zhing ci tsam du lha dang mi dang skye bo mang po la rgya cher yang dag par rab tu
[\[35a\]]
[\[35a.1\]]bshad pa zhes bya ba ni/_sde snod gcig nas gcig tu brgyud pa'i tshul gyis bstan pa yun ring du gnas pa'o zhes 'dul ba bsdus pa las 'byung ngo /_/rnal 'byor spyod pa'i sa rnam par bshad pa bsdu ba las ni/_dge 'dun bsdu ba'i phyir zhes bya ba ni/_mdor
[\[35a.2\]]bstan pa'i tshig yin no/_/dge 'dun legs par bya ba'i phyir zhes bya ba ni 'dod pa'i bsod nyams kyi rjes su brtson pa'i mtha' rnam par spang ba'i phyir ro/_/dge 'dun bde bar gnas par bya ba'i phyir zhes bya ba ni/_bdag nyid ngal ba'i rjes su brtson pa'i mtha' rnam par spang
[\[35a.3\]]pa'i phyir ro/_/gnong mi bskur ba'i gang zag rnams tshar gcad par bya ba'i phyir zhes bya ba ni tshul khrims 'chal ba rnams la nan tur du bya ba'i phyir ro/_/ngo tsha shes pa rnams bde bar gnas par bya ba'i phyir zhes bya ba ni/_tshul khrims dang ldan pa rnams 'gyod pa med par bya ba'i
[\[35a.4\]]phyir ro/_/mngon par ma dad pa rnams mngon par dad par bya ba'i phyir zhes bya ba ni/_ma zhugs pa rnams gzhug pa'i phyir ro/_/mngon par dad pa rnams phyir zhing dad par bya ba'i phyir zhes bya ba ni zhugs pa rnams yongs su smin par bya ba'i phyir ro/_/tshe 'di'i zag pa rnams
[\[35a.5\]]bsdam pa'i phyir zhes bya ba ni nyon mongs pa'i kun nas dkris pa rnam par gnon pa dang rjes su mthun par bya ba'i phyir ro/_/tshe rabs phyi ma'i zag pa rnams gzhom pa'i phyir zhes bya ba ni smon nas tshangs par spyod pa la gnas pa gsal bar bya ba'i phyir dang /_nyon mongs
[\[35a.6\]]pa'i bag la nyal spang ba dang rjes su mthun par bya ba'i phyir ro/_/nga'i tshangs par spyod pa skye bo mang po la phan pa yangs par gyur pa lha dang mi rnams kyi bar la yang dag par rab tu bstan pa yun ring du gnas par 'gyur ba'i phyir zhes bya ba ni bstan pa rgyun mi 'chad par bya ba'i
[\[35a.7\]]phyir ro zhes bshad do/_/rnal 'byor spyod pa'i sa 'dul ba bsdus pa las kyang /_de la dge 'dun bsdu ba'i phyir zhes bya ba ni/_rigs bzhi po dad pas legs pa kho nar khyim nas khyim med par rab tu byung ba rnams bsdu ba las brtsams pa bzhin no/_/de ltar
[\[35b\]]
[\[35b.1\]]rab tu byung ba rnams gzhi dang bcas/_nges par 'byung ba dang bcas/_pha rol gnon pa dang bcas/_cho 'phrul dang bcas pa'i chos bstan pa rjes su 'jug pas ni dge 'dun legs par 'gyur bar rig par bya'o/_/dge 'dun bde bar gnas par bya ba ni rnam pa lngas rig
[\[35b.2\]]par bya ste/_yo byad rkyen du 'bab pa dag yod pa dang /_/chos mi mthun pa'i gang zag rnam par sprad pa dang /_'gyod pa skyes pa sel ba dang /_nyon mongs pas kun nas dkris pa rnam par gnon pa dang /_nyon mongs pa'i bag la nyal spangs pa'o/_/de la bde bar gnas
[\[35b.3\]]par bya ba dang po'i dbang du mdzad nas ni mngon par ma dad pa rnams dad par bya ba'i phyir dang /_mngon par dad pa rnams phyir zhing dad par bya ba'i zhes gsungs so/_/gnyis pa'i dbang du mdzad nas ni/_gnong mi bskur ba'i gang zag rnams tshar gcad par bya ba'i phyir zhes bya ba'o/_/gsum pa'i
[\[35b.4\]]dbang du mdzad nas ni/_ngo tsha shes pa rnams bde bar gnas par bya ba'i phyir zhes bya ba'o/_/bzhi pa'i dbang du mdzad nas ni tshe 'di'i zag pa rnams bsdam pa'i phyir zhes bya ba'o/_/lnga pa'i dbang du mdzad nas ni tshe rabs phyi ma'i zag pa rnams gzhom pa'i phyir zhes
[\[35b.5\]]bya ba'o/_/thob pa rnams bde bar gnas par bya ba dang ma thob ma zhugs pa rnams bde bar 'jug par bya ba'i phyir/_nga'i tshangs par spyod pa skye bo mang po la phan pa/_yangs par gyur pa lha dang mi rnams kyi bar la yang dag par rab tu bstan pa yun ring du gnas par 'gyur
[\[35b.6\]]ba zhes bya ba gsungs so/_/de dag thams cad mdor bsdu na dang po bsdu ba dang /_legs par bsdu ba dang /_bsdus pa rnams bde bar gnas par bya ba dang /_ma 'ongs pa ma bsdus pa rnams bde bar 'jug par 'gyur ba'i thabs yongs su bstan pa yin te/_de ni
[\[35b.7\]]rnams grangs gzhan yin no zhes 'byung bas/_de ltar na bcom ldan 'das kyis legs pa bcu gzigs pa'i phyir/_nyan thos rnams la 'dul ba la bslab pa'i gnas bshad do/_/yang dge slong ma gang dge slong ma rnams dang lhan cig bslab pa mtshungs par gyur pa
[\[36a\]]
[\[36a.1\]]las/_bslab pa ma phul bslab pa nyams par ma byas pas mi tshangs par spyod pa 'khrig pa'i chos byas na/_tha na byol song gi skye gnas su song ba dang lhan cig kyang rung /_dge slong ma de phas pham pa yin gyi gnas par mi bya'o/_/de la yang zhes bya
[\[36a.2\]]ba'i sgra ni las dang po pa las nyes pa med par ston to/_/dge slong ma gang zhes bya ba ni/_dge slong ma la rnam pa lnga ste/_ming gi dge slong ma dang /_khas 'che ba'i dge slong ma dang /_slong ba'i dge slong ma dang /_nyon mongs pa dang bral ba'i dge slong ma dang /_gsol pa
[\[36a.3\]]dang bzhi'i las kyis bsnyen par rdzogs pa'i dge slong ma'o/_/skabs 'dir ni gang gsol ba dang /_bzhi'i las kyis bsnyen par rdzogs pa de ni dge slong mar dgongs te/_de'i phyir dge slong ma zhes gsungs so/_/dge slong ma dang lhan cig pa ni/_de ma yin pa chos
[\[36a.4\]]mtshungs par spyod pa rnams so/_/bslab pa mtshungs par gyur zhes bya ba ni/_gang bsnyen par rdzogs nas lo brgya lon pa'i dge slong mas bslab pa gang la bslab par bya ba de la/_de'i nyin mo bsnyen par rdzogs pas kyang bslab par bya'o/_/'di la gang tshul khrims dang
[\[36a.5\]]bslab pa dang /_so sor thar pa'i mdo bcad pa mtshungs pa 'di ni bslab pa'i mtshungs pa zhes bya'o/_/bslab pa ma phul zhes bya ba ji tsam gyis bslab pa ma phul pa yin zhe na/_ji ltar dge slong mas khros pa dang /_smyos pa dang /_sems 'khrugs pa dang /_nad
[\[36a.6\]]kyis gzir nas bslab pa phul na/_bslab pa ma phul zhes bya'o/_/de rnams dang ldan pa zhig la phul na/_phul bar mi chud do/_/glen pa dang /_lkugs pa dang /_'on pa dang /_mi dben pa la dben par 'du shes pa gsum dang /_gal te 'phags mas mtha'
[\[36a.7\]]'khob ma'i skad du/_gzhi rgyud du smyos pa dang /_gnyid kyis log pa dang /_snyoms par zhugs pa dang /_mi ma yin pa dang /_lha dang /_sprul pa dang /_byol song dang /_gzugs dang /_ca co'i nang du bslab pa phul na/_bslab pa phul ba ma yin no/_/mdor na gtong ba'i sems kyang med la dge
[\[36b\]]
[\[36b.1\]]sbyong don du gnyer zhing /_khyim pa don du mi gnyer la brda sprad pa'i skyes pa'am bud med brda phrad par ma byas na/_bslab pa phul ba ma yin zhes bya'o/_/bslab pa nyams par ma byas pa zhes bya ba ni bslab pa nyams par byas kyang bslab pa ma phul ba yang yod/_/bslab pa phul la bslab pa nyams
[\[36b.2\]]par ma byas pa yang yod/_bslab pa nyams par byas la bslab pa phul ba yang yod/_bslab pa nyams par ma byas la bslab pa ma phul ba yang yod do/_/ji ltar bslab pa nyams par byas kyi/_bslab pa ma phul ba yin zhe na/_'di ltar dge slong ma chags par gyur tam/_
[\[36b.3\]]mi dga' 'am/_slar 'bab par 'dod dam/_dge sbyong don du gnyer tam/_dge sbyong gi sma bab bam/_ngo tsha'am/_the tshom za'am/_smod cing dge slong ma'i gan du song nas 'di skad ces 'phags ma mkhyen par mdzod cig_/tshangs par spyod pa ni spyad par
[\[36b.4\]]dka'o/_/rab tu dben par bya dka'o/_/gcig pur dga' bar bya dka'o/_/dgon pa dang /_nags dang /_ri dang nye ba dang bas mtha'i gnas su gnas par dka'o/_/gcig pur dgon par gnas na sdug bsngal ba ste/_pha ma dang /_phu nu mo dang /_ming po dang /_
[\[36b.5\]]slob dpon ma dang /_mkhan mo dran no/_/bdag bzo slob tu chug cig_/bdag las byed du chug cig_/bdag dge ba'i rigs rnams la gtod cing zhes smra zhing tshig gis go bar byed kyang bslab pa 'bul lo zhes de skad ma smras na/_de lta bu ni bslab pa nyams pa yin te/_
[\[36b.6\]]bslab pa phul ba ma yin no/_/ji ltar bslab pa phul yang /_bslab pa nyams par ma byas pa yin zhe na/_'di ltar dge slong ma dge slong ma'i gan du song nas 'di skad ces 'phags ma dgongs shig_/bdag ming 'di zhes bgyi bas bslab pa phul ba zhes bya'o/_/dkon
[\[36b.7\]]mchog gsum dang /_sde snod gsum dang /_mkhan po dang /_slob dpon mi 'bul lo zhe'am/_bdag khyim par zung shig ce'am/_za ma dang /_ma ning dang /_dge slong ma sun phyung ba dang /_pha ma dang /_dgra bcom pa bsad pa dang /_dge 'dun gyi dbyen byed
[\[37a\]]
[\[37a.1\]]pa dang /_de bzhin gshegs pa la ngan sems kyis khrag phyung ba dang /_mu stegs can dang /_mu stegs can zhugs pa dang /_rkun gnas pa dang /_tha dad du gnas pa dang /_mi gnas pa dang /_tha ni 'di skad du bdag dang chos mthun pa tshangs pa mtshungs par
[\[37a.2\]]spyod pa/_khyod dang 'grogs mi dgos so zhes smra na/_bslab pa phul ba zhes bya'o/_/de ltar bslab pa phul ba yin yang /_bslab pa nyams par byas pa ma yin no/_/ji ltar na bslab pa nyams par yang byas la/_bslab pa phul ba yin zhe na/_gong du smos pa gnyis
[\[37a.3\]]dang ldan pa de ni/_bslab pa nyams par yang byas la/_bslab pa phul ba yang yin no/_/ji ltar na bslab pa nyams par yang ma byas la/_bslab pa phul ba yang ma yin zhe na/_rnam pa 'di lta bu ma gtogs pa'o/_/mi tshangs par spyod ces bya ba ni gnyis kyis
[\[37a.4\]]gnyis phrad pa'o/_/'khrig pa zhes bya ba ni gang mi tshangs par spyod pa de nyid 'khrig pa'o/_/chos zhes bya ba ni chos ma yin pa 'di chos kyi sgrar gsungs so/_/byas zhes bya ba ni spyad pa'o/_/tha na byol song gi skye gnas su song ba dang lhan cig ces bya ba ni phra mo'am de dang 'dra ba dag go
[\[37a.5\]]zhes bya ba ni nye bar bstan pa'i tshig bla dgas so/_/dge slong ma zhes bya ba ni gsol ba dang bzhi'i las kyis bsnyen par rdzogs pa'o/_/phas pham pa zhes bya ba ni ltung ba tha ma 'di lta ste/_tha shal ngan pa mi cha ba'i nyes pa can mi mtshungs pa ste/_de lta bu'i gnas kyi ltung ba byung ma
[\[37a.6\]]thag tu dge slong ma ma yin/_/shAkya'i sras mo ma yin/_dge slong ma'i dngos po dang bral ba zhes bya ba ni/_dge slong mar bslad du mi rung ngo zhes bya ba'i bar du ste/_des phas pham pa zhes gsungs so/_/gnas par mi bya'o zhes bya ba ni/_de dang dge slong ma dag gso sbyong dang /_
[\[37a.7\]]gsol ba'am/_gsol ba dang gnyis sam/_gsol ba dang bzhi'i las la mi gnas pa ste/_gang zag bcu gnyis su bsko ba la yang mi chud de/_de na gnas par mi bya'o zhes gsungs so/_/de la ltung ba ci lta bu zhe na/_dge slong ma rten pa la gzhol/_rten pa la
[\[37b\]]
[\[37b.1\]]bab/_rten pa la bab pa'i sems kyis skyes pa dang /_ma ning dang /_mi ma yin pa dang /_byol song yang rung ste/_gson po ma nyams pa'am/_gal te g.yogs pas g.yogs pa'am/_g.yogs pas ma g.yogs pa'am/_ma g.yogs pas ma g.yogs pa la yang rung ste/_
[\[37b.2\]]mi tshangs par spyod na phas pham pa'i ltung bar 'gyur ro/_/gson po ji lta ba bzhin du shi ba la ma nyams pa yang de bzhin du sbyar ro/_/gal te 'di rnams gson po nyams pa'am/_shi ba nyams pa yang rung ste/_thams cad nyes pa sbom por 'gyur ro/_/dge slong nyal ba la dge
[\[37b.3\]]slong mas mnan pa las gal te dge slong gi thog ma dang /_bar dang tha mar yang ma tshor la shes nas kyang nyams su ma blangs na gang gnon pa de ma rung bar 'gyur ro/_/gal te dge slong gis gong ma gsum ltar tshol la/_shes nas kyang nyams su blangs na ni gnyi ga ma rung bar 'gyur
[\[37b.4\]]ro/_/dge slong ji lta ba bzhin du dge tshul dang khyim pa la de bzhin no/_/dge slong pha dang /_dge slong ma dang /_dge tshul ni ma rung bar 'gyur ro/_/khyim pa dang /_khyim pa mo'i bsod nams ma yin pa mang du 'phel lo/_dge slong mas dge slong chang gis myos par byas
[\[37b.5\]]sam/_yang na sngags dang sman dang rig pas de'i sems dkrugs sam/_yang na mthus bzung yang rung ste/_mnan pa las/_gal te dge slong gis thog ma dang bar dang tha mar yang tshor ba'am yang na thog ma dang bar ma'i tshe ma tshor ram/_yang na thog ma tshor
[\[37b.6\]]la bar ma dang tha ma'i tshe mtshor ram yang na dang po dang tha ma mtshor la bar ma'i tshe tshor la shes kyang dga' bar ma bzung ba kun 'dra ste/_gang gnon pa de ma rung bar 'gyur ro/_/mnan pa las gal te dge slong gis gsum char yang tshor la shes nas dga' bar bzung
[\[37b.7\]]na/_gnyi ga ma rung bar 'gyur ro/_/dge slong la ci lta ba dge tshul dang khyim pa yang de bzhin no/_/dge slong dang /_dge slong ma dang /_dge tshul la ni ma rung bar 'gyur ro/_/khyim pa dang khyim mi mo ni bsod nams ma yin pa mang du 'phel lo/_/yan lag drug dang
[\[38a\]]
[\[38a.1\]]ldan na pham pa ste/_bdag gi lam gsum yang yin/_pha rol po yang ma nyams pho mtshan yang yin/_der yang bcug_/reg kyang reg_/dga' bar ma tshor ba'o/_/phas pham pa dang po rdzogs so//_//de la ma byin pa dang zhes bya ba ni ston pa rgyal po'i khab
[\[38a.2\]]na bzhugs so/_/de'i tshe na dge slong ma nor can ma gzhan gyis yongs su zin pa'i rtsi shing la sogs pa ma byin par blangs pas bram ze dang khyim bdag dag 'phya ste/_khyim bdag kyang de ltar byed na shAkya'i dge sbyong ma bram ze dang khyim pa rnams su khyad par ci yod/_dge sbyong mgo reg
[\[38a.3\]]ma de dag la su zhig bsod snyoms sbyin par spro zhes mi snyan par 'dzer to/_/de ltar gyur pa snga ma bzhin du dge slong dag gis ston pa la gsol ba dang /_ston pas nor can ma rnam grangs du mas smad nas nyan thos rnams la bslab pa'i gnas bcas pa'o/_/yang dge slong ma
[\[38a.4\]]gang gzhan gyi grong na yod pa'am dgon pa na yod pa ma byin par rku ba'i grangs su gtogs pa blangs na/_ji tsam ma byin par blangs pas/_rgyal po'am blon pos bzung nas gsod dam 'ching ngam bcug kyang rung /_de la dge slong ma khyod ni rkun ma'o byis pa'o blun pa'o/_/
[\[38a.5\]]rku ba'o zhes de skad zer na/_dge slong ma 'di ltar ma byin par len pa de yang phas pham pa yin gyi/_gnas par mi bya'o/_/yang dge slong ma zhes bya ba nor can ma ste gzhan yang de dang 'dra'o/_/gzhan dag gis zhes bya ba ni skyes pa dang /_bud med dang ma ning rnams kyi'o/_/
[\[38a.6\]]grong na yod pa zhes bya ba ni ra ba'i nang na'o/_/dgon pa na yod pa zhes bya ba ni ra ba'i phyi rol na'o/_/ma byin par len pa zhes bya ba ni de la skyes pa dang bud med dang /_ma ning gis ma byin pa'o/_/rku ba'i grangs su gtogs zhes bya ba ni ma byin pa de rku ba'i grangs su gtogs pa'o/_/
[\[38a.7\]]blang zhes bya ba ni len pa'o/_/ji tsam ma byin par blangs pa zhes bya ba ni ma sha lnga'am lnga las lhag pa'o/_/rgyal pos sam zhes bya ba ni 'di ltar rgyal rigs spyi bo nas dbang bskur ba ste rigs rnam pa bzhi las gang yang rung ste/_rgyal po rgyal thabs spyi bo nas dbang bskur ba'o/_/rgyal po'i
[\[38b\]]
[\[38b.1\]]blon po zhes bya ba ni dbang po chen po rgyal srid 'dzin pa dang bka' gros kyis 'tsho ba'o/_/gzung nas zhes bya ba ni zin pa'o/_/gsod pa zhes bya ba ni 'tsho ba dang phral ba'o/_/bcings pa zhes bya ba ni btson rar bcug pa'o/_/spyugs pa zhes bya ba ni yul spos pa'o/_/kye dge slong
[\[38b.2\]]ma khyed rkun ma'o/_/byis pa'o blun po'o rku ba'o zhes bya ba ni gshe ba dang bcas pa'i tshig go/_/de la 'di skad ces kyang zer ro zhes bya ba smra ba'o/_/dge slong ma zhes bya ba ni gsol ba dang bzhi'i las kyis bsnyen par rdzogs pa'o/_/'di lta bur ma byin par len pa zhes bya ba ni
[\[38b.3\]]gong ma dang 'dra'o/_/de yang zhes bya ba ni nye bar bstan pa'o/_/dge slong ma de yang phas pham pa yin gyi/_gnas par mi bya'o zhes bya ba ni gong ma bzhin du sbyar ro/_/yan lag drug dang ldan na phas pham par 'gyur te/_rku sems dang /_ma byin par len pa dang /_rin
[\[38b.4\]]thang tshang ba dang /_mis yongs su bzung ba dang /_mir 'du shes pa dang /_gnas nas gnas su spos pa'o/_/dge slong mas rnam pa gsum gyis gzhan dag gi yo byad dam pa zhig ma byin par blangs na phas pham pa'i ltung bar 'gyur ro/_/gsum gang zhe na bdag dang
[\[38b.5\]]pho nya dang mngon sum du bcol bas so/_/bdag gis zhes bya ba ji lta bu zhe na/_bdag gis brkus pa dang /_bdag gis thabs kyis brkus pa dang /_bdag gis gnas nas gnas su spos pa'o/_/pho nya la yang gsum mo/_/gsum gang zhe na/_pho nyas brkus pa
[\[38b.6\]]dang /_pho nyas thabs kyis brkus pa dang /_pho nyas gnas nas gnas su spos pa'o/_/mngon sum du bcol ba yang gsum mo/_/gsum gang zhe na mngon sum du rkur bcug pa dang /_mngon sum du thabs kyis rkur bcug pa dang /_mngon sum du gnas nas
[\[38b.7\]]gnas su [(]sded [,]bsdad [)]du bcug na phas pham par 'gyur ro/_/phas pham pa gnyis pa'o//_//mi gsod ces bya ba ni/_bcom ldan 'das mnyan du yod pa na bzhugs so/_/dge slong pa nad kyis btab nas nad g.yog bran can byed de/_sman pa la dpyad dris
[\[39a\]]
[\[39a.1\]]nas sman khyer te 'ongs kyi/_de'i bar du kha zas ma za cig cis zer te song ngo /_de'i 'og tu dge slong gzhan dag gis kha zas dang thug pa la sogs byin te 'grangs par zos so/_/bran can sman khyer te 'ongs nas sman zo zhig ces byas nas/_nga 'grangs zin gyi
[\[39a.2\]]za mi nus so zhes zer nas nad g.yog gis smras pa/_nad dang mi mthun pa'i zas zos pa pas ni dug 'thungs kyang sla'o zhes byas pa dang /_de'i ched du dug rdog gu gcig 'chos nas shi'o/_/bran can gyis bsams pa bdag gis de skad smras pa'i phyir/_de shi bas
[\[39a.3\]]bdag pham par ma gyur grang snyam te the tshom skyes pa dang /_bcom ldan 'das kyis bka' stsal ba/_dge slong 'di la ni ltung ba med de phyin chad nad pa shi bar sems pa'i gtam byas na 'das pa dang bcas pa'i nyes byas su 'gyur ro/_/der yang bslab pa ma bcas so/_/
[\[39a.4\]]bcom ldan 'das mnyan du yod pa na bzhugs so/_/de'i tshe dge slong mgo can nad kyis btab ste/_mchu can nad g.yog byed do/_/mgo can gyis bsams pa 'di ltar na zhing sdug bsngal bas ni tshul khrims ma nyams par shi na mtho ris su skye'o zhes bsams nas
[\[39a.5\]]bdag ni shi mi nus na mchu can gyi tsha bo rngon pa gnyis gsod du gzhug go snyam nas/_mchu can la smras pa khyod kyi tsha bo gnyis kyang nad g.yog byed du chug cig ces smras pa dang /_tsha bo gnyis bkug nas mgo can gyis smras pa tsha bo nga sod cig dang lhar skye'o
[\[39a.6\]]zhes zer ba dang /_ral gris mgo bcad nas gos kyis g.yogs nas bzhag nas mchu can phyir 'ongs te mthong ba dang /_bdag gis mtshon thogs pa gnyer bar ma gyur tam snyam ste/_the tshom skyes pa dang /_bcom ldan 'das la gsol ba dang /_bka'
[\[39a.7\]]stsal pa dge slong 'di la ni ltung ba med de phyin chad nad g.yog blun po bzhag na 'das pa dang bcas pa'i nyes byas so/_/mnyan du yod pa na dge slong cig gis lhung bzed btsas khyer ba bkru na ci nyes zhes byas pa dang /_bkru ba'i yo byad mi 'byor ro zhes
[\[39b\]]
[\[39b.1\]]zer ro/_/'o na lhung bzed med par spyod dam zhes dris pa dang /_des smras pa gnas 'di zhes bya ba na dge slong ma gcig na ba tshabs che ba zhig yod kyi/_de shi na lhung bzed spyod do zhes smras pa dang /_de lta bur gyur pa ston pa la gsol nas bka' stsal pa/_dge slong 'di la ltung
[\[39b.2\]]ba med de/_phyin chad ma rungs pa gdol bu'i sems bskyed na 'das pa dang bcas par 'gyur ro/_/chos gos kyi phyir bcas pa'i rgyud kyang lhung bzed dang 'dra'o//_//mnyan du yod pa na tshong dpon zhig 'dug pa chung ma dang yongs su spyad pa las bu mo cig btsas so/_
[\[39b.3\]]de'i chung ma dus las 'das pa dang /_de'i chung ma zhig blangs pa las khye'u zhig btsas so/_/chung ma des bu mo la khu tshur dang thal mos rtag tu brdeg go/_/bu mo des bsam pa/_bdag srog dang bral bar gdon mi za bas rab tu 'byung ngo snyam nas/_dge
[\[39b.4\]]slong ma'i gan du song ste rab tu byung bsnyen par rdzogs nas/_des pha la chos bstan skyabs su btang ste/_bslab pa'i gnas su gzhag go/_/dus phyi zhig na pha nad kyis btab pa dang des smras pa/_pha khyod kyis sbyin pa ni byin bsod nams byas pas yul gzhan
[\[39b.5\]]du song na lo legs pa dang 'dra/_mtho ris ni ras lta bu/_thar pa ni yol ba lta bus chod de lus dang bral na skye'o zhes byas pa dang /_phas bsams pa'o na ni nad kyis sdug bsngal bas myur du tshe 'phos na legs so snyam nas bran mo blun mo skyong ba mo la smras pa/_nga'i lus nang du
[\[39b.6\]]dgra zhig zhugs na gal te de slar phyin na/_ngas khyod la byams par bya'o zhes byas pa dang /_des rkang pa nas mgrin pa'i bar du btsir bas ma bzod nas 'gul pa dang /_ci thur btsir nas dus las 'das so/_/dge slong ma des bdag gi pha dus las 'das pa thos
[\[39b.7\]]nas/_ma yar mo mya ngan bsang snyam nas de'i thad du song ba dang /_des rgyang nas 'ongs pa mthong ste/_des smras pa sdig can ma khyod sde snod gsum dang ldan na chos bshad pa gzhan med dam ci nyes na/_pha la yul gzhan du lo legs pa na lhar skye bar 'gyur ro zhes
[\[40a\]]
[\[40a.1\]]bya ba'i bar du de lta bur chos bshad pas pha bsad/_nga yang tshur shog nga la sod cig ces smras pa dang /_de bdag gis pha la 'chi bar sems bskyed par ma gyur grang snyam nas 'gyod pa skyes so/_/de ltar bur gyur pa dge slong ma dag gis dge slong pha
[\[40a.2\]]la'o/_/de dag gis ston pa la gsol ba dang /_bka' stsal pa dge slong ma 'di la ni ltung ba med de/_phyin chad nad pa la 'chi bar sems pa 'di lta bu'i chos bshad par ma byed cig byas na 'das pa dang bcas par 'gyur ro/_/mnyan du yod pa na bud med cig khyim
[\[40a.3\]]thab dang bral nas skyes pa gzhan dang 'dus pas sems can dang ldan par gyur to/_/de la khyim thab kyis nga ni ring por mi thogs par 'ong ngo zhes yi ge spring ba de thos nas spangs par gyur te/_de la grong du nye bar 'gro ba'i dge slong ma zhig yod do/_/des de la
[\[40a.4\]]'phags ma bdag gis ci ltar bgyi zhes smras na des cang mi smra bar 'dug go/_de la khyim mi mo ma zhig yod de des dge slong ma de la bdag gis phye ma zhig sbyar 'tshal te/_gal te khyod kyis ming du smos te/_khyim bdag gi bud med la byin cig ces smras pa dang /_des
[\[40a.5\]]nyams su blangs so/_/des de'i drung du song nas phyi ma 'di ni dge slong mas khyod la bskur gyis chu dron po las 'thungs shig bsgo nas des 'thungs so/_/de la mdza' mo grogs mo zhig yod pas khyod kyi rum na 'dug pa de ga re zhes smras pa dang /_des zhib tu smras te
[\[40a.6\]]rum na yod pa dum bu brgyar zhig go zhes smras pa dang /_bram ze dang /_khyim pa'i chung ma dag 'phya smad nas dge sbyong ma dag ni tshig pa'o/_/rum na yod pa yang blugs par byed do zhes mi snyan par brjod do/_/de ltar gyur pa dge slong dag gis ston pa la gsol
[\[40a.7\]]pa dang /_bka' stsal pa de lta bur byas pa bden nam/_btsun pa bdag gis rum na blugs par bgyis pa ni ma mchis kyi nyams su ni blangs so/_/de nas ston pas bka' stsal pa/_dge slong mas 'di 'dra ba'i gnas la nyams su ma len cig nyams su
[\[40b\]]
[\[40b.1\]]blangs na nyes pa sbom por 'gyur ro/_/sangs rgyas bcom ldan 'das yangs pa can gyi chu bo dga' skyed kyi 'gram thang shing gi nags stug po na bzhugs so/_/de'i tshe dge slong ma dag la mi gtsang ba sgoms shig par chos bshad pa dang /_de na dge slong ma rnams kyang mi gtsang ba bsgoms pa
[\[40b.2\]]las lus rnag can 'dis yid byung ngo /_/sgyid lug ste rnam par smod cing mtshon gyis 'debs dug kyang za srad bus kyang 'gags te dge slong ma dag gis dge slong ma gsod pas de'i tshe na dge slong ma rnams nyung zhing 'gribs par gyur to/_/de nas bcom ldan 'das kyis tshe dang ldan pa kun dga'
[\[40b.3\]]bo la ci'i rgyu ci'i rkyen gyis dge slong ma'i dge 'dun 'di dag nyung bar gyur zhes smras pa dang /_kun dga' bos ji ltar gyur pa gsol pa dang /_ston pas gleng gzhi 'di dang /_byung ba 'di'i phyir dge slong ma'i dge 'dun bsdus nas dge slong ma mang po la de ltar dge slong mas dge slong ma gsod
[\[40b.4\]]pa bden nam zhes smras pa dang /_btsun pa mad do zhes gsol nas rnam grangs du mas smad do/_/nyan thos ma'i dge 'dun rnams la bslab pa'i gnas bcas so/_/yang dge slong ma gang mi'am mir chags pa la ched du bsams nas/_lag dar te srog bcad dam/_de la
[\[40b.5\]]mtshon byin nam/_de la mtshon thogs pa gnyer tam/_de la 'chir bcug gam/_de la 'chi ba'i bsngags pa brjod kyang rung ste/_kye mi khyod sdig pa dang mi gtsang ba dang 'tsho ba ngan pa 'dis ci zhig bya/_kye mi khyod gson pa bas shi ba sla'o zhes de skad kyang zer la/_sems
[\[40b.6\]]kyis 'dod pa dang sems kyis kun du brtags nas rnam grangs du mas 'chir bcug gam/_'chi ba'i bsngags pa brjod pa las de yang thabs des 'chi ba'i dus byas na/_dge slong ma 'di phas pham pa yin gyi gnas par mi bya'o/_/yang dge slong ma gang zhes bya ba ni gang ma dang
[\[40b.7\]]'dra'o/_/mi'am zhes bya ba ni gang ma'i mngal du dbang po drug thob par gyur pa'o/_/mir chags pa zhes bya ba ni ma'i mngal du dbang po gsum thob pa ste/_lus dang 'tsho ba dang yid kyi dbang po'o/_/ched du bsams te zhes bya ba ni dpyad pa'o/_/lag dar te zhes bya ba ni lag gis bsnun
[\[41a\]]
[\[41a.1\]]pa'o/_/srog bcad pa zhes bya ba ni srog dang phral ba'o/_/mtshon byin zhes bya ba ni ral gri dang spu gri dang chu gri'o/_/mtshon thogs pa gnyer tam zhes bya ba ni bud med dang skyes pa dang ma ning ngo /_/de la 'chir [(]gcug [,]bcug [)]ces bya ba ni rnam pa gsum ste/_tshul khrims ngan pa can dang /_tshul
[\[41a.2\]]khrims dang ldan pa dang /_nad pa'o/_/ji ltar na tshul khrims ngan pa can la zhe na/_'di ltar tshul khrims ngan pa can gyi dge slong ngam dge slong ma yang rung /_de'i chos gos la sogs pa dge sbyong gi 'tsho ba'i yo byad 'dod nas de ji srid du 'tsho ba de srid du ngas mi thob kyis de 'chir gzhug go snyam nas
[\[41a.3\]]de'i gan du song ste 'phags ma khyod tshul khrims ngan pa sdig pa'i chos can sgo gsum nas ngan du spyod dge sbyong ma yin par dge sbyong du 'che ba khyod ji tsam du ring du 'tsho ba de tsam du bsod nams ma yin pa mang du skyed pas lus dang bral na ngan song gsum du yun ring du skye'o zhes smras pa dang /_des de la
[\[41a.4\]]'phags ma 'di ci ltar bya/_tshur shog rang gis rang sod cig ces byas pa dang /_des kyang rang gis kyang srog bcad na pham par 'gyur ro/_/gal te dge slong ma de 'gyod de/_de'i gan du song nas ngas gyi na don med pa ma brtags pa'i tshig gis smras so/_/btsun pa khyod tshul khrims
[\[41a.5\]]ngan pa can gyis dge ba'i bshes gnyen 'ga' zhig rnyed na/_des lus dang ngag dang yid yongs su ma dag par spyod pa las bzlog nas/_lus dang ngag dang yid yongs su dag par kun tu spyad pa la rab tu 'jug ste/_lus dang bral na mtho ris su skye'o zhes de skad smras pa dang /_gal te des
[\[41a.6\]]'phags ma bdag gis ci zhig bya zhes smras pa dang /_des de la khyod rang la ma gsod ces byas pa dang /_gal te dge slong ma des rang la rang gis ma bsad na/_dge slong ma la sbyor ba snga ma nyid kyis nyes pa spom po'o/_/gal te dge slong ma des 'di skad zer mod kyis 'on kyang bdag rang la rang gis
[\[41a.7\]]rang srog bcad na snga ma bzhin du nyes pa sbom pa'o/_/ji ltar na tshul khrims dang ldan pa la zhe na/_'di ltar dge slong mas tshul khrims dang ldan pa'i dge slong la zhes bya ba nas 'chir gzhug go snyam nas zhes bya ba'i bar du snga ma bzhin no/_/de'i gan du song ste/_'phags ma ni
[\[41b\]]
[\[41b.1\]]tshul khrims dang ldan pa dge ba'i chos can gtong ba phun sum tshogs pa ste/_khyod yul gzhan du skyes na lo legs pa dang 'dra ste/_mtho ris ni ras lta bus chod thar pa ni yol ba lta bus chod de/_lus dang bral na ni lhar skye'o zhes pa dang sring mo bdag gis ci zhig bya zhes bya
[\[41b.2\]]ba nas/_nyes pa sbom po'i ltung bar 'gyur zhes bya ba'i bar du snga ma bzhin no/_/ji ltar na nad pa la zhe na nad pa sdug bsngal ba nad kyis gzir ba'i dge slong de la lhung bzed dam zhes bya ba nas/_de'i gan du song ste 'chir gzhug go snyam pa'i bar du snga ma bzhin no/_/de de'i gan du song ste
[\[41b.3\]]'phags ma ni nad bu can nad kyis sdug bsngal ba ser sna can 'jungs pa ste/_khyod ji srid du yun ring du 'tsho ba de srid du sdug bsngal mi zad pa myong ngo zhes smras pa dang /_gal te des sring mo bdag gis 'dir ci zhig bya zhes de skad smras pa dang /_des de la 'phags ma tshur shog la rang
[\[41b.4\]]gis rang sod ces pa nas/_don med pa la ma brtags par smras so zhes pa'i bar du snga ma bzhin no/_/'phags ma dge ba'i bshes gnyen 'ga' zhig rnyed na/_des khyod la 'phrod pa'i sman gtong zhing ring po mi thogs par bde bar nad med par 'gyur ro zhes smras pa dang /_des de la sring
[\[41b.5\]]mo bdag gis 'dir ci zhig bya zhes de skad zer ba dang /_des de la 'phags ma khyod rang gis rang la ma gsod ces pa nas spom por 'gyur zhes bya ba'i bar du snga ma bzhin no/_/de la 'chi ba'i bsngags pa brjod ces bya ba ni/_'chi bar 'dod pa'i mdun du 'chi ba'i bsngags pa brjod
[\[41b.6\]]pa'o/_/kye mi khyod ces bya ba ni dge slong mas 'bod pa'i tshig go/_/sdig pa dang mi gtsang ba dang 'tsho ba ngan pa 'dis ci zhig bya/_kye mi khyod gson pa bas shi ba sla'o zhes bya ba 'di dag ni smad pa'i tshig go/_/de la 'di skad ces zer zhes bya ba ni smra ba'o/_/sems kyi 'dod sems
[\[41b.7\]]kyis kun tu brtags nas zhes bya ba ni ngan sems kyis mngon par 'dod pa'o/_/rnam grangs du mas de 'chir bcug gam zhes bya ba ni rnam grangs mang pos 'chir bcug pa'o/_/'chi ba'i bsngags pa brjod ces bya ba ni/_'chi bar 'dod pa'i mdun du rnam grangs du mas 'chi
[\[42a\]]
[\[42a.1\]]ba'i bsngags pa brjod cing /_snon te mi zlog par byed pa'i don to/_/de yang thabs des 'chi ba'i dus byas zhes bya ba ni/_me'am/_dug gam/_mtshon nam/_g.yang sa'am/_thag pas 'gogs pa 'am/_chur mchongs pa la sogs pa'o/_/dge slong ma zhes bya
[\[42a.2\]]ba ni gsol ba dang bzhi'i las kyis bsnyen par rdzogs pa'o/_/des yang zhes bya ba ni nye bar bstan pa'o/_/phas pham pa zhes bya ba ni gong ma bzhin no/_/gnas par bya ba ma yin no zhes bya ba ni snga ma bzhin du sbyar ro/_/ltung ba gang zhe na/_zin pa'i lus su gtogs pa dang /_phyi rol
[\[42a.3\]]gyis kyang 'phangs pa dang /_gnyis dang yang ldan pa'o/_/ji ltar na zin pa'i lus su gtogs pa zhe na/_dge slong mas mi rnam gsum la gsod sems kyis sor mo lngas bsnun te/_dus byas na pham mo/_/des de ma byas kyi de nas phyi zhig na gyur na yang pham mo/_/des de'i tshe yang ma
[\[42a.4\]]yin te/_phyis kyang ma yin na sbyor ba snga ma nyid kyis sbom po'o/_/sor mo gcig ji lta ba bzhin du lus kyi yan lag tha na rkang pa'i mthe bong bsnun te dus byas pa yang gong ma bzhin du sbyar ro/_/ji ltar na phyi rol gyis 'phangs pa zhe na/_dge slong mas mi rnam gsum la/_gsod
[\[42a.5\]]sems kyis 'phangs te/_dus byas pa yang mda' dang rdo dbyig la sogs pa thams cad 'dra'o/_/ci ltar na gnyi ga dang ldan pa yin zhe na/_dge slong mas mi rnam gsum la gsod sems kyis ral gri la sogs pas bsnun te/_/'di thabs 'dis 'chi ba'i dus byed par 'gyur ro
[\[42a.6\]]snyam pa las de yang thabs des dus byas pa yang gong ma bzhin du sbyar ro/_/yan lag lngas pham par 'gyur te/_gzhan yin pa mir gyur pa gsod sems dang ldan pa de sbyor ba dus byas pa'o/_/phas pham pa gsum pa'o//_//mi chos bla mar gyur smra zhes bya ba ni/_
[\[42a.7\]]sangs rgyas bcom ldan 'das 'od mkhan gyi grong phyogs shing sha pa'i nang du bzhugs te/_de'i tshe na mu ge byung ste/_dge slong ma rnams kyang yangs pa can gyi nye 'khor na mdza' bo dag dang dbyar tshul du zhugs so/_/ston pa la bsnyen bkur byed pa'i phyir/_kun dga' bo ni 'od
[\[42b\]]
[\[42b.1\]]ma can de nyid du dbyar tshul du zhugs so/_/de'i tshe dge slong ma de dag gis 'di snyam du bsams so/_/da ltar gyi dus na mu ge byung bas sdug bsngal te/_bsod snyoms slong pas kyang rnyed par dka' ste/_khyim pa dag gis rang gi bu'i zas sbyar ba yang dka' na/_dge slong ma
[\[42b.2\]]rnams la lta smos kyang ci dgos/_bdag cag rnams ni grags pa chung la/_'jig rten pa rnams ni yon tan la dga' bas ci nas bdag cag phan tshun yon tan brjod par bya'o snyam nas/_bram ze dang khyim bdag gi gan du song nas smras pa grong phyogs gang na 'di 'dra ba'i dge
[\[42b.3\]]slong ma'i dge 'dun rnams 'khod pa de dag gis bram ze dang khyim bdag khyed kyis rnyed pa rab tu rnyed de/_dge slong ma 'dis ni bsam gtan bzhi dang /_'du shes med min skye mched kyi bar du thob bo/_/dge slong ma 'dis tshad med pa bzhi dang /_mngon par shes pa drug dang /_dge
[\[42b.4\]]sbyong gi 'bras bu bzhi thob pa'o/_/dge slong ma 'dis ni dgra bcom pa thob bo zhes bya ba dang /_'jig rten pa ni yon tan dag la dga' bas bdag gi bu la sbyin pa dang /_sbyar bar mi sems so/_/de dag dbyar zla gsum 'das nas chos gos zin nas mnyan du yod par phyin to/_/de nas
[\[42b.5\]]dge slong ma de dag gis 'phags ma khyed kyis dbyar gang du tshul du zhugs zhes dris pa dang /_'phags ma dag bdag cag ni yul bri dza'i grong na'o/_/'o na bde ba la reg par spyod dam bsod snyoms kyis ma brel tam zhes smras pa dang /_de dag gis bdag cag ni bde ba la reg par
[\[42b.6\]]spyod cing bsod snyoms kyis kyang ma brel to/_/'o na rgyu gang rkyen gang gis brel par ma gyur 'jig rten pa ni yon tan la dga' ste/_bdag cag gcig gis gcig gi yon tan brjod pa'i phyir ro/_/ci bden nam 'on te brdzun du smras/_brdzun du'o/_/de ltar gyur pa dge slong rnams
[\[42b.7\]]kyis ston pa la gsol nas/_bka' stsal pa/_dge slong ma mang po la khyed kyis mi chos las bla mar gyur pa smras pa bden nam/_btsun pa mad do zhes gsol ba dang /_rnam grangs du mas smad do/_/nyan thos ma rnams la 'dul ba la bslab pa'i gnas bcas so/_/yang dge
[\[43a\]]
[\[43a.1\]]slong ma gang mngon par mi shes shing yongs su mi shes la/_med pa med bzhin du mi'i chos las bla mar gyur pa dang /_mtha' dang 'phags pa'i bye brag thob pa dang /_shes pa dang mthong ba dang /_reg par spyod pa med la med bzhin du 'di shes so 'di mthong ngo zhes khas
[\[43a.2\]]'che ba las nyes pa byung ba tshangs par 'dod nas/_de dus gzhan zhig na dris kyang rung ma dris kyang rung 'phags ma rnams bdag gis mi shes par shes so zhes smras/_ma mthong bar mthong ngo zhes smras te/_gsob gsog brdzun du smras so zhes de de skad kyang zer na dge slong ma de
[\[43a.3\]]yang phas pham pa yin gyis lhan cig tu gnas par mi bya'o zhes de ltar bslab pa'i gnas bcas pa dang /_dge slong ma mang zhig rnal 'byor la brtson pas zhi gnas kyi mtshan ma zhig la brten nas/_'jig rten gyi lam yid la byed pas nyon mongs pa sel te/_'dod chags la
[\[43a.4\]]sogs pa mi spyod pas/_de dag phan tshun 'phags ma bdag gis thob par bya/_nyon mongs pa 'dod chags la sogs pa mi spyod pa thob par bya ba ni bdag gis thob zin to/_/skye ba ni zad tshangs par spyad pa ni spyod bya ba ni byas srid pa gzhan mi shes te/_dgra bcom pa yang thob
[\[43a.5\]]po zhes bya ba las de dag khyim pa mo dang /_dge tshul ma dang /_lhan cig gnas pa las nyon mongs pa skyes pa dang /_de dag gcig la gcig smras pa/_bdag cag khyim pa mo dang /_dge tshul ma dang lhan cig tu 'dres shing gnas pa'i tshe/_nyon mongs pa de dag slar skyes
[\[43a.6\]]na ston pas ni med bzhin du mi'i chos las bla mar gyur pa smras na pham mo zhes gsungs na/_bdag cag pham par ma gyur grang snyam pa dang /_de lta bur gyur pa dge slong mas dge slong pha la smras pa dang /_de dag gis ston pa la gsol nas/_bka' stsal pa snga ma ni bcas pa'o/_/
[\[43a.7\]]'di ni rjes su gnang bas na nyan thos ma rnams la 'dul ba'i gnas bca'o/_/yang dge slong ma gang mngon par mi shes shing yongs su mi shes pa med la med bzhin du mi'i chos las bla mar gyur pa dang /_mtha' dang 'phags pa'i bye brag thob pa dang /_shes pa dang mthong ba
[\[43b\]]
[\[43b.1\]]dang /_reg par spyod pa med la med bzhin du 'di shes pa'o 'di mthong ngo zhes khas 'che ba las nyes pa byung ba tshangs par 'dod nas/_de dus gzhan zhig na dris kyang rung /_ma dris kyang rung 'phags ma rnams bdag gis ni mi shes par shes so zhes smras so /_/ma mthong bar mthong
[\[43b.2\]]ngo zhes smras te gsob gsog brdzun du smras so zhes de skad zer na/_mngon pa'i nga rgyal ma gtogs te/_dge slong ma de yang phas pham pa yin gyis lhan cig tu gnas par mi bya'o/_/mngon par mi shes pa ni 'jig rten gyi lam mi shes pa dang /_rjes su mthun pa'i sgo nas mi shes pa
[\[43b.3\]]dang /_mi rtag pa la mi rtag par mi shes pa la sogs te/_mi rtag pa'i sgo nas mi shes pa'o/_/yongs su mi shes pa ni 'jig rten las 'das pa'i lam rnam par grol ba mi shes pa dang /_rjes su mi mthun pa'i sgo nas mi shes pa ste/_mi rtag pa la rtag pa med par mi shes pa
[\[43b.4\]]ni rjes su mi mthun pa'i sgo nas mi shes pa'o/_/mi'i chos zhes bya ba ni sgrib pa rnam pa lnga ste/_'dod pa'i 'dod chags dang /_gnod sems dang /_gnyid dang rmugs pa dang /_'gyod pa dang g.yeng ba dang /_the tshom mo/_/bla ma zhes bya ba ni 'dod pa'i khams las bla ma'i gzugs
[\[43b.5\]]so/_/de'i bla ma ni gzugs med pa'i khams so/_/mtha' zhes bya ba ni mya ngan las 'das pa las mtha' zhes bya'o/_/'phags ma zhes bya ba ni dge slong gi 'bras bu bzhi'o/_/shes zhes bya ba ni ye shes bcu ste/_sdug bsngal la chos su ye shes dang /_sdug bsngal rjes su shes
[\[43b.6\]]pa'i ye shes te/_de bzhin du bden pa bzhi la gcig cing gnyis gnyis mthong ba zhes bya ba ni brgyad de/_sdug bsngal la chos su shes pa'i bzod pa dang /_sdug bsngal rjes su shes pa'i bzod pa dang /_bden pa bzhi la de bzhin du gnyis gnyis te brgyad do/_/reg par spyod pa
[\[43b.7\]]med la zhes bya ba ni/_mngon sum du ma thob pa thob bo zhes zer ba'o/_/med bzhin du zhes bya ba ni bdag la dbang yod do/_/thob par bya ba ni sla ste/_thob par bya ba'am mi bya bar zad do zhes zer ba'o/_/'di shes zhes 'di mthong zhes bya ba ni lha la sogs pa'o/_/khas 'che
[\[44a\]]
[\[44a.1\]]zhes bya ba ni mi shes par shes so zhes zer ba dang /_ma mthong bar mthong ngo zhes khas 'che ba'o/_/dus gzhan zhig na zhes bya ba ni dus phyi zhig na'o/_/dris kyang rung 'gyod pa skyes nas rang smra ba'o/_/'phags ma rnams bdag gis mi shes par shes so zhes smras/_ma
[\[44a.2\]]mthong bar mthong ngo zhes smras te/_gsob gsog ces bya ba ni yon tan med par kha zas dang grags pa med par smra ba'i phyir snod stong pa dang 'dra'o/_/brdzun zhes bya ba ni 'du shes sbas nas gzhan bslus pa'o/_/dge slong ma zhes bya ba ni dge slong ma'i dngos po yod pa'o/_/de
[\[44a.3\]]yang zhes bya ba ni nye bar bstan pa'o/_/phas pham par gyur te mi'i chos la bla mar gyur pa dang /_rang gi tshig dang /_bdag gi phyir dang /_gzhan gyi don go ba'o/_/de la ltung ba ji lta bu zhe na/_lha dang /_klu dang /_gnod sbyin dang /_dri za dang /_lto 'phye chen po dang /_yi dgas la
[\[44a.4\]]sogs pa ma mthong ba mthong ngo zhes zer na spom por 'gyur ro/_/de bzhin du de dag gi sgra thos so zhes zer ba yang de bzhin du bshad par bya'o/_/lha la sogs pa nas dur khrod kyi sha za yan chad gong du smos pa rnams bdag la ltar 'ong ngo zhe'am bdag de dag ltar zhes pa dang /_
[\[44a.5\]]gong ma bzhin du sbyar ro/_/bdag gis 'phags pa'i 'bras bu thob po zhes zer ba na pham/_dge slong ma las de lta bu thob pa yang yod de zhes zer na bdag nyid ma smos na sbom por 'gyur te/_ltag 'og kun kyang de bzhin du bshad par bya'o/_/pham pa bzhi pa rdzogs so//_//
[\[44a.6\]]ri dgas dgra'i bu zhes bya ba ni/_sangs rgyas bcom ldan 'das mnyan du yod pa na bzhugs so/_/de'i tshe dge slong ma rnams ri dgas dgra'i bu sa ga'i khang pa na gnas shing 'khod do/_/de yang nyin gcig bzhin phyag 'tshal du 'ong ste gzugs bzang ba blta na sdug pa zhig ste/_
[\[44a.7\]]gtsug dga' mos mthong ste chags par gyur pas na ba'i thabs su byas nas/_der 'ong ba sdod pa'i phyir gnas khang du zhugs nas nyal zhing 'dug go/_/sa ga dge slong mas der 'ongs pa dang thams cad bsod snyoms la dong ste/_khang skyong gcig pu 'dug pa la phyag byas te phyir byung ba
[\[44b\]]
[\[44b.1\]]dang /_gtsug dga' mos bdag ni na'o zhes bos pa dang /_des kyang bdag nad pa bltas nas 'gro'o snyam ste/_de'i gnas khang du song ste phyag byas na ji ltar na zhes dris pa dang /_mos smras pa shin tu dka' ba zhig zhes smras so/_/de'i gsos ci'i phyir mi mdzad/_gtsug dga' mos
[\[44b.2\]]smras pa/_sman med do/_/sa gas rnyed par dka' ba'i sman de gang zhig lags/_gtsug dga' mos rnyed dka' ba yang ma yin te/_'on kyang bdag cag lta bu la ni de lta bu rnyed par dka'o/_/sa gas smras pa bdag kyang dad pa can lags kyis khyod sos par gyur na bdag gis
[\[44b.3\]]yan lag gi sha bcad de yang khyod la sbyin no zhes byas pa dang /_gtsug dga' mos mi rigs pa bya bsgugs pa dang /_des 'phags ma de skad ma gsungs zhes rna ba bkag ste phyir byung bar brtsams pa dang /_gtsug dga' mos smras pa/_de ltar mi byed na tshur shog pa'i
[\[44b.4\]]yan lag dang nying lag nyes shig/_des de'i mgo bo dang yan lag dang nying lag mnyes pa dang /_gtsug dga' mos dga' bar tshor ro/_/de dge slong ma rnams kyis mthong ba dang sa ga yang skyengs te/_spyi bo smad nas phyir byung ngo /_/de ltar gyur pa dge slong ma rnams kyis dge slong la
[\[44b.5\]]smras pa dang /_de dag gis ston pa la gsol nas dge slong ma'i dge 'dun bsdus nas/_gtsug dga' mo la khyod kyis mi mdzes pa 'di 'dra ba byas pa bden nam zhes smras pa dang /_btsun pa mad do zhes gsol nas rnam grangs du mas smad do/_/nyan thos ma
[\[44b.6\]]rnams la bslab pa bcas so/_/yang dge slong ma gang chags par gyur la/_skyes pa chags par gyur pas pus mo yan chad mig man chad du mnams la kun tu mnams te/_dga' bar tshor na dge slong ma de yang phas pham pa yin gyis gnas par mi bya'o/_/
[\[44b.7\]]yang dge slong ma gang zhes bya ba ni/_gtsug dga' mo ste gang de dang 'dra ba gzhan yang ngo /_/chags par gyur zhes bya ba ni gang 'dod chags pa dang /_kun du 'dod chags pa kun du dkris pa dang /_'dod chags pa'i 'dod chags kyis gzir ba ni chags pa zhes bya'o/_/
[\[45a\]]
[\[45a.1\]]skyes pa zhes bya ba ni mi'o/_/chags pa zhes bya ba ni gong ma dang 'dra'o/_/lhan cig ces bya ba ni phrad par byed pa'o/_/pus mo yan chad mig man chad ces bya ba ni gnas bstan pa'o/_/mnams kun du mnams zhes bya ba ni lus kyis lus phrad pa'o/_/dga' bar tshor zhes
[\[45a.2\]]bya ba ni nyams su len par byed pa'o/_/'di zhes bya ba ni mngon par bstan pa'o/_/pham zhes bya ba nas gnas par mi bya zhes bya ba'i bar du snga ma bzhin no/_/de la nyes pa ji lta bu zhe na dge slong ma chags la skyes pa chags pa dang /_dge slong ma chags la skyes pa ma chags pa dang /_dge slong ma ma
[\[45a.3\]]chags la skyes pa chags pa dang /_dge slong ma ma chags la skyes pa ma chags pas lhan cig tu pus mo yan chad mig man chad kun du reg pa las dga' ba tshor na dang po gnyis ni pham par gyur/_gsum pa ni sbom por 'gyur ro/_/tha ma ni nyes byas so/_/nyes pa ni las dang
[\[45a.4\]]po pa dang /_smyos pa dang /_sems 'khrugs pa dang /_nad kyis gzir ba rnams la ltung ba med do/_/pus mo yan chad mig man chad kun du reg pa ni gong ma bzhin du bshad de/_khyad par ni snga ma gnyis ni sbom po'o/_/gsum pa ni nyes so/_/tha ma ni nyes med do/_/yan lag
[\[45a.5\]]bzhis pham ste/_reg pa de skyes pa yang yin de la yang reg mig man chad pus mo yan chad kyi gnas kyang yin reg pa bdag gis byas pa'o/_/phas pham pa lnga pa rdzogs so//_//spos 'tshong khye'u zhes bya ba ni/_sangs rgyas bcom ldan 'das mnyan du yod pa na
[\[45a.6\]]bzhugs so/_/de'i tshe na spos 'tshong gi khye'u zhig 'dug ste/_chung ma blangs nas ring po ma lon pa de sbom dga' mos mthong ma thag tu chags par gyur te/_khye'u de la khyod kyis chung ma blangs nas ji srid lon/_yid du 'ong ngam de yang khyed la dga' 'am/_khyod ci snyam byed ces
[\[45a.7\]]dris pa dang /_'phags ma bdag cag ni khyim pa khyed ni rab tu byung na de ltar dris te ci rung /_sbom dga' mos ci khyod dang lhan cig tu ma 'ongs sam zhes smras te/_khyod dge slong ma'i dbyar mo khang du shog shig ces dus btab bo/_/des 'phags ma gzhan dag gis tshor bar
[\[45b\]]
[\[45b.1\]]'gyur ro zhes byas pa dang sbom dga' mos khyod la dril gyi phreng ba btags sam zhes smras nas/_sbom dga' mos bslus te nyi ma nub nas de'i gnas su 'ongs te khri'i 'og tu sbas te gzhag go/_/sbom dga' mos slob ma dag la chos bstan nas gnas khang du zhugs pa dang /_des sbom
[\[45b.2\]]dga' mo mthong nas langs pa dang mos de mthong nas rkun po zhugs so snyam nas 'jigs par gyur pa dang /_des smras pa bdag yin te khyed kyis khri'i 'og tu sbas so/_/spos 'tshong gi khye'u chags pas sbom dga' mo bzung nas khri'i steng du mnan pa las spom dga' mos bsams
[\[45b.3\]]pa bdag gis dge slong ma dag mnyes pa yang tshul khrims kyi mthu yin na tshul khrims zhig na kun gyis spangs par 'gyur ro snyam nas khye'u la thong shig ces byas pa dang /_/des kyang btang ba dang sbom dga' mos khye'u de'i brang du rdog pa gcig bsnun pa dang khrag skyugs so/_/sbom
[\[45b.4\]]dga' mos myur zhing rings par byung ste/_'phags ma rnams bdud bcom mo/_/pham par byas so zhes sgra phyung ba dang dge slong ma dag gis thos nas ci khyod kyis dgra bcom pa mngon du byas sam ma yin no zhes smras so/_/'o na khyod kyis ci byas dris pa dang /_des ji lta bur gyur
[\[45b.5\]]pa smras pa dang dge slong ma dag gis de mthong nas sdig pa can mi mdzes pa 'di lta bu byas na ded la rjes su yi rang bar byed du bcug go zhes 'phya'o/_/de ltar gyur pa ston pa la gsol nas dge slong ma'i dge 'dun bsdus pa'i gnas bcas so/_/yang dge slong ma gang chags
[\[45b.6\]]par gyur la skyes pa chags par gyur pa dang lhan cig tu steg gam rtse'am/_gad rgyangs byed dam tsum slad byed dam/_snyegs sam lus la 'tshog cing dus mal dang brda dang mtshan ma byas te/_skyes pa 'ong ba dang 'gro ba dga' ba tshor la gang skyes pa dang bud med dang mthun pa de lta
[\[45b.7\]]bu'i phyogs su lus bkan te/_/dge slong mas dngos po brgyad kyis gnas de lta bu byas na dge slong ma de yang phas pham pa yin gyis lhan cig gnas par mi bya'o/_/yang dge slong ma gang zhes bya ba ni spom dga' mo ste/_de dang 'dra ba gzhan yang ngo /_/chags pa zhes
[\[46a\]]
[\[46a.1\]]bya ba ni gong ma dang 'dra'o/_/skyes pa zhes bya ba ni spos 'tshong ba'i khye'u'am gang de dang 'dra ba gzhan yang ngo /_/chags par gyur ces bya ba ni 'dod chags kyis kun du dkris pa'o/_/steg ces bya ba ni tsum sled byed pa'o/_/snyegs zhes bya ba ni rtse'o/_/lus la
[\[46a.2\]]'tshog ces bya ba ni gad rgyangs byed pa'o/_/dus mal zhes bya ba ni skyed mos tshal lam dpong sa'am/_lha khang che ge mo zhig ces bya ba'o/_/brda zhes bya ba ni snga dro'am nyi ma'i gung ngam phyi dro'o/_/mtshan ma zhes bya ba ni bdag skra bregs nas ring po ma lon pa'am/_/sbyar ma dmar
[\[46a.3\]]ser ram/_lhung bzed zha nyes glan pa'am mar ram/_'bru mar ram/_bu ram gyis gang ba gang yang rung ste/_de lta bu mthong ba de na don grub bo snyam du shes par byos shig pa'o/_/skyes pa 'ong ngam 'gro bar tshor zhes bya ba ni nyams su myong ba'o/_/gang na skyes pa dang bud
[\[46a.4\]]med mthun pa zhes bya ba ni dbang du 'gyur ba'o/_/de lta bu'i phyogs zhes bya ba ni gnas bsgyur du med pa'o/_/lus bkan zhes bya ba ni lus nyid do/_/dngos po brgyad kyis gnas 'di lta bu zhes bya ba ni gang gnas brgyad po bstan pa de dag go/_/yang zhes bya ba ni nye bar bstan pa'o/_/
[\[46a.5\]]de la nyes pa ji lta bu yin zhe na/_dge slong ma chags par gyur la skyes pa chags par gyur pa dang /_lhan cig tu steg pa dang /_snyegs pa dang /_lus la 'tshog pa dang /_dus mal 'dor ba dang /_brda dang mtshan ma dang /_skyes pa 'ong ba'am 'gro ba na yang dga' bar tshor na sbom
[\[46a.6\]]po re re ste bdun no/_/gang na skyes pa'am bud med mthun par gyur pa bsgyur du med pa'i phyogs der lus bkan na pham par 'gyur ro/_/yan lag brgyad kyis pham ste/_snyegs pa dang /_lus la 'tshog pa dang /_bstan pa kha brda byed pa/_mtshan ma byed pa/_skyes pa 'ong ba bdag
[\[46a.7\]]gir byed pa/_'byung mi nus pa'i gnas su lus bor ba'o/_/pham pa drug pa rdzogs so//_//mdza' can ma zhes bya ba ni/_sangs rgyas bcom ldan 'das mnyan du yod pa na bzhugs so/_/nam dge slong ma grogs mos/_tshe dang ldan pa gyad bu nor bden pa ma yin pas
[\[46b\]]
[\[46b.1\]]skur te/_bdag khas 'che ba las dge slong ma rnams kyis bskrad pa na babs te khyim par gnas shing 'dug go/_/de'i nu mo grogs mo can zhes bya bas dge slong ma 'khor dang bcas pa 'khod par mthong ba dang gal te bdag gi phu nu mo babs par ma gyur na de yang 'di lta bur 'khor dang bcas par 'gyur ba zhig
[\[46b.2\]]ces smras pa dang /_dge slong ma rnams kyis phu nu mo dge slong ma ma rung bar gyur pa de'i ming phyung ste ci bya zhes smras pa dang /_des smras pa gyad bu nor la skur pa 'debs pa'i sdun logs su phas pham pa'i ltung ba byung ba kho mos shes so/_/'on kyang mnyen sdug pas na ma bzlas so zhes
[\[46b.3\]]smras pa dang /_dge slong ma dag gis kha na ma tho ba shes bzhin du 'chab bam zhes smras pa dang /_des smras pa bdag ni dgra'i kha na ma tho ba yang mi zlos na gnyen pa rnams lta ci smos/_khyed de ltar byed du rung ngam mi rung yang sla ste/_bdag gis ni byas so/_/de ltar gyur pa
[\[46b.4\]]dge slong ma dag gis gsol nas/_bcom ldan 'das kyis nyan thos ma rnams la 'dul ba la bslab pa'i gnas bcas so/_/yang dge slong ma gang dge slong ma phas pham pa'i ltung ba byung bar snga nas shes la babs nas de nas shi 'phos sam/_shi'am/_ltung ngam/_/gzhan gyi yul
[\[46b.5\]]'khor ram/_yul gzhan du bros par gyur pa de'i 'og tu 'phags ma dag bdag gis ni ci ltar dge slong ma de la phas pham pa'i ltung ba byung bar snga nas shes so zhes de skad zer na dge slong ma kha na ma tho ba 'chab pa'i gnas 'di lta bu rnam pa byed pa'i dge slong ma de yang phas pham pa yin gyi lhan
[\[46b.6\]]cig gnas par mi bya'o/_/gang yang dge slong ma gang zhes bya ba ni grogs mo can nam gang de dang 'dra ba gzhan yang ngo /_/shes so zhes bya ba ni bdag gis mthong ngam gzhan gyis de la smras par gyur pa'o/_/dge slong ma zhes bya ba ni chos 'di la gnas pa'o/_/phas pham pa
[\[46b.7\]]zhes bya ba ni brgyad las gang yang rung ngo /_/bcabs zhes bya ba ni brnags pa'o/_/nam zhes bya ba ni dus phyi zhig na'o/_/dge slong ma zhes bya ba ni chos 'di la gnas pa'o/_/bral lam zhes bya ba ni chos dang 'dul ba 'di las so/_/shi'am zhes bya ba ni de'i tshe 'tsho ba'i dbang po
[\[47a\]]
[\[47a.1\]]'gags par gyur pa'o/_/ltung ba zhes bya ba ni mu stegs can gyi bstan pa la gnas par gyur pa'o/_/bros zhes bya ba ni yul bor nas song bar gyur pa'o/_/de la dge slong ma rnams zhes bya ba ni chos 'di la gnas pa'i rnams la'o/_/'phags ma bdag
[\[47a.2\]]gis ni snga nas shes so zhes bya ba ni bdag gis thams cad snga nas shes kyi khyod kyis ni phyis shes so zhes bsgo ba'i tshig go/_/ci ltar dge slong ma de la zhes bya ba ni grogs mo'o/_/phas pham zhes bya ba ni brgyad las gang yang rung ngo /_/'di skad zer na zhes bya ba ni smra ba'o/_/kha na
[\[47a.3\]]ma tho ba bcas pa zhes bya ba ni sdig pa rnams so/_/gnas 'di lta bu zhes bya ba ni rnam pa de lta bur gyur pa'o/_/phas pham pa zhes bya ba dang gnas par mi bya ba ni gong ma dang 'dra ba nas 'dir yang ma bshad do/_/nyes pa ji lta bu zhe na/_dge slong mas kha na ma tho ba de lta bu dge slong ma'i
[\[47a.4\]]pham pa brgyad po de ci tsam du chung zad cig bcabs na pham par 'gyur ro/_/yan lag lngas pham ste pha rol dge slong ma yang yin/_pham pa yang byung /_bdag gis kyang shes/_gzhan la yang ma smras/_bcab pa'i sems kyang yod pa'o/_/dge slong ma'i phas pham pa bdun
[\[47a.5\]]pa rdzogs so//_//gre las skyes zhes bya ba ni/_sangs rgyas bcom ldan 'das mnyan du yod pa na bzhugs so/_/de'i tshe tshe dang ldan pa gre las skyes mnyan du yod pa na 'dug ste/_de dge slong ma dang 'dres par gnas so/_/gal te gre las skyes kyi mdun du 'ga'
[\[47a.6\]]zhig gis dge slong ma'i nyes pa brjod na de yang khro zhing ngan du sems nas/_spyi bo smad nas 'dug ste/_mi dga' zhing dge slong gi dge 'dun la yang rtsod par byed do/_/gre las skyes la 'ga' zhig gis nyes pa brjod na dge slong ma dag kyang de bzhin du khro bar gyur pa nas dge slong
[\[47a.7\]]ma'i dge 'dun rnams la yang rtsod par byed do/_/de ltar gyur pa dge slong ma dag gis gsol ba dang /_gre las skyes spang ba'i las byos shig ces bka' stsal to/_/gang de dang 'dra ba gzhan yang ngo /_/de yang 'di ltar bya ste/_dge 'dun thams cad 'dus pa dang glengs la
[\[47b\]]
[\[47b.1\]]dran par bya ste/_dngos por bcas pa nyid khas len du chug la/_gsol ba dang bzhi'i las kyis spang ba'i las gyis shig ces bka' stsal te/_dge 'dun gyis gang la spang ba'i las byas par gyur pa de la dge slong ma dag gis gtam dang phyag ma byed cig_/de mthong ma thag tu dge slong ma
[\[47b.2\]]stan las lang bar bya ba ma gtogs so/_/de ltar gyur pa skye dgu'i bdag mo chen mos mthong nas dge slong ma dag gre las skyes la phyag bya bar mi 'os pa'i sdom pa gsol ba dang bzhi'i las kyis sdom pa byin cig ces smras nas/_dge slong gang la dge slong gi dge 'dun gyis spang
[\[47b.3\]]ba'i las byas par gyur te/_de la dge slong ma'i dge 'dun gyis kyang phyag mi bya ba'i sdom pa byin par gyur pa dang /_de la dge slong ma dag gis gtam dang phyag ma byed cig mthong nas ldang ba ni ma gtogs so/_/de nas gre las skyes dge 'dun gyis spangs pa dang /_dge slong ma'i gan du 'ongs
[\[47b.4\]]nas gtam dang kun du gtam zer ba dang /_lta bar mi byed stan las langs te 'khod do/_/gre las skyes kyis smras pa dge slong gang gi dge 'dun la bdag gis nyes pa byas pas na dge 'dun gyis spangs par ni rigs na/_dge slong ma rnams la bdag gis nyes pa ci byas na bdag la mi smra
[\[47b.5\]]zhing phyag mi byed ces smras pa dang /_skye dgu'i bdag mos gzhan la smra ba ltar bya ste/_sangs rgyas bcom ldan 'das ni bdag cag gi ston pa dge 'dun ni bdag cag gi rten te/_dge 'dun la nyes pa byed pa de bdag cag la yang nyes pa byed pa ste/_rigs dman pa las rab tu byung bas
[\[47b.6\]]kyang ston pa mnyes par byed na/_gre las skyes shAkya'i rigs las rab tu byung bas ci'i phyir mnyes par mi byed/_dge slong ma dag gis khyod la phyag mi bya ba'i sdom pa bcas kyis song la dge 'dun la bzod par gyis shig ces byas pa dang /_des kyang bzod pa gsol du 'gro'o snyam du
[\[47b.7\]]song ba las lam gyi bar du sbom dga' mos mthong ste 'phags pa phyag 'tshal lo gar bzhud ces smras pa dang /_des kyang bzod par gsol du 'gro zhes byas pa dang sbom dga' mos smras pa/_'phags pa shAkya'i rigs las rab tu byung na da ni rigs tha dad rus tha dad las rab
[\[48a\]]
[\[48a.1\]]tu byung ba rnams kyis rkang pa la 'dre ba mi bzang ngo /_/gre las skyes kyis smras pa sring mo dge 'dun gyis spangs pa'i las byas dge slong ma dag gis phyag mi bya ba'i sdom pa phyin na ci ltar bya/_sbom dga' mos smras pa de dag yul thams cad nas spangs par gyur
[\[48a.2\]]cig_/khyod dge 'dun la spu bsnyal zhing 'byung ba dang nyes pa 'dor bar ma gsol cig_/bdag gis khyod la dge sbyong gi yo byad dang 'tsho ba'i longs spyod kyis bsnyen bkur bya zhes smras pa dang /_gre las skyes kyang 'dug go/_/de ltar gyur pa snga ma bzhin du ston pa la gsol nas/_bka'
[\[48a.3\]]stsal pa dge slong ma khyod kyis sbom dga' mo la tshig 'jam pos bsgo shig_/dge slong ma dag gis de bzhin du bsgo na/_'di nyid ni bden gyi gzhan ni gti mug go zhes nga rgyal bzung ste/_ma mnyan pa dang /_de lta bur gyur pa ston pa la gsol nas/_bka' stsal pa/_dge slong ma
[\[48a.4\]]khyod kyis sbom dga' mo la gsol ba dang bzhi'i las kyis bsgo shig de dang 'dra ba gzhan yang ngo /_/dge slong ma dag gis gsol ba dang bzhi'i las kyis bsgo na yang 'di nyid bden pa'o/_/gzhan ni gti mug go zhes te/_de nyid la mthu bskyed cing snyem zhing mngon du bzung ste spyad
[\[48a.5\]]pa dang de lta bur gyur pa ston pa la gsol nas/_ston pas sbom dga' mo la khyod spangs pa'i rjes su phyogs pa bden nam/_btsun pa mad do zhes gsol nas nyan thos ma rnams la bslab pa'i gnas bcas so/_/yang dge slong ma gang gis dge slong gang dge 'dun gyis spang pa'i
[\[48a.6\]]las byas par gyur la/_dge slong ma'i dge 'dun gyis kyang de la phyag bya bar mi 'os pa'i sdom pa phyin par dge slong de'i skra long long po rdud rdud por gyur/_spu snyol bar byed 'byung bar byed phyag 'tshal bar ston pa mtshams kyi nang du 'dug ste g.yo 'dor bar gsol ba 'debs par shes
[\[48a.7\]]bzhin du de'i gan du song nas 'phags pa khyod skra long long rdud rdud por gyur te/_dge 'dun la spu snyol bar ma byed cig_/'byung bar ma byed cig_/phyag 'tshal bar ma ston cig_/mtshams kyi nang du 'dug ste g.yo 'dor bar gsol ba ma 'debs shig_/'phags pa khyod la bdag
[\[48b\]]
[\[48b.1\]]gis lhung bzed dang chos gos dang lhung bzed kyi snod dra ba dang /_phor bu dang /_ska rags dang /_ston pa dang /_klog pa dang /_kha ton bya ba dang /_rnal 'byor dang /_yid la bya bas bsnyen bkur bya'o/_/'phags pa la ci dang cis brel ba de dang des brel bar mi bya'o zhes de skad zer na dge
[\[48b.2\]]slong ma de yang dge slong ma rnams kyis 'phags ma khyod kyis dge slong dang dge 'dun mthun pas spangs pa'i las byas par gyur/_dge slong ma'i dge 'dun gyis kyang de la phyag bya bar mi 'os pa'i sdom pa byin par shes bzhin du dge slong de'i skra long long po dang /_rdud rdud por gyur nas dge
[\[48b.3\]]'dun la spu snyol bar byed/_'byung bar byed/_phyag 'tshal bar byed/_mtshams kyi nang du 'dug ste g.yo 'dor bar gsol ba 'debs pa 'phags ma khyod skra long long rdud rdud por gyur te/_dge 'dun la spu snyol bar ma byed cig_/'byung bar ma byed/_phyag 'tshal bar ma ston cig_/mtshams
[\[48b.4\]]kyi nang du 'dug ste 'dor bar gsol ba ma 'debs shig_/bdag gis 'phags pa khyod la lhung bzed dang /_chos gos dang /_lhung bzed kyi snod dra ba dang /_phor bu dang /_ska rags dang /_bklag pa dang /_kha ton bya ba dang /_rnal 'byor dang /_yid la bya bas bsnyen
[\[48b.5\]]bkur bya'o/_/'phags pa la ci dang cis brel ba de dang des mi brel bar bya'o zhes de skad ma zer cig_/'phags ma khyod spangs pa'i rjes su phyogs pa'i gnas 'di lta bu thong shig ces bsgo bar bya'o/_/dge slong ma de la dge slong ma rnams kyis de skad bsgo nas gal te dngos
[\[48b.6\]]po de gtong ba lta na ni legs gal te mi gtong na dngos po de spong bar bya ba'i phyir lan gnyis lan gsum du yang dag par bsgo/_/yang dag par bstan nas dngos po de gtong na ni legs gal te mi gtong na dngos po de spang ba'i phyir lan gnyis lan gsum du yang dag par bsgo bar bya/_
[\[48b.7\]]yang dag par bstan par bya lan gnyis lan gsum du yang dag par bsgo/_/yang dag par bstan nas dngos po de gtong na ni legs/_gal te mi gtong na dge slong ma spangs pa'i rjes su phyogs pa'i gnas de lta bu byed pa'i dge slong ma de yang phas pham pa yin gyis lhan cig tu gnas par mi
[\[49a\]]
[\[49a.1\]]bya'o/_/yang dge slong ma gang zhes bya ba ni sbom dga' mo ste/_de dang 'dra ba yang gzhan yang ngo /_/dge slong gang la zhes bya ba ni gre las skyes la'o/_/dge slong gi dge 'dun zhes bya ba ni de bzhin gshegs pa'i nyan thos kyi dge 'dun gyis so/_/spang pa'i
[\[49a.2\]]las byas par gyur zhes bya ba ni gsol ba dang bzhi'i las kyis so/_/dge slong ma'i dge 'dun zhes bya ba ni de bzhin gshegs pa'i nyan thos ma'i dge 'dun no/_/de la zhes bya ba ni dge slong gre las skyes la'o/_/phyag bya bar mi 'os pa'i sdom pa byin zhes bya ba ni gsol ba dang gnyis
[\[49a.3\]]kyi las kyis so/_/skra long long po dang rdud rdud po zhes bya ba ni bag 'chums zhes byed pa dang /_sems yang zhes byed pa'o/_/spu snyol bar byed ces bya ba ni rtsa bting ba bzhin du byed pa'o/_/'byung bar byed ces bya ba ni bcom ldan 'das kyi chos ni 'byung ba yin gyi mi 'byung ba ma yin
[\[49a.4\]]par ston zhes bya ba ni tshig snyan pa dang phyag byed pa dang thal mo sbyar ba'o/_/mtshams kyi nang na 'dug ste g.yo 'dor bar gsol ba 'debs zhes bya ba ni mtshams kyi nang ni gang na mtshams bcad pa'i gnas so/_/sdig pa'i las ngan par spyod pa spong zhing phyin chad de lta bu mi byed par gsol ba 'debs
[\[49a.5\]]pa ni g.yo 'dor bar gsol ba 'debs pa zhes bya'o/_/shes bzhin zhes bya ba ni bdag nyid kyis shes pa'am gzhan gyis de la bsgo bar gyur pa'o/_/'phags pa khyod ces bya ba ni zhe sa'i tshig go/_/skra long long po dang rdud rdud por gyur te dge 'dun la zhes bya ba ni de bzhin gshegs
[\[49a.6\]]pa'i nyan thos kyi dge 'dun la'o/_/spu snyol bar ma byed cig_/'byung bar ma byed cig_/phyag 'tshal bar ma ston cig_/mtshams kyi nang du 'dug ste g.yo 'dor bar gsol ba ma 'debs shig ces bya ba ni slar bzlog pa'o/_/'phags pa khyod la bdag gi lhung bzed dam zhes
[\[49a.7\]]bya ba ni lcags sam sa'i lhung bzed sbyin no zhes zer ba'o/_/chos gos zhes bya ba ni bal la sogs pa rnam bdun las gang yang rung ngo /_/dra ba zhes bya ba ni lhung bzed kyi snod do/_/phor bu zhes bya ba ni lhung bzed chung ngu'o/_/ska rag ces bya ba ni rgya cang ngam lcags pod dam lhas
[\[49b\]]
[\[49b.1\]]ma'o/_/ston pa zhes bya ba ni klog pa'i zur phyin pa'o/_/klog pa zhes bya ba ni klog pa nyid do/_/kha ton zhes bya ba ni 'don du 'jug pa'o/_/rnal 'byor zhes bya ba ni sems rtse gcig pa'o/_/yid la byed pa zhes bya ba ni zhi gnas dang lhag mthong ngo /_/bsnyen bkur bya'o zhes bya ba ni stobs
[\[49b.2\]]pa'o/_/ci dang cis brel bar ma gyur pa de dang des mi brel bar bya'o zhes bya ba ni yo byad thams cad kyis stobs pa'o/_/dge slong ma des zhes bya ba ni sbom dga' mo'o/_/dge slong ma rnams zhes bya ba ni chos 'di la zhugs pa'o/_/tshig 'jam po la sogs pas bsgo bar bya ba
[\[49b.3\]]yang gong ma dang 'dra'o/_/de la nyes pa ji lta bu zhe na/_dge slong mas dge slong gang la la spang ba'i las byas pa de la yo byad kyis bsnyen bkur byed cing spangs pa'i rjes su phyogs na nyes byas so/_/tshig 'jam pos bsgo ba'i tshe mi gtong na sbom po gcig_/gsol ba byed pa'i
[\[49b.4\]]tshe mi gtong na sbom po gnyis/_las dang po pa'i tshe mi gtong na sbom po gsum/_las gnyis pa'i tshe mi gtong na sbom po bzhi/_las gsum pa ma rdzogs par dngos po de gtong na legs/_gal te mi gtong na phas pham par 'gyur ro/_/yan lag brgyad dang ldan na phas pham
[\[49b.5\]]par 'gyur te/_spangs pa de dge slong yang yin/_dge 'dun rnams kyang de la phyag mi bya ba'i sdom pa yang bcas de yang 'du shes/_dge slong de dge 'dun la 'byung bar gsol zhing bzod pa gsol bar 'dod pa yang yin/_'byung ba ma gsol cig ces kyang byas/_dge 'dun
[\[49b.6\]]mas kyang de la de ltar ma byed cig ces bsgo/_des dge 'dun gyis bka' yang bcag_/las gsum rdzogs pa dang brgyad do/_/phas pham pa brgyad pa rdzogs so//_//'phags ma dag bdag gis phas pham pa'i chos brgyad po dag bshad zin to zhes bya ba ni mjug
[\[49b.7\]]bsdu zhing nyan pa'i 'khor rnams spro ba bskyed pa'o/_/dge slong mas nyes pa de dag las gang yang rung ba zhig byas na thog ma ji lta ba phyis kyang de bzhin phas pham pa yin te/_dge slong ma rnams dang lhan cig gnas shing spyod du mi dbang gis gnas par mi bya'o zhes bya ba la nyes pa de
[\[50a\]]
[\[50a.1\]]dag las gang yang rung ba zhes bya ba ni phas pham pa brgyad las gang yang rung ba zhig byas pa'o/_/thog ma ji lta bar phyis kyang de bzhin zhes bya ba ni phas pham pa brgyad las gang yang rung ba zhig byas na ji ltar sngon rab tu ma byung zhing bsnyen par ma rdzogs pa'i tshe khyim pa yin pa de
[\[50a.2\]]bzhin du/_nga yang sngon bzhin du khyim pa yin no zhes bstan pa'o/_/kha cig na re thog ma ji lta bar phyis kyang de bzhin zhes bya ba ni ji ltar ston pa 'jig rten na bzhugs pa'i tshe/_brgyad po de dag las gang yang rung ba zhig byas na phas pham par gsungs pa de de bzhin du ma 'ongs pa'i dus na byas pa
[\[50a.3\]]rnams kyang de bzhin no zhes gsungs pa'i phyir de skad bstan pa yin no zhe'o/_/yongs su dag pa 'dri ba ni gleng gzhi'i skabs su bshad pa dang 'dra bas 'dir yang bshad pa ma byas so/_/ltung ba'i dngos po rnams bstan pa zhes bya ba la rnam pa lngar phye ba'i dang po ste/_phas pham pa'i sde bshad pa
[\[50a.4\]]rnams rdzogs so//_//da 'dir ni ltung ba'i dngos po rnams bstan pa zhes bya ba la rnam pa lngar phye ba'i rnam pa gnyis te/_dge 'dun lhag ma'i sde zhes bya ba bstan pa'i phyir/_dge slong ma'i dge 'dun lhag ma'i chos nyi shu ste/_mdor na/_smyan dang rtsa ba med pa dang /_/gsum
[\[50a.5\]]po bag tsam yod pa dang /_/bzhi po de ni chung zad yin/_/lnga po chags pa med pa ste/_/mtshan mo nyin par lam dag dang /_/klung gi pha rol btang ba dang /_/shi ba'i chags pa len pa dang /_/dge slong ma yi bzod byed dang /_/sangs rgyas chos dang dge 'dun dang /_/dad pa zhe sdang 'jigs pa dang /_/
[\[50a.6\]]gnyis po 'dus pas sbyor ba dang /_/de yi rjes su phyogs byed do/_/sangs rgyas bcom ldan 'das mnyan du yod pa na bzhugs so/_/de'i tshe bcu gnyis sde mo dag bud med la skyes pa'i tshig dang /_skyes pa la bud med kyi tshig gis smyan byed par zhugs pa dang /_bram ze dang /_khyim
[\[50a.7\]]bdag rnams kyis dge sbyong ma 'dis ni skyo mi shes te/_bud med la skyes pa'i tshig gis smyan byed bram ze dang khyim bdag gi bud med kyang de ltar smyan byed na/_de dag bram ze dang khyim bdag gi bud med rnams dang khyad ci yod/_de dag la su zhig bsod snyoms sbyin par spro zhes smod cing
[\[50b\]]
[\[50b.1\]]mi snyen par 'dzer to/_/de lta bur gyur pa ston pa la gsol ba dang /_bka' stsal pa/_bcu gnyis sde la khyod kyis smyan byas pa bden nam/_btsun pa med do zhes gsol nas/_rnam grangs du mas smad de/_nyan thos ma rnams kyi phyir 'dul ba la bslab pa'i gnas bcas so/_/yang
[\[50b.2\]]dge slong ma gang bud med la skyes pa'i tshig dang /_skyes pa la bud med kyi tshig gis chung ma'am mdza' na mor smyan byed na tha na skad cig pa de nyid kyang rung ste/_chos 'di ni thog ma nyid kyis ltung bar 'gyur la 'byung bar byas te dge 'dun gyi lhag ma'o/_/nges pa ni rnam pa gsum ste/_bdag po nges
[\[50b.3\]]pa dang /_dngos po nges pa dang /_dus nges pa'o/_/de la bdag po nges pa ni gcig la gcig 'phrin skyel ba'o/_/dngos po nges pa ni skyes pa dang bud med do/_/dus nges pa na thi na skad cig phrad pa'o/_/dge slong ma gang zhes bya ba ni bcu gnyis sde ste/_de dang 'dra ba gzhan
[\[50b.4\]]yang ngo /_/bud med la skyes pa'i tshig dang /_skyes pa la bud med kyi tshig ces bya ba ni gcig la dus 'phrin skyel zhing dus 'debs pa'o/_/chung ma'am mdza' na mo zhes bya ba ni chung ma bdun dang mdza' na mo bcu'o/_/chung ma bdun gang zhe na 'di lta ste/_chu las byin pa dang /_nor gyis nyos
[\[50b.5\]]pa dang /_rgyal mtshan gyis 'phrogs pa dang /_dga' bas gnas pa dang /_dgab pas gnas pa dang /_mnyam du 'tsho ba dang /_de'i skad cig pa'o/_/mdza' na mo bcu la pha dang ma dang /_ming po dang /_phu nu mo dang /_sgyug mo dang /_gyos po dang /_gnyen dang rigs dang /_
[\[50b.6\]]rus kyis bsrungs pa dang /_'khrugs pa med pa can dang bcu'o/_/mas bsrungs pa'i mdza' na mo gang zhe na/_bud med gzhon nu ma gang khyim thab dus las 'das sam/_smyos sam/_sems 'khrugs sam/_dgra'i yul lam/_gzhan du bros par gyur nas de ma'i drung na
[\[50b.7\]]gnas te/_de la gzhan zhugs kyis dogs pa'i phyir bsrungs shin tu bsrungs sbas/_shin tu sbas pa'o/_/ming pos bsrungs pa'i bar du snga ma bzhin no/_/sgyug mo dang /_gyos pos bsrungs pa ni pha ma dang khyim thab dus las 'das pa yang snga ma bzhin no/_/gnyen gyis bsrungs pa ni
[\[51a\]]
[\[51a.1\]]rabs bdun tshun chad kyi rigs su gnas pa ni gnyen no/_/de phan chad ni gnyen ma yin no/_/rigs kyis bsrungs pa ni rigs rnam pa bzhi'o/_/rus kyis bsrungs pa ni kau s+ya dang /_bad s+ya dang /_gau ta ma la sogs te/_pha ma dang /_khyim thab dus 'das pa
[\[51a.2\]]zhes bya ba ni snga ma bzhin no/_/'khrul pa med pa ni mu stegs can gyi dge sbyong ngam khyim thab gcig las gzhan mi tshol ba'am mu stegs kyi dge bsnyen yang rung ba'o/_/chos zhes bya ba chos ma yin pa de chos kyi sgrar gsungs so/_/thog ma nyid kyi ltung bar 'gyur zhes bya ba ni byas ma thag tu'o/_/dbyung bar bya ba
[\[51a.3\]]ni 'byung bar byed pa'o/_/dge 'dun gyi lhag ma zhes bya ba ni dge 'dun gyi dbang du gyur dge 'dun la rag las dge 'dun gyi dbang bya ba ste/_ltung ba 'di la dge 'dun gyis dbyung bar 'gyur gyi gang zag ma yin zhing pas pham pa brgyad ni lhag ma ma lus/_'di ni dge 'dun gyis gso ba'i lhag ma lus pa'i
[\[51a.4\]]phyir dge 'dun gyi lhag ma'o/_/de la ltung ba gang zhe na bdag nyid kyis 'phrin blangs la bdag nyid kyis bzlugs pa/_bdag nyid kyis bskyal ba'am/_dge slong ma bdag nyid kyis 'phrin blangs/_'phrin pa la bzlugs/_'phrin pa la bskyal pa'am/_'phrin pa 'ba' zhig las
[\[51a.5\]]gong ma bzhin du byas pa dang /_yang 'phrin gyi bar du lan gsum gyi tha mar lhag mar 'gyur ro/_/dbang yod pa las 'phrin blangs pa yang lan gsum gyi tha mar lhag mar 'gyur ro/_/dbang med pa la 'phrin blangs/_dbang med pa la bzlugs/_dbang yod pa la lan bskyal na nyes
[\[51a.6\]]byas gnyis dang /_sbom po gcig_/dge slong mas dbang med pa la 'phrin blangs/_de la bzlugs de la lan bskyal na nyes byas gsum ste/_gzhan yang de bzhin du sbyar ro/_/chung ma dang po gsum 'thabs pa las bsdums pa la rnam pa bdun te/_'thabs ma thag pa
[\[51a.7\]]bsdums na nyes byas gcig_/cung zad lon pa bsdums na nyes byas gnyis/_rtsa bcad pa la nyes byas gsum rdo bor ba la nyes byas gsum dang sbom po gcig_/brtsad pa la nyes byas gsum dang sbom po gnyis/_chung ma ma yin pa zhes bsgrags pa la nyes byas gsum sbom po gsum
[\[51b\]]
[\[51b.1\]]lhag ma gcig_/dril brdungs pa las bsdums na nyes byas gsum sbom po bzhi lhag ma gnyis/_chung ma bzhi dang mdza' na mo bcu ni 'thabs ma thag tu bsdums na lhag mar 'gyur ro/_/dge slong ma khyim pa'i der song ste/_bu mo 'di ci'i phyir bag mar mi gtong zhe'am/_
[\[51b.2\]]khye'u 'di'i chung ma ci'i phyir mi blang zhe na/_khye'u 'di gyos sgyug gi khyim du ci'i phyir mi 'gro zhes byas rung /_bu mo 'di khyim thab kyi khyim du ci'i phyir mi 'gro zhes dris na nyes byas su 'gyur/_yan lag bzhis lhag mar 'gyur te mi'i bud med dpyad bzod pa sngar ma 'dus pa 'dus
[\[51b.3\]]par yang gyur pa'o/_/lhag ma dang po rdzogs so//_//sangs rgyas bcom ldan 'das mnyan du yod pa na bzhugs so/_/de'i tshe sbom dga' mos 'thab pa dang /_'khrugs pa dang /_rtsod pa'i tshe dge slong ma rnams la rtsa ba med par phas pham pa'i chos kyis skur
[\[51b.4\]]par byed de/_des na dge slong ma rnams bag 'chums pa dang spa gong par gyur pas klag pa dang kha ton dang yid la bya ba rnams nyams par gyur te mi dga' zhing 'khod do/_/de ltar gyur pa ston pa la gsol nas bslab pa'i gnas bcas so/_/yang dge slong ma gang zhe sdang can zhig
[\[51b.5\]]khros nas gnod par byed de ji nas kyang 'di tshangs par spyod pa dang dbral lo snyam nas dge slong ma gtsang ma ma nyes pa la rtsa ba med par phas pham pa'i chos kyis skur pa las de dus gzhan zhig na dris kyang rung ma dris kyang rung rtsod pa de yang rtsa ba med par gyur la/_dge slong ma yang zhe sdang
[\[51b.6\]]la gnas pa zhig pas khros te smras so zhe na yang chos 'di gnyis kyis ltung bar gyur la 'byung bar bya ste/_dge 'dun gyi lhag ma'o/_/yang dge slong ma zhes bya ba ni sbom dga' mo'o/_/zhe sdang zhes bya ba ni 'khrug pa'o/_/khros nas gnod par byed ces bya ba ni yi ma rangs te
[\[51b.7\]]'khrug pa ma btong ngo /_/ci nas kyang 'di tshangs par spyod pa dang dbral lo snyam zhes bya ba ni ci nas kyang 'di dge sbyong gi las 'bral par byed pa'o/_/dge slong ma gtsang ma zhes bya ba ni chos 'di la zhugs pa'o/_/nyes pa med ces bya ba ni ltung ba ma byung ba'o/_/rtsa ba med par
[\[52a\]]
[\[52a.1\]]zhes bya ba ni mthong ba dang thos pa dang dogs pa med pa'o/_/phas pham pa zhes bya ba ni brgyad po las gang yang rung ba'o/_/chos kyi zhes bya ba ni chos ma yin pa la chos kyi sgrar bsgrags so/_/skur pa zhes bya ba ni slang btang ba'o/_/dus gzhan zhig na zhes bya ba ni dus
[\[52a.2\]]phyis zhig na'o/_/dris kyang rung zhes bya ba ni gzhan gyis so/_/ma dris kyang rung zhes bya ba ni bdag nyid 'gyod pa skyes nas rab tu 'gyod pa'o/_/rtsod pa de yang rtsa ba med par gyur zhes bya ba ni rtsod pa la rnam pa bzhi ste/_'khrug pa'i rtsod pa dang /_mi 'doms pa'i rtsod pa dang /_ltung ba'i
[\[52a.3\]]rtsod pa dang /_bya ba'i rtsod pa'o/_/rtsa ba med ces bya ba ni gong ma bzhin no/_/dge slong ma yang zhe sdang la gnas zhes bya ba ni skur pa gdab par 'dod pa'o/_/khro zhes bya ba ni skur pa 'debs pa'o/_/chos 'di yang zhes bya ba ni gong ma bzhin no/_/thog ma nyid kyis ltung bar 'gyur la zhes bya ba ni
[\[52a.4\]]ltung ba byung ma thag pas so/_/dbyung bar bya ba ni 'byung bar 'gyur ba'o/_/dge 'dun gyi lhag ma zhes bya ba ni gong ma bzhin no/_/de ltung ba gang zhe na/_dge slong ma gtsang ma la skur na rnam pa bcus ltung bar 'gyur ro/_/rnam pa lngas na ltung bar mi 'gyur ro/_/dge slong ma mi gtsang ba la
[\[52a.5\]]skur na rnam pa bcu gcig gis ltung bar 'gyur ro/_/rnam pa drug gis ltung bar mi 'gyur ro/_/de la gtsang ma la skur na bcus nyes par 'gyur ba ni des ma mthong ma thos mi dogs par 'du shes sbas nas mthong thos dogs zhes zer ba dang /_sngon thos pa dang dogs pa las brjed nas ngas
[\[52a.6\]]thos nas ngas thos dogs te ma brjed do zhes zer ba dang /_thos la yid ches pa dang /_thos la yid ma ches par mthong ngo zhes zer ba dang /_thos la dogs pa dang /_thos la mi dogs par ngas mthong ngo zhes pa dang /_dogs la dogs bzhin du ngas ma mthong ngo zhes zer ba rnam pa bcu
[\[52a.7\]]gang ltar smras na yang rung ste/_re re la yang lhag ma re rer 'gyur ro/_/rnam pa lngas na ltung bar mi 'gyur ba gang zhe na/_des ma mthong mi thos mi dogs la 'du shes ma sbas te/_ngas ma mthong ma thos mi dogs zhes zer ba dang /_thos dogs pa la brjed nas 'du shes ma sbas te/_
[\[52b\]]
[\[52b.1\]]thos dogs de brjed do zhes zer ba ste de ltar na rnam pa lngas ltung ba med do/_/de bzhin du dge slong gtsang ma la mi gtsang ba'i tshul du snang ba la skur ba yang de bzhin du sbyar te/_dge slong ma mi gtsang ba la skur na bcu gcig gis nyes par 'gyur ba dang drug gis nyes par 'gyur ba yang gong ma
[\[52b.2\]]bzhin du bshad de/_skabs 'dir ni mthong ba las brjed nas ma brjed ces zer bas nyes par 'gyur ba dang /_mthong ba las brjed nas brjed do zhes zer bas nyes pa med pa de gnyis kyis bsnan te/_bcu gcig dang drug tu bzhag ste/_ci'i phyir zhe na gtsang ma la ni mthong ba las brjed pa
[\[52b.3\]]dang ma brjed pa med pa'i phyir ro/_/dge slong ma mi gtsang ba la skur na bcu gcig gis nyes par 'gyur ba dang drug gis nyes par mi 'gyur ba de bzhin du/_dge slong ma mi gtsang ba la gtsang ba'i tshul du snang ba la skur pa yang de bzhin du sbyar ro/_/dril brdungs pa dang ri mor bris pa dang
[\[52b.4\]]bdag gis shes pa bzhin du kun gyis shes na nyes pa med do/_/yan lag bzhis lhag mar 'gyur te/_bral bar 'dod pa/_'du shes sbas pa/_skur ba btab pa/_gzhan gyi don go ba'o/_/lhag ma gnyis pa rdzogs so//_//sangs rgyas bcom ldan 'das
[\[52b.5\]]mnyan du yod pa na bzhugs so/_/de'i tshe na sbom dga' mos bag tsam gyi cha las/_dge slong ma rnams la skur ba 'debs pa dang de lta bur gyur pa dge slong dag gis gsol ba dang /_bcom ldan 'das kyis bslab pa'i gnas bcas so/_/yang dge slong ma gang zhe sdang can zhig khros nas
[\[52b.6\]]gnod par byed de ci nas kyang tshangs par spyod pa dang dbral lo snyam nas/_dge slong ma gtsang ma ma nyes pa la gzhan gyi cha ma yin pa phas pham pa'i chos kyis skur pa la dus gzhan zhig na dris kyang rung ma dris kyang rung rtsod pa de yang gzhan gyi cha ma yin par gyur la gzhan gyi cha ma yin pas
[\[52b.7\]]rtsod pa de yang bag tsam gyi cha las chos 'ga' zhig blangs par zad la/_dge slong ma yang zhe sdang la gnas pa zhig khros te smras so zhe na yang chos 'di yang thog ma nyid kyis ltung bar 'gyur la/_'byung bar bya ste dge 'dun gyi lhag ma'o/_/gzhan ni gong ma dang 'dra/_gzhan
[\[53a\]]
[\[53a.1\]]gyi cha ma yin zhes bya ba ni dngos po gzhan la de las char blangs te gzhan la skur pa'o/_/yang gzhan zhes bya ba ni 'khor ba las gzhan pa ste/_'khor ba dang mi mthun pa ni mya ngan las 'das pa ste mya ngan las 'das pa'i cha ma yin pa phas pham pa brgyad kyis skur pa'o/_/
[\[53a.2\]]rtsod pa de yang gzhan gyi cha ma yin par gyur la zhes bya ba ni rtsod pa bzhi ste/_mi mthun pa'i phyir rtsod pa dang /_lung bsgo ba med pa'i phyir rtsod pa dang /_nyes pa'i phyir rtsod pa dang /_bya ba'i phyir rtsod pa'o/_/gzhan gyi cha ma yin pas rtsod pa de yang bag tsam gyi cha las chos 'ga'
[\[53a.3\]]zhig blangs par zad la zhes bya ba ni 'di lta ste/_ri dgas pho dang ri dwags mo'o/_/yan lag ni gong ma dang 'dra ltung ba ji lta bu zhe na/_dge slong mas dge slong ma la phas pham pa'i ltung ba byung bar mthong na/_des de pham pa ma yin snyam du bsams pa las des 'du shes sbas nas
[\[53a.4\]]dge slong ma la phas pham pa byung ba bdag gis mthong ngo zhe na lhag mar 'gyur ro/_/de bzhin du dge slong ma la phas pham pa byung ba las lhag ma yin no snyam du sems te/_phas pham pas skur ba dang /_dge slong ma la phas pham pa byung ba ltung ba yin no snyam pa las pham pas skur pa dang /_
[\[53a.5\]]de bzhin du phas pham pa byung ba las so sor bshags pa yin no snyam du bsam kyang rung nyes byas yin no snyam du bsams kyang rung ste/_phas pham pas skur na lhag mar 'gyur ro/_/dge slong ma'i lhag ma gsum pa rdzogs so//_//sangs rgyas bcom ldan 'das
[\[53a.6\]]mnyan du yod pa na bzhugs so/_/mnyan du yod pa de na spos 'tshong pa'i khye'u gzugs bzang ba blta na sdug pa zhig 'dug ste/_gtsug dga' mos nyo zhing 'tshong ba'i rnam pa de la byed do/_/gtsug dga' mo spos 'tshong ba de la chags te/_khye'u des kyang rin nyung yang rdzas
[\[53a.7\]]mang du ster ro/_/dge slong ma gang la nyo ba cung zad cig yod na de dag gtsug dga' mo la bcol te/_de yang cung zad cig bdag gir len to/_/de lta bur gyur pa ston pa la gsol nas rnam pa du mas smad nas bslab pa'i gnas bcas so/_/yang dge slong ma gang
[\[53b\]]
[\[53b.1\]]chags par gyur la skyes pa chags par ma gyur pa las cung zad cig blangs na/_chos 'di yang thog ma nyid kyis ltung bar 'gyur la 'byung bar bya ste dge 'dun lhag ma'o/_/chags par gyur zhes bya ba ni chags pa'o/_/kun du dkris pa'o/_/cung zad
[\[53b.2\]]ces bya ba ni cung zad pa'o/_/blangs zhes bya ba ni len pa'o/_/chos zhes bya ba ni chos ma yin pa la chos kyi sgrar gsungs so/_/thog ma nyid kyis ltung ba'o zhes bya ba ni ltung ba byung ma thag pa'o/_/nyes pa ji lta bu zhe na dge slong ma chags pas skyes pa chags pa las cung zad cig
[\[53b.3\]]blangs na lhag mar 'gyur ro/_/dge slong ma chags la skyes pa ma chags pa dang /_/dge slong ma ma chags la skyes pa chags pa las cung zad cig blangs na nyes pa sbom po'o/_/gnyi ga ma chags la cung zad cig blangs na nyes byas so/_/lhag ma bzhi pa rdzogs so//_//sangs
[\[53b.4\]]rgyas bcom ldan 'das mnyan du yod pa na bzhugs so/_/nam bcom ldan 'das kyis dge slong ma chags pas skyes pa chags pa la cung zad kyang ma lon par bslab pa'i gnas bcas pas na gtsug dga' mo phyis kyang der 'gro ste/_de la dge slong ma dag gis khyod gang nas
[\[53b.5\]]'ongs zhes dris na/_des bdag cung zad cig gi phyir song ngo zhes smras so/_/dge slong ma dag gis 'o na ci ston pas bslab pa'i gnas ma bcas sam zhes de skad smras pa dang /_sbom dga' mos gtsug dga' mo la/_kye khyod chags par ma gyur na cung zad cig blangs kyang sla'o
[\[53b.6\]]zhes smras pa dang /_de yang de bzhin du 'gro'o/_/de ltar gyur pa ston pa la gsol nas bslab pa'i gnas bcas so/_/yang dge slong ma gang dge slong ma zhig la/_kye khyod chags par ma gyur na chags pa med pas skyes pa chags par gyur pa las cung zhig blangs te khyod la
[\[53b.7\]]sla'o zhes zer na chos 'di yang thog ma nyid kyis ltung bar 'gyur la dge 'dun lhag ma'o/_/yang dge slong ma gang zhes bya ba ni sbom dga' mo'o/_/dge slong ma la zhes bya ba ni chos 'di la zhugs pa'o/_/'di skad ces bya ba ni smra ba'o/_/kye khyod chags par ma gyur zhes bya ba ni
[\[54a\]]
[\[54a.1\]]ma chags pa'o/_/chags pa med pa zhes bya ba ni chags par ma gyur pa'o/_/skyes pa chags par gyur pa las cung zad cig blangs na skyes pa chags par gyur pa las so/_/cung zad cig blangs zhes bya ba ni dngos su zad do/_/khyod la sla'o zhes bya ba ni
[\[54a.2\]]chags pa med pas sla'o/_/gzhan ni gong ma dang 'dra'o/_/nyes pa ji lta bu zhe na/_dge slong mas ji tsam du dge slong ma la/_kye khyod chags pa med na skyes pa chags pa las cung zad long shig ces zer na lhag mar 'gyur ro/_/lhag ma lnga pa rdzogs so//_//sangs
[\[54a.3\]]rgyas bcom ldan 'das rgyal po'i khab na bzhugs so/_/nam dge slong ma mdza' mos tshe dang ldan pa gyad bu nor la mi bden pas skur te dge slong ma rnams kyis bskrad pas/_/der song nas rang gi khyim na gnas pa las nad kyis btab bo/_/de la nu mo dge slong ma grogs mo can zhes bya ba
[\[54a.4\]]zhig yod do/_de 'chi ba'i 'khor de la phrad kyis myur du shog cig par spring ngo /_/de yang song ste mdza' mo de'i nub mo dus las 'das so/_/grogs mo can yang de nyid du zhag lon no/_/mdza' mo'i khyim thab kyis mdza' bo zhig khyim du song ba de la des bus pa 'di dag sus bskyang
[\[54a.5\]]bar bya zhes smras pa dang /_des grogs mo can de nyid la tshol cig dang /_bus pa rnams skyong bar byed do zhes smras pas mos thos nas 'di snyam du bsams so/_/gal te bdag gis tshig gi lan smras na ni tshangs par spyod pa las bral lo snyam nas cang mi smra bar 'dug go/_/nam
[\[54a.6\]]langs nas grogs mo 'gro bar chas pa dang mdza' mo'i khyim thab [(]gyis [,]kyis [)]gar 'gro bus pa 'di dag sus bskyang zhes smras nas des de la bzung bar byas pa dang /_grogs mo can gyis khyod bus pa dang bcas te me dong du lhung zhig smras te bros so/_/dge slong ma dag gis khyod mtshan
[\[54a.7\]]gcig tu gang du nyal zhes dris pa dang /_de bzhin du smras so/_/'o na khyod kyi grogs su yin zhes smras pa dang /_grogs mo can gyis gang yang med do zhes smras pa dang /_dge slong ma dag gis khyod ni stobs dang ldan pa 'ga' zhig gis zin na tshangs par spyod pa dang bral na ji ltar
[\[54b\]]
[\[54b.1\]]bya zhes smras pa dang /_de ltar gyur pa snga ma bzhin du ston pa la gsol ba dang /_nyan thos ma rnams la bslab pa'i tshig bcas so/_/yang dge slong ma gang gcig pu mtshan mo dbyar mo thad nas byung nas chos 'di yang thog ma nyid kyis ltung bar 'gyur la dbyung bar bya ste dge 'dun lhag ma'o/_/
[\[54b.2\]]yang dge slong ma gang zhes bya ba ni grogs mo can no/_/gcig pu zhes bya ba ni zla med pa'o/_/dbyar mo thang nas byung zhes bya ba ni mtshan mo gzhan du skya rengs kyis chod pa'o/_/gzhan ni gong du bshad pa dang 'dra'o/_/de la nyes pa ji lta bu zhe na yang dge slong ma gang gcig pu dbyar mo thang gi
[\[54b.3\]]phyi rol du skya rengs kyis non par byed na thams cad la'ang dge 'dun lhag ma'i ltung bar 'gyur ro/_/dge tshul ma dang lhan cig gzhan du skya rengs kyis non par byed na nyes pa sbom por 'gyur ro/_/dge slong ma dang gzhan du skya rengs kyis non par byed na nyes byas kyi ltung bar 'gyur ro/_/gal
[\[54b.4\]]te phyi bzhin 'ong ba'i dge slong ma des smras sam/_shi'am/_khrims ral lam/_nyams sam/_babs sam/_pha rol gyi 'khor tam/_yul gzhan du bros par gyur pa dang /_bar chad brgyad po las bar chad gang yang rung ste byung bar gyur na nyes pa med do/_/lhag ma drug
[\[54b.5\]]pa rdzogs so//_//sangs rgyas bcom ldan 'das mnyan du yod pa na bzhugs so/_/de'i tshe na sbom dga' mos nyin par gcig pu song nas bram ze dang khyim bdag gi khyim du chos bshad do/_/de la dge slong ma dag gi si khyod gcig pu ma 'gro shig tshangs par spyad
[\[54b.6\]]pa'i bar chad du gyur ta re zhes smras pa dang /_sbom dga' mos ngas spos 'tshang gi khye'u rdog pas bsnun te/_gan ta log tu bor nas khrag skyugs su bcug pa ma mthong ngam zhes smras pa dang /_de dag gis thams cad spos 'tshong gi khye'u mi 'dra'o zhes smras so/_/de ltar gyur
[\[54b.7\]]pa snga ma bzhin du ston pa la gsol nas bslab pa'i gnas bcas so/_/yang dge slong ma gang gcig pu dbyar mo thang nas sod na chos 'di thog ma nyid kyis ltung bar 'gyur la/_'byung bar bya ste/_dge 'dun lhag ma'o/_/yang dge slong ma gang zhes bya ba ni sbom dga' mo'o/_/
[\[55a\]]
[\[55a.1\]]gcig pu nyin mo zhes bya ba ni zla med pa'o/_/dbyar mo thang nas song na zhes bya ba ni gzhan du nyi ma nub par gyur pa'o/_/gzhan ni snga ma bzhin no/_/de la nyes pa ji lta bu zhe na/_dge slong mas ji tsam du dbyar mo thang nas gcig pu song la gzhan du nyi ma nub par
[\[55a.2\]]gyur na thams cad la'ang lhag mar 'gyur ro/_/dge tshul ma dang lhan cig dbyar mo thang nas song ste/_gzhan du nyi ma nub na nyes pa sbom pa'o/_/dge slong ma dang lhan cig dbyar mo thang nas song ste/_gzhan du nyi ma nub na nyes byas so/_/gal te khrims zla dmas sam shi ba_
[\[55a.3\]]'am/_babs sam/_pha rol gyi 'khor tam/_yul gzhan du bros par gyur tam/_bar chad brgyad las gang yang rung ba zhig byung na nyes pa med do/_/las dang po pa la sogs pa la nyes pa med do/_/lhag ma bdun pa rdzogs so//_//sangs rgyas bcom
[\[55a.4\]]ldan 'das mnyan du yod pa na bzhugs so/_/sbom dga' mos rgyal po'i khab tu 'ong ba'i 'dron po mang po dang lhan cig tu chas te/_gcig pu grong khyer drug tu so sor 'dong ba'i 'dron po mang po dang lhan cig tu dang nas ngal chad de rim gyis slar dge slong ma'i dbyar mo thang du 'ongs so/_/de nas
[\[55a.5\]]dge slong ma dag la lus mnyer bcug cing ngal sos par byed do/_/dge slong ma dag gis khyed gang nas 'ongs zhes dris pa dang /_bdag grong khyer chen po drug gi lam bgrod de 'dir 'ongs so/_/dge slong ma dag gis smras pa khyod ni mthu dang ldan pa 'ga' zhig gis zin
[\[55a.6\]]na tshangs par spyad pa'i bar chad du mi 'gyur ba'am/_sbom dga' mos smras pa/_spos 'tshong gi khye'u khrag dron po skyugs pa ma thos sam zhes gong ma bzhin du smras pa dang /_dge slong mas smras pa thams cad spos 'tshong gi khye'u 'dra bar 'gyur ram zhes byas pa dang /_
[\[55a.7\]]de ltar gyur pa ston pa la gsol nas bslab pa'i gnas bcas so/_/yang dge slong ma gang gcig pu lam du zhugs shing 'gro na chos 'di la thog ma nyid kyis ltung bar 'gyur la 'byung bar byas te/_dge 'dun gyi lhag ma'o/_/dge slong ma gcig pu zhes bya ba ni gong ma dang
[\[55b\]]
[\[55b.1\]]'dra'o/_/lam zhes bya ba ni dgon pa'i lam mo/_/gzhan ni sngar bshad pa bzhin no/_/de la nyes pa ji lta bu zhe na/_dge slong ma ji tsam du gcig pu lam du zhugs shing song na lhag mar 'gyur ro/_/dge tshul ma dang dge slong ma dang lhan cig lam du zhugs te song na nyes pa'i khyad
[\[55b.2\]]par ni gong ma bzhin no/_/dge slong ma gcig pu grong khyer gyi bar du ni rgyang grags gcig las 'das na lhag ma dgon pa yang de bzhin no/_/rgyang grags gcig tsam du phyin nas phyir ldog go snyam ste song ba las phyir ldog na sbom po'o/_/lhag ma brgyad pa rdzogs so//_//sangs
[\[55b.3\]]rgyas bcom ldan 'das mnyan du yod pa na bzhugs so/_/dge slong ma mang zhig ljongs rgyur dong ba las chu bo khyim ldan gyi 'gram du phyin pa dang gru pha rol du 'dug go/_/de nas dge slong ma nag mo zhes bya ba sngon mnyan pa mo yin te/_des bdag gis pha rol du brgal nus kyis song
[\[55b.4\]]la gru pha gi tshur khrid de 'ong ngo zhes smras te gru phyir rkyal ba dang ngal nas shi la thug ste/_dge slong ma dag gis nag mo ma 'jigs ma sdangs par skyol cig ces bos so/_/nag mo yang nyon mongs shing de'u ma brgal ba las pha rol gyi ngogs su phyin no/_/de ltar gyur pa ston pa la
[\[55b.5\]]gsol nas bslab pa'i gnas bcas so/_/yang dge slong ma gang gcig pu klung gi pha rol du brgal na chos 'di yang thog ma nyid kyis ltung bar 'gyur la dbyung bar bya ba ste/_dge 'dun gyi lhag ma'o/_/yang dge slong ma gang zhes bya ba ni nag mo'o/_/gcig pu zhes bya ba ni zla med
[\[55b.6\]]pa'o/_/klung gi pha rol brgal zhes bya ba ni rkyal ba'o/_/lhag ma zhes bya ba'i bar du ni snga ma bzhin no/_/de la nyes pa ji lta bu zhe na/_dge slong ma gcig pu klung gi pha rol du brgal tam rgyal te brgal na lhag ma'o/_/rtsang lag gi pha rol tu brgal na nyes byas so/_/dge tshul dang
[\[55b.7\]]lhan cig 'grogs na sbom po'o/_/dge slong ma dang lhan cig 'grogs na nyes byas so/_/lhag ma dgu pa rdzogs so//_//sangs rgyas bcom ldan 'das mnyan du yod pa na bzhugs so/_/de'i tshe rgyal po gsal rgyal gyi dmag dpon kan+ta shaka ti ka zhes bya ba
[\[56a\]]
[\[56a.1\]]dmag la 'dong ba'i 'og tu de dag gi chung ma skyes pa gzhan dag dang yongs su spyod do/_/de dag dmag las slar lhags nas thos pa dang de dag bcings nas lcag gis kyang gzhus so/_/de ltar byas kyang gtod du ma btub nas de dag gis bsams pa ri
[\[56a.2\]]brags kyi grong rnams dbang du gyur na bdag cag gi chung ma dbang du ma khugs snyam nas rgyal po gsal rgyal gyi drung du dong nas lha mkhyen par mdzod cig/_bdag gi bud med khrims las 'gal bar bgyid pas chad pas bcad pa'i khrims bcas so zhes gsol ba dang /_rgyal pos
[\[56a.3\]]kyang rjes su yi rang ngo /_/dus phyi zhig na dmag dpon me na zhes bya ba'i bu mo me ni ka zhes bya ba de khrims dang 'gal te/_de mang pos chad pa bcad/_khyim thab kyis ni yongs su btang /_rgyal pos ni bsgo ba dang /_des mang po la gsol nas 'phral du mi gsad cing zhag bdun nas
[\[56a.4\]]bsad par gnang ba dang /_de yang ngu zhing 'dug ste/_sbyin pa ni byin bsod nams ni byed do/_/sbom dga' mo bsod snyoms la song ste/_me ni ka'i khyim du phyin pa dang khyod ci'i phyir du zhes dris pa dang des kyang zhib tu smras so/_/sbom dga' mos 'o na ci'i phyir rab tu mi 'byung /_des
[\[56a.5\]]smras pa su zhig gis bdag rab tu 'byin sbom dga' mos ngas rab tu dbyung ngo zhes smras nas/_de rab tu phyung ba dang /_kan+ta shag ti kas thos nas de ltar mi gnang gis zhag bdun tshang ba dang bsad do zhes smras pa sbom dga' mos thos nas me ne ka khrid de btsun mo phreng ldan ma la gsol pa dang /_
[\[56a.6\]]des smras pa ci bud med zad dam de lta bu rab tu dbyung ba mi rigs mod kyi ngas rgyal po la gsol zhes byas nas de lta bur gyur pa rgyal po gsal rgyal la gsol pa dang /_rgyal pos blon po la bsgo ba rab tu byung ba bsad na nga la mi snyan gyis ma bsad cig ces byas pa dang /_kan+ta shaka ti ka
[\[56a.7\]]'phya ste de lta bu ci'i phyir rab tu 'byin zhes mi snyan par 'dzer to/_/de ltar gyur pa ston pa la gsol nas bslab pa'i gnas bcas so/_/yang dge slong ma gang gis bud med mang po mthun pas bcad cing khyim thab kyis yongs su btang la/_/rgyal pos kyang bsgo bar shes bzhin
[\[56b\]]
[\[56b.1\]]du rab tu phyung na chos 'di yang thog ma nyid kyis ltung bar 'gyur la dbyung bar bya ba ste dge 'dun lhag ma'o/_/yang dge slong ma gang zhes bya ba ni sgom dga' mo'o/_/bud med gang zhes bya ba ni me ne ka'o/_/mang pos mthun pas bcad ces bya ba ni rgyal rigs kan+ta shaka ti'i sde rnams kyis so/_/khyim
[\[56b.2\]]thab [(]gyis [,]kyis [)]yongs su btang zhes bya ba ni khyos so/_/rgyal pos kyang bsgo zhes bya ba ni gros mthun par byas pa'o/_/shes bzhin du zhes bya ba ni bdag nyid kyis shes sam/_gzhan gyis bsgo bar gyur pa'o/_/rab tu byung na zhes bya ba ni legs par gsungs pa'i chos 'dul ba la'o/_/de la
[\[56b.3\]]nyes pa ji lta bu zhe na/_dge slong mas ci tsam du de dang 'dra ba yin par shes bzhin du rab tu phyung na yang thams cad la'ang dge 'dun lhag ma'i ltung bar 'gyur ro/_/lhag ma bcu pa rdzogs so//_//mnyan du yod pa na khyim bdag phyug po zhig 'dug ste/_de nad kyis btab nas 'chi
[\[56b.4\]]ba'i khar dge sbyong dang bram ze dang phongs pa rnams la sbyin pa ni byin/_bsod nams ni byas so/_/sbom dga' mo yang bsod snyoms la song ste khyim bdag de'i khyim du 'ongs te khyim bdag nad med cig ji lta zhing 'dug bde bar 'tsho'am zhes smras pa dang /_des kyang ji ltar gyur pa zhib tu smras
[\[56b.5\]]so/_/sbom dga' mos smras pa khyim bdag khyed kyis sbyin pa byin pa rjes su yi rang na/_bud med kyi bus pa ni rnyed pa chung na/_bdag la skal ba byin par gyis shig ces smras pa dang /_/nad pas smras pa/_thams cad btang lags so zhes smras pa dang /_sbom dga' mos khyod
[\[56b.6\]]kyi khyim nas ma rnyed par 'gro ba mi rigs so/_/khyim bdag de la bu lon gyi chags rgya tsam zhig yod de de sbom dga' mo la bstan te/_'di las ma lus te bzhed na snoms shig/_des kyang chags rgya khyer ro/_/nad pas smras pa/_rigs kyi bu de dbul mod kyis brdzun mi
[\[56b.7\]]mchi bas ci phul ba long la de snyon ma rmongs shig ces smras so/_/sbom dga' mos bdag cag ni sdom pa la gnas pas de ltar ga la byed ces smras nas/_/khyim bdag de dus 'das pa dang /_sbom dga' mos rigs kyi bu de bzung nas nyon mongs pa dang khyim bdag dag 'phya ste/_ci'i
[\[57a\]]
[\[57a.1\]]phyir na dge slong mas shi ba'i nor dad par byed ces mi snyan par brjod do/_/de ltar gyur pa ston pa la gsol nas/_bslab pa'i gnas bcas so/_/yang dge slong ma gang shi ba'i nor chags pa 'das na chos 'di yang thog ma nyid kyis ltung bar 'gyur la dbyung bar bya ba
[\[57a.2\]]ste dge 'dun lhag ma'o/_/dge slong ma gang zhes bya ba ni sbom dga' mo'o/_/shi kha'i nor chags pa bda' zhes bya ba ni bdag gis byas pa'o/_/de la nyes pa ji lta bu zhe na dge slong mas ji tsam du shi ba'i nor rab tu byung ba'am gnyen bshes la sogs pa gzhan gyis byin yang rung ste/_
[\[57a.3\]]shi ba'i nor nyon mongs par byas te bdas na blangs ma thag tu lhag mar 'gyur ro/_/gal te dge 'dun gyi'am nyon ma mongs pa zhig tu khugs na nyes pa med do/_/lhag ma bcu gcig pa rdzogs so//_//mnyan du yod pa na dge slong ma rnam par 'khyam pa zhes bya ba zhig
[\[57a.4\]]yod de/_/kha ngan can khong khro ba mang du smra ba zhig ste/_des dge slong ma thams cad mi dga' bar byas so/_/de bsod snyoms la song ba'i 'og tu dge slong ma rnams de la ji lta bur gyur pa mi snyan par smra'o/_/rnam par 'khyam pa'i bu mo gtsug mo zhes bya ba zhig yod de/_des ma
[\[57a.5\]]'ongs pa dang thams cad bzlas te/_de thos pa dang /_dge slong ma rnams la tshig gdug pas shin tu gnod par byed do/_/dge slong ma dag gis ji ltar gtsug mos thos pa thams cad bzlas par shes na/_de dag gis gtsug mo spang ba'i las byas so/_/de yang ngu bzhin du ma la
[\[57a.6\]]bdag la dge slong ma dag gis spang ba'i las byas so zhes smras pa dang mas thos nas khros te/_de dag nyid yul 'di nas gzhan du spong bar shog shig ces smras te/_bu mo khrid nas mtshams kyi phyi rol du dbyung bar byas so/_/dge slong ma dag gis khyod kyi bu mo ded kyis spang ba'i las byas so
[\[57a.7\]]zhes smras pa dang de khros nas 'di ngas phyung ngo /_/dge slong ma dag gis gang du ji ltar phyung /_des smras pa mtshams kyi phyi rol du'o/_/dge slong ma dag gis mtshams kyi phyi rol du de ltar dbyung du rung ngam/_/des smras pa rung ngam mi rung yang sla ste ngas phyung ngo zhes smras pa dang de ltar gyur
[\[57b\]]
[\[57b.1\]]pa ston pa la gsol nas dge slong ma rnams la bslab pa'i gnas bcas so/_/yang dge slong ma dag gis dge slong ma gang la dge slong ma'i dge 'dun gyis spang ba'i las byas pa shes bzhin du de mtshams kyi phyi rol du song nas g.yo 'dor bar byas na chos 'di yang thog mar nyid kyis ltung bar 'gyur
[\[57b.2\]]la dbyung bar bya ba ste dge 'dun gyi lhag ma'o/_/yang dge slong ma gang zhes bya ba ni rnam par 'khyam pa'o/_/dge slong ma gang la zhes bya ba ni gtsug dga' mo'o/_/dge slong ma'i dge 'dun zhes bya ba ni snga ma bzhin no/_/spang ba'i las zhes bya ba ni gsol ba dang bzhi'i las kyis so/_/
[\[57b.3\]]shes bzhin zhes bya ba ni bdag gis shes sam gzhan gyis smras pa'o/_/mtshams kyi phyi rol du song nas g.yo 'dor bar byas zhes bya ba ni dge 'dun la bzod par gsol zhing nyes pa 'dor ba'o/_/gzhan ni snga ma bzhin no/_/nyes pa ji lta bu zhe na dge slong mas ji tsam du shes bzhin du mtshams
[\[57b.4\]]kyi phyi rol du g.yo 'dor bar byas na dge 'dun gyi lhag mar 'gyur ro/_/lhag ma bcu gnyis pa rdzogs so//_//ston pa mnyan du yod pa na bzhugs so/_/de'i tshe na sngon mu stegs byed las rab tu byung ba dge slong ma dus can zhes bya ba de/_dge slong ma dag dang 'thab cing rtsod par gyur te/_
[\[57b.5\]]thab mo byung ba'i tshe sangs rgyas dang chos dang dge 'dun btang ngo /_/'di lta ste shAkya'i dge sbyong nyi tshe tshul khrims dang ldan yon tan dang ldan par ma zad de/_/dge sbyong tshul khrims la sogs pa dang ldan pa gzhan dag kyang yod kyis de dag gi drung du tshangs par spyad pa spyad do zhes de skad zer ba dang /_de
[\[57b.6\]]ltar gyur pa ston pa la gsol nas bka' stsal pa dge slong ma khyod kyis tshig 'jam por bsgo shig/_dge slong ma dag gis de bzhin du bsgo ba dang /_de nyid bden gyi gzhan ni gti mug go zhes sdig pa'i lta ba mi gtong nas de ltar gyur pa ston pa la gsol nas gsol ba dang bzhi'i las kyis bsgo
[\[57b.7\]]shig ces bka' stsal nas/_dge slong ma dag gis de bzhin du bsgo ba dang snga ma bzhin du mnyan nas de ltar gyur pa ston pa la gsol nas snga ma bzhin du bslab pa'i gnas bcas so/_/yang dge slong ma gang rtsod par gyur 'thab par gyur/_mtshang 'bru bar gyur/_'gyed par gyur/_sangs
[\[58a\]]
[\[58a.1\]]rgyas gtong ngo /_/chos gtong ngo /_/dge 'dun gtong ngo /_/'di lta ste/_shAkya'i sras dge sbyong rnams kyi nyi tshe'i tshul khrims dang ldan/_yon tan dang ldan pa des pa dge ba'i chos dang ldan pa'i dge sbyong du ma zad de/_dge sbyong tshul khrims dang ldan pa/_yon
[\[58a.2\]]tan dang ldan pa/_des pa dge ba'i chos dang ldan pa gzhan dag kyang yod kyis/_de dag gi drung na tshangs par spyad pa spyod do zhes de skad zer na dge slong ma de la dge slong ma rnams kyis 'phags ma khyod rtsod par gyur/_mtshang 'bru bar gyur/_'thab par gyur/_'gyed par gyur pa'i tshe/_
[\[58a.3\]]sangs rgyas gtong ngo /_/chos gtong ngo /_/dge 'dun gtong ngo /_/'di lta ste/_shAkya'i sras kyi dge sbyong rnams nyi tshe tshul khrims dang ldan pa/_yon tan dang ldan pa des pa dge ba'i chos dang ldan pa'i dge sbyong du ma zad de/_dge sbyong tshul khrims dang ldan pa/_yon tan dang ldan pa/_
[\[58a.4\]]des pa dge ba'i chos dang ldan pa gzhan yang yod kyis/_de dag gi drung du tshangs par spyod pa spyad do zhes de skad ma zer cig/_'phags ma khyod sdig pa la lta bar gyur pa 'di lta bu 'di thong shig ces bsgo bar bya'o/_/dge slong ma de la dge slong ma rnams kyis de skad bsgo nas gal te
[\[58a.5\]]dngos po de gtong na ni legs gal te mi gtong na dngos po de spang bar bya ba'i phyir lan gnyis lan gsum du yang dag par bsgo bar bya yang dag par bstan par bya'o/_/lan gnyis lan gsum du yang dag par bsgo/_yang dag par bstan nas dngos po gtong na ni legs gal te ma btang na
[\[58a.6\]]chos 'di ni lan gsum pa dbyung bar bya ste/_dge 'dun gyi lhag ma'o/_/yang dge slong ma gang zhes bya ba ni dus can ma'o/_/sangs rgyas dang chos dang dge 'dun gtong ngo zhes bya ba ni rkang gnyis kyi nang na mchog dang /_'dod chags dang bral ba'i mchog dang /_mang du 'dus pa'i nang na
[\[58a.7\]]mchog go/_/'di lta ste/_shAkya'i dge sbyong nyi tshe tshul khrims dang dge ba'i chos dang ldan par ma zad do zhes bya ba'i bar du sdig pa las lta bar byed pa dang bslab pa nyams par byed pa'o/_/dge sbyong tshul khrims dang ldan pa yon tan dang ldan pa dge ba'i chos dang ldan pa gzhan yang yod do zhes
[\[58b\]]
[\[58b.1\]]bya ba ni 'di las phyi rol gyi dge sbyong dang bram ze rnams yod pa'i tha tshig go/_/de dag gi drung du tshangs par spyod pa spyad do zhes bya ba ni bslab pa 'bul bar mngon sum du ston pa'o/_/de skad zer zhes bya ba ni smra ba'o/_/dge slong ma de la zhes bya ba ni dus can no/_/dge slong ma rnams kyis de skad
[\[58b.2\]]bsgo bar bya'o zhes bya ba ni tshig 'jam pos bsgo bar bya ste/_sngar bsgo ba bzhin no/_/tshig 'jam pos bsgo ba las dngos po de gtong na ni legs zhes bya ba de ltar na bzang po'o/_/gal te mi gtong na gsol ba dang bzhi'i las kyis bsgo bar bya ste/_sngar bsgo ba bzhin no/_/gzhan
[\[58b.3\]]ni snga ma bzhin no/_/nyes pa ji lta bu zhe na/_tshig 'jam pos bsgo ba'i tshe ma btang na nyes byas so/_/gsol ba byed pa'i tshe ma btang na sbom pa'o/_/las dang po'i tshe ma btang na sbom po gnyis/_las gnyis pa'i tshe ma btang na sbom po gsum/_las gsum pa ma rdzogs par
[\[58b.4\]]dngos po de gtong na ni legs mi gtong na lhag mar 'gyur ro/_/chos ltar ma yin na 'dul ba ltar ma yin par bsgo ba dang /_chos bzhin du byed la dge 'dun ma 'dus pa dang /_/chos bzhin mi byed la dge 'dun 'dus pa dang /_chos dang 'dul ba dang ston pas bstan pa bzhin du ma bsgo
[\[58b.5\]]na ltung ba med do/_/chos dang 'dul ba bzhin du bsgo ba las ma btang na lhag ma'o/_/dge slong ma de stan la 'dug bzhin du 'phags ma dag bdag la lhag ma byung ngo zhes ma smras na bcabs par 'gyur te/_de ma bshags par gsol ba dang /_gsol ba dang gnyis kyi las
[\[58b.6\]]dang /_gsol ba dang bzhi'i las myong bar gyur na thams cad du yang nyes byas so/_/lhag ma bcu gsum pa rdzogs so//_//ston pa mnyan du yod pa na bzhugs so/_/de'i tshe na sbom dga' mo dge slong ma dag dang lhan cig tu 'thab cing rtsod pa dang mtshang 'bru bar gyur pa
[\[58b.7\]]de la dge slong ma dag gis de ltar ma byed cig par bsgo na/_de 'di skad du 'di na dge slong ma kha cig ni 'dod pa dang zhe sdang dang gti mug dang 'jigs pas 'gro'o/_/'di ltar dge slong ma kha cig ni rtsod pa las bzlog/_kha cig ni ma bzlog go zhes zer ba dang /_de ltar gyur pa ston pa
[\[59a\]]
[\[59a.1\]]la gsol nas bka' stsal pa/_dge slong ma khyed kyis sbom dga' mo la tshig 'jam pos bsgo zhig ces bya ba nas gsol ba dang bzhi'i las kyis bsgo shig ces bya ba'i bar du snga ma bzhin no/_/de ltar gyur pa ston pa la gsol nas bslab pa'i gnas bcas
[\[59a.2\]]so/_/yang dge slong ma gang dge slong ma rnams dang rtsod par gyur/_mtshang 'bru bar gyur/_'thab par gyur/_'gyed par gyur cing 'dug pa la dge slong ma rnams kyis 'phags ma ma rtsod cig/_mtshang ma 'bru zhig/_ma 'thab cig/_ma 'gyed cig ces bsgo ste bzlog na 'di
[\[59a.3\]]skad ces 'di na dge slong ma kha cig ni 'dod pas 'gro'o/_/zhe sdang gis 'gro'o/_/gti mug gis 'gro'o/_/'jigs pas 'gro'o/_/'di ltar dge slong ma kha cig ni rtsod pa las bzlog kha cig ni ma bzlog go zhes de skad zer na dge slong ma de la/_dge slong ma rnams kyis 'phags
[\[59a.4\]]ma khyod ma rtsod cig/_mtshang ma 'bru zhig/_ma 'thab cig/_ma 'gyed cig ces dge slong ma rnams kyis bsgo na/_'di na dge slong ma kha cig ni 'dod pas 'gro/_/zhe sdang gis 'gro/_/gti mug gis 'gro/_/'jigs pas 'gro ste/_'di ltar dge slong ma kha cig
[\[59a.5\]]ni rtsod pa las bzlog_/kha cig ni ma bzlog go zhes de skad ma zer cig_/'phags ma khyod 'dod pas 'gro'o zhes bya ba'i tshig gi lam dang /_zhe sdang gis 'gro/_/gti mug gis 'gro/_/'jigs pas 'gro'o zhes bya ba'i tshig gi lam de lta bu 'di thong shig ces bsgo bar bya'o/_/
[\[59a.6\]]dge slong ma de la dge slong ma rnams kyis de skad bsgo ba las gal te dngos po de gtong na ni legs gal te mi gtong na dngos po de spang bar bya ba'i phyir lan gnyis lan gsum du yang dag par bsgo bar bya yang dag par bstan par bya'o/_/lan gnyis lan gsum du yang dag par bsgo/_yang
[\[59a.7\]]dag par bstan pa las dngos po de gtong na ni legs/_gal te mi gtong na chos 'di yang lan gsum du dbyung bar bya ste dge 'dun gyi lhag ma'o/_/yang dge slong ma gang zhes bya ba ni sbom dga' mo'o/_/dge slong ma rnams zhes bya ba ni chos 'di la zhugs pa'o/_/ma rtsod cig ma 'thab
[\[59b\]]
[\[59b.1\]]cig ces bya ba ni de las bzlog pa'o/_/'di na dge slong ma kha cig ni 'dod pas 'gro'o zhes bya ba ni 'dod pas so/_/zhe sdang gis 'gro'o zhes bya ba ni zhe sdang gis so zhes smra ba'o/_/gti mug gis 'gro'o zhes bya ba ni gti mug go zhes smra'o/_/'jigs pas 'gro'o zhes bya ba ni 'jigs so
[\[59b.2\]]zhes smra ba'o/_/'di skad zer zhes bya ba ni smra ba'o/_/dge slong ma de la zhes bya ba ni sbom dga' mo'o/_/dge slong ma rnams kyis zhes bya ba ni chos 'di la zhugs pa'o/_/'di skad bsgo bar bya'o zhes bya ba ni tshig 'jam pos bsgo bar bya ste snga ma bzhin no/_/tshig 'jam pos bsgo ba
[\[59b.3\]]las dngos po de gtong ba lta na ni legs/_gal te mi gtong na gsol ba dang bzhi'i las kyis bsgo bar bya'o/_/de las nyes pa ji lta bu zhe na dge slong ma la tshig 'jam pos bsgo ba'i tshe ma btang na nyes byas so/_/gzhan ni thams cad gong du bshad pa bzhin no/_/lhag ma bcu bzhi
[\[59b.4\]]pa rdzogs so//_//ston pa mnyan du yod pa na bzhugs so/_/de'i tshe na dge slong ma riSh+Ta dang u pa riSh+Ta 'dus shing 'khod pa las 'phyar snyegs lus la rdeg par byed nas/_de dag la dge slong ma dag gis de ltar ma byed par so so na 'khod par gyis shig/_'on kyang dge ba'i
[\[59b.5\]]chos 'phel bar 'gyur gyis 'grib bar mi 'gyur ro zhes bsgo na yang /_nyan du mi btub pas de ltar gyur par ston pa la gsol nas bka' stsal pa/_dge slong ma khyod kyis dge slong ma 'di gnyis la tshig 'jam pos bsgo shig ces bka' stsal to/_/dge slong ma dag gis de ltar bsgo
[\[59b.6\]]na nyan du ma btub pa dang /_gsol ba dang bzhi'i las kyis bsgo shig ces pa nas bslab pa'i gnas bcas pa'i bar du snga ma bzhin no/_/yang dge slong ma gang 'dus shing 'khod pas 'phyar snyegs lus la rdeg par byed na/_dge slong ma de dag la dge slong ma rnams kyis phu nu mo
[\[59b.7\]]dag khyed 'du zhing ma 'khod cig/_khyed 'du zhing 'khod pas dge ba'i chos rnams 'bri bar 'gyur gyis 'phel bar mi 'gyur bar shes par bya'o/_/phu nu mo khyed so so ma 'khod cig/_khyed cag so so na 'khod dang dge ba'i chos rnam par 'phel bar 'gyur gyi 'bri bar mi 'gyur
[\[60a\]]
[\[60a.1\]]bar shes par bya'o zhes bsgo shig/_dge slong ma de dag la dge slong ma rnams kyis de skad bsgo nas gal te dngos po de gtong na ni legs/_gal te mi gtong na dngos po de spang bar bya ba'i phyir lan gnyis lan gsum du yang dag par bsgo bar bya yang dag par bstan par
[\[60a.2\]]bya'o/_/lan gnyis lan gsum du yang dag par bsgo/_yang dag par bstan nas/_dngos po de gtong na ni legs gal te mi gtong na chos 'di yang lan gsum pa dbyung bar bya ste dge 'dun gyi lhag ma'o/_/dge slong ma gang zhes bya ba ni riSh+Ta dang /_u pa riSh+Ta'o/_/'du zhing 'khod
[\[60a.3\]]ces bya ba ni gcig tu 'dus pa'o/_/'phyar snyegs lus la rdeg ces bya ba ni rdeg pa'o/_/snyegs zhes bya ba ni rtsed mo byed pa'o/_/lus la rdeg pa ni gad mo 'don pa'o/_/dge slong ma de dag ces bya ba ni riSh+Ta dang /_u pa riSh+Ta'o/_/dge slong ma rnams zhes bya ba ni chos 'di la zhugs
[\[60a.4\]]pa'o/_/de skad bsgo bar bya zhes bya ba ni tshig 'jam pos so/_/gzhan ni gong du bshad pa bzhin te ltung ba'i khyad par nyes byas gcig dang sbom po gsum dang lhag ma gcig byung ba yang gong ma dang 'dra'o/_/chos bzhin du las ma byas na lhag mar mi 'gyur ba dang /_stan las ma langs par bdag
[\[60a.5\]]la lhag ma byung ngo zhes ma smras na bcabs pa'i nyes par 'gyur ba yang snga ma bzhin du bshad de/_/'og nas 'byung ba rnams kyang thams cad de bzhin du bshad par rig par bya'o/_/lhag ma bco lnga pa rdzogs so//_//ston pa mnyan du yod pa na bzhugs so//_/nam dge slong
[\[60a.6\]]ma a riSh+Ta dang u pa riSh+Ta 'du zhing 'khod pa las/_gsol ba dang bzhi'i las kyis bsgo nas so so nas 'khod par gyur pa dang /_sbom dga' mo de gnyis kyi gan du song ste phyin nas 'di skad smras te/_khyod ci'i phyir na so so na 'khod tshur shog_/khyed 'dus te 'khod na dge ba'i chos
[\[60a.7\]]'phel bar 'gyur gyi 'grib par mi 'gyur ro smras pa dang /_de ltar gyur pa ston pa la gsol nas tshig 'jam pos bsgo shig ces byas nas bslab pa'i gnas bcas pa'i bar du snga ma bzhin no/_/yang dge slong ma gang dge slong ma dag so so nas 'khod par shes la/_so so na 'khod pa de
[\[60b\]]
[\[60b.1\]]dag gi gan du song nas phu nu mo khyed cag so sor ma gnas shig/_khyed so sor gnas pas dge ba'i chos rnam par 'phel bar mi 'gyur gyis 'grib par 'gyur bar shes par bya'o/_/phu nu mo khyed 'dus te 'khod cig khyed 'dus te 'khod pa dang /_dge ba'i chos rnams 'phel bar 'gyur gyi
[\[60b.2\]]mi 'bri bar shes par bya'o zhes de skad zer na dge slong ma de la dge slong ma rnams kyis 'phags ma khyed dge slong ma gang de dag so so na gnas par shes la/_so so na gnas pa de dag gi gan du song nas phu nu mo khyed so sor ma gnas shig/_khyed so so na 'khod pas dge ba'i chos rnams
[\[60b.3\]]'phel bar mi 'gyur gyi 'bri bar 'gyur bar shes par bya'o/_/khyed cag 'dus te 'khod cig 'dus te 'khod dang dge ba'i chos rnams 'phel bar 'gyur gyi 'bri bar mi 'gyur bar shes par bya'o zhes de skad ma zer cig/_/'phags ma khyod dngos po 'di lta bu thong shig ces de skad bsgo bar
[\[60b.4\]]bya'o/_/dge slong ma de la dge slong ma rnams kyis de skad bsgo nas/_gal te dngos po de gtong na ni legs/_gal te mi gtong na ni dngos po spang bar bya ba'i phyir lan gnyis lan gsum du yang dag par bsgo bar bya yang dag par bstan par bya'o/_/lan gnyis lan gsum
[\[60b.5\]]du yang dag par bsgo yang dag par bstan nas dngos po de btang na ni legs gal te mi gtong na chos 'di la lan gsum pas dbyung bar bya ste dge 'dun gyi lhag ma'o/_/yang dge slong ma gang zhes bya ba ni sbom dga' mo'o/_/dge slong ma gang dag so so nas 'khod ces bya ba ni tha dad du gnas
[\[60b.6\]]pa'o/_shes la zhes bya ba ni bdag nyid kyis shes pa'am gzhan gyis bstan pa'o/_/de dag gi gan du song zhes bya ba ni de'i drung du song ba'o/_/so so na ma gnas zhes bya ba ni tha dad du ma 'dug cig pa'o/_/khyed so sor gnas pas dge ba'i chos rnams 'phel bar mi 'gyur gyi
[\[60b.7\]]'bri bar 'gyur bar shes par bya'o zhes bya ni dge ba'i chos skye bar mi 'gyur ba'o/_/khyed 'dus te 'khod cig ces bya ba ni gnas gcig tu 'dus shig pa'o/_/dge ba'i chos 'phel bar 'gyur gyi mi 'bri bar shes par bya'o zhes bya ba ni skye bar 'gyur ba'i don no/_/'di skad zer zhes bya
[\[61a\]]
[\[61a.1\]]ba ni smra ba'o/_/dge slong ma de la zhes bya ba ni sbom dga' mo'o/_/dge slong ma rnams kyis zhes bya ba ni chos 'di la zhugs pa'o/_/'di skad bsgo zhes bya ba ni tshig 'jam pos so/_/gzhan ni gong ma dang 'dra'o/_/lhag ma bcu drug pa rdzogs so//_//ston
[\[61a.2\]]pa rgyal po'i khab na bzhugs so/_/de'i tshe na nyan thos chen mo gau ta ma ri de ma dang /_ut+pala'i kha dog dang skye dgu'i bdag mo chen mo la sogs pa dbyar rgyal po'i khab tu tshul du bzhugs so/_/de'i tshe na mu ge byung ste/_bsod snyoms slong bas rnyed dka' ba ni mi ngan bzhin no/_/de'i tshe
[\[61a.3\]]na sbom dga' mo dge slong ma rnams dang 'thab cing rtsod par gyur cing 'dug go/_/sbom dga' mos/_dga' mo dang /_nye dga' mo dang /_gtsug dga' mo dag la smras pa/_dga' mo nye dga' mo tshur shog dge slong ma'i dge 'dun dbye'o/_/'khor lo yang dbye bar bya'o zhes
[\[61a.4\]]smras pa dang /_sbom dga' mo ston pa'i nyan thos ma rnams ni rdzu 'phrul che pha rol gyi sems shes pas na bdag cag g.yos pa yang shes pa yod na mi nus pa snyam/_dga' mo de la thabs yod do/_/sbom dga' mos thabs gang yin/_dga' mo tshur shog/_bdag gis
[\[61a.5\]]gnas brtan dag chos gos dang zas dang yo byad dag gis bstabs par bya/_dge slong ma rnams ni nye bar bcar la lhung bzed dang chos gos la sogs pa dang /_klag pa dang /_kha ton dang /_yid la byed pa rnams kyis bsdu zhing dbang du dgug go/_/sbom dga' mo thabs de ni
[\[61a.6\]]rung ngo zhes te/_de dag sbyor ba las dge slong ma dag gis tshor nas/_der gyur pa ston pa la gsol nas tshig 'jam pos bsgo shig ces bya ba nas/_gsol bzhi'i las kyis bsgo ba dang /_'di ni bden gyi gzhan ni gti mug go zhes don de nyid la mthu bskyed de mngon du bzung
[\[61a.7\]]ste 'dug go/_/de'i grogs mo rjes su phyogs pa dga' mo dang bsnyen dga' mo dang gtsug dga' mo dag gis smras pa/_'phags ma khyed kyis dge yang rung sdig kyang rung dge slong ma 'di la cang ma zer cig/_de ci'i phyir zhe na/_dge slong ma 'di ni chos smra ba'o/_/dge slong ma 'di ni chos dang 'dul ba
[\[61b\]]
[\[61b.1\]]bzung nas rab tu 'dzin cing spyod pa'o/_/dge slong ma 'di shes bzhin du smra'i mi shes par ma yin no/_/dge slong ma 'di gang la dad cing bzod pa dag kyang de la dad cing bzod do zhes bya ba dang /_de ltar gyur pa ston pa la gsol nas bka' stsal pa/_dge slong ma khyod kyis dga' mo dang bsnyen
[\[61b.2\]]dga' mo dang gtsug dga' mo dag tshig 'jam pos bsgo shig ces bya ba nas/_bslab pa bcas so zhes bya ba'i bar du snga ma bzhin no/_/yang dge slong ma gang dge 'dun la dbye ba'i phyir zhugs te/_dbye bar bya ba'i phyir rtsod pa yang dag par rab tu bzung nas rab tu 'dzin cing 'dug na/_
[\[61b.3\]]dge slong ma de la/_dge slong ma rnams kyis 'phags ma khyod dge slong ma'i dge 'dun mthun pa la dbye ba'i phyir ma 'jug cig/_dbye bar bya ba'i phyir rtsod pa yang dag par bzung nas rab tu 'dzin cing ma 'jug cig/_'phags ma dge slong ma'i dge 'dun dang lhan cig mthun pa dang /_dge
[\[61b.4\]]slong ma'i dge 'dun dang mthun pa dang /_dge slong ma'i dge 'dun dang sdum pa dang /_mi phyed pa dang /_kun dga' ba dang /_mi rtsod pa dang /_rtse gcig pa dang /_'don pa mtshungs pa dang /_chu dang 'o ma gcig tu 'dres pa bzhin du ston pa'i bstan pa rgyas par bya ba'i phyir bde ba la reg
[\[61b.5\]]par gnas par gyis shig/_'phags ma khyod kyis dge 'dun dbye bar bya ba'i dngos po 'di lta bu 'di thong shig ces bsgo bar bya'o/_/dge slong ma de la dge slong ma rnams kyis de skad bsgo nas gal te dngos po de gtong na ni legs/_gal te mi gtong na dngos po de spang bar bya ba'i phyir lan
[\[61b.6\]]gnyis lan gsum du yang dag par bsgo bar bya/_yang dag par bstan par bya'o/_/lan gnyis lan gsum du yang dag par bsgo/_/yang dag par bstan pa las dngos po de gtong na ni legs/_gal te mi gtong na chos 'di la lan gnyis lan gsum du dbyung bar bya ste dge 'dun lhag
[\[61b.7\]]ma'o/_/dge slong ma gang zhes bya ba ni sbom dga' mo'o/_/dge 'dun zhes bya ba ni de bzhin gshegs pa'i nyan thos kyi dge 'dun no/_/mthun zhes bya ba ni yid gcig pa'o/_/dbye zhes bya ba ni gnyis su 'byed pa'o/_/zhugs zhes bya ba ni phyir brtun pa'o/_/dbye bar bya ba'i phyir
[\[62a\]]
[\[62a.1\]]zhes bya ba ni dbye bar bya ba'i dngos po bcu bzhi las gang yang rung ste/_legs par shin tu bzung ba'o/_/rtsod pa zhes bya ba ni bzhi ste/_'khrug pas rtsod pa dang /_mi ston pas rtsod pa dang /_ltung ba'i rtsod pa dang /_bya ba'i rtsod pa'o/_/'di skad bsgo
[\[62a.2\]]shig ces bya ba ni tshig 'jam pos so/_/gzhan ni sngar bshad pa bzhin no/_/lhag ma bcu bdun pa rdzogs so//_//de nas ston pa gdan de la bzhugs bzhin du nyan thos ma rnams la bslab pa'i gnas bca' bar dgongs nas dge slong ma dag la gsungs pa/_dge slong ma'i dge
[\[62a.3\]]'dun la bya ba cung zad cig yod kyis ma ldang zhig/_dge slong ma de la grogs dge slong ma'i rjes su phyogs pa/_dbyen du smra ba gcig gam/_gnyis sam mang po'ang rung ste/_gal te de dag dge slong ma rnams la dge slong ma khyed la dge slong ma la dge yang rung sdig kyang rung cung zad kyang ma
[\[62a.4\]]zer cig/_de ci'i phyir zhe na/_dge slong ma 'di ni chos smra ba'o/_/'dul ba smra ba'o/_/dge slong ma 'di ni chos dang 'dul ba yang dag par bzung nas rab tu 'dzin cing spyod pa'o/_/dge slong ma 'di ni shes bzhin du smra'i mi shes par ma yin te/_dge slong ma 'di gang la dad cing bzod pa
[\[62a.5\]]bdag cag kyang de la bzod do zhes de skad zer na dge slong ma de la dge slong ma rnams kyis dge slong ma khyod dge slong ma gang dge slong ma'i dge 'dun mthun pa la dbye bar zhugs te/_dbye bar bya ba'i phyir rtsod pa yang dag par bzung nas rab tu 'dzin cing 'dug par shes bzhin du de'i grogs su 'gyur te/_
[\[62a.6\]]rjes su phyogs nas dbyen du smra bar byed de/_dge slong ma rnams la dge slong ma 'di ni chos smra'o/_/'dul ba smra'o/_/dge slong ma 'di ni chos dang 'dul ba yang dag par bzung nas rab tu 'dzin cing spyod pa'o/_/dge slong ma 'di ni shes bzhin du smra'i mi shes par ma yin te/_dge
[\[62a.7\]]slong ma 'di gang la dad cing bzod pa de la bdag cag kyang dad cing bzod do zhes de skad ma smra shig/_/de ci'i phyir zhe na/_dge slong ma 'di ni chos ma yin par smra'o/_/dge slong ma 'di ni chos ma yin pa 'dul ba ma yin pa yang dag par bzung nas rab tu 'dzin cing spyod pa'o/_/dge slong ma
[\[62b\]]
[\[62b.1\]]'di ni mi shes bzhin du smra'i shes par ma yin gyis/_dge slong ma 'di gang la dad cing bzod pa de la khyed dad cing bzod par ma byed par khyed dge 'dun dang mthun pa dang /_'dum pa dang /_mi phyed pa dang /_mi rtsod pa dang /_rtse gcig pa dang /_'don pa mtshungs pa dang /_chu dang 'o ma
[\[62b.2\]]gcig tu 'dres pa bzhin ston pa'i bstan pa rgyas par bya ba'i phyir bde ba la reg par gnas par gyis shig/_dge slong ma khyed dge 'dun dbye ba 'di 'dra ba rjes su phyogs nas dbyen du smra ba thong shig ces de skad bsgo shig/_dge slong ma de dag la dge slong ma rnams kyis de skad bsgo nas/_gal te
[\[62b.3\]]dngos po de gtong na ni legs/_gal te mi gtong na dngos po de spong bar byed pa'i phyir lan gnyis lan gsum du yang dag par bsgo bar bya yang dag par bstan par bya'o/_/lan gnyis lan gsum du yang dag par bsgo/_/yang dag par bstan pa las/_gal te dngos po de gtong na ni legs/_
[\[62b.4\]]gal te mi gtong na chos 'di yang lan gsum pa dbyung bar bya ste/_dge 'dun gyi lhag ma'o/_/dge slong ma de'i zhes bya ba ni sbom dga' mo'o/_/grogs dge slong ma zhes bya ba ni dga' mo dang /_bsnyen dga' mo dang gtsug dga' mo'o/_/rjes su phyogs zhes bya ba ni gcig tu dad cing gcig
[\[62b.5\]]tu sbyor ba'o/_/dbyen du smra zhes bya ba ni dbye bar smra ba'o/_/gcig gam gnyis sam mang po zhes bya ba ni gnyis yan chad mang po'o/_/dge slong ma dag ces bya ba ni chos 'di la zhugs pa'o/_/de skad ces bya ba ni smra ba'o/_/dge slong ma khyed kyis dge slong ma 'di la cang ma zer cig
[\[62b.6\]]ces bya ba ni sbom dga' mo la'o/_/dge'am sdig pa yang rung zhes bya ba ni dge ba la 'jug par mi bya zhing /_sdig pa las bzlog mi dgos zhes zer ba'o/_/dge slong ma 'di ni chos smra ba 'dul ba smra ba'o zhes bya ba ni chos dang 'dul ba dang ston pa'i bstan pa bzhin du smra ba'o/_/dge slong ma
[\[62b.7\]]'di zhes bya ba ni sbom dga' mo'o/_/gang la dad cing bzod pa de la bdag cag kyang dad cing bzod do zhes bya ba ni dngos su zad do/_/gzhan ni gong du bshad zin pa dang 'dra'o/_/lhag ma bco brgyad pa rdzogs so//_//ston pa mnyan du yod pa na bzhugs so/_/de'i tshe na
[\[63a\]]
[\[63a.1\]]srin bu'i ri zhes bya ba na dge slong ma bcu gnyis sde/_dga' mo dang /_bsnyen dga' mo dang /_sbom dga' mo la sogs pa 'khor de dag kyang khyim sun 'byin pa'i chos kun tu sbyor te/_skyes pa dang steg_/gad rgyangs byed/_stan gcig la 'dug_/snod
[\[63a.2\]]gcig gi nang du za/_phor bu gcig gi nang na chang sna mang po 'thung /_gar byed glu len/_len du 'jug rol mo mkhas pa rnams la bya dga' sbyin/_gos brdze/_bang rgyug_/glang po che la sogs pa ste byol song sna tshogs kyi skad 'byin/_de dag 'thab pa ltar yang byed/_byed
[\[63a.3\]]du 'jug ste/_dge sbyong gi las ma yin pa 'di dag dang gzhan dag kyang byed cing byed du 'jug pas srin bu'i ri der dge slong ma ma 'ongs pa rnams ni mi 'ong /_'ongs pa rnams kyang dge slong ma sdig can gyi gnas so zhes spong ngo /_/de nas dge slong ma mang zhig ljongs rgyu zhing dong ba
[\[63a.4\]]las srin bu'i rir phyin te/_de dag snga dro srin bu'i rir bsod snyoms la zhugs pa dang /_de dag ji ltar lhung bzed bkrus pa bzhin du slar byung ste/_bsod snyoms cung zad kyang ma rnyed nas de dag gis bsams pa/_srin bu'i ri 'dir sngon 'byor pa rgyas pa skye bo mang pos gang ste bsod
[\[63a.5\]]snyoms kyang rnyed na da ni bdag cag lhung bzed stong par slar log la ston pa'i nyan thos byis pa lta bu mi gsal ba mi mkhas pa dag gis rigs kyi skyes pa dang bus pa dag la kha ngan mang du smras grang snyam mo/_/de'i tshe na srin bu'i ri'i bram ze dang khyim bdag mang po dag gnas bzang po zhig na don
[\[63a.6\]]zhig gi phyir 'dus shing 'khod do/_/de'i tshe na dge bsnyen chur 'jug can zhes bya ba des dge slong ma mang pos bsod snyoms ma rnyed pa mthong nas de dag la ji lta bur gyur pa smras so/_/'phags ma dag bdag la rjes su brtse ba'i phyir mnyan du yod par bzhud la ji ltar gyur pa ston pa la gsol
[\[63a.7\]]cig ces bya ba dang /_dge slong ma dag gis kyang de bzhin du khas blangs so/_/de nas dge slong ma rnams dge bsnyen des bza' ba dang /_bca' bas tshim par byas nas stan las langs te dong ngo /_/de nas mnyan du yod par phyin pa dang /_ji ltar gyur pa dge slong ma dag la smras pa
[\[63b\]]
[\[63b.1\]]dang /_snga ma bzhin du ston pa la gsol pa dang /_bka' stsal pa/_skye dgu'i bdag mo dge slong ma lnga brgya dang song la de dag bskrad pa'i las gyis shig ces bka' stsal nas/_de dag kyang ston pas gsungs pa bzhin du lam gyi bar du 'khod cing gleng ba po chos lnga dang ldan pa bskos te/_
[\[63b.2\]]'khor lnga brgya dang srin bu'i rir phyin pa dang /_bcu gnyis sdes skye dgu'i bdag mo la sogs pa bdag cag la bskrad pa'i las byed du'ang zhes thos nas bzang mo dang /_mdzes ma dang /_rgyal mtha' dag gis bsams pa skye dgu'i bdag mos de dag la bskrad pa'i las byas na bdag cag la'ang
[\[63b.3\]]byed du 'ong ngo snyam nas nub phyogs kyi sgor byung ste/_mnyan du yod par phyin pa dang /_de dag gis bshags pa dang bsdam par bya ba rnams byas nas dge slong ma rang bzhin du gnas pa dang lhan gcig tu gnas so/_/de nas skye dgu'i bdag mo chen mo 'khor dang bcas pas de dag bskrad pa'i las byas
[\[63b.4\]]nas de dag slar log ste/_mnyan du yod par phyin pa dang /_ji ltar gyur pa ston pa la gsol nas song ngo /_/de nas dge slong ma dga' mo la sogs pas bsams pa gang sa nyid las gred pa de ni sa nyid la brten te ldang ngo /_/bdag cag kyang ston pa dang dge slong ma'i dge 'dun la bzod par
[\[63b.5\]]gsol lo zhes mnyan du yod par dong ste phyin pa dang ston pas bka' stsal pa bzhin du dge slong ma dag kyang khyim sun 'byin pa'i dge slong ma dag gis phyag byas pa dang /_gtam yang mi zer phyag lan yang mi ster nas de dag mdzes dga' mo dag dang phrad na yang snga ma bzhin du gtam dang phyag
[\[63b.6\]]lan mi ster ba dang /_de dag gis smras pa gzhan dag gis bdag cag la mi smra ba ni yus na/_mdzes dga' mo dang bdag cag gis khyim sun 'byin pa'i las byas par 'dra na khyed cag ci'i phyir bdag cag la mi smra de dag gis smras pa khyed zer ba yang bden mod kyis/_nged kyis nyes pa
[\[63b.7\]]bshags zin pas na gnas ngan len khyed dang lhan cig mi spyad do zhes bya ba dang /_de dag gis smras pa 'di na dge slong ma kha cig ni 'dod pa dang /_zhe sdang dang /_gti mug dang 'jigs pas 'gro ste/_nyes pa 'dra ba las kha cig ni bskrad kha cig ni ma bskrad ces bya ba dang /_de ltar
[\[64a\]]
[\[64a.1\]]gyur pa ston pa la gsol nas/_tshig 'jam pos bsgo shig ces bya ba nas bslab pa'i gnas bcas so zhes bya ba'i bar du snga ma bzhin no/_/dge slong ma gang zhig grong ngam grong rdal zhig na gnas shing 'khod pa de dag kyang rigs sun pa dang /_sdig pa'i chos kun tu
[\[64a.2\]]spyod de/_de dag rigs sun par snang ngam thos sam rab tu shes sam de dag gis sdig pa'i chos kyang kun tu spyod par snang ngam thos sam rab tu shes na dge slong ma de dag la dge slong ma rnams kyis dge slong ma khyed rigs sun pa dang /_sdig pa'i chos kun du spyod de/_khyed kyis rigs sun par snang
[\[64a.3\]]ngo /_/thos so/_/rab tu shes so/_/khyed kyis sdig pa'ang kun tu spyod par snang ngo thos so rab tu shes so/_/dge slong ma khyed 'di na gnas pas chog gis gnas 'di nas deng shig ces de skad bsgo bar bya'o/_/gal te de dag dge slong ma rnams la 'di na dge slong ma kha cig ni 'dod pas 'gro'o/_/
[\[64a.4\]]zhe sdang gis 'gro'o/_/gti mug gis 'gro'o/_/'jig pas 'gro ste/_ltung ba byung bar 'dra ba las dge slong ma kha cig ni bskrad/_kha cig ni ma bskrad do zhes de skad zer na/_dge slong ma de dag la dge slong ma rnams kyis dge slong ma khyed 'di na dge slong ma kha cig ni 'dod pas
[\[64a.5\]]'gro'o/_/zhe sdang gis 'gro'o/_/gti mug gis 'gro'o/_/'jigs pas 'gro ste/_ltung ba byung ba 'dra ba las dge slong ma kha cig ni bskrad/_kha cig ni ma bskrad ces de skad ces ma zer cig/_dge slong ma khyed rigs sun pa dang sdig pa'i chos kun tu spyod de/_khyed kyis rigs sun par
[\[64a.6\]]snang ngo /_/thos so rab tu shes so/_/sdig pa yang kun tu spyod par snang ngo thos so rab tu shes so/_/dge slong ma 'dod pas 'gro'o zhes bya ba'i tshig gi lam dang /_zhe sdang gis 'gro'o zhes bya ba'i tshig gi lam dang /_gti mug gis 'gro'o 'jigs pas 'gro'o zhes bya ba'i tshig gi lam
[\[64a.7\]]de lta bu 'di thong shig ces bsgo bar bya'o/_/de dag la dge slong ma rnams kyis de skad bsgo nas/_gal te dngos po de gtong na ni legs/_gal te mi gtong na dngos po de spang bar bya ba'i phyir de lan gnyis lan gsum du yang dag par bsgo bar bya/_yang dag par bstan
[\[64b\]]
[\[64b.1\]]par bya'o/_/lan gnyis lan gsum du yang dag par bsgo yang dag par bstan nas dngos po de gtong na ni legs/_gal te mi gtong ma'i chos 'di yang lan gsum du dbyung bar bya ste dge 'dun lhag ma'o/_/dge slong ma mang zhig ces bya ba ni gnyis las lhag pa ni mang ba'o/_/grong
[\[64b.2\]]ngam gong rdal zhig na gnas shing 'khod na zhes bya ba ni srin bu'i ri'o/_/de dag kyang rigs sun par zhes bya ba ni rnam pa gnyis kyi phyir rigs sun pa zhes bya ste/_gnas dang longs spyod gcig pa'o/_/gnas pa gang zhe na/_skyes pa dang lhan cig steg pa/_rtsen pa/_gad rgyangs
[\[64b.3\]]byed pa yin te/_de ltar na gnas pa'o/_/longs spyod gcig pa gang zhe na/_zang zing dang me tog dang 'bras bu dang lo shing la sogs pa ste/_de ltar na lhan cig spyod pa'o/_/sdig pa'i chos kun du spyod ces bya ba ni kha na ma tho ba'i chos kun du spyod pa'o/_/de dag gis rigs
[\[64b.4\]]sun par kun du snang zhes bya ba ni mig gis so/_/thos so zhes bya ba ni rna bas so/_/rab tu shes zhes bya ba ni yid kyis so/_/sdig pa'i chos kun du spyod par snang ngo /_/thos so rab tu shes so zhes pa ni snga ma bzhin no/_/dge slong ma de dag la zhes bya ba ni dga' mo la sogs
[\[64b.5\]]pa'o/_/dge slong ma rnams zhes bya ba 'di chos 'di la zhugs pa'o/_/'di skad ces bya ba ni tshig 'jam pos so/_/gzhan ni snga ma bzhin no/_/lhag ma bcu dgu pa rdzogs so//_//ston pa mnyan du yod pa na bzhugs so/_/de'i tshe na dge slong ma ti sha srung la ltung ba
[\[64b.6\]]byung nas/_de la dge slong ma phan par 'dod pa bde bar 'dod pa dag gis gleng dran par bya ste/_phu nu mo khyod 'di ltar shes par gyis shig/_khyod la ltung ba byung gis bshags par byos shig ces bsgo ba dang /_gang la ltung ba byung ba de slar byed grang /_khyed la byung na gzhan su zhig byed/_
[\[64b.7\]]gang 'gyod par gyur pa'o/_/khyed ni rus dang rigs tha dad pa las rab tu byung ste/_dper na shing tha dad pa'i 'dab ma rlung gis khyer nas gcig tu bsdus gcig tu spungs pa bzhin du rus dang rigs tha dad pa las rab tu byung ste/_khyed dge yang rung /_sdig kyang rung /_cung
[\[65a\]]
[\[65a.1\]]zad kyang bdag la ma smra shig/_bdag kyang khyod la dge yang rung sdig kyang rung cung zad kyang mi smra'o/_/khyed bdag la smra ba'i tshig gi lam thong shig/_khyod kyis bdag la smras pas chog go zhes smras pa dang /_de ltar gyur pa ston pa la gsol nas tshig 'jam
[\[65a.2\]]pos bsgo shig ces byas pa nas bslab pa'i gnas bcas so zhes bya ba'i bar du snga ma bzhin no/_/dge slong ma 'ga' zhig bka' blo mi bde ba'i rang bzhin can du gyur la/_de la bstan par gtogs pa dang /_bde bar gshegs pa'i mdo sder gtogs pa'i bslab pa'i gnas kyis dge
[\[65a.3\]]slong ma dag gi chos dang mthun pa 'dul ba dang mthun pas bsgo na/_ngag mi nyan te/_'phags ma dag dge yang rung sdig kyang rung bdag la cung zad kyang ma smra shig/_bdag kyang 'phags ma dag la dge yang rung sdig kyang rung cung zad kyang mi smra'o/_/'phags ma khyod kyis
[\[65a.4\]]bdag la tshig gi lam phyir mi ldog par bya ba byos shig/_bdag la smras pas chog go zhes zer na/_dge slong ma de la dge slong ma de dag gis 'phags ma khyod bstan par gtogs pa dang /_bde bar gshegs pa'i mdor gtogs pa'i bslab pa'i gnas rnams kyis dge slong ma
[\[65a.5\]]dag gis chos dang mthun pa 'dul ba dang mthun pas bsgo na/_bdag nyid ngag mi nyan par ma byed par ngag nyon cig/_'phags ma la dge slong ma rnams kyis chos dang mthun pa dang 'dul ba dang mthun pas bsgo ste/_'phags mas kyang dge slong ma rnams la/_chos dang
[\[65a.6\]]mthun pa dang 'dul ba dang mthun par smros shig/_de ci'i phyir zhe na/_'di lta ste/_gcig gis ngag gcig nyan pa dang /_gcig la gcig 'doms shing rjes su ston pa dang /_gcig gis gcig ltung ba las 'byin pas/_de ltar na bcom ldan 'das de bzhin gshegs
[\[65a.7\]]pa dgra bcom pa yang dag par rdzogs pa'i sangs rgyas kyi 'khor 'phel bar 'gyur ro/_/'phags ma khyod ngag mi nyan pa'i las kyi mtha' 'di lta bu thong shig ces bsgo bar bya'o/_/dge slong ma de la dge slong ma rnams kyis de skad bsgo na/_gal te dngos po de gtong na ni
[\[65b\]]
[\[65b.1\]]legs/_gal te mi gtong na dngos po de spang bar bya ba'i phyir lan gnyis lan gsum du yang dag par bsgo bar bya/_yang dag par bstan par bya'o/_/lan gnyis lan gsum du yang dag par bsgo/_yang dag par bstan nas gal te dngos po de gtong na ni legs/_gal te mi
[\[65b.2\]]gtong na chos 'di yang lan gsum du dbyung bar bya ste dge 'dun lhag ma'o/_/dge slong ma gang zhes bya ba ni ti sha ste/_gzhan yang de dang 'dra'o/_/bka' blo mi bde ba'i rang bzhin can du gyur zhes bya ba ni/_rigs pa dang mthun pas nyes pa byung ba dang /_/shogs shig ces bsgo
[\[65b.3\]]ba na byed du mi btub cing log par 'dzin pa'o/_/bstan par gtogs pa bslab pa'i gnas zhes bya ba ni ltung ba sde lnga la bya'o/_/bde bar gshegs pa'i mdor gtogs pa zhes bya ba ni ston pa la bde bar gshegs pa zhes bya ste/_des bstan pa'i mdo sde'am/_
[\[65b.4\]]yang na mdo sde kun bstan pa'am/_sangs rgyas kyis bstan pa'am/_nyan thos kyis bstan pa'o/_/dge slong ma dag gis zhes bya ba ni chos 'di la zhugs pa'o/_/chos dang mthun pa 'dul ba dang mthun pa zhes bya ba ni chos dang 'dul ba dang ston pas bstan pa bzhin du
[\[65b.5\]]rim gyis phan pa la zhugs pa'i phyir bsgo ba'o/_/bdag ngag mi nyan ces bya ba ni de la gdams shing rjes su bstan pa la bdag nyid ma gtogs par byed pa'o/_/'phags ma dag dge yang rung sdig kyang rung bdag la cung zad kyang ma smra shig ces bya ba ni 'phags ma ni snyan tshig go/_/dge
[\[65b.6\]]ba la ni ma gzhug cig_/sdig pa la ni ma bzlog cig pa'o/_/bdag la cung zad kyang ma smra shig ces bya ba ni bdag nyid kyi phyir pha rol gyi tshig gi lam 'gog pa'o/_/bdag kyang 'phags ma dag la dge yang rung sdig kyang rung zhes bya ba ni/_dge ba la mi gzung ngo /_/sdig pa
[\[65b.7\]]las mi ldog ste/_bdag nyid kyi phyir gcig la gcig 'doms shing rjes su ston pas spong bar byed pa'o/_/tshig gi lam bzlog shig ces bya ba ni zhi bar byos shig nga la rjes su ston par khyed sus bsgos zhes bya ba'o/_/smras pa chog go zhes bya ba ni 'di skad du smras pas
[\[66a\]]
[\[66a.1\]]bdag la 'tshe ci dgos chog go/_/khyed cag nyid la phan pa la 'jug par gyis shig_/gzhan la glengs te ci bya zhes pa'o/_/dge slong ma de la zhes bya ba ni ti sha'o/_/dge slong ma rnams kyis zhes bya ba man chad ni gong du bshad pa bzhin no/_/lhag ma nyi shu pa
[\[66a.2\]]rdzogs so//_//'phags ma dag bdag gis dge 'dun lhag ma'i chos nyi shu po dag bshad zin to zhes bya ba ni mjug bsdu zhing spro ba bskyed pa'o/_/bcu gnyis ni nyes pa dang po de nyid kyis so zhes bya ba ni dge 'dun gyis bzlog kyang rung ma bzlog kyang rung /_byas ma thag tu nyes pa rnam
[\[66a.3\]]par gzhag pa'i phyir ro/_/brgyad pa ni lan gsum gyi bar du'o zhes bya ba ni dkon mchog gsum dang bslab pa gtong ba nas bka' blo mi bde ba'i bar brgyad po rnams ni dge 'dun gyis bzlog ste/_mi ldog na lan gsum pa'i tshig tshogs ma thag tu dge 'dun gyis bka' bcag pas
[\[66a.4\]]nyes pa rnam par gzhag pa'i phyir ro/_/dge slong ma de dag las zhes bya ba la sogs pa ni nyes pa las dbyung ba'i chos rnams ston te/_'di la yang rnam pa lngas bshad de/_nyes pa dang /_bsam pa dang /_nyes pa'i chad pa'i las dang /_spyad pa dang /_gang zag bstan
[\[66a.5\]]pa'o/_/de la nyes pa bstan pa zhes bya ba ni dge slong mas de dag la nyes pa gang yang rung ba zhig byas la zhes bya ba yin te/_/de dag las nyes pa gang yang rung ba zhes bya ba ni dge 'dun lhag ma nyi shu las gang yang rung ba'o/_/bsam pa gtan pa zhes bya ba ni ji srid du shes bzhin
[\[66a.6\]]du bcas pa de srid du mi 'dod pa bzhin du chad pa byed du gzhug go zhes bya ba'o/_/de la ji srid du zhes bya ba ni zhag gam zla ba'am lo yang rung ngo /_/de bzhin du zhes bya ba ni nyes pa byung yang nyes par mi shes sam dran pa nyams pa yang rung ste/_bcabs pa'i sems med pas zhag 'das
[\[66a.7\]]kyang de la mtshan mo bcabs pa'i nyes pa med pa'i phyir ro/_/bcabs pa zhes bya ba ni mtshan mo bcabs pa dang /_sems kyis bcabs pa'o/_/de la mtshan mo bcabs pa ni lhag ma byung na bcabs par sems bskyed de skya rengs kyis chod pa'o/_/sems kyis bcabs pa ni nyes
[\[66b\]]
[\[66b.1\]]pa byung nas bcabs par sems bskyed gang la gang skya rengs kyis mchod pa'o/_/skabs 'dir mi 'dod bzhin du chad pa byed du gzhug pa ni 'di gnyi ga gzung ngo /_/bshags par 'dod pa las brjed de ma bshags na bcabs pa'i nyes pa med zhag res nyes byas re re'o/_/'on pa
[\[66b.2\]]dang /_skad brda mi phrad pa dang /_mtshams kyi phyi rol du gnas pa dang /_rang bzhin du gnas pa ma yin pa dang /_phas pham pa byung ba dang /_mtshams med pa lnga byas pa dang /_khyim dang /_dge tshul ma la sogs pa la mthol na mthol bar mi chud de bcabs
[\[66b.3\]]pa'i nyes pa ni med/_nyes byas ni yod do/_/bcabs pa bshags par bsams pa las dran pa nyams sam/_khyim par babs te slar dran pa rnyed cing rab tu byung na/_dran pa nyams pa dang /_bcabs pa bkol te/_snga phyi ji srid bcabs pa de'i chad pa
[\[66b.4\]]byed du gzhug go/_/lhag ma gnyis dus gcig tu byung ste/_zla ba gnyis bcabs pa las cig sngar mthol te/_chad pa zla ba gnyis tshang ba'i tshe cig shos kyang mthol na zla ba gnyis kyis chad pa de yang bral bar bya ste/_dus gcig tu mthol na yang chad pa zla ba gnyis
[\[66b.5\]]su zad pa'i phyir ro/_/zla ba gnyis bcabs pa ji lta bar gzhan rnams kyang de bzhin du rig par bya'o/_/gang nyes pa byung nas ji srid du bcabs pa'i zhag mi mngon pa des ni/_gtsang ma'i mtha' nas bzung ste chad pa byed du gzhug go/_/nyes pa byung na bcabs pa las mthol nas snga
[\[66b.6\]]ma'i chad pa byed pa'i tshe/_nyes pa snga ma dang 'dra ba'am mi 'dra ba gzhan byung na chad pa snga ma blangs pa spang la bub ste/_chad pa gzhi nas blangs nas byed du gzhug ste/_'di ni gzhi nas blangs pa'i chad pa zhes bya'o/_/gal te chad pa de nyid byed pa'i tshe yang nyes pa byung na snga ma spang la
[\[66b.7\]]bub ste/_yang chad pa gzhi nas bzlas te byed du gzhug go/_/'di ni gzhi nas blangs pa bzlas pa'i chad pa zhes bya'o/_/mi 'dod bzhin du chad pa byed du gzhug ces bya ba ni mi btub na btang ba ma yin pa'i phyir te/_gal te mi btub na gnyen po la mi brten pa'i phyir dgar ba'i las
[\[67a\]]
[\[67a.1\]]bya'o/_/chad pa ci zhig byed du gzhug ce na/_chad pa byed pa dang /_mgu ba spyod pa gnyis ni 'dra'o/_/chad pa dang mgu ba byed pa'i tshul ni 'dra ste/_rang bzhin du gnas pa dang /_phyag bya ba bdag gir mi bya/_stan gcig la 'dug par mi bya/_stan mtho ba'am
[\[67a.2\]]mnyam pa nyid la ma yin/_bstabs te 'dug par mi bya/_mdun na 'chag par mi bya/_phyi nas 'gro ba'i dge sbyong ma 'gro bar bya'o/_/g.yogs pa gcig gi nang du gnas par mi bya/_gzhan rab tu mi 'byung /_bsnyen par rdzogs par mi bya/_gnas bca' ba mi sbyin/_dge tshul
[\[67a.3\]]bsdu ba'i las mi bya/_gsol ba la sogs pa'i las byed par mi bsko/_dge slong ma rnams la gleng bar mi bya/_rang bzhin du gnas pa rnams kyis rkang ba bkru ba dang /_sgo dbye ba dang /_me mar 'byung ba dang /_gtsug lag khang bsku ba dang /_phyag dar bya ba dang /_bshang gci sa'i
[\[67a.4\]]wa bkru ba dang /_sa dang lo ma dang /_grong dro bsal ba rlung yab kyis g.yab pa dang /_mal stan sba ba dang /_lhung bzed kyi gzhi bsal bar bya'o/_/bsnyen par rdzogs pa thams cad kyi ni 'og_/dge tshul ma rnams kyi gong du 'dug par bya'o/_/ston pa 'dug pa gsol zhing bstod
[\[67a.5\]]pa dang /_gaN+DI brdung bar bya ba dang /_dri gtsang khang phyags pa dang /_chag chag gdab pa dang /_tshes grangs rnams brjod par bya'o/_/chad pa dang mgu ba zhag tu spyad pa yang dge 'dun 'dus pa rnams la brjod par bya ste/_re re'i drung du ni ma yin no/_/chad pa dang mgu ba spyad pa
[\[67a.6\]]yang /_chad pa'am mgu bar byed pa'am/_chad pa dang mgu bar bya ba byas zin pa'am/_bslab pa byin pa la sogs pa'i tshogs kyi nang du mi bya'i gang na rang bzhin du gnas pa yod pa der spyad par bya'o/_/'di dbye ba mang mod kyis 'dir mdo tsam zhig bstan to/_/nyes pa'i chad pa'i las
[\[67a.7\]]bstan pa zhes bya ba ni dge slong mas mi 'dod bzhin du chad pa byas nas de'i 'og tu dge 'dun gnyi ga mgu bar bya'o zhes bya ba yin te/_chad pa dang mgu ba spyad pa'i tshul ni gong du bshad pa dang 'dra bas ma bshad de/_de'i 'og tu zhes bya ba ni chad pa byas pa'i 'og tu'o/_/dge 'dun gnyi ga zhes
[\[67b\]]
[\[67b.1\]]bya ba ni dge slong pha'i dge 'dun dang /_dge slong ma'i dge 'dun no/_/mgu bar bya'o zhes bya ba ni zla ba phyed kyi bar du dge 'dun gnyi ga mgu bar byos shig pa'o/_/spyod pa bstan pa zhes bya ba ni dge slong mas mgu bar byas nas dbyung ba la thogs te chos dang mthun par byas na zhes bya ba'o/_/de
[\[67b.2\]]la dbyung ba la thogs te zhes bya ba ni ji ltar dug mdas phog pa ji srid du ma phyung ba de srid du mi bde ba dang 'dra bar nyes pa byas pa 'di yang dge 'dun gnyi gas gsol ba dang bzhi'i las kyis ma phyung na yun ring por ngan song gsum du mi bde ba rnam pa sna tshogs myong bar 'gyur ba'i phyir ro/_/chos
[\[67b.3\]]dang mthun par byas na zhes bya ba ni nyes pa byung ba des ji srid du bcabs pa'i chad pa yang chos bzhin du bcad/_zla ba phyed kyi bar du dge 'dun gnyi ga la mgu ba yang chos bzhin du byas pa'o/_/gang zag bstan pa zhes bya ba ni gang na dge 'dun gnyi ga'i tshogs bzhi bcu yod pa der dge
[\[67b.4\]]slong ma de dbyung bar bya'o/_/dge 'dun gnyi ga las bzhi bcur gcig gis ma tshang bas gal te dge slong ma de phyung na dge slong ma de yang ma phyin pa dge 'dun gnyi ga yang smad par 'gyur te/_de la ni dus yin no zhes bya ba yin te/_de la gnyi ga'i tshogs bzhi bcu zhes bya ba ni dge 'dun
[\[67b.5\]]ma yang nyi shu dge 'dun pha yang nyi shu ste de las nyung du mi gnang ba'i phyir bzhi bcu zhes smos par zad kyi de las lhag na brgya ste ci snyed kyang rung ngo /_/dge slong ma de dbyung bar bya'o zhes bya ba ni gsol ba dang bzhi'i las kyis so/_/de yang ma phyin la bya ba'i nyes pa las so/_/smad
[\[67b.6\]]par 'gyur te zhes bya ba ni dge 'dun gnyi ga la 'das pa dang bcabs pa'i nyes byas yod pa'i phyir ro/_/de la de ni dus yin no zhes bya ba ni dge 'dun lhag ma'i nyes pa byung ba'i gang zag de la tshangs par 'gyur zhing nyes pa las phyin pa'i dus ni 'byin par byed pa'i chos sngar bstan pa
[\[67b.7\]]las byung ba bzhin du byas pa yin no zhes bya ba'i tha tshig go/_/gang zag chad pa dang mgu ba spyod pa rnam pa drug yod de/_thams cad gnag pa dang /_phal cher gnag pa dang /_phyed gnag pa dang /_phyogs gcig gnag pa dang /_cung zad gnag pa dang /_nag po
[\[68a\]]
[\[68a.1\]]med pa'o/_/de la thams cad gnag pa ni chad pa rnam pa gsum dang /_mgu ba rnam pa gsum dang /_'byung ba bdun te thams cad chos bzhin ma yin pas byas pa'o/_/phal cher gnag pa ni gang chad pa ni chos bzhin la gzhan drug po thams cad
[\[68a.2\]]chos bzhin ma yin pa'o/_/phyed gnag pa ni gnyis chos bzhin la/_gzhan lnga po rnams chos bzhin ma yin pa'o/_/phyogs gcig gnag pa ni gsum chos bzhin la bzhi chos bzhin ma yin pa'o/_/cung zad gnag pa ni drug chos bzhin la/_gcig chos bzhin ma yin pa'o/_/
[\[68a.3\]]nag po med pa ni tha ma'i dbyung ba yang chos bzhin pa ste/_de bas na nag po med pas ni nyes pa las phyung ba yin gyi snga ma rnams ni ma yin no/_/gang zag rnam pa drug gis ni dge slong ma gcig gi mdun du bshags pas tshang bar 'gyur te/_drug gang zhe na mdo sde dang /_'dul ba dang /_ma mo
[\[68a.4\]]zad par 'dzin pa dang /_shin tu ngo tsha yod de gang dag rkyen des 'chi bar 'gyur ba dang /_dge 'dun gyi gnas brtan ma dang grags shing bsod nams che ba ste/_bsam pa rnam par dag pas nyes pa las dbyung ba yin gyi chad pa'i las kyis ni ma yin pa'i phyir ro/_/yongs su dag pa dri ba
[\[68a.5\]]ni go sla bas 'dir bshad pa ma byas so/_/ltung ba'i dngos po rnams bstan pa la sngar phye ba'i gnyis pa ste dge 'dun lhag ma'i sde'i bshad pa rnams rdzogs so//_//ltung ba'i dngos po bstan pa la lngar phye ba'i gsum pa ste/_ltung ba'i sde rnams 'dir ston to/_/'di la yang
[\[68a.6\]]gnyis su dbye ste/_spang ba'i ltung ba dang /_ltung ba'o/_/de la spang ba'i ltung ba ni sum cu rtsa gsum pa'o/_/ltung ba ni brgya brgyad cu ste/_spang ba'i ltung ba rnams bstan pa'i phyir/_mdor na/_zhag bcur bcad dang bral bar mi bya dang /_/zla ba dang ni 'bru dang mi blang dang /_gnyen min
[\[68a.7\]]mi blang stod g.yogs dang /_/pags pa gnyis dang pho nya rin bskur ba'o/_/zhes bya ba gsungs te/_de la zhag bcur bcad dang zhes bya ba ni ston pa mnyan du yod pa na bzhugs so/_/de'i tshe sbom dga' mo gos mang por gyur te/_bsod snyoms la 'jug pa'i tshe gos gzhan
[\[68b\]]
[\[68b.1\]]gyon te/_de bzhin du zan za ba dang /_mkhan mo dang /_slob dpon gyi drung du 'gro ba dang /_mchod rten la phyag 'tshal ba'i tshe gos len re brje bas bya ba dang byed pa mang bar gyur te/_dge ba sna tshogs kyi bar chad du gyur pas de lta bur gyur pa ston pa la gsol nas/_sbom dga'
[\[68b.2\]]mo rnam pa du mas smad de bslab pa'i gnas bcas so/_/dge slong mas chos gos zin te/_gtan pa phyung nas chos gos lnga chongs shig de las lhag par 'chang na spong ba'i ltung ba'o/_/de ltar ston pas bslab pa'i gnas bcas pa dang /_khyim bdag gi bud med zhig gis
[\[68b.3\]]bsams pa/_skye dgu'i bdag mo ni lha dang mi'i mchod gnas yin na/_de la bdag gis rin thang chen po'i gos shig bskon no snyam pa las/_de'i tshe ut+pa la'i kha dog ma mnyan du yod par bsod snyoms la zhugs te/_rim gyis bsod snyoms rgyu ba las/_khyim
[\[68b.4\]]bdag gi bud med de'i gan du phyin pa dang des phyag 'tshal nas 'di skad ces smras so/_/'phags ma skye dgu'i bdag mo gang na bzhugs/_des smras pa dbyar mo thang na'o/_/khyim bdag gi bud med kyis smras pa/_'phags ma mkhyen par mdzod cig/_bdag gis yun
[\[68b.5\]]ring mo nas bsams pa/_skye dgu'i bdag mo la rin thang chen po'i gos shig bskon snyam nas bdag cag khyim pa mo ni bya ba mang bas na/_'phags mas gos 'di skye dgu'i bdag mo la bskon par ci gnang /_de nas ut+pa la'i kha dog mas bsams pa/_ma blangs na ni skye dgu'i
[\[68b.6\]]bdag mo'i rnyed pa yang stor la/_bud med de'i bsod nams kyang 'gag par 'gyur snyam nas gos de blangs te skye dgu'i bdag mo'i gan du song ste/_de ltar gyur pa rgyas par smras pa dang /_dge slong ma dag gis ston pa la gsol nas bka' stsal pa/_snga ma ni bcas pa'o/_/'di
[\[68b.7\]]ni gnang ba ste/_nyan thos ma rnams la bslab pa'i gnas bca'o/_/dge slong mas gos zin te gtan pa phyung nas/_gos lhag pa rung bar ma byas pa ring na zhag bcu'i bar du chongs shig de las 'das par bcangs na spong ba'i ltung ba'o/_/dge slong mas gos zin te gtan pa phyung
[\[69a\]]
[\[69a.1\]]zhes bya ba ni gos zin la gtan pa ma phyung ba yang yod/_gtan pa phyung la gos ma zin pa yang yod/_gos zin la gtan pa phyung ba yang yod/_gos kyang ma zin la gtan pa yang ma phyung ba yang yod do/_/gos zin zhes bya ba ni bkrus drubs kha dog bsgyur
[\[69a.2\]]ba'o/_/gtan pa phyung zhes bya ba ni tshul nas byung nas dge slong ma thams cad spyi'i gos gtan pa drubs nas/_zla ba lnga yul rgyu zhing gos tshul du dong ba las zla ba lnga lon te phyir lhags nas spyi'i chos gos la gtan pa phyung nas/_so so'i chos gos la sngags btab pa'o/_/zhag bcu zhes
[\[69a.3\]]bya ba ni gos lhag rnyed pa nas bzung ste zhag bcu'i bar du'o/_/gos lhag ces bya ba ni byin gyis brlabs pa las lhag pa'o/_/rung bar ma byas zhes bya ba ni gos lhag gi sngags kyis ma btab pa'o/_/chongs shig ces bya ba ni bdag gis bya ba'o/_/de las 'das par bcangs na
[\[69a.4\]]zhes bya ba ni de las thal ba'o/_/spang ba'i ltung ba zhes bya ba ni dngos po spangs la ltung ba bshags pa'o/_/zhag bcu la nyin re gos re re ste gos bcu rnyed na/_thog ma rnyed pa'i gos zhag bcu 'das na de'i shugs kyis gzhan zhag ma tshang pa yang spang ngo /_/snga phyi gos re re zhig rnyed na phyi
[\[69a.5\]]nas rnyed pa rung bar byas na/_sngar rnyed par rung bar byos shig/_sngar rnyed pa rung bar ma byas la zhag bcu 'das na snga ma ni spang /_gos phyi ma rung bar byas pa ni spang mi dgos so/_/gos rgyu dang dbyibs brtags pa rnams ni mkhan po dang slob dpon la bsngo'o/_/ma brtags
[\[69a.6\]]pa rnams ni yon bdag la bsngo'o/_/phyogs bcu'i dge 'dun dang dkon mchog gsum gyi dkor dang ma 'dres pa mtshams gcig gi dge 'dun gyi rdzas ni gtsug lag khang gzhan gyi dge slong la bsngo'o/_/ma bsngos te zhag bcu 'das na dge 'dun gyi rdzas spang bar 'gyur ro/_/
[\[69a.7\]]chos gos sngags kyis btab pa ni byin gyis brlab pa zhes bya/_gos lhag sngags kyis btab pa ni rung bar byas pa zhes bya ste/_dge slong mas gos lhag ma spangs kyang bral bar ma byas/_bral bar byas kyang ltung ba ma bshags pa ste/_de la gsum las gcig ma byas
[\[69b\]]
[\[69b.1\]]kyang rung /_gnyis dang gsum char ma byas kyang rung ste/_de'i shugs kyis lhung bzed dang /_de'i snod dang /_phor bu'am/_ska rags sam/_dge sbyong gi yo byad gang yang rung /_rdzas lhag spang ba byung ba'i sngon rol na sngags kyis ma thebs pa kun spang ngo /_/spang ba'i ltung ba
[\[69b.2\]]dang po rdzogs so//_//ston pa mnyan du yod pa na bzhugs so/_/de'i tshe dge slong ma rnams gos mang zhig rnyed par gyur te/_de dag gis gos de rnams bkrus drubs kha dog bsgyur te/_gtur bu'i nang du bcug nas dge slong ma gzhi na 'khod pa rnams su gtams nas/_
[\[69b.3\]]sham thabs dang bla gos bgos te/_ljongs rgyu zhing dong ba dang /_lus ma yogs shing sha snang bar gyur la/_dge slong ma gzhi na 'khod pa dag kyang de dag gi gos skems/_'ding /_sprug/_sdud cing sbed pas na bya ba dang byed pa mang bas dge ba'i bar chad du gyur te/_don nyung ba'i dge slong ma
[\[69b.4\]]rnams 'phya ste/_de ltar gyur pa ston pa la gsol nas/_gso dka' ba dang dgang dka' ba'i nyes pas smad nas nyan thos ma rnams la bslab pa'i gnas bcas so/_/dge slong mas gos zin la gtan pa phyung nas gal te nub gcig chos gos lnga las chos gos gang yang rung
[\[69b.5\]]ba las mtshams kyi phyi rol du bral na spang ba'i ltung ba'o/_/de ltar bslab pa'i gnas bcas nas ston pa rgyal po'i khab na bzhugs so/_/de'i tshe na skye dgu'i bdag mo rgyal po'i khab dge slong ma'i dbyar mo thang rgyal po'i kun dga' zhes bya ba na 'dug go/_/de nas skye dgu'i
[\[69b.6\]]bdag mo bco lnga'i gso sbyong gi tshe/_dge slong ma'i dge 'dun dang gso sbyong la 'dus shing 'dug go/_/dge slong ma chos sbyin ma yang gso sbyin gyi gnas su song ba las chu bo dbyar bzangs brug pas sbyar ma gsher te skam pa la ring du thogs te/_gso sbyin gyi gnas su song ste phyin pa dang
[\[69b.7\]]gnas brtan ma dag gis bdag cag ni khyod ma 'ongs pa la ring zhig thogs so zhes byas pa dang /_chos sbyin mas kyang ji lta bur gyur pa smras nas/_'phags ma rnams bdag ni rgas te/_sbyar ma lci bas bkur mi nus na ji ltar bgyi gyis shig ces smras pa dang /_de ltar gyur pa
[\[70a\]]
[\[70a.1\]]ston pa la gsol nas dge slong ma chos sbyin ma rgas pa sbyar ma dang bral bar mi 'gyur ba'i sdom pa byin cig ces bka' stsal te/_de bas na snga ma ni bcas 'dan gnang ba ste/_de ltar na nyan thos ma rnams la bslab pa'i gnas bcas so/_/dge slong ma gos zin te gtan
[\[70a.2\]]pa phyung nas gal te chos gos lnga las gang yang rung ba zhig nub gcig mtshams kyi phyi rol du bral na dge 'dun gyis gnang ba ma gtogs te spang ba'i ltung ba'o/_/gtan pa phyung zhes bya ba ni snga ma bzhin no/_/chos gos lnga zhes bya ba ni sbyar ma dang /_stod chags dang /_nang g.yogs
[\[70a.3\]]dang /_gong lugs dang /_rdul gzan no/_/nub gcig ces bya ba ni zhag gcig gi skya rengs kyis chod pa'o/_/mtshams kyi phyi rol zhes bya ba ni grong shing thags kyis bskor ba'i mtshams ni shing thags nas glang drug gis 'dren pa'i 'od ma'i shing rta'i khor yug dang bya gag
[\[70a.4\]]'phur ba chun chad do/_/grong rtsig pas bskor ba'i grong ni ba lang dang /_lug gi mig rdul gar babs pa tshun chad dang /_rang bzhin gyis ngo tsha ba bshang gci skyel ba tshun chad do/_/'obs kyis bskor ba'i grong ni 'obs nas skas khru bcu gnyis pa tshun chad do/_/yang na
[\[70a.5\]]phyag dar gyi phung po'i steng nas bong ba 'dril nas gar phyin pa tshun chud do/_/tshong 'dus kyi grong ni tshong pa spun ma bgos pa'i tshong dus kyi phyi nas 'dom gang tshun chad do/_/gru ni phyi rol 'dom gang tshun chad dang yang na phur pa btab ste gru 'dogs pa tshun chad do/_/shing drung ni lo ma
[\[70a.6\]]rlung gis bskyod de gar lhung ba dang /_thigs pa zags pa'i sa dang /_nyi ma phyed nas grib ma nyi ma gar 'khor ba tshun chad do/_/'brog dgon pa ni 'dom gang tshun chad mtshams so/_/shing phal mo che'i ni lo ma 'dres nas mtshams ma phye ba tshun chad do/_/ma 'brel
[\[70a.7\]]ba la ni 'dom gang tshun chad do/_/'dron pa lam du zhugs pa ni 'dom bzhi bcu rtsa dgu tshun chad do/_/mtshams kyi bar du ni chos gos kyi mtha' lus dang ma bral bar bya'o/_/mtshams de rnams kyi phyi rol du chos gos lus la bdag nang du 'dug gam bdag phyi rol na 'dug
[\[70b\]]
[\[70b.1\]]la chos gos nang du lus te zhag gcig gi skya rengs kyis chod na spang bar 'gyur ro/_/dge 'dun gyis gnang ba ma gtogs zhes bya ba ni gnang ba bkol ba'o/_/spangs pa'i ltung ba zhes bya ba ni dngos po spangs te ltung ba bshags pa'o/_/spang ba gnyis pa rdzogs so//_//ston
[\[70b.2\]]pa mnyan du yod pa na bzhugs so/_/de'i tshe dge slong ma rnams gos sngon po zhig rnyed na de mi langs te bzhag nas nam 'di 'dra ba zhig rnyed na gdod gos bya'o snyam mo/_/sngon po ji lta ba bzhin du ser po dang /_dmar po dang /_sdug po dang /_srab mo yang ngo /_/gang su yang rung ste/_chos
[\[70b.3\]]gos tshol bas bya ba dang /_byed pa mang bas dge ba'i bar chad du gyur nas/_de ltar gyur pa ston pa la gsol nas bslab pa'i gnas bcas so/_/dge slong mas chos gos zin te gtan pa phyung nas dus ma yin pa'i gos rnyed la 'dod na dge slong ma des gos de longs shig/_blangs nas
[\[70b.4\]]gal te langs na ni myur du gos su drubs te chongs shig/_khal te ma langs na gos kha ma langs par rnyed du re ba yod na dge slong ma des gos de zla ba gcig gi bar du zhog shig/_de las 'das par bzhag na spang ba'i ltung ba'o/_/dge slong mas chos gos zin la gtan pa phyung zhes bya ba ni snga ma
[\[70b.5\]]bzhin no/_/dus ma yin pa'i gos zhes bya ba ni gtan pa bting na ston zla tha chungs nas dpyid zla ra ba nya'i bar du zla ba lnga ni dus zhes bya'o/_/de phan chad ni dus ma yin pa'o/_/gtan pa ma bting na thams cad kyang dus ma yin no/_/gos rnyed du re ba yod na zhes pa ni ma dang pha dang ming po
[\[70b.6\]]dang phu nu mo dang /_mkhan po dang slob dpon dang dus ston gyi tshe rnyed du re ba'o/_/kha ma langs zhes bya ba ni chos gos lnga'i kha mi langs pa'i phyir ro/_/spangs pa'i ltung ba zhes bya ba ni ltung ba bshags pa las dngos po spang ba'o/_/ltung ba ji lta bu zhe na/_tshes gcig la gos shig
[\[70b.7\]]rnyed la re med dam snon mi rnyed du dogs na byin gyis rlobs shig/_yang na rung bar gyis shig/_yang na bskur cig/_yang na gzhan la byin cig/_de ltar ma byas na tshes bcu gcig gi skya rengs shar na spang ba'i ltung ba'o/_/tshes gcig la gos shig rnyed na tshes bcu gcig
[\[71a\]]
[\[71a.1\]]la gos phyi ma rnyed na snga ma'i shugs kyis zhag bcur sdod du mi snang ngo /_/kha langs pa ser po zhig rnyed du re ba las phyis kha dog mi mthun pa zhig rnyed na zla ba gcig tu sdod du mi gnang ngo /_/gnyi ga kha ma langs pa rnyed du re ba yod na zla ba gcig tu gnang ngo /_/
[\[71a.2\]]gos la rnam pa lnga ste/_bdag po yod pa dang /_bdag po med pa dang /_song nas phyir 'ongs pa dang /_dur khrod pa dang /_phyag dar khrod pa'o/_/chos gos sbyar ma gsar ba ni nyis rim du sbyar/_rnying pa ni bzhi rim du sbyar/_tshem bu ni du yang rung ngo /_/snam bu dgu pa dang bcu gcig
[\[71a.3\]]pa dang bcu gsum pa ni dkyil 'khor phyed dang gsum pa'o/_/bco lnga pa dang bcu bdun pa dang bcu dgu pa ni dkyil 'khor phyed dang bzhi pa'o/_/nyi shu gcig dang nyi shu gsum pa dang nyi shu lnga pa ni dkyil 'khor phyed dang lnga'o/_/snam bu nyi shu lnga las lhag na tshem bu'o/_/zhing khru gsum dang chur khru
[\[71a.4\]]lnga'o/_/yang na khru phyed dang lnga dang phyed dang gsum mo/_/lnga pa na zhing khru gsum chur khru lnga'o/_/yang khru phyed dang gsum dang chur bzhi'o/_/'khor gsum yod pa des kyang chud do/_/spang ba gsum pa rdzogs so//_//byang chub sems dpa' bcom ldan 'das dga'
[\[71a.5\]]ldan gnas nas rnam pa lnga la gzigs te/_rigs dang yul dang rus dang dus dang bud med la gzigs nas yul gyi dbus ser skya/_yab zas gtsang ma/_yum sgyu ma'i lha mo'i lhums su gshegs nas btsas pa'i nyin mo mnyan du yod par rgyal po u ra tshangs pas byin gyi bu gsal
[\[71a.6\]]rgyal dang /_rgyal po'i khab tu pad+ma chen po'i bu gzugs can snying po dang /_kau shA m+bIr sde rgyal gyi bu shar ba dang /_grong khyer rab rgyal du mtha' yas mu khyud kyi bu rab snang btsas te/_rgyal po de rnams na re sa chen po g.yos pa ni nged kyi bu'i yon tan te/_yon tan las bu'i ming
[\[71a.7\]]rnams kyang brtags so/_/mtshan mkhan gyis mtshan bltas na/_rab tu byung na ni mngon par 'tshang rgya'o/_/rab tu ma byung na 'khor los sgyur ba'i rgyal po rin po che bdun dang ldan par 'gyur ro/_/mtshan ni don thams cad grub par btags so/_/rgyal po chen po bzhi yang skrag
[\[71b\]]
[\[71b.1\]]nas dpya 'bulo/_/shAkya lnga brgya g.yog mos pa can lnga brgya lnga brgya dang rta dang ba lang cang shes lnga brgya lnga brgya'ang de dang dus gcig tu btsas so/_/don thams cad grub pas dka' ba lo drug spyad nas don med par gzigs nas yul bde 'gror grong dpon gyi bu mo dga' mo dang dga'
[\[71b.2\]]stobs kyis lan bcu drug tu bzhos pa'i 'o ma sbrang rtsi can gyi thug pa gsol nas klu'i rgyal po dus can gyi rtswa gser gyi kha dog lta bu'i byang chub kyi shing drung du bting ste steng du bzhugs nas nam gyi gung thun la bdud btul nas mngon par sangs rgyas so/_/thog mar yul 'khor mo 'jig
[\[71b.3\]]tu nye lnga dang grong dpon gyi bu lnga bcu sde btul/_ba lang gi gnas stug por drug cu sde btul/_bzang por mi phyed pa dang dga' mo dang dga' stobs bden pa la bkod/_lteng rgyas su ral pa can stong dang ga ya mgo'i mchod rten du dge slong stong po cho 'phrul gyis btul/_yul
[\[71b.4\]]mnyam dga'i rgyal po gzugs can snying po lha stong phrag brgyad cu dang bram ze brgya stong bden pa la bkod/_rgyal po'i khab tu maud gal gyi bu dang shA ri'i bu 'khor nyis brgya lnga bcu rab tu phyung mnyan du yod par gsal rgyal btul nas mnyan du yod pa na bzhugs so/_/yab kyis
[\[71b.5\]]'char ka der btang nas spyan drangs so/_/'char ka bcom ldan 'das kyis bka' stsal te/_shA ri'i bus rab tu phyung ngo /_/de nas bcom ldan 'das ser skyar gshegs nas yab dang shAkya'i rigs rnams btul te bden pa la bkod do/_/mnyan du yod par 'char ka bsod snyoms
[\[71b.6\]]la song pa chung ma sbed mas mthong nas dud mo btab ste/_nga bor te ci bya zhes pa dang /_khyod pas byang chub sems dpa'i btsun mo grags 'dzin ma dang /_mgo phyi ka la sogs pa drug stong bor nas rab tu byung na/_'dam dang 'dra ba khyod cig ces zhes pa dang /_'o na bdag kyang rab
[\[71b.7\]]tu 'byung ngo /_/de bzhin du sang rab tu dbyung ngo zhes smras so/_/'char ka 'gyod de da ltar lhung bzed nag po can dag 'phya zhing 'dug na gal te/_dge slong ma 'di rab tu phyung na drug sde pos dge slong ma 'di rab tu phyung ngo zhes je thu 'phya bar 'gyur ro snyam nas rgyal po'i khab tu bros te tshul
[\[72a\]]
[\[72a.1\]]du zhugs so/_/sbed ma phyi de nyin par 'char ka la bsdad de med nas ngu zhing 'dug pa skye dgu'i bdag mos mthong nas rab tu phyung ngo /_/tshul nas byung nas phyir mnyan du yod par phyin nas kha ton zer zhing 'dug pa la sbed ma phyag 'tshal du 'ongs pa dang /_sngun gye spyad
[\[72a.2\]]pa rnams dran nas 'dod chags langs pa sbed mas shes te bros so/_/'char kas mgo reg ma sdod cig ces bdas pa dang brla la reg ste khu ba gtor ro/_/de nas 'dod chags zhi ba dang sbed ma slar log ste smad g.yogs bkrus te lta zhes pa dang /_khu ba mthong ba dang mo 'dod chags
[\[72a.3\]]langs te/_khu ba bkog ste mngal sgor bcug pa dang sems can dang ldan par gyur to/_/dge slong ma rnams kyis khyod 'char ka dang nyal lo zhes pa dang /_bdag 'char ka dang reg kyang ma reg go zhes rgyas par bcom ldan 'das la gsol to/_/'di pham par gyur pa ma yin gyis
[\[72a.4\]]dben par zhog la zas kyis ma brel bar zhog shig/_bu ni 'od srungs gzhon nu zhes bya ba phyis dgra bcom par 'gyur ro/_/de nas ston pas dgongs pa gnyen ma yin pa'i dge slong ma la gos 'khrur bcug pa'i nyes dmigs su 'gyur ro snyam nas bslab pa'i gnas bcas so/_/
[\[72a.5\]]yang dge slong ma gang gnyen ma yin pa'i dge slong gos rnying 'khru ba'am 'tshed dam 'chag na spang ba'i ltung ba'o/_/gnyen ma yin zhes bya ba ni pha'i brgyud zung bdun/_ma'i brgyud zung bdun gyi bar du gnyen pa'o/_/gos zhes bya ba ni bal dang srin bal dang /_sha na'i shun pa la
[\[72a.6\]]sogs pa'o/_/rnying pa zhes bya ba ni zla ba bzhi/_'khru zhes bya ba ni tha na chu'i nang du bcug pa tsam yang ngo /_/'tshed ces bya ba ni tshon gyi nang na smyug pa tsam yang ngo /_/'chag ces bya ba ni lag mthil gyis brdabs pa'o/_/sprad ba'i ltung ba'o zhes pa ni dngos po spangs la ltung ba
[\[72a.7\]]bshags pa'o/_/ltung ba ji lta bu zhe na gnyen pa ma yin pa la gnyen ma yin par 'du shes pa dang /_gnyen ma yin pa la the tshom za bzhin 'khru 'chag la sogs pa byas na ltung ba'o/_/gnyen yin pa la ma yin par 'du shes pa dang gnyen la the tshom za ste byas na gnyi ga nyes
[\[72b\]]
[\[72b.1\]]byas so/_/spang ba'i ltung ba bzhi pa rdzogs so//_//bcom ldan 'das mnyan du yod pa na bzhugs so/_/de'i tshe na khyim bdag phyug cing longs spyod che ba zhig 'dug ste/_des rigs mnyam pa las chung ma blangs so/_/de nas dus phyi zhig na khyim bdag de longs spyod zad
[\[72b.2\]]par gyur to/_/khyim bdag des bdag ni rgas te nor bsgrub mi nus so snyam nas chung ma la bzang mo rab tu 'byung ngo zhes smras pa dang /_mo na re jo bo de ltar bdag kyang rab tu 'byung ngo zhes byas pa dang /_des de la de bzhin du bya'o zhes te/_gcig ni dge slong ma'i nang na rab tu 'byung ngo /_/khyod
[\[72b.3\]]ni dge slong pha'i nang na rab tu 'byung ngo /_/dus phyi zhig na dge slong de bsod snyoms la zhugs pa dang /_des gos rnying pa mthong nas khyod la gos lta yod dam zhes smras pa dang /_bdag la ma mchis so zhes smras pa dang /_dge slong des rang gi sbyar ma byin no/_/des ston pas kun
[\[72b.4\]]dga' bo la khyod song la dge slong dag de bzhin gshegs pa dang lhan cig tu ljongs rgyu bar dad pa rnams chos gos dang chos shig ces bka' stsal ba dang /_kun dga' bos kyang de bzhin du bsgo nas ston pa 'khor dang bcas pa ljongs rgyu zhing gshegs so/_/de'i tshe na ston pa glang po che
[\[72b.5\]]ltar g.yas phyogs su gzigs nas/_dge slong zhig bla gos nyi tshe dang ljongs rgyu zhing 'gro pa gzigs so/_/de nas kun dga' bo la/_kun dga' bo dge slong dbyar gnas pa dag gis gos kyi rnyed pa med dam/_btsun pa rnyed pa mchis so/_/'o na ci'i phyir sbyar ma
[\[72b.6\]]med par ljongs rgyur 'gro/_btsun pa dge slong 'dis sbyar ma dge slong ma la btsal to/_/kun dga' bo ci dge slong ma gnyen ma yin pa'i dge slong la gos len tam/_btsun pa len to/_/de nas ston pas dge slong ma rnams la smad nas bslab pa'i gnas bcas so/_/yang dge
[\[72b.7\]]slong ma gang gnyen ma yin pa'i dge slong las gos blangs na brjes pa ma gtogs te spang ba'i ltung ba'o/_/gnyen ma yin zhes bya ba ni snga ma bzhin no/_/gos zhes bya ba ni ldum bu sha na ka la sogs pa'o/_/len zhes bya ba ni nyams su blangs pa'o/_/brje ba ma gtogs zhes
[\[73a\]]
[\[73a.1\]]bya ba ni brje ba bkol ba'o/_/spang ba'i ltung ba zhes bya ba ni snga ma bzhin no/_/ltung ba ji lta bu zhe na gnyen ma yin pa la gnyen ma yin par 'du shes pa dang /_gnyen ma yin nam zhes the tshom za zhing blangs na ltung ba'o/_/gnyen yin pa la ma yin par 'du shes
[\[73a.2\]]pa dang /_gnyen yin pa la gnyen yin nam ma yin zhes the tshom za bzhin blangs na nyes byas so/_/dge 'dun ma la dbul ba'i nang du gtogs pa dang /_tshig snyan par smras te byin pa dang /_bsnyen par rdzogs par bya ba la byin pa dang /_rkun pos phrogs pa dang /_rin gyis 'og tu byin pa dang /_
[\[73a.3\]]brjes te byin pa dang /_grags pa dang /_bsod nams chen po dang ldan pa la 'phags ma thugs brtse ba'i slad du bzhes shig ces chags pa med par phul te song na ltung ba med do/_/spang ba'i ltung ba lnga pa rdzogs so//_//ston pa ma mnyan du yod pa na bzhugs so/_/de
[\[73a.4\]]nas sbom dga' mo snga dro'i dus la bsod snyoms la zhugs te/_khyim bdag gcig gis khyim der song ba de'i chung ma rgyan gyis bklubs nas sgo khang du 'dug pas/_sbom dga' mo mthong ba dang phyag 'tshal nas sbom dga' mos chos bshad do/_/de yang dad pa skyes nas ras yug cig gsol
[\[73a.5\]]lo zhes byas pa dang /_sbom dga' mos de la/_sang dag 'chi 'am sus shes kyis/_/de ring nyid du brtul te bya/_/'chi bdag sde chen de dang ni/_/bdag dang bshes pa ma yin no/_/zhes 'byung ba khyod kyis ma thos sam zhes bya ba nas/_khyim bdag gi chung ma'i bla gos blangs te byin
[\[73a.6\]]pa'i tshig bshad byas nas song ngo /_/bram ze dang khyim bdag rnams ci'i phyir na dge slong ma gang sbyin pa des ma mgu ste/_de'i gos nan gyis phrogs zhes mi snyan par 'dzer to/_/de ltar gyur pa ston pa la gsol nas bslab pa'i gnas bcas so/_/yang dge slong ma gang gnyen ma
[\[73a.7\]]yin pa'i khyim bdag gam/_khyim bdag gi chung ma las gos blangs na spang ba'i ltung ba'o zhes bcas pa dang /_dge slong ma mang zhig ljongs rgyu zhing dong ba las rkun pos bcom pa dang /_de dag gis bsams pa/_ston pas gnyen ma yin pa'i khyim pa la slong du ma gnang snyam
[\[73b\]]
[\[73b.1\]]ste/_de dag rim gyis mnyan du yod par phyin pa dang /_dge slong ma dag gos bslangs nas de dag gis kyang so so nas gos kyis bshugs so/_/de ltar gyur pa ston pa la gsol nas/_bka' stsal pa/_dge slong ma rnams snga ma ni bcas pa'o/_/'di ni gnang ba ste bslab pa'i
[\[73b.2\]]tshig bca'o/_/dge slong ma gang gnyen ma yin pa'i khyim bdag gam/_khyim bdag gi chung ma las gos slong na dus la bab pa ma gtogs te spang ba'i ltung ba'o/_/de'i dus ni 'di lta bu ste dge slong ma'i gos phrogs pa dang /_gos brlag pa dang /_gos tshig pa dang /_gos rlung
[\[73b.3\]]gis khyer ba dang /_gos chus khyer ba'i 'di lta bu ni de'i dus so/_/khyim bdag ces bya ba ni skyes pa'o/_/chung ma zhes bya ba ni bud med do/_/de nyi du ma yin zhes pa ni snga ma bzhin no/_/gos zhes bya ba ni bal dang sha na ka la sogs pa'o/_/dus ma gtogs zhes pa ni dus bkol
[\[73b.4\]]ba ste/_rkun pos khyer zhes pa ni rkun po'am g.yon can gyis phrogs pa'o/_/brlag ces bya ba ni brlag gam brjed pa'o/_/tshig pa dang rlung gis khyer ba dang /_chus khyer ba zhes bya ba ni de kho na'o/_/ltung bar 'gyur ba ni rin thang dang khru dang kha dog ste/_rin thang ni kAr ShA pa Na lnga
[\[73b.5\]]ri ba zhig blangs te lnga ri ba thob na slong pa'i tshe nyes byas/_thob na spang ba'i ltung ba'o/_/kAr ShA shA pa Na gzhan ni du ri ba slong ba de bzhin du sbyar/_kAr ShA pa Na lnga ri ba zhig blangs pa las lnga ri ba zhig thob na slong ba'i tshe nyes byas/_lhag par thob pa la nyes pa med do/_/kha dog sngon po
[\[73b.6\]]zhig blangs te sngon po thob na blang pa'i nyes byas/_thob na spang ba'i ltung ba'o/_/sngon po ji lta ba de bzhin kha dog gzhan dang stug po dang srab mo yang de bzhin no/_/gos sngon po zhig bslangs pa las ser po zhig thob na slong ba'i tshe nyes byas thob na nyes pa med do/_/khru gzhan yang de bzhin
[\[73b.7\]]no/_/khru lnga blangs pa las lhag par thob na slong ba'i tshe nyes byas/_lhag par thob pa la ltung ba med do/_/kha tshar dang ras ma bslangs pa las ras yug gam ras chen thob pa la ltung ba med do/_/spang ba drug pa rdzogs so//_//ston pa mnyan du yod pa na bzhugs so/_/
[\[74a\]]
[\[74a.1\]]de nas dge slong ma mang zhig rkun pos bcom mo/_/sbom dga' mos de dag la smras pa/_ston pas ni dge slong ma rkun pos bcom pa'i phyir gos slong du gnang na khyed ci'i phyir mi slong /_de dag gis smras pa/_mi nus so/_/sbom dga' mos 'o na khyod kyi phyir ngas blang ngo /_/
[\[74a.2\]]de dag gis smras pa/_de ltar na slongs shig ces byas pa dang /_sbom dga' mos de dag gi phyir bram ze dang khyim pa la chos bshad nas gos mang zhig bslangs te bzang po ni bdag gis khyer ngan pa ni dge slong ma dag la byin te/_de dag gos rnying pa 'tshems shing 'khod pa dang dge slong ma dag
[\[74a.3\]]gis mthong nas smras pa/_khyod kyis gos mang zhig thob ce na/_ci'i phyir gos rnying pa 'tshems/_dge slong ma dag gis smras pa/_khyed kyis ni thos par zad kyis nged kyis ni mthong mod kyis sbom dga' mos bzang po ni khyer ngan pa ni nged la byin no/_/de ltar gyur pa ston pa la gsol nas/_
[\[74a.4\]]sbom dga' mo rnam pa du mas smad de bslab pa'i gnas bcas so/_/dge slong ma gos 'phrogs sam/_gos brlag gam/_gos tshig gam/_gos rlung gis khyer ram gos chus khyer yang rung /_gnyen ma yin pa'i khyim bdag gam/_khyim bdag gi chung ma las gos slongs shig_/
[\[74a.5\]]gal te bram ze'am khyim bdag de dag dad pa can te dus kyi gos mang po 'bul la/_'dod na dge slong ma des de las stod g.yogs dang smad g.yogs las gos lhag par ma len cig de las lhag par blangs na spang ba'i ltung pa'o/_/dge slong ma gos rkun mos khyer ram chus khyer
[\[74a.6\]]ram zhes pa nas khyim bdag gi chung ma nye du ma yin pa'i bar du ni snga ma bzhin no/_/stod g.yogs las lhag par len ces pa ni rnam pa gnyis te/_dge slong ma dang khyim pa'o/_/khyim pa'i stod g.yogs ni ras khru bcu gnyis pa'o/_/smad g.yogs kyi ras ni srid du khru bdun zheng du khru
[\[74a.7\]]gnyis so/_/dge slong ma stod g.yogs ni ras ma bsgos pa zhig na ni sbyar ma nyis rim dang /_smad g.yogs srid du khru lnga zheng du khru do'o/_/de las lhag par bslangs zhes pa ni de las 'das pa'o/_/spang pa'i ltung ba ni snga ma bzhin no/_/ltung ba ji lta bu zhe na khyim pa'i stod
[\[74b\]]
[\[74b.1\]]g.yogs dang smad g.yogs blangs te/_khyim pa'i stod g.yogs thob pa las lhag par blangs na bslang ba'i tshe nyes byas thob pa na ltung ba'o/_/dge slong ma stod g.yogs dang smad g.yogs kyang de bzhin no/_/khyim pa'i stod g.yogs dang smad g.yogs bslang ba ste thob na mi
[\[74b.2\]]langs na ma slongs shig/_lhag ma'ang ma byin cig/_dge slong ma'i stod g.yogs dang smad g.yogs blangs te/_thob na ma langs na slongs shig/_lhag na phyir byin cig/_gos spangs par gyur pa de ma spangs sam/_ltung ba ma bshags par gzhan zhig rnyed na/_de snga ma'i
[\[74b.3\]]shugs kyis spang bar 'gyur ro/_/spang ba bdun pa rdzogs so//_//ston pa mnyan du yod pa na bzhugs so/_/de na khyim bdag cig gzhan gyi chung ma dang nyal ba dang /_chung mas ma nyal cig ces bsgo na ma btub nas chung ma yang skyes pa gzhan dag dang nyal bar gyur te/_khyim
[\[74b.4\]]so kun ni zhig nas bran mo mngags gzhug pa gcig yod pa la/_khyim so zhig go zhes zer nas gnyi gas rtag tu brdeg ste sdug bsngal bar 'gyur ro/_/dus phyi zhig na sbom dga' mos khyim bdag bza' shug de gnyis la chos bshad nas log par spyod pa btang ste skyabs su song /_
[\[74b.5\]]bslab tshig la bkod de langs te song ngo /_/bran mos bsams pa cung zad bdag la legs pa'i dpal yon du gyur pa'ang sbom dga' mo dri ni yin na de la phan zhig phya'o snyam pa dang /_de nas dus phyi zhig na chung ma na re jo bo sbom dga' mos ni bdag cag gnyis kyi dge ba'i bshes
[\[74b.6\]]gnyen bgyis te dri ma dang phral nas bslab tshig la bkod na de la phan pa cung zad cig dbul bar bya'o zhes byas pa dang /_khyim bdag gis ras yug cig bskon no zhes smras pa dang /_bran mos thos te/_sbom dga' mo snga dro bsod snyoms la rgyu zhing khyim bdag der 'ongs pa dang
[\[74b.7\]]'phags ma dgyes pa skyed cig/_khyim bdag pho mo gnyis kyis khyed la ras yug cig sbyin par byas so/_/de nas sbom dga' mo bran mo la yid ma ches bzhin du/_de gnyis kyi khyim du song nas bdag gis da dung ras de ma thob po zhes smras pa dang /_khyim bdag gis bdag
[\[75a\]]
[\[75a.1\]]cag gis gsang ste bgros nas 'phags mas su la gsan zhes byas pa dang /_sbom dga' mos nga rab tu byung nas yun ring du lon na de tsam yang mi shes sam zhes pa dang /_de gnyis kyis ras yug de phul ba dang /_ma mgu nas khyed gnyis ras yug 'di byin pa'i
[\[75a.2\]]bsod nams ni yod la/_spyad pa'i bsod nams ni med kyis 'di khyer la ras gzhan byin cig ces byas pa dang /_khyim bdag gi chung mas khyol jo bo tshong dus nas ras bzang po zhig long la phul cig/_khyim bdag gis kyang sbom dga' mo khrid nas tshong dus su ras rin thang chen po zhig tshong ba
[\[75a.3\]]las nyos nas sbom dga' mo la phul lo/_/tshong pa de yang dus tshang nas khyim bdag des rin thang chen po ma 'khor nas tshong pas bzung ba dang /_dad pa'i bram ze dang khyim pa rnams 'phya nas de lta bur gyur pa ston pa la gsol nas bslab pa'i gnas bcas so/_/dge slong ma'i phyir khyim bdag gam khyim bdag
[\[75a.4\]]gi chung ma gnyen ma yin pas gos kyi rin zhig spags nas bdag gis gos kyi rin 'dis 'di lta bu 'di 'dra ba'i gos zhig nyos la dge slong ma ming 'di zhes bya ba 'ongs na/_de la gos rung ba dus su bskon no snyam pa las/_de la sngar ma bsgo bar gal te dge slong ma de rnam par rtog pa 'ga'
[\[75a.5\]]zhig byung ste/_khyim bdag gam khyim bdag gi chung ma nye du ma yin pa'i gan du song la/_bzang po 'dod pa'i phyir tshe dang ldan pa bdag gi phyir gang gos kyi rin spags pa'i gos kyi rin des tshe dang ldan pa gos 'di lta bu 'di 'dra ba zhig nyos la gos rung ba dus su bdag la bskon na legs so zhes
[\[75a.6\]]smras te gos mngon du grub na spang ba'i ltung ba'o/_/dge slong ma'i phyir zhes bya ba nas khyim bdag ces pa'i bar du ni snga ma bzhin no/_/gos kyi rin zhes pa ni gser dang dngul la sogs pa'o/_/gos 'di lta bu 'di 'dra ba nyos zhes bya ba ni rgyu dang dbyibs brtags pa gang yang rung ba'o/_/
[\[75a.7\]]dge slong ma ming 'di zhes bya ba 'ongs na zhes pa sbom dga' mo'o/_/de la gos rung ba bskon no zhes bya ba ni spyad du bzod pa'o/_/sngar ma bsgo zhes bya ba ni sngar ma sbran pa'o/_/rnam par rtog pa 'ga' zhig byung zhes bya ba ni 'di ltar slong bar 'gyur ba'o/_/gos kyi rin des gos 'di lta bu
[\[75b\]]
[\[75b.1\]]'di 'dra ba nyos zhes bya ba ni bdun las gang yang rung ba'o/_/bzong po 'dod ces bya ba ni mchog 'dod pa'o/_/nyes pa ji lta bu zhe na rin dang kha dog dang khru tshad de gong ma dang 'dra'o/_/skud pa blangs pa las ras ma thob bam ras ma blangs pa las ras chen thob pa la nyes pa med do/_/spang ba brgyad pa
[\[75b.2\]]rdzogs so//_//ston pa mnyan du yod pa na bzhugs te/_bslab pa'i gnas bcas so zhes bya ba'i bar du gong ma bzhin te/_khyad par ni khyim bdag gam khyim bdag gi chung mas so so nas gos kyi rin zhig spags te zhes smos so/_/ltung ba lci yang khyad par gong ma dang
[\[75b.3\]]'dra ste/_spang ba dgu pa rdzogs so//_//ston pa mnyan du yod pa na bzhugs so/_/de'i tshe na sbom dga' mo snga dro rgyal po'i khab tu bsod snyoms rgyu ba las blon po bram ze dbyar byed kyi khyim du song ngo /_/des dbyar byed la chos bshad pa dang /_de yang chos la dga' bas
[\[75b.4\]]kAr ShA pa Na drug cu gsol lo zhes byas pa dang /_sbom dga' mos sbyin pa'i tshig bcad byas te song ngo /_/dbyar zla ba gsum 'das te chos gos byas te dbyar byed kyi gan du song ste phyin pa dang /_dbyar byed la mkhyen par mdzod cig bdag ni mnyan du yod par ston pa la phyag 'tshal du mchi'o zhes
[\[75b.5\]]smras pa dang /_/'phags ma rgya mtsho'i pha rol du gshegs kyang pa Na drug cu bskur ro zhes byas pa dang /_sbom dga' mos tshigs bcad byas te song ngo /_/mnyan du yod par phyin pa dang /_de nyid du dge slong ma'i dbyar mo thang na 'dug go/_/de nas dbyar byed kyis tshong pa la pa Na drug
[\[75b.6\]]cu bskur te/_tshong pa mnyan du yod pa na dge slong ma'i dbyar khang du phyin nas sbom dga' mo bzhugs sam zhes dris pa dang /_dge slong ma dag gis bsod snyoms la song ngo zhes byas pa dang /_tshong pa slar log ste bdag gis 'di lta bu zhig tu byon cig gsungs shig/_de nas
[\[75b.7\]]song ba dang sbom dga' mos 'ongs pa la dge slong ma dag gis rgyas par smras nas/_sbom dga' mos dge slong ma zhig khrid de song ba dang /_tshong pas rgyang ring po nas 'ongs pa mthong nas 'di ni rings par 'ongs pa las na sbom dga' mo yin par nges so snyam mo/_/sbom dga' mo
[\[76a\]]
[\[76a.1\]]der 'ongs nas tshong pa la kAr ShA pa Na drug cu khyer te 'ongs sam smras pa dang tshong pas kyang phul lo/_/de nas tshong pa'i khye'u gsar du dad pa skyes pa zhig la gtams nas song ngo /_/tshong pa'i khrims las nyi ma shar nas tshong dus su ma grams na kAr ShA pa Na drug cus chad pas
[\[76a.2\]]gcod do/_/sbom dga' mos nang par kAr ShA pa Na byin cig ces byas pa dang /_khye'us 'phags ma cung zad bzhes shig_/sbom dga' mos de ltar mi rung gi byin cig ces gos kyi mtha' nas bzung ba dang /_khye'u khros te kAr ShA pa Na phyung ste mdun du bor ba dang /_sbom dga' mos smras pa/_grongs
[\[76a.3\]]la byin cig khye'u bgrang ba la zhugs pa dang nyi ma shar nas kAr ShA pa Na drug cu phab po/_/de nas pha mas smras pa khyod kyis nor ji snyed cig bsgrubs nas kAr ShA pa Na drug cu bcal/_des smras pa shAkya'i dge slong ma la dad pa ni de ltar 'gyur ro/_/khyim pa dag gis rigs kyi bu dad pa skyes ma thag tu myu
[\[76a.4\]]gu bcad do zhes 'phya zhing mi snyan par brjod do/_/de ltar gyur pa ston pa la gsol nas bslab pa'i gnas bcas so/_/dge slong ma'i phyir rgyal po'am blon po'am/_bram ze'am/_khyim bdag gam/_grong rdal gyi mi'am/_ljongs kyi mi'am/_nor can nam/_tshong dpon nam/_
[\[76a.5\]]ded dpon gyis kyang rung /_pho nya'i lag tu gos kyi rin bskur te/_pho nya khyod kyis gos kyi rin 'di 'dra ba 'di lta bu dus su rung ba'i gos shig nyos la/_dge slong ma ming 'di zhes bya ba 'ongs pa dang bskon cig ces bsgo ba las/_pho nya de yang gos kyi rin de khyer nas dge slong ma de ga la ba der song
[\[76a.6\]]ste phyin pa dang /_dge slong ma de la 'phags ma mkhyen par mdzod cig/_khyed la gos kyi rin 'di dag ni rgyal po'am/_blon po'am/_bram ze'am/_khyim bdag gam/_grong rdal gyi mi'am/_ljongs kyi mi'am/_nor can nam/_tshong dpon nam/_ded dpon ming 'di zhes bya bas bskur
[\[76a.7\]]gyis 'phags ma thugs brtse ba'i slad du 'di dag bzhes shig ces de skad zer ba dang /_dge slong ma des pho nya la tshe dang ldan pa pho nya dge slong ma dag ni gos kyi rin len du mi rung gi dus su rung ba'i gos shig rnyed na ni bdag cag len to zhes de skad smros shig/_gal te pho nya des dge slong ma de
[\[76b\]]
[\[76b.1\]]la gang 'phags ma rnams kyis zhal ta dang 'phags ma rnams la zhal tar bgyi ba lta ci mchis sam/_de skad zer ba dang dge slong ma gos 'dod pas zhal ta byed pa bstan te/_kun dga' 'am/_dge bsnyen yang rung /_'di ni dge slong ma rnams kyi zhal ta ba ste/_'di dag ni dge slong ma rnams
[\[76b.2\]]la zhal ta byed do zhes byos shig/_de nas pho nya des gos kyi rin de khyer nas zhal ta byed pa ga la ba der song ste phyin pa dang /_tshe dang ldan pa zhal ta byed pa shes par gyis shig/_khyod kyis gos kyi rin 'dis gos 'di lta bu 'di 'dra ba zhig nyos la/_dge slong ma ming 'di zhes bya ba 'ongs pa dang gos rung
[\[76b.3\]]ba dus su bskon cig ces de skad smras te/_de nas pho nya des zhal ta byed pa la shin tu legs par bsgo zhing bstan nas/_dge slong ma de ga la ba der song ste phyin pa dang /_dge slong ma de la 'phags mas zhal ta bgyid pa gang lags pa bstan pa de la bdag gis legs par bstan
[\[76b.4\]]gyis de'i gan du bzhud cig dang /_khyed la dus su rung ba bskon no zhes de skad zer ba dang dge slong ma gos 'dod pa zhal ta byed pa'i gan du song la tshe dang ldan pa zhal ta pa la bdag la gos dgos so/_/tshe dang ldan pa zhal ta pa bdag la gos dgos so zhes lan gnyis lan gsum du bskul cig/_dran
[\[76b.5\]]par gyis shig/_lan gnyis lan gsum du bskul zhing dran par byas nas gal te gos grub pa lta na ni legs gal te ma grub na lan bzhi lan lnga lan drug gi 'og tu snang ba'i phyogs su cang mi smra bar 'dug cig/_de ltar lan bzhi lan lnga lan drug gi 'og tu snang ba'i phyogs su cang mi smra bar
[\[76b.6\]]'dug nas/_gal te grub na ni legs gal te ma grub na de'i 'og tu yang gos grub pa'i phyir brtsal te/_gos grub na spang ba'i ltung ba'o/_/gal te ma grub na phyogs gang nas gos kyi rin 'ongs pa der bdag 'gro bar bya'o/_/yang na yid brtan pa'i pho nya thong la tshe dang ldan pa khyod
[\[76b.7\]]kyis dge slong ma ming 'di zhes bya ba'i phyir gang gos kyi rin bskur ba ste/_dge slong ma de'i gos kyi rin yang ma grub kyis shes par gyis shig tshe dang ldan pa dag rang gi nor de chud ma gsan cig ces bsgo shig de la de'i dus yin no/_/rgyal po zhes pa ni rgyal rigs spyi bo nas dbang bskur pa'o/_/blon
[\[77a\]]
[\[77a.1\]]po zhes bya ba ni rgyal po la blo dang gros kyis 'tsho ba'o/_/bram ze zhes bya ba ni gtsang sbra can no/_/khyim bdag ni phyug po'o/_/ljongs zhes pa ni yul mi'o/_/nor can zhes pa ni bye ba snyed kyi phyug po'o/_/tshong dpon zhes pa ni thabs byin pa'o/_/ded dpon zhes pa ni 'dron
[\[77a.2\]]pa mang po'i dpon po'o/_/pho nya'i lag tu bskur zhes pa ni mi rnam gsum mo/_/gos kyi rin zhes pa ni gser dang dngul lo/_/dus su rung ba'i gos zhes bya ba ni spyad du 'os pa'o gos 'dod pa'i dge slong ma zhes pa ni gos dgos par gyur pa'o/_/kun dga' ra ba zhes pa ni rung bar byed pa'o/_/dge bsnyen zhes pa ni
[\[77a.3\]]skyabs su song ba'o/_/snang ba'i phyogs zhes pa ni bzhi ste/_rdza mkhan dang /_'dreg mkhan gyi gnas dang /_khron pa'i drung dang /_zhing las byed pa'i gnas tshong dus dang bzhi'o/_/bskul ba'i sgo drug ste/_khyod 'dir byon nam/_de'i phyir ro/_/bde bar byon tam/_don de'i phyir ro/_/gdan la
[\[77a.4\]]bzhugs/_bca' ba 'cho/_bza' ba zo/_/btung ba 'thung /_don de'i phyir zhes pa dang drug ste/_de'i phyir don de ma go zhes zer na dngos su smros shig/_don de drug ma thos sam tshig zur gyis smras pas pha rol gyi tshig ma go na drug po go ba'i bar du smros shig/_yang na bdag po shig ces bya
[\[77a.5\]]ba ni nye gnas sam 'gro ba dag 'gro ba'o/_/de ltar byas pa'i 'og tu zhal ta pas gos phul na thog ma'i nor bdag nyid la phul cig ces smros shig/_gal te zhal ta pas dge slong ma de la 'phags mas 'di bzhes shig dang bdag gis de'i sems mgu bar bya'o zhes zer na/_dge slong mas gos de long
[\[77a.6\]]shig gal te dge slong mas rnam pa 'di lta bu rnams ma byas par bslangs na thams cad du spang ba'i ltung bar 'gyur ro/_/de la ltung ba ji lta bu zhe na mi ma yin pas byin te/_mi ma yin pas pho nya byas mi ma yin pas rung bar byas na nyes byas su 'gyur ro/_/mi
[\[77a.7\]]ma yin pas pho nya byas mis rung bar byas na nyes byas/_mi ma yin pas byin mis pho nya byas mis rung bar byas na nyes byas/_mis byin mis pho nya byas mi ma yin pas rung bar byas na nyes byas/_mi ma yin pas pho nya byas mis rung bar byas na nyes byas/_mis byin mis pho nya byas mis rung bar byas na spang ba'i ltung ba'o/_/spang ba'i ltung ba bcu pa dang po
[\[77b\]]
[\[77b.1\]]rdzogs so//_//mdor bstan pa ni/_mi blang mtshan btab sna tshogs dang /_/nyo zhing tshong bar byed pa dang /_/lhan pa lnga med lhung bzed dang /_/bdag bslangs legs par 'thag 'jug dang /_/mi sbyin bsngos pa zhag bdun pa/_/ston pa mnyan du yod pa na bzhugs so/_/
[\[77b.2\]]de'i tshe na dge slong ma bcu gnyis sdes rang gi lag gis sa le sbram dang dngul len cing len du 'jug/_phung po gcig tu byed/_phung po gnyis su byed/_khri dang khri'u'i steng du 'jog pa la bram ze dang khyim bdag 'phya ste/_dge slong ma mgo reg ma rang gi lag gis sa le sbram dang dngul len
[\[77b.3\]]du 'jug ste/_rab tu byung ba dag kyang de ltar byed na de dag khyim pa dang khyad par ci yod/_de dag la bsod snyoms sbyin par su zhig sems zhes mi snyan par 'dzer to/_/de ltar gyur pa ston pa la gsol nas bslab pa'i gnas bcas so/_/dge slong ma gang rang gi lag gis sa
[\[77b.4\]]le sbram dang dngul len nam len du 'jug na spang ba'i ltung ba'o/_/dge slong ma zhes bya ba ni bcu gnyis sde'o/_/rang gi lag gis zhes pa ni lag nas lag gis so/_/sa le sbram dang dngul zhes pa ni gser dang dngul lo/_/len zhes pa ni bdag nyid do/_/len du 'jug ces pa ni gzhan
[\[77b.5\]]gyi la'o/_/spang ba'i ltung ba zhes bya ba ni snga ma bzhin no/_/ltung ba ji lta bu zhe na/_bcwa brgyad de de la mngon sum du gyur pa dgu ste/_'di long 'di nas long 'di tsam long /_'di zhog 'dir zhog 'di tsam zhog_/'di khyer 'di nas khyer 'di snyed cig khyer/_'di long zhes bya ba ni gser dang
[\[77b.6\]]dngul lo/_/'di nas long zhes bya ba ni sgrom mam sgro ba 'am gzeb nas so/_/'di snyed long zhes bya ba ni srang brgya'am stong ngo /_/mngon sum du gyur pa 'di dgu la 'di long zhes bsgo na spang bar 'gyur ro/_/mngon sum du ma gyur pa dgu yang gong du mngon sum du gyur pa dgu la gong
[\[77b.7\]]du gsum bshad pas 'og ma drug kyang de bzhin rig par bya ba bzhin du mngon sum du ma gyur pa dgu yang de bzhin du sbyar te/_de nas long zhes bsgo na nyes byas su 'gyur ro/_/gser dang dngul dang mu tig dang bai DUr+ya dang dung dang shel dang sa le sbram dang asma gar+b+ha la reg na ltung ba'o/_/
[\[78a\]]
[\[78a.1\]]zangs kyi dong tse mtshan mas btab pa sdom pa la reg na nyes byas/_lcags dang zangs dang khar ba dang ro nye dang tshon mo steng la reg na nyes pa med do/_/tha na sog ma'i phreng ba dang nor bu ma phug pa dang mthing bu la reg na nyes byas so/_/ston pa mnyan du yod pa na
[\[78a.2\]]bzhugs te/_yul tsam pa na khyim bdag dad pa bzang pos byin zhes bya ba'i gtsug lag khang dge slong ma dag cig tshul du zhugs te/_dbyar tshul nas 'byung kar bdag cag ni ston pa la phyag 'tshal du 'dong gis gos stsol cig ces pa dang /_'phags ma gos bzang po ma
[\[78a.3\]]mchis te/_tshong pa 'ong ba la skad cig cung bzhes shig/_de las bzang po 'jal te gsol lo zhes byas pa dang /_med na gos ngan pa'ang rung gis byin cig/_bdag ni bzang po sbyin na ngan pa gsol du mi rung ste/_khyed ring na na bza'i rin kAr ShA pa Na snoms te/_bzhud cig
[\[78a.4\]]ces pa dang /_bdag cag kAr ShA pa Na len du bcom ldan 'das kyis ma gnang ngo zhes dong ngo /_/dge slong ma rnams kyis smras pa/_khyed gos ngan na ci nyes zhes pa dang /_dge slong ma dag gis rgyas par smras so/_/de ltar gyur pa dge slong ma dag gis bcom ldan 'das la rgyas par
[\[78a.5\]]gsol to/_/bcom ldan 'das kyis bka' stsal ba/_khyim bdag gam bram ze la gos kyi rin long shig bslangs nas sbyin bdag gam zhal ta pa la bsngos shig par rjes su gnang ba bcas so/_/zhal ta byed pa yul gzhan du song na yang de nyid la brten par bya'o/_/dge slong mas
[\[78a.6\]]mi rung ba zhig rnyed na long la dge slong ma'i mdun du byin gyis rlobs shig dgongs shig bdag ming 'di zhes bgyi bas mi rung ba'i dngos po 'di lta bu zhig rnyed pas/_rung ba'i dngos po bsgrubs so/_/de bzhin lan gnyis lan gsum du'o/_/spang ba bcu gcig pa rdzogs so//_//
[\[78a.7\]]ston pa mnyan du yod pa na bzhugs so/_/de'i tshe na bcu gnyis sde mtshan mas btab pa sna tshogs la spyod de/_sbyor bar byed/_spel bar byed/_'phel bar byed/_sgyur bar byed/_brdungs pas brdungs pa nyo/_/brdungs pas ma brdungs pa nyo bas khyim pa dag smod cing
[\[78b\]]
[\[78b.1\]]mi snyan pa 'dzer to/_/de ltar gyur pa ston pa la gsol nas bslab pa'i gnas bcas so/_yang dge slong ma gang mtshan mas btab pa mang por sgyur bar byed na spang ba'i ltung ba'o/_/dge slong ma zhes pa ni snga ma bzhin no/_/rnam pa mang po zhes pa ni mtshan mas btab pa'o/_/mang por
[\[78b.2\]]spyod par byed ces pa ni gser dngul lo/_/spang ba'i ltung ba ni snga ma bzhin no/_/ltung ba ji lta bu zhe na spyod pa zhes bya ba ni yul phyogs tshol zhing rta tshol yul phyogs su brin pa'i zong rnams rdzong ngo /_/gsel ba'i rnams tshol/_gro ba dang ras phyis dang smyi gu tshol zhing skyed tshol nam grub
[\[78b.3\]]kyi bar du nyes byas/_grub na ltung ba'o/_/spel ba ni brgyad ka dang bdun ka dang bcu kar gtong zhing gong ma bzhin du ma grub kyi bar du nyes byas/_grub na spang ba'o/_/'phel bar byed pa na 'phral du ba dang /_rkang so dang gyur du gtong zhing snod dang yi ge tshol ba'i bar du gong ma
[\[78b.4\]]bzhin te nyes byas dang ltung ba yang gong ma dang 'dra'o/_/sgyur bar byed pa ni nor bu bre gang mu tig bre gang du gtong ba dang /_mu tig bre gang nor bu bre gang du gtong zhing spang ba dang zhes bya ba nas spang ba'i bar du snga ma bzhin no/_/brdungs pas brdungs pa nyo zhes bya ba ni mtshan mas btab
[\[78b.5\]]pa'i gser gyis mtshan mas btab pa'i gser tshol ba ste/_gzhan yang de bzhin du rig par bya'o/_/ston pas de ltar bslab pa'i gnas bcas pa dang /_dge slong ma'i gtsug lag khang zhig par gyur te sbyin bdag 'ongs nas 'phags ma ci'i phyir gtsug lag khang zhig par gyur/_dge
[\[78b.6\]]slong ma dag gis gtsug lag khang gi bdag po dus las 'das so zhes smras pa dang /_de dag gis dge slong ma'i gtsug lag khang zhig pa gso ba'i phyir mtshan mas btab pa mang zhig dge slong ma la phul te/_'phags ma bdag gis mi zad par bgyi ba 'di spel la khe ci mchis pa
[\[78b.7\]]gtsug lag khang gi las gsar pa gyis shig ces de la byin no/_/dge slong ma dag gis de sbas pa dang bka' stsal pa/_dge slong mas spel cig de dag gis dbul po dag la byin pa dang /_slar ma khugs nas ma dad pa dang /_dge bsnyen dbul po la ma sbyin par gta' nyi rim zho ga
[\[79a\]]
[\[79a.1\]]la tshes grangs kyang dri bar byos la zla ba re re zhing skyed kyang longs shig/_des ni las sar pa byos shig/_dge slong mas kun tu spyod pa'i chos bcas pa bzhin du ma byas na 'das pa dang bcas par 'gyur ro/_/spang ba'i ltung ba bcu gnyis ba rdzogs so//_//
[\[79a.2\]]ston pa mnyan du yod pa na bzhugs so/_/de'i tshe na bcu gnyis sde mtshan mas btab pa rnam pa mang pos nyo zhing tshong pa la zhugs te skyed cing 'byin par byed/_nyo zhing 'tshong bar byed do/_/ji ltar skyed par byed ce na/_gal te grong dang grong khyer na rin thang che la yul phyogs na rin thang chung na
[\[79a.3\]]de'i tshe de nas nyo zhing 'dren no/_/ji ltar 'byin par byed ce na/_nam grong khyer na rin thang chung bar gyur la yul phyogs na rin thang che na de'i tshe der 'byin to/_/de bzhin du lo legs pa'i tshe nyos la mu ge byung ba'i tshe 'tshong ba dang /_bram ze dang khyim bdag rnams 'phya zhing mi snyan par 'dzer
[\[79a.4\]]to/_/de ltar gyur pa ston pa la gsol nas bcu gnyis sde la khyed kyis de 'dra ba mi mdzes pa byas pa bden nam zhes bka' stsal pa dang /_btsun pa mad do zhes gsol nas rnam pa du mas smad de bslab pa'i gnas bcas so/_/yang dge slong ma gang rnam pa du mar nyo zhing 'tshong bar byed na spang
[\[79a.5\]]ba'i ltung ba'o/_/rnam pa du ma zhes bya ba ni rnam pa mang por nyo zhing 'tshong ba'o/_/byed ces bya ba ni de bzhin sbyor ba'o/_/gzhan ni gong ma bzhin no/_/de la ltung ba ji lta bu zhe na khe'i phyir nyo khe'i phyir 'tshong na de la nyo ba'i tshe nyes byas/_'tshong na spang ba'i ltung ba'o/_/khe ma yin
[\[79a.6\]]pa'i phyir nyos la/_khe ma yin pa'i phyir 'tshong na nyes pa med do/_/khe'i phyir nyos la khe ma yin pa'i phyir 'tshong na nyo ba'i tshe nyes byas so/_/'tshong ba la nyes pa med do/_/khe ma yin pa'i phyir nyos la khe'i phyir 'tshong na nyo ba'i tshe nyes pa med do/_/'tshong na spang ba'i ltung ba'o/_/
[\[79a.7\]]yul gzhan du sbyor zhing sdun gyi bu lon 'jal lo snyam pa la nyes pa med do/_/spang ba'i ltung ba bcu gsum pa rdzogs so//_//ston pa mnyan du yod pa na bzhugs so/_/de'i tshe sbom dga' mo snga dro bsod snyoms la zhugs so/_/de'i tshe na dri 'tshong ba'i khye'u zhig la lhung
[\[79b\]]
[\[79b.1\]]bzed zlum po yongs su dang ba spyad du bzod pa zhig yod do/_/sbom dga' mos mthong nas su'i zhes smras pa dang /_dri 'tshong ba'i khye'us 'di bdag gi lags so zhes byas pa dang /_de ltar nang la ci'i phyir mi sbyin/_khye'u na re rin gyis 'jal na rung ngo /_/nga la rin med kyi skyes bu sa'i lhung
[\[79b.2\]]bzed kyis gser gyi lhung bzed rnyed nad 'gyod du ci yod ces 'byung ba ma thos sam/_pham par mi 'gyur gyis tshur lta/_khye'us lhung bzed ma ster ba dang /_tshong dpon zhig der 'ongs pas phyag byas pa dang /_khyod kyi phyag skom pos ci rung zhes pa dang /_tshong dpon gyis lhung bzed
[\[79b.3\]]kAr ShA pa Na drug cus nyos te sbom dga' mo la phul lo/_/de la sbyin pa'i tshigs bcad byas nas dri 'tshong ba la skyes bu dam pa 'dis kAr ShA pa Na 'di snyed cig byung ba la ltos/_khyod ni ser sna byas pas yi dgas lkog rlon por skye bar 'gyur ro zhes byas nas dbyar mo khang du song ste lhung
[\[79b.4\]]bzed spyom zhing 'dug pa dang /_de ltar gyur pa ston pa la gsol nas bslab pa'i gnas bcas te yang dge slong ma gang lhung bzed lhan pa lngar ma tshang ba rtag tu spyod du bzod pa yod bzhin du bzang po 'dod pa'i phyir/_gzhan btsal na spang bar 'gyur ro/_/de ltar bslab pa'i gnas
[\[79b.5\]]bcas pa dang /_dge slong ma zhig bsod snyoms spyod pa'i lhung bzed zag pas sbrang ma 'dus pa dang /_bus pa dag gis bskor nas 'phags mas 'khor mang po'i las byas pa la ltos zhes 'dzer to/_/mgon med zas sbyin gyis mthong nas 'phags mas zhal nas gsungs ba ni
[\[79b.6\]]bzang na mi bzang bar byed pa 'di ci zhig/_dge slong mas smras pa khyim bdag kho mos mi bzang ba ci byas/_'o na ci'i phyir khyod bus pa rnams kyis bskor zhing 'gro/_/kho mo'i lhung bzed zag go/_/gzhan ci'i phyir sbyar/_ston pas lhung bzed spyad bzod pa yod bzhin du gzhan tshol du
[\[79b.7\]]ma gnang ngo /_/de ltar gyur pa ston pa la gsol nas bka' stsal pa/_lhung bzed zag pa lhan pa lngas glon cig/_/'jog 'jog po dang gzer bu dang /_rus sbal gyi so lta bu dang /_leb leb po dang /_lcags phyes so/_/lcags phye ni 'bru mar dang bsres la me la bsreg par bya'o/_/
[\[80a\]]
[\[80a.1\]]zhes gsungs so/_/de nas dge slong ma zhig lhung bzed dum bu lngar gyur pa dang /_skud pas btsems nas rung bar byas te bsod snyoms la 'gro'o/_/zan zos nas yang slar skud pa bkrol te rung bar byas te 'jog pa dang /_dge ba'i bar chad du gyur pa dang /_de ltar
[\[80a.2\]]gyur pa ston pa la gsol nas bka' stsal pa snga ma ni bcas pa'o/_/'di ni rjes su gnang ba'o zhes bslab pa'i gnas bcas so/_/dge slong ma gang lhung bzed lhan pa lnga las lhag par rung bar spyad du bzod pa yod bzhin du bzang po 'dod pa'i phyir lhung bzed gsar pa gzhan btsal te lhung bzed
[\[80a.3\]]grub na spang ba'i ltung ba'o/_/dge slong ma des lhung bzed de dge slong ma'i 'khor du brims la/_dge slong ma'i 'khor na gang gi lhung bzed tha mar gyur pa dge slong ma de la dge slong ma khyod kyis lhung bzed 'di tha mar chag pa la thug gi bar du byin gyis brlabs par mi bya/_bskur bar mi bya/_
[\[80a.4\]]gzhan la sbyin par mi bya'i/_bags kyis dal bus spyod cig ces sbyin te de la ni dus yin no/_/lhan pa lnga las nyung ba ni sngar ma chog pa'o/_/lhung bzed ces bya ba ni byin gyis brlabs pa ste spyad du bzod pa'o/_/lhung bzed gzhan tshol zhes bya ba ni gnyis pa'o/_/bzang po 'dod ces bya
[\[80a.5\]]ba ni mchog 'dod pa'o/_/lhung bzed grub ces bya ba ni lhung bzed rnyed pa'o/_/dge slong ma des zhes bya ba ni dge slong ma gang yin pa'o/_/lhung bzed ces bya ba ni lhung bzed lhag mar gyur pa'o/_/dge slong ma'i 'khor du phul cig ces bya ba ni lhung bzed 'brim pa'i dge slong ma chos
[\[80a.6\]]lnga dang ldan pa gsol ba dang gnyis kyi las kyis bskos la/_gnas brtan nas brims la kun gyi tha mar gyur/_lhung bzed do dge slong mas byin gyis ma brlabs bar ma bskur bar tha ma chag pa la thug gi bar du bags kyis spyod cig ces byin cig_/des kyang lhung bzed kyi snod
[\[80a.7\]]gnyis byos la/_gang bzang ba'i nang du byin gyis ma brlabs pa'i lhung bzed chug cig_/gang ngan pa'i nang du byin gyis brlabs pa chug shig_/kha zas bzang ba dang 'jam pa dang snod la mi gzan na ni byin gyis ma brlabs pa'i nang du chug shig_/ngan pa dang rtsub mo ni byin gyis brlabs
[\[80b\]]
[\[80b.1\]]pa'i nang du chug shig_/khyer ba'i mi yod na byin gyis brlabs pa de la bskur cig_/lhan pa med pa ni bdag nyid khyer cig_/khyer ba med na ni phrag pa g.yas pa la ni byin gyis brlabs pa khyer cig_/phrag pa g.yon pa la ni ma glan pa thogs shig_/tha ma chag pa spyad du mi rung ba'i
[\[80b.2\]]bar du chongs shig_/spang ba'i ltung ba zhes bya ba ni snga ma bzhin no/_/nyes pa ji lta bu zhe na dge slong mas lhung bzed rdol ba lhan pa gcig glan pas spyad du bzod pa mi glon par lhung bzed spyad du bzod pa yod bzhin du lhung bzed gzhan tshol na nyes byas rnyed na spang ba'i ltung ba'o/_/de bzhin
[\[80b.3\]]du lhan pa lnga'i bar du'ang de dang 'dra'o/_/dge slong mas lhung bzed rdol bar gyur te/_lhan pa gcig gis spyad bzod pa de glan te/_de ltar lhung bzed spyod du yod bzhin du lhung bzed gzhan tshol na nyes byas so/_/rnyed pa spang ba'i ltung ba'o/_/de bzhin du lhan pa bzhi'i bar du gong ma
[\[80b.4\]]dang 'dra'o/_/dge slong mas lhan pa lngas glan pa'i rigs pa des/_glan kyang rung /_ma glan kyang rung /_lhung bzed gzhan tshol na nyes pa med do/_/rin gyis nyos sam/_brjes te rnyed na nyes pa med/_las dang po pa la sogs pa la nyes pa med do/_/spang ba'i ltung
[\[80b.5\]]ba bcu bzhi pa rdzogs so//_//ston pa mnyan du yod pa na bzhugs so/_/de nas sbom dga' mo 'di snyam du sems te/_ston pas bslab pa'i gnas bcas te rnyed pa cung zad kyang bsgrub tu med do snyam nas/_mnyan du yod pa'i shar phyogs kyi sgo na yugs sa mo lnga
[\[80b.6\]]brgya tsam ras kyi skud pa 'khal zhing 'khod do/_/de dag gi thad du song ba dang /_de dag gi nang nas gcig langs te stan bting nas phyag byas te phyogs gcig tu 'dug go_/sbom dga' mos de dag la chos bshad pa la zhugs te/_khyed sngon dge ba'i las byas pas mir
[\[80b.7\]]skyes na de yang 'jig rten phyi ma'i rgyags zong mi sgrub bam/_de dag gis smras pa/_/'o na ci zhig bka' stsal/_khyod kyis dge 'dun ma la bshos stsol zhing gos re re bskon nus sam/_'phags ma mi 'byor to/_/'o na bcu gnyis sde la dbul nus sam/_'phags ma mi
[\[81a\]]
[\[81a.1\]]nus so/_/'o na nga gcig pu la dbul nus sam mi nus so/_/'o na khyed thams cad kyis nga la skud pa zho gnyis gnyis 'bul nus sam/_de ni nus so zhes smras pa dang /_de dag gis skud pa zho gnyis gnyis byin te sbom dga' mos thag pa chung mar
[\[81a.2\]]bcas pa zhig 'dug pa de la ras de thogs shig ces byas pa dang /_des kyang btags te sbom dga' mo la byin no/_/sbom dga' mo mnyan du yod pa'i lho dang byang dang nub phyogs su song nas/_/de bzhin du skud pa blangs nas thag pa'i gan du song nas 'thag tu bcug pa dang /_tha
[\[81a.3\]]ga pas smras pa ras snga ma yang bu lon skyin po byas te zos pa yang da rung ma 'khor bas na 'thag mi nus so zhes bya ba dang /_sbom dga' mo khros nas btsun mo phreng ldan ma la gsol pa dang /_blon po chen po zhes bya ba gtang ngo /_/de nas kyang skud pa blang nas rang rta la bskur to/_/tha ga pa
[\[81a.4\]]spyi cher 'thag tu chug pa dang /_tha ga pas skud pa ngo shes nas mi 'thag go zhes byas pa dang /_sbom dga' mos blon po chen po la btson rar gzhug par rigs so zhes byas pa dang /_des kyang de bzhin du btson rar bcug pa dang /_tha ga pa skrag nas ras btags te sbom dga'
[\[81a.5\]]dga' mo la byin pa dang /_rngan pa byin du re ba las ma byin pa dang smod cing mi snyan pa zer ro/_/de ltar gyur pa ston pa la gsol nas bslab pa'i gnas bcas so/_/yang dge slong ma gang bdag nyid kyis bslangs pa'i skud pa gnyen ma yin pa'i tha ga pa la gos 'thag tu bcug na
[\[81a.6\]]spang ba'i ltung ba'o/_/bdag nyid kyis bslangs pa ni rang gis bslangs pa'o/_/skud pa zhes pa ni kha cig gis ni zho gcig kha cig gis ni srang phyed kha cig gis ni zho gnyis byin pa'o/_/gos zhes bya ba ni bdun las gang yang rung ba'o/_/'thag tu bcug ces bya ba ni dngos po zin
[\[81a.7\]]par byed pa'o/_/ltung ba ji lta bu zhe na gnyen ma yin pa las bslangs/_gnyen ma yin pa la 'thag tu bcug na bslangs pa'i tshe nyes byas so/_/'thag pa la ltung ba med do/_/gnyen ma yin pa las bslangs ba dag gis btags na nyes byas gnyis so/_/gnyen ma yin pas
[\[81b\]]
[\[81b.1\]]btags na spang ba'i ltung ba'o/_/dge slong mas gnyen la skud pa bslangs te/_gnyen ma yin pas btags na spong ba'i ltung ba'o/_/des te gnyen gyis btags na nyes pa gnyi ga med/_des te bdag gis btags na nyes byas gcig tu zad do/_/rngan pa byin te 'thag tu
[\[81b.2\]]bcug pa dang las dang po pa la nyes pa med do/_/spang ba'i ltung ba bco lnga ba rdzogs so//_//ston pa mnyan du yod pa na bzhugs so/_/sbom dga' mos khyim bdag bza' shug skyabs su 'gro ba'i tshig la bkod pa dang /_de gnyis kyis 'phags ma sbom dga' mo la ras
[\[81b.3\]]shig bskon no snyam nas de dag gis thag pa la skud pa byin nas 'thag tu bcug pa sbom dga' mos thos nas/_thag pa'i gnas su song ste smras pa/_bzhin bzangs ras 'di ni kho mo'i phyir 'thag gis legs par thogs shig ces bsgo'o/_/de nas btsun mo phreng ldan ma la
[\[81b.4\]]bsod snyoms blangs nas des kyang bdag chos bzhin dgus sbom dga' mo'i lhung bzed bkang ste byin no/_/sbom dga' mos song ste thag pa la byin nas gos 'di nga'i yin gyis/_srid dang zheng 'di tsam byos la legs par thogs shig ces smras nas song ngo /_/de nas sbom
[\[81b.5\]]dga' mo nyin gcig bzhin lan gsum der 'ongs te tha ga pas 'phags ma skud pa bas so/_sbom dga' mos smras pa khyim bdag de'i khyim du song la longs shig ces bsgo ba dang /_tha ga pas kyang skud pa bas so zhes khyim bdag las lan gsum gyi bar du bslangs pa
[\[81b.6\]]dang /_khyim bdag gis ras bzang po mthong nas sbom dga' mo la mi sbyin par bshams pa dang /_tha ga pa la nga khyim bdag gi khyim der 'dug pa'i tshe khyer te shog shig ces smras nas sbom dga' mo khyim bdag la chos 'chad cing 'dug go/_/tha ga pas ras de khyer te der 'ongs
[\[81b.7\]]pa dang khyim bdag gis skad cig ma 'ongs shig pa'i brda byas pa dang /_tha ga pas ras de sbom dga' mo la bstan nas des kyang blangs te sbyin pa'i tshigs bcad byas pa dang /_khyim bdag mos tshur stsol tshul bzhin bgyis la 'bul lo/_/des smras pa tshul bzhin ji lta bu/_
[\[82a\]]
[\[82a.1\]]bshos gsol lo/_/sbom dga' mos ci bdag la ngan pa cig bskon par sems sam/_'di kha dog bsgyur dgos zhes byas nas ras khyer te song ngo /_/tha ga pas khyim bdag la bdag la rngan pa byin cig_/des smras pa ras de su la byin pa der rngan pa
[\[82a.2\]]slongs shig_/sbom dga' mo la bdag la rngan pa stsol cig byas pa dang /_sbom dga' mos nga'i bag chos dang /_mar dang /_bu ram brtsis na khyod kyis slar nga la mang du 'bul bar 'gyur ro zhes byas nas gnyi gar yang re ba chad nas tha ga pa 'phya ste/_gang la phan du re ste
[\[82a.3\]]byas pas de slar gnod par gyur to zhes mi snyan par 'dzer to/_/de ltar gyur pa ston pa la gsol nas bslab pa'i gnas bcas so/_/dge slong ma'i phyir gnyen ma yin pa'i khyim bdag gam khyim bdag gi chung ma zhig gis gnyen ma yin pa'i thag pa la gos 'thag tu bcug pa
[\[82a.4\]]las/_dge slong ma de la gal te sngar ma bsgo bar de rnam par rtog pa 'ga' zhig byung nas gnyen ma yin pa'i tha ga pa'i gan du song ste tshe dang ldan pa tha ga pa shes par gyis shig_/gos 'di bdag gi phyir 'thag gis/_tshe dang ldan pa thag pa gos 'di thag ran pa bzang ba dang /_yug
[\[82a.5\]]khyim che ba dang /_'jur mdud med par thogs la bcags na legs so/_/tshe dang ldan pa tha ga pa 'di lta ste/_ngas bza' ba'am bca' ba'am zas kyi rin cung zad cig sbyin no zhes de skad smras nas/_gal te dge slong ma des gos bsgrub pa'i phyir/_'di lta ste bza' ba'am/_
[\[82a.6\]]bca' ba'am kha zas kyi rin cung zad cig byin te/_gos grub na spang ba'i ltung bar 'gyur ro/_/gzhan ni dngos su zad/_sngar ma bsgo zhes pa ni mgron du ma bos pa'o/_/de rnam par rtog pa 'ga' zhig byung zhes bya ba ni bran mo las thos pa'o/_/yug khyim che zhes bya ba ni/_zheng
[\[82a.7\]]'di tsam chur 'di tsam mo/_/'jur mdud med ces pa ni dngos so/_/chogs shig pa ni 'jam pa dang stug pa dang chags bzang po'o/_/bza' ba dang bca' ba zhes bya ba ni lnga'o/_/kha zas kyi rin zhes bya ba ni bza' ba lnga'o/_/gos bsgrub pa'i phyir zhes pa ni thob par bya'o/_/
[\[82b\]]
[\[82b.1\]]gos grub pa zhes bya ba ni thob pa'o/_/ltung ba ji lta bu zhe na/_dge slong gis gos bsgrub pa'i phyir chas nas bza' ba dang bca' ba la sogs pa tha ga pa la byin te gos ma grub kyi bar du nyes byas so/_/grung na spang ba'i ltung ba'o/_/phyogs 'di lta bu zhig na gos 'thag gis de la byos
[\[82b.2\]]shig ces byas na ltung ba med do/_/las dang po pa la sogs pa ni snga ma bzhin no/_/spang ba'i ltung ba bcu drug pa rdzogs so//_//ston pa mnyan du yod pa na bzhugs so/_/sbom dga' mos slob ma la gos byin nas smras pa tshur shog lhan cig ljongs rgyu zhing spyod du 'dod
[\[82b.3\]]do zhes bya ba las der 'gror mi btub nas sbom dga' mos chos gos phrogs so/_/de ltar gyur pa ston pa la gsol nas bslab pa'i gnas bcas so/_/yang dge slong ma la chos gos byin te/_de'i 'og tu khros 'khrugs rngams te mi dga' bar gyur slar phrogs sam 'phrog tu
[\[82b.4\]]bcug kyang rung dge slong ma khyod la gos 'di mi sbyin gyis slar byin cig ces de la de skad kyang smras na dge slong ma des chos gos de'i lhag ma yod pa slar byin te bgos na spang ba'i ltung ba'o/_/gos zhes bya ba ni bal la sogs pa bdun no/_/byin pa zhes bya ba ni byin pa'o/_/de'i 'og
[\[82b.5\]]tu zhes bya ba ni dus gzhan du'o/_/khros 'khrugs rngams te zhes bya ba ni 'khrug pa ma zhi ba'o/_/lhag ma yod ces bya ba ni de lhag ma ji tsam yod pa'o/_/byin cig ces bya ba ni gtan spang ba'o/_/spang ba'i ltung ba zhes bya ba ni snga ma bzhin no/_/ltung ba ji lta bu zhe na lus kyis 'phrogs
[\[82b.6\]]pa dang /_ngag dang lus gnyi gas phrogs pa'o/_/lus kyis drangs te gos kyi mtha' dang lus su ma bral gyi bar du nyes byas so/_/lus dang bral na ltung ba'o/_/ngag gis phrogs na yang de bzhin no/_/khyim pa 'phrog tu bcug na nyes byas/_lus dang bral na ltung ba dge slong ma gang
[\[82b.7\]]gis dge slong ma la byin pa/_dge slong ma gang gis 'phrog tu bcug na ltung ba'o/_/lus dang ma bral gyi bar du nyes byas re re/_/lus dang bral nas phrogs pa ni ltung ba'o/_/'phrog tu bcol ba la nyes byas/_dge slong ma 'phrog tu bcug na ltung ba'o/_/lus dang ma bral na gnyi ga
[\[83a\]]
[\[83a.1\]]nyes byas/_bral na dge slong ma la ni nyes byas/_'chol ba la ni ltung ba'o/_/don gzhan dang 'dul ba'i phyir na nyes pa med do/_/gzhan gang zhe na slob dpon dang mkhan pos slob ma 'jigs pa dang bcas pa'i sa phyogs sam dus ma yin pa'am chu ngogs
[\[83a.2\]]sam g.yang sa lta bur 'gro ba las chos gos phrogs na nyes pa med do/_/'dul ba'i phyir zhes bya ba ni slob ma sdig pa'i grogs po la brten tam/_de dang lam du 'gro bar 'gyur ba las bzlog pa'i phyir chos gos phrogs pa la nyes pa med/_las dang po pa la nyes pa med do/_/
[\[83a.3\]]spang ba'i ltung ba bcu bdun pa rdzogs so//_//ston pa mnyan du yod pa na bzhugs so/_/de'i tshe na dge slong ma ut+pa la'i kha dog mas khyim bdag cig log par lta ba las phral te/_skyabs su song ba'i bslab tshig la gzhag go/_/dge slong ma dag gis 'phags ma khyod
[\[83a.4\]]kyis khyim pa gang zhig bslab tshig la gzhag ces dris pa dang 'di'o/_/kho mo cag gis ni de la sngan chad bslangs pa gzar bu gang yang thob pa myong ngo /_/ut+pa la'i kha dog mas smras pa/_gal te nus na dge slong ma'i dge 'dun la bshos sbyar du gzhog go zhes smras nas/_khyim
[\[83a.5\]]bdag de'i gan du song ste khyod kyis dge 'dun ma'i bshos sbyar nus sam zhes smras pa dang /_des kyang sbyor ro zhes smras so/_/ut+pa la'i kha dog mas ci gos dang bcas pa sbyor ram gos med par sbyor zhes smras pa dang /_khyim bdag gis dge 'dun bshos gsol nas ras yug
[\[83a.6\]]gcig 'bul lo zhes smras nas dge 'dun ma spyan drangs te de'i nub mo bza' ba dang bca' ba sbyar ro/_/de lta bu sbom dga' mos thos nas ras zung gcig po de ngas ma thob na sbom dga' mo ma yin no zhes smras nas khyim bdag gi gan du song nas phyin pa dang /_khyim bdag gis ci dang
[\[83a.7\]]ci sbyor ba zhib tu smras pa dang /_sbom dga' mos khyim bdag khyod sbyin pa'i bsod nams ni yod na/_spyad pa'i bsod nams ni med mod kyi/_shAkya'i bu rab tu byung ba sde snod gsum dang ldan pa cig la byin cig_/khyim bdag gis de lta bu yon tan dang ldan pa ni khyod lags kyis
[\[83b\]]
[\[83b.1\]]snoms shig_/sbom dga' mos bsams pa de'u re bskur na ni mi rigs par 'gyur snyam/_dge 'dun ma la bshos gsol zin nas/_khyod ras de rgan rims nas ston la kho mo'i pang du 'or cig ces bsgo ba dang /_khyim bdag gis kyang phyi de nyin dge slong ma'i dge 'dun bshos gsol
[\[83b.2\]]nas rgan rims nas ras zung re bstan nas sbom dga' mo'i pang par gzhag go/_/dge slong ma gos [(]'ged [,]'gebs [)]pas sbom dga' mo la ras zung de tshur stsol dang bsgo bar bya'o/_/sbom dga' mos ras de ni nga la khyim bdag gis byin no zhes smras pa dang /_dge slong ma dag gis khyim bdag
[\[83b.3\]]la smras na mad do zhes gsol ba dang /_dge 'dun ma'i rnyed pa gang zag bdag gir bsngos so zhes mi snyan par 'dzer to/_/de ltar gyur pa ston pa la gsol nas bslab pa'i gnas bcas so/_/yang dge slong ma gang dge 'dun la bsngos pa'i rnyed pa gang zag bdag gir bsngos na
[\[83b.4\]]spang ba'i ltung ba'o/_/yang dge slong ma gang zhes bya ba ni sbom dga' mo'o/_/dge 'dun gyi zhes bya ba ni de bzhin gshegs pa'i nyan thos kyi dge 'dun no/_/rnyed pa zhes bya ba ni rnyed pa la rnam pa gnyis te/_kha zas rnyed pa dang gos kyi rnyed pa'o/_/skabs 'dir ni gos kyi rnyed pa
[\[83b.5\]]la bya'o/_/bsngos zhes bya ba ni yongs su grub pa'o/_/bdag nyid kyir bsngos zhes bya ba ni rang gi ched du'o/_/spang ba'i ltung ba ni snga ma bzhin no/_/ltung ba ji lta bu zhe na/_dge slong mas dge 'dun la bsngos pa'i rnyed pa gang zag bdag gir bsngos na spang ba'i ltung ba'o/_/gang
[\[83b.6\]]zag gcig la bsngos pa gang zag gzhan la bsngos pa nas gcig la bsngos pa gnyis kyis bsngos pa la sogs te/_dge 'dun sde gnyis gcig las gcig tu'am thun mong pa las gcig tu'am/_sku gzugs dang mchod rten gyi yan lag gang la bsngos kyang rung ste/_
[\[83b.7\]]gcig la gcig tu bsnor ba ni bsngo ba'i tshe nyes byas/_thob pa yang nyes byas dang po'o/_/spang ba'i ltung bar gyur pa ma gtogs pa gzhan bsnor ba thams cad kyang sbyor ba'i tshe nyes byas dang thob na yang nyes byas so/_/dge slong mas pham babs bza' ba'i rnyed pa gcig
[\[84a\]]
[\[84a.1\]]la bsngos pa gzhan la bsngos pa dang /_byol song gcig la bsngos pa gzhan la bsngos na nyes byas su 'gyur ro/_/btsal te ma rnyed na nyes pa med do/_/bskyis pa thang bzhin du bsags pa dang brnyan por byin pa la nyes pa med do/_/spang ba'i ltung ba bco brgyad
[\[84a.2\]]pa rdzogs so//_//ston pa mnyan du yod pa na bzhugs so/_/de'i tshe na gau ta ma skye dgu'i bdag mo'i lhan cig spyod pa dang nye gnas rnams sman gang yang rung ste/_de nas blangs de nas yang slar blangs/_zas phye ma dang 'dres pa phan tshun 'dres pa rang gi rgyud kyis myags nas
[\[84a.3\]]gang dbyer mi rtog pa de lta bu dus dang dus ma yin par za bas na de ltar gyur pa ston pa la gsol nas bslab pa'i gnas bcas so/_/bcom ldan 'das kyis dge slong ma na ba rnams la gang phan pa'i yi ga 'byed pa'i sman gsungs pa 'di lta ste/_mar dang /_'bru mar dang /_sbrang rtsi dang /_
[\[84a.4\]]bu ram ste de dag 'dod na dge slong ma rnams la zhag bdun du byin gyis brlabs la spags pa yongs su spyad pa bzhin du bza' bar bya'o/_/de las 'das par zos na spang ba'i ltung ba'o/_/dge slong ma zhes bya ba ni chos 'di la zhugs pa'i rnams so/_/na ba'i rnams zhes bya ba ni mi bde ba rnams
[\[84a.5\]]la'o/_/phan pa'i yi ga 'byed ces bya ba ni sman dang mthun pa'o/_/mar dang /_'bru mar dang /_sbrang rtsi dang /_bu ram zhes bya ba ni dngos su zad do/_/'dod na zhes bya ba ni dgos par gyur pa'o/_/dge slong ma des zhes bya ba ni gang na bar gyur pa'o/_/rang gis byin gyis rlobs shig ces bya ba
[\[84a.6\]]ni bdag nyid kyis so/_/spags pa yongs su spyad pa bzhin du bza' bar bya'o zhes bya ba ni thog mar byin len byas nas bza' bar bya'o/_/de las 'das zhes bya ba ni zhag bdun 'das pa'o/_/de las sman gang de nas blangs de nas slar yang blangs/_/zas kyi phye mar 'dres te rang gi rgyud kyis
[\[84a.7\]]myags nas phan tshun 'dres te gang dbyer mi rtog pa de lta bu dge slong ma khyim pa dang dge sbyong la byin cig_/de rnams las bzlog pa ni dge slong mas byin len byos la dge slong ma'i mdun du byin gyis rlobs shig_/'phags ma dgongs shig bdag ming 'di zhes bgyi bas sman 'di bdag dang
[\[84b\]]
[\[84b.1\]]mtshungs par spyod pa'i phyir zhag bdun du byin gyis brlabs so/_/de bzhin du lan gnyis lan gsum du brjod par bya'o/_/nyin gcig bzhin du ji ltar zos pa de yang dge 'dun la brjod par bya ste/_bdag gis deng zhag gcig 'tshal lags te/_phyi na zhag 'di snyed cig lus so
[\[84b.2\]]zhes zhag re re bzhin du brjod cing bza' bar bya'o/_/ltung ba ji lta bu zhe na dge slong mas tshes gcig la sman zhig rnyed la/_tshes gnyis la yang gzhan zhig rnyed la/_dge slong mas snga ma de'i zhag bdun tshun chad zo zhig yang na phyi ma'o/_/yang na phyi ma skur cig/_/yang na gzhan la
[\[84b.3\]]byin cig_/ma bskur ram gzhan la ma byin te zhag brgyad po'i skya rengs kyis chod na spang ba'i ltung ba'o/_/de bzhin du tshes gnyis po dang gsum po nas bdun po'i bar du de bzhin du sbyar ro/_/dge slong mas sman spangs par gyur la zhag lon par ma byas pa dang /_zhag lon par
[\[84b.4\]]byas la ltung ba ma bshags pa dang /_gsum char ma byas sam gcig ma byas pa 'dra ste/_gzhan rnyed na de yang snga ma'i rgyud kyis spang ngo /_/spang ba bcu dgu pa rdzogs so//_//bsdus pa'i mdo sde/_lhung bzed sogs byed so so ste/_/skye bo mong po dge slong
[\[84b.5\]]ma yang gnyis/_/kun du sbyor ba'i tshogs ni brjod pa yin/_/mdor na/_lhung bzed rnams ni sogs pa dang /_/bya ba chos gos brje ba dang /_/dus min chos gos dus su dang /_/mtshan mas btab pa blang mi bya'o/_/ston pa mnyan du yod pa na bzhugs so/_/de'i tshe na
[\[84b.6\]]dge slong ma bcu gnyis sde rnams lhung bzed grub cing rnyed pa rnams bsags te/_bdag cag nyid kyang mi spyod dge slong ma gzhan dag la yang sbyin par mi byed de/_de ltar gyur pa ston pa la gsol nas bslab pa'i gnas bcas so/_/dge slong mas lhung bzed lhag pa ring
[\[84b.7\]]na zhag gcig tu chongs shig de las lhag par bcangs na spang ba'i ltung ba'o/_/ring na zhag gcig ces bya ba ni nyin zhag gcig las 'da' ba'o/_/lhung bzed lhag pa zhes bya ba ni byin gyis brlabs pa'i lhung bzed las lhag pa'o/_/de las 'das par bcangs na
[\[85a\]]
[\[85a.1\]]zhes bya ba ni de las 'das par bcangs pa'o/_/tshes gcig la lhung bzed rnyed nas gnyis las lhung bzed gzhan zhig rnyed na dge slong ma des tshes gcig po'i de nyid byin gyis rlobs shig phyi ma skur cig_/yang na gzhan la byin cig_/ma skur ma byin te/_phyi de nang par
[\[85a.2\]]gyi skya rengs kyis non na spang ba'i ltung ba'o/_/tshes gcig la ma yin gyi tshes gnyis la rnyed tshes gsum la rnyed na/_dge slong ma des tshes gnyis pa'i snga ma de byin gyis rlobs shig_/phyi ma skur cig_/yang na gzhan la byin cig_/ma skur ram gzhan la ma byin na phyi de nyin mo'i skya
[\[85a.3\]]rengs shar na spang ba'i ltung ba'o/_/de bzhin du tshes gnyis nas brgyad kyi bar du ma rnyed na/_dgu la lhung bzed gcig rnyed de/_tshes bcu la yang lhung bzed gzhan zhig des rnyed na dge slong ma des tshes dgu pa'i lhung bzed snga ma de byin gyis rlobs la phyi ma skur cig_/yang na gzhan la
[\[85a.4\]]byin cig_/ma skur ram gzhan la ma byin te phyi de nyin mo'i skya rengs shar na spang ba'i ltung ba'o/_/dge slong mas tshes gcig la lhung bzed gnyis rnyed de/_tshes gnyis la yang de gzhan zhig rnyed na dge slong ma des tshes gnyis po'i snga ma'am phyi ma las gang yang rung /_lhung bzed
[\[85a.5\]]gcig byin gyis rlobs shig_/spang ba ni snga ma bzhin no/_/tshes gcig la ma yin gyi tshes gnyis la'am dgu'i bar du ste/_tshes bcu la yang gzhan zhig rnyed na dge slong ma des tshes dgu po'i snga ma de'am phyi ma yang rung /_ma bskur na spang ba'i bar du snga ma bzhin no/_/dge slong mas tshes
[\[85a.6\]]gcig gi nyin mo lhung bzed mang zhig rnyed la/_tshes gnyis la yang des gzhan zhig rnyed na spang ba'i bar du snga ma bzhin no/_/lhung bzed chung ba'am lhung bzed skya bo la nyes pa med do/_/spang ba'i ltung ba nyi shu pa rdzogs so//_//zla ba phyed phyed cing zhes bya ba ni ston
[\[85a.7\]]pa mnyan du yod pa na bzhugs so/_/bud med kyi bu dge slong ma rnams dran pa nyams pa na bdag gi sbyar ma gang yin/_stod g.yogs gang yin/_nang g.yogs gang yin/_gang lugs gang yin rngul gzan gang yin pa mi shes so/_/de nas gau ta mi skye dgu'i bdag mo chen mo ston
[\[85b\]]
[\[85b.1\]]pa ga la ba der song ste phyin pa dang spyi bos phyag 'tshal nas/_de lta bur gyur pa rgyas par gsol pa dang /_ston pas dge slong ma rnams kyis zla ba phyed phyed cing chos gos rnams byin gyis rlob par gyis shig ces bka' stsal nas/_sbom dga' mos zla ba phyed cing chos gos byin gyis
[\[85b.2\]]rlob par mi byed de/_de ltar gyur pa dge slong ma dag gis ston pa la gsol nas/_ston pas sbom dga' mo rnam pa du mas smad nas bslab pa'i tshig bcas so/_/yang dge slong ma gang chos gos rnams bzla ba phyed cing byin gyis ma brlabs na spang ba'i ltung ba'o/_/gzhan ni dngos
[\[85b.3\]]su zad chos gos rnams zhes bya ba ni byin gyis brlabs pa lnga la bya ste/_sbyar ma dang /_stod g.yogs dang nang g.yogs dang gang lugs dang rdul gzan no/_/byin gyis brlabs zhes bya ba ni so sor byin gyis brlabs pa'o/_/de la nyes pa ji lta bu zhe na dge slong mas zla ba phyed phyed
[\[85b.4\]]cing chos gos rnams las gang yang rung ba byin gyis ma brlabs na spang ba'i ltung ba'o/_/spang pa nyi shu gcig pa rdzogs so//_//gtan pa zhes bya ba ni ston pa mnyan du yod pa na bzhugs so/_/ston pas dge slong ma rnams kyis gtan pa phyung shig ces bka' stsal pa
[\[85b.5\]]dang /_sbom dga' mos dus la ma bab par gtan pa sbas te ci zhig byas dbyung ngo zhes smras pa dang /_dge slong ma dag gis smras pa 'di dbyung ba'i dus la ma bab bo/_/sbom dga' mos gtan pa'i dus zhes bya ba gang yin zhes smras te gtan pa phyung ngo /_/dge slong ma dag chos gos
[\[85b.6\]]lnga khyer nas ljongs rgyu zhing dong ba dang /_dge slong ma dag gis ci 'phags ma rnams kyis gtan pa ma bting ngam zhes dris pa dang /_dge slong ma dag gis bting ngo zhes smras pa dang /_de ltar bting na ci'i phyir chos gos lnga dang ljongs rgyu zhing dong /_de de ltar gyur pa ston pa la gsol nas
[\[85b.7\]]bslab pa'i tshig bcas so/_/dge slong ma gang dus ma yin par gtan pa phyung na spang ba'i ltung ba'o/_/dus la ma bab par gtan pa phyung zhes bya ba ni gtan pa'i dus gang yin zhe na/_ston zla tha chungs nya nas dpyid zla 'bring po'i bar du ste/_'di ni gtan pa'i gos kyi dus so/_/de phan chad
[\[86a\]]
[\[86a.1\]]ni dus ma yin no/_/phyung zhes bya ba ni gsol ba dang gnyis kyi las kyis so/_/spang ba'i ltung ba zhes bya ba ni dngos po spangs la ltung ba bshags par bya ba'o/_/de la nyes pa ji lta bu zhe na/_dge slong mas gang cung zad gtan pa dus la ma bab par phyung na thams
[\[86a.2\]]cad spang ba'i ltung bar 'gyur ro/_/dge slong ma rkun pos bcom pa'i phyir 'byin na nyes pa med do/_/spang ba'i ltung ba nyi shu gnyis pa rdzogs so//_//ston pa mnyan du yod pa na bzhugs so/_/ston pas dge slong ma rnams la dus la ma bab par gtan pa ma 'byin zhes bka'
[\[86a.3\]]stsal pas na/_sbom dga' mo dus la bab kyang gtan pa byin du mi btub ste de nyid nyes pa'i dmigs su gyur to/_/de ltar gyur pa ston pa la gsol nas bslab tshig bcas pa'i bar du snga ma bzhin no/_/yang dge slong ma gang dus la bab kyang gtan pa mi 'byin na spang ba'i ltung ba'o/_/dge slong
[\[86a.4\]]ma gang zhes bya ba ni sbom dga' mo ste gang gzhan yang de dang 'dra'o/_/dus su gtan pa mi 'byin na zhes bya ba ni gtan pa'i dus gang zhe na/_ston zla tha chungs nya nas dpyid zla 'bring po'i nya'i bar du ni gos kyi dus so/_/mi 'byin zhes bya ba ni gsol ba dang gnyis kyi las kyis so/_/spang ba'i ltung ba
[\[86a.5\]]zhes bya ba ni dngos po spang ba'i ltung ba bshags par bya'o/_/de la nyes pa ji lta bu zhe na/_dge slong mas dus la bab bzhin du gtan pa'i gos mi 'byin na thams cad du yang spang ba'i ltung ba'o/_/spang ba'i ltung ba nyi shu gsum pa rdzogs so//_//mtshan mas btab ces bya ba ni mnyan du
[\[86a.6\]]yod pa na gser mgar zhig yod de/_des rigs mnyam pa las chung ma blangs so/_/gser mgar gyis bsam pa/_bdag gis chung ma 'di khyim so zin tam ma zin bgam mo snyam nas/_gser gyi 'khor lo zhig de'i mdun du gzhag ste song ngo /_/de nas spom dga' mos snga dro bsod
[\[86a.7\]]snyems kyi phyir gser mgar de'i khyim du zhugs nas des bu mo la bsod snyoms blangs nas phyir byung ba dang /_gser gyi 'khor lo de mthong ste bkra mi shis pa 'di bor cig thong shig bdag gis thog mar khyer la zas kyi sman blang ba'i mi rigs kyi gser gyi sman blang gis byin cig ces smras pa
[\[86b\]]
[\[86b.1\]]bud med de yang ci yang mi smra bar 'dug go/_/sbom dga' mos cang mi zer ba ni khas blangs pa'i tha tshig go zhes smras te/_gser gyi 'khor lo khyer te song ngo /_/gser mgar de slar 'ongs te/_gser gyi 'khor lo de ga re rmas na/_bu mo na re rab tu byung ma zhig 'ongs te des khyer te song ngo zhes
[\[86b.2\]]smras pa dang gser mgar gyis sbom dga' mo bzung ste nga'i gser ci'i phyir rku/_sbom dga' mo na re nga ni ma byin par mi len no zhes smras nas de'i gdong du bor ba dang gser mgar gyis sbom dga' mo'i gdong du shin tu brdegs nas 'phya zhing mi snyan par 'dzer to/_/de ltar gyur pa ston pa la
[\[86b.3\]]gsol nas bslab pa'i tshig bcas so/_/yang dge slong ma gang mtshan mas btab pa slong na spang ba'i ltung ba'o/_/mtshan mas btab ces bya ba ni gser dang dngul lo/_gzhan ni gong ma dang 'dra'o/_/de la nyes pa ji lta bu zhe na/_dge slong mas gag ji tsam du khyim pa'i der song ste/_mtshan ma
[\[86b.4\]]btab pa blangs na thams cad kyang spang ba'i ltung bar 'gyur ro/_/spang ba'i ltung ba nyi shu bzhi pa rdzogs so//_//mdor na/_chos gos so so byas nas ni/_/phyi phyir du ni mi gtong ba/_/gzhan phyir chos gos mal stan gtsug lag khang /_/skye bo mang pos rnyed dang dge 'dun phyir slong ba'o/_/chos
[\[86b.5\]]gos lci ba yang bar gyur pa tha ma ste/_/dge slong ma gnyis 'dus la lug bal drug_/bcu las 'das pa lhung bzed chung ngu dbyar/_/ras can de dag bya ma yin/_/lhag ma rnams ni bya ba'o/_/ston pa mnyan du yod pa na bzhugs so/_/de'i tshe na sbom dga' mo chos gos ngan par gyur te sbyar
[\[86b.6\]]ma yang shin tu rnyings so/_/snga dro btsun mo phreng ldan ma'i der song nas chos bshad pa dang /_btsun mos 'phags ma'i chos gos ci'i phyir ngan/_sbom dga' mos smras pa/_bdag la chos gos sbyin pa'i khyim thab dang bu mchis sam zhes smras pa dang /_btsun mo phreng ldan mas
[\[86b.7\]]gos phrag cig gzeb nas phyung ste sbom dga' mo la phul ba dang /_btsun mo khyed la btang ba'i bsod nams ni mchis na yongs su spyad pa'i bsod nams ma mchis kyis/_drub pa'i gla dang tshon gyi rin byin cig smras pa dang /_des kyang byin no/_/sbom dga' mos de dag kun btsongs te zos
[\[87a\]]
[\[87a.1\]]nas gos ngan bzhin du btsun mo'i gan du song ngo /_/btsun mos 'phags ma ci da dung yang na bza' rnams 'di ltar ngan bzhin du bzhugs sam/_sbom dga' mos btsun mo rjes su yi rang bar mdzod cig_/nyes pa brgyad las thar ba'i gter du brubs so/_/de skad ces
[\[87a.2\]]smras pa dang /_btsun mos 'phags ma ji skad gsungs dris nas sbom dga' mos bdag gi bu ga 'di dag dgab pa gos bzang po mi dgos te phyag dar khrod pas kyang 'tshal lo/_/bdag gi lus gre ba 'di ni dgang dka' ste/_shing rta'i lte ba'i mig bzhin snum gyis ma bskus kyi bar du mi 'khor ba dang
[\[87a.3\]]'dra ste/_'di dgang ba'i phyir de dag bag chos sna tshogs su sbyar to zhes smras pa dang btsun mos thos nas 'phya ste ci'i phyir na/_dge slong ma 'di dag gos lus la bgo ba rnams kha'i sgor bsgrub pa rigs sam zhes smras pa dang /_de ltar gyur pa ston pa la gsol nas snga ma bzhin du bcas so/_/
[\[87a.4\]]yang dge slong ma gang chos gos kyi dngos po gzhan kha'i sgor sbyar na spang ba'i ltung ba'o/_/gos zhes bya ba ni ldum bu shan ka la sogs pa de bdun las gang yang rung ba'o/_/dngos po gzhan zhes bya ba ni dngos po gzhan du bsngos pa'o/_/kha'i sgor sgrub ces bya ba ni bca' pa rnam pa lnga la sogs pa nyos
[\[87a.5\]]te mgrin par mid pa'o/_/spang ba'i ltung ba ni dngos po spang ba la nyes pa bshags par bya'o/_/nyes pa ji lta bu zhe na dge slong mas gos kyi dngos po gzhan dag kyang rung /_dngos po chung zad cig kha'i sgor bsgrubs te zos na spang ba'i ltung ba'o/_/spang ba'i ltung ba nyi shu lnga pa rdzogs so//_//
[\[87a.6\]]ston pa mnyan du yod pa na bzhugs so/_/de'i tshe sbom dga' mos yang de bzhin du chos gos ngan pa dang snga dro bsod snyoms la zhugs te khyim pa dang bram ze'i khyim du song nas chos bshad pa dang /_de dag gi chung mas 'phags ma'i na bza' ngan to zhes smras pa dang /_sbom dga' mos kho mo la
[\[87a.7\]]khyim thab bam bus sbyar zhing khyed la sbyin pa lta bu med do/_/khyim bdag gi chung mas de ltar na 'phags ma'i na bza' bdag gis sbyar ro zhes smras nas/_la las ni skud pa byin/_la las ni thag pa'i gla byin/_kha cig gis ni drubs pa'i gla byin/_la las ni tshon gyi rin byin pa dang thams
[\[87b\]]
[\[87b.1\]]cad zos te nyes pa brgyad las thar pa'i gter du brubs so/_/rjes su yi rang bar byos shig ces pa'i bar du snga ma bzhin no/_/de dag gis 'phags ma khyed kyis ci zhig bgyis zhes dris pa dang /_sbom dga' mos smras pa kho mo la gos bzang po ci zhig bya/_bu ga 'di dag mi snang ba tsam
[\[87b.2\]]gyis phyag dar khrod ci lta bu yang rung ste/_yogs pa tsam gyis chog go zhes byas nas dge slong mas so so'i gos kha'i sgor sbyar ro zhes mi snyan par 'dzer to/_/de ltar gyur pa ston pa la gsol nas bslab pa'i tshig bcas pa'i bar du snga ma bzhin no/_/yang dge slong ma so so nas gos rnyed pa
[\[87b.3\]]kha'i sgor byas na spang ba'i ltung ba'o/_/so so'i gos zhes bya ba ni kha cig gis skud pa/_kha cig gis ni btags pa'i gla/_kha cig gis ni tshon rin byin pa'o/_/rnyed pa zhes bya ba ni rnyed pa la rnam pa gnyis te/_gos rnyed pa dang zas rnyed pa'o/_/skabs 'dir ni gos rnyed pa la bya'o/_/kha'i
[\[87b.4\]]sgor sbyor zhes bya ba ni de btsongs nas bca' ba lnga dang bza' ba lnga sbyar ba ste mgrin par mid na spang ba'i ltung ba snga ma bzhin no/_/spang ba nyi shu drug pa rdzogs so//_//mal stan zhes bya ba ni ston pa mnyan du yod pa na bzhugs so/_/sbom dga' mo dbyar khang du 'dug pa dang der
[\[87b.5\]]bram ze dang khyim bdag gi chung ma dag der lhags so/_/sbom dga' mos de dag la nor las byung ba'i bsod nams kyi dngos po rnam pa bdun brjod de chos bshad pa dang de dag gi sems dga' bar gyur te/_'phags ma bdag cag gis ci zhig gyis shig pa bka' stsol cig smras pa dang /_
[\[87b.6\]]kho mo'i gtsug lag khang 'di ni mal cha dang stan med do zhes smras pa dang /_khyim bdag gi chung ma dag gis mal cha dang stan gyi rin byin pa dang /_sbom dga' mas de dag thams cad zos so/_/sbom dga' mos dus phyi zhig na bram ze'i khyim bdag gi chung ma'i khyim du song ba nas/_chos
[\[87b.7\]]bshad pa dang /_khyim bdag gi chung ma dag gis 'phags ma ma la stan de dag mjal tam zhes smras pa dang /_sbom dga' mos lus 'di ni gag tu rtsa bting ba la yang gzhan du rung na za 'og stan gyis ci zhig bya/_ro lta bu 'di dgang dka' ba ni shing rta'i lte ba ma bskus na 'gror mi btub pa
[\[88a\]]
[\[88a.1\]]bzhin du 'di dgong ba'i phyir khur ba la sogs pa zhim po mang du sbyar ro zhes smras pa dang /_khyim bdag gi chung ma dag 'phya ste ci'i phyir na dge slong mas 'di ltar mal cha dang stan gyi phyir rnyed pa kha'i sgor sbyar zhes mi snyan par 'dzer to/_/de ltar gyur pa ston pa la gsol
[\[88a.2\]]nas bslab pa'i tshig bcas so/_/yang dge slong ma gang mal cha dang stan gyi phyir bsngos pa'i rnyed pa kha'i sgor sbyar na spang ba'i ltung ba'o/_/mal cha dang stan zhes bya ba ni nyal ba dang stan gyi phyir ro/_/rnyed ces bya ba la rnam pa gnyis te/_gos rnyed pa dang zas rnyed pa'o/_/skabs 'dir mal cha
[\[88a.3\]]dang stan rnyed pa la bya'o/_/kha'i sgor sbyor zhes bya ba btsongs te bca' ba lnga dang bza' ba lngar sbyar te mgrin par mid pa'o/_/nyes pa ji lta bu zhe na/_dge slong mas mal cha dang stan gyi rnyed pa gang ji tsam yang rung kha'i sgor sbyar na spang ba'i ltung ba'o/_/spang ba nyi shu bdun pa rdzogs so//_//ston pa
[\[88a.4\]]mnyan du yod pa na bzhugs so/_/sbom dga' mos dge slong ma'i gtsug lag khang zhig pa slar bcos pa'i phyir bram ze dang khyim bdag gi chung ma sbom dga' mo'i thad du lhags pa de dag la chos bshad nas khyim bdag gi chung ma dag gis gtsug lag khang slar bcos pa'i phyir nor bsdus te
[\[88a.5\]]byin no/_/sbom dga' mos de thams cad zos so/_/khyim bdag gi chung ma dag phyis kyang der lhags te/_dbyar mo khang ma bcos kyi zhig cing 'dug pa mthong nas/_'phags ma ci'i phyir dbyar mo khang ma bcos zhes dris pa dang /_sbom dga' mos spyil po de tsam gang du'ang rung bskyab pa
[\[88a.6\]]tsam gyis gnas par rung na/_dbyar mo khang chen pos ci zhig bya/_de dag ni bdag gis ro keng rus brel ba 'dir brubs so zhes smras pa dang /_bram ze dang khyim bdag gi chung ma dag 'phya ste/_ci'i phyir na dge slong mas dge 'dun gyi rnyed pa bdag gir bkur ro zhes mi snyen par 'dzer
[\[88a.7\]]to/_/de ltar gyur pa dge slong ma dag gis ston pa la gsol nas bslab pa'i tshig bcas so/_/yang dge slong ma gang dbyar mo khang gi phyir bsngos pa'i rnyed pa kha sgor sbyar na yang spang ba'i ltung ba'o/_/dge slong ma zhes bya ba ni ston pa'i nyan thos ma'o/_/rnyed ces bya ba ni rnam pa gnyis te/_
[\[88b\]]
[\[88b.1\]]gos dang zas rnyed pa'o/_/skabs 'dir ni gtsug lag khang gi rnyed pa la bya'o/_/gang zag bdag gi phyir zhes bya ba ni rang gi phyir ro/_/bsngos zhes bya ba ni bdag la'o/_/de la nyes pa ji lta bu zhe na/_dge slong mas gang ci tsam yang rung gnas kyir bsngos pa'i rnyed pa kha'i sgor sbyar na thams cad spang ba'i ltung
[\[88b.2\]]ba'o/_/spang ba nyi shu brgyad pa rdzogs so//_//skye bo mang po zhes bya ba ni ston pa mnyan du yod pa na bzhugs so/_/de'i tshe dge slong ma mang zhig ljongs rgyu zhing lhags so/_/de dag gi phyir sbom dga' mos bram ze dang khyim bdag gi khyim du song nas bslang ba dang rnyed pa mang zhig grub bo/_/
[\[88b.3\]]de thams cad bdag gir byas pa dang /_dge slong ma rnams 'phya ste/_ci'i phyir na dge slong ma skye bo mang po'i phyir rnyed pa gang zag nyid kyi phyir bsngos zhes mi snyan par 'dzer to/_/de ltar gyur pa dge slong ma dag gis ston pa la gsol nas bslab pa'i tshig bcas so/_/yang dge slong ma gang
[\[88b.4\]]skye bo mang po'i phyir bsngos pa'i rnyed pa gang zag bdag gir bsngos na spang ba'i ltung ba'o/_/skye bo mang po'i phyir zhes bya ba ni dge slong ma'i dge 'dun gyi phyir ro/_/rnyed ces bya ba rnam pa gnyis te/_skabs 'dir ni kha zas rnyed pa la bya'o/_/gzhan ni dngos su zad do/_/de la nyes pa
[\[88b.5\]]ji lta bu zhe na gang ji tsam du skye bo mang po'i phyir rnyed pa gang zag nyid kyi phyir bsngos na spang ba'i ltung ba'o/_/spang ba nyi shu dgu pa rdzogs so//_//ston pa mnyan du yod pa na bzhugs so/_/dge slong ma sbom dga' mo yang dge slong ma'i dge 'dun gyi phyir rnyed pa der khyer na bdag gis byas so zhes dge slong mas thos
[\[88b.6\]]nas 'phya ste/_ci'i phyir na dge slong mas dge 'dun gyi phyir bsngos pa'i rnyed pa gang zag gi phyir bsngo'o zhes mi snyan par 'dzer to/_/de ltar gyur pa ston pa la gsol nas bslab pa'i tshig bcas so/_/yang dge slong ma gang dge 'dun gyi phyir rnyed pa gang zag bdag nyid kyi phyir bsngos na spang
[\[88b.7\]]ba'i ltung ba'o/_/dge 'dun gyi phyir zhes bya ba ni dge slong ma'i dge 'dun gyi phyir ro/_/rnyed ces bya ba ni rnam pa gnyis te/_skabs 'dir ni gnyis ka la bya'o/_/bsngos zhes bya ba ni dge 'dun gyi nang du'o/_/gzhan ni thams cad gong ma bzhin no/_/spang ba sum cu pa rdzogs so//_//
[\[89a\]]
[\[89a.1\]]bcings pa 'grol ba zhes bya ba ni mnyan du yod pa na ste/_gtsug dga' mo dri 'tshong ba'i khye'u la chags nas mo de'i tshong khang du song nas rdzas gang cung zad nyos pa mo de la chags pas na des thum bur bcing zhing bcings pa dang /_yang dang yang 'grol zhing de'i
[\[89a.2\]]tshig nyams su len/_lan ldon cing gtam zer ro/_/de la dge slong ma dag gis bzlog kyang /_de bzhin du tshig nyams su len no/_/de ltar gyur pa ston pa la gsol nas bslab pa'i tshig bcas so/_/yang dge slong ma gang bcing zhing bcings pa'i thum bu yang dang yang 'grol bar byed na spang
[\[89a.3\]]ba'i ltung ba'o/_/yang dge slong ma gang zhes bya ba ni gtsug dga' mo'o/_/bcing zhing bcings pa'i thum bu zhes bya ba ni nyos pa'o/_/'grol zhes bya ba ni 'grol ba yang byed pa'o/_/nyes pa ji lta bu zhe na gang ji tsam du bcing zhing bcings pa'i thum bu 'grol te/_de'i tshig kyang nyams su
[\[89a.4\]]blangs na ltung bar 'gyur ro/_/spang ba sum cu gcig pa rdzogs so//_//lci la rin che zhes bya ba ni ston pa mnyan du yod pa na bzhugs so/_/rgyal po gsal rgyal gyis kad shag ti la la ba rin po che rin thang cher ri ba zhig byin no/_/des kyang la ba de chos sbyin ma la phul lo/_/
[\[89a.5\]]chos sbyin mas kyang la ba de blangs nas chos gos kyi gdang la bkal te gzhag go/_/gtsug dga' mo chos sbyin gyi khyim du 'ongs nas phyag byas pa dang /_des la ba rin po che mthong nas 'phags ma la ba 'di gang nas 'ongs zhes dris dris pa dang /_des kyang zhib tu smras so/_/gtsug dga'
[\[89a.6\]]mos lha dang mis mchod pa khyod la su zhig mi ster zhes smras pa dang /_chos sbyin mas ci 'dod dam zhes smras pa dang /_gtsug dga' mos 'tshal lo zhes byas pa dang /_de la la ba byin ma thag tu bgos nas bsod snyoms la zhugs pa dang /_bram ze dang khyim bdag gis mthong nas
[\[89a.7\]]'phya ste/_e ma'o dge sbyong ma rnams 'dod pa'i yon tan gyis gzir to/_/ci'i phyir na dge slong ma rnams kyis rgyal po la rigs pa'i gos bgos so zhes mi snyan par 'dzer to/_/de ltar gyur pa ston pa la gsol nas bslab pa'i gnas bcas so/_/yang dge slong ma gang lce
[\[89b\]]
[\[89b.1\]]zhing rin che ba'i gos bcangs na spang ba'i ltung ba'o/_/lci ba zhes bya ba ni srang brgya'am de las lhag pa 'das pa'o/_/rin che zhes bya ba ni kAr ShA pa Ni nyi shu'am de las 'das pa'o/_/gos zhes bya ba ni ka shi ka'i phra mo'am srin bal las byas pa'o/_/'chang zhes bya ba ni bdag gir byed ba'o/_/nyes
[\[89b.2\]]pa ji lta bu zhe na/_dge slong mas gang ji tsam du lci la rin thang che ba'i gos bcangs na spang ba'i ltung ba'o/_/spang ba sum cu gnyis pa rdzogs so//_//yang la rin che zhes bya ba ni ston pa mnyan du yod pa na bzhugs so/_/rgyal po gsal rgyal gyis rin che ba zhig btsun mo phreng ba
[\[89b.3\]]can la byin pa dang /_des kyang skye dgu'i bdag mo la byin nas gos kyi gdang la bkal nas gzhag pa dang gtsug dga' mos mthong nas/_'phags ma yang la bzang ba 'di su'i lags zhes smras pa dang /_ci 'dod dam 'tshal lo zhes byas pa dang de la byin no/_/des yang ba de bgos te bsod
[\[89b.4\]]snyoms la zhugs pa dang /_bram ze dag 'phya ba nas bslab pa'i tshig bcas pa'i bar du snga ma bzhin no/_/yang dge slong ma gang gos yang la rin che ba 'chang na spang ba'i ltung ba'o/_/yang zhes bya ba ni srang lnga'am de las chung ba'o/_/rin che zhes bya ba ni kAr ShA pa Ni nyi shu 'am de las
[\[89b.5\]]lhag pa'o/_/gos zhes bya ba ni ka shi ka'i phra mo 'am/_srin pa la las byas pa'o/_/'chang zhes pa ni bdag gir byed pa'o/_/de la nyes pa ji lta bu zhe na/_dge slong mas ji tsam du yang la rin che ba'i gos bcangs na thams cad spang ba'i ltung ba'o/_/spang ba sum cu gsum pa
[\[89b.6\]]rdzogs so//_//dge slong ma dang 'brel par gnyis/_/drug po dag dang lug bal dang /_/lhung bzed ring na zhag bcu dang /_/ma tshang dbyar gyi ras chen dang /_/de dag 'dir ni bya ma yin/_/lhag ma rnams ni bya ba'o/_/dge slong dag gis mtshungs pa zung ba/_/de dag rnams
[\[89b.7\]]kyi lhag ma ni/_/sum cu las ni rtsa gsum mo/_/dge slong ma'i yid bsgrags pa yin no/_/bdag gis dge slong ma'i spang ba'i ltung ba sum cu rtsa gsum pa'i chos rnams bshad zin te/_bdag gis dge slong ma rnams la ci nas de la yongs su dag gam zhes lan gnyis lan gsum
[\[90a\]]
[\[90a.1\]]dris te/_'phags ma rnams yongs su dag pas na cang mi smra ste de de bzhin du 'dzin to/_/dge slong ma rnams 'di ni ltung ba brgya brgyad cu'i chos rnams te/_zla ba phyed byed cing so sor thar pa'i mdo las 'byung ngo /_/mdor na/_dge slong brdzun skyon phra ma byed pa dang /_/
[\[90a.2\]]skyo sngogs byed dang 'chang pa dang /_/klog dang gnas ngan len dang chos/_/mdza' dang khyad du gsod pa'o/_/sangs rgyas bcom ldan 'das rgyal po'i khab na bzhugs so/_/de'i tshe na tshe dang ldan pa sgra gcan 'dzin yang rgyal po'i khab kyi chu dron gyi kun dga' ra ba na gnas so/_/de'i tshe na
[\[90a.3\]]dad pa'i bram ze dang khyim bdag der lhags nas sgra gcan 'dzin ston pa ga la bzhugs zhes dris so/_/gal te ston pa 'od ma'i tshal na bzhugs na ni de bya rgod kyi phung po na'o zhes zer te/_ston pa bya rgod phung po na bzhugs na ni 'od ma'i tshal na'o zhes zer la gzhan nas gzhan du ston pas
[\[90a.4\]]de dag gis btsal kyang ma rnyed nas lus ngal chad de/_sgra gcan 'dzin ga la ba der song nas sgra gcan 'dzin gyis khyed cag gis ston pa mthong ngam btsun pa ma mthong ngo /_/sgra gcan 'dzin gyis bgad pa dang de dag smod cing mi snyan par 'dzer to/_/de ltar gyur pa ston pa la gsol nas rnam
[\[90a.5\]]grangs du mas smad de/_tshigs su bcad pa 'di dag gsungs so/_/chos gcig las ni 'das pa yis/_/brdzun du smra ba'i lus can ni/_/'jig rten pha rol spang ba ste/_/sdig pa mi byed med pa'o/_/tshul khrims ngan pa sdom med pa/_/grong gi bsod snyoms za ba pas/_/me
[\[90a.6\]]lce tsha ba 'bar 'dra ba'i/_/lcags kyi thu lum za ba sla/_/zhes smad de bslab pa'i gnas bcas so/_/shes bzhin du brdzun du smra na ltung ba'o/_/shes bzhin zhes bya ba ni btags pa'o/_/brdzun smra na zhes bya ba ni brdzun la rnam pa dgu yang yod/_rnam pa brgyad kyang yod/_/rnam pa
[\[90a.7\]]bdun yang yod/_rnam pa drug kyang yod/_rnam pa lnga yang yod/_rnam pa bzhi yang yod/_rnam pa gsum yang yod/_rnam pa gnyis kyang yod do/_/de la brdzun rnam pa dgu ni rtsa ba med par phas pham pa dang /_lhag ma dang /_ltung ba dang /_so sor bshags pa dang /_nyes byas dang
[\[90b\]]
[\[90b.1\]]tshul khrims dang /_lta ba dang /_spyod pa dang /_'tsho ba log par zhugs pa'o/_/brgyad ni gong ma lnga'i steng du rtsa ba med par mthong ba dang thos pa dang dogs pa'o/_/bdun ni gong ma bzhi'i steng du rtsa ba med par mthong ba dang thos pa dang dogs pa'o/_/drug ni dge slong gis brdzun du smra bar
[\[90b.2\]]'dod de/_'di snyam du sems te brdzun du smra'o snyam du sems pa dang /_brdzun du smra ba'i tshe 'di snyam du sems te brdzun zer ro snyam pa dang /_smras na yang 'di snyam du sems te bdag gis brdzun du smras so snyam pa dang rtsa ba med par mthong thos dogs pa gsum dang drug go/_/lnga ni dang por
[\[90b.3\]]smos pa lnga'o/_/bzhi ni dang po bzhi la bya'o/_/gsum ni gong du drug smos pa'i gsum pa gnyis las gang yang rung ba'o/_/gnyis ni brdzun du smra ba'i tshe 'di snyam du sems te brdzun du zer ro snyam pa dang /_brdzun du smras nas yang 'di snyam du sems te bdag gis brdzun du smras so
[\[90b.4\]]snyam pa'o/_brdzun du smras pa gcig po ni med do/_/gzhan yang brdzun rnam pa lnga yod de pham pa'i brdzun ni brda phrad par zad do/_/lhag ma'i brdzun ni rtsa ba med par pham par skur ba'o/_/sbom po'i brdzun ni dge slong ma des dge 'dun gyi dbus su chos la chos ma yin pa dang chos ma yin
[\[90b.5\]]pa la chos su sgrogs pa'o/_/nyes byas kyi brdzun ni so sor thar par 'dod pa na yongs su dag par gnas sam zhes dris pa na ma dag bzhin du mi smra bar 'dug pa'o/_/'di bzhi ma gtogs par gzhan brdzun du smras pa thams cad ltung bar 'gyur ro/_/ltung ba zhes bya ba ni ngan song ngan 'gro
[\[90b.6\]]byol song yi dgas sems can dmyal bar ltung zhing sreg pa 'tshed par byed pa'o/_/nyes pa 'di ma bshags sam so sor ma bshags na dge ba'i chos la sgrib par byed pas na ltung ba zhes gsungs so/_/de la nyes pa gang zhe na/_mdor na/_brjed dang the tshom za ba dang /_/'du shes
[\[90b.7\]]pa ni tha ma'o/_/des ma mthong ma thos ma shes rnam par ma shes bzhin du mthong thos shes rnam par shes zer na tshig re la ltung ba re rer 'gyur ro/_/des mthong bar gyur pa las brjed de 'du shes sbas nas ngas mthong ste de yang ma brjed do/_/ngas thos ngas shes zhe'am rnam par shes zhes
[\[91a\]]
[\[91a.1\]]zer na tshig re re la ltung ba re rer 'gyur ro/_/des mthong bar gyur la de yang the tshom du gyur te/_des thos shing rnam par shes pa las the tshom du gyur nas/_ngas mthong rnam par shes pa la the tshom du gyur nas med do zhes zer na tshig re re la ltung ba re rer 'gyur
[\[91a.2\]]ro/_/mthong yang ma mthong ba'i 'du shes su gyur/_rnam par shes kyang mi shes pa'i 'du shes su gyur zhes pa'i bar du 'du shes sbas nas/_mthong ngo rnam par shes so zhes zer na tshig re re la ltung ba re rer 'gyur ro/_/de bzhin du rnam pa 'di bzhi nang bsnor te/_mthong la shes zhes
[\[91a.3\]]zer ba dang /_mthong la brjed nas shes pa ni ma brjed na ngas mthong ba ni ma brjed kyis shes pa ni brjed do zhes zer na tshig re re la ltung ba re rer 'gyur ro/_/de bzhin du the tshom du 'du shes kyang nang bsnor te bshad par bya'o/_/ltung ba dang po rdzogs so//_//sangs rgyas bcom ldan
[\[91a.4\]]'das mnyan du yod pa na bzhugs so/_/de'i tshe na bcu gnyis sde dag dge slong ma rnams la mi'i skyon nas smras te/_'phags ma 'di ni zhar ma'o zhes pa dang /_sgur mo dang /_lkog blo dang /_theng mo zhes bos pas dge slong ma rnams bag 'chums pa dang spa gong bar gyur te/_
[\[91a.5\]]lung 'bogs pa dang kha ton yid la byed pa btang nas/_mi dga' bar gyur nas don nyung ba'i dge slong ma dag 'phya ste/_de ltar gyur pa ston pa la gsol nas bslab pa'i gnas bcas so/_/mi'i skyon nas smras na ltung ba'o/_/mi'i skyon nas smras zhes pa brgyad de/_rigs dang /_bzo dang /_
[\[91a.6\]]las dang /_mtshan ma dang /_nad dang /_ltung ba dang /_nyon mongs pa'o/_/de la rigs kyi skyon ni rgyal rigs dang /_bram ze'i rigs dang /_rje'u rigs dang /_bran rigs las rab tu byung na dge sbyong ga la yod/_tshangs pa ga la yod ces smras na de dag spa gong yang rung ma
[\[91a.7\]]gong yang rung ste/_gong ma gnyis la nyes byas/_'og ma gsum la ltung ba'o/_/dge slong mas mi'i skyon nas smra bar bsams te/_bram ze las rab tu byung ba nas bran las rab tu byung na zhes pa'i bar du khyed la dge slong dang tshangs pa ga la yod rang gi bzo slobs shig_/'di lta
[\[91b\]]
[\[91b.1\]]ste/_bram ze'i spyod lam dang /_gtsang sbra dang /_cho ga dang /_oM zhes bya ba dang /_b+ho zhes bya ba dang /_sbyin pa dang /_slongs shig ces smras pa dang /_rgyal rigs las rab tu byung ba rang gi bzo slobs shig_/'di lta ste/_glang po che'i gnya' bar zhon pa dang /_shing rta la zhon pa
[\[91b.2\]]dang /_'phong bya ba dang /_rgyal chos dang /_rgyal po'i bya ba rnams slobs shig ces smras pa dang /_khyed rje'u'i rigs las rab tu byung bas na/_rang gi bzo zhing rmo ba dang /_phyugs btsa' ba dang /_tshong bya ba slobs shig smras pa dang /_dmangs rigs las rab tu byung bas na
[\[91b.3\]]rang gi bzo zor ba gdab pa dang /_khur shing thogs pa la sogs pa slobs shig_/bran rigs las rab tu byung bas rang gi bzo lus phyi ba dang /_mnye ba dang /_bang tsen du 'gro ba dang /_gzhan yang bran gyi bzo las slobs shig ces de skad smras na/_spa gong yang rung
[\[91b.4\]]ma gong yang rung ste/_gong ma gnyis la nyes byas/_'og ma gsum ni ltung ba'o/_/las kyi skyon yang tshig gong ma bzhin du smos pa la khyad par ni las zhes smos te/_ltung ba dang nyes byas kyang gong ma dang 'dra'o/_/bzo dang las kyi skabs su skud ris dang /_mgar
[\[91b.5\]]ba dang /_rdza mkhan dang /_'dreg mkhan la sogs pa las dang bzo sna tshogs kyang brjod par bya'o/_/dge slong mas mi'i skyon nas smra bar bsams te tshe dang ldan pa khyod theng po las rab tu byung na/_dge sbyong ga la yod tshangs pa ga la yod ces smras na dge slong ma spa gong yang
[\[91b.6\]]rung ma gong yang rung ste ltung bar 'gyur ro/_/de bzhin du zhar ba dang /_sgur po dang /_'phye bo dang /_grum po la sogs pa ste/_de'i mtshan ma'i skyon dang sbyar ro/_/gong ma bzhin du brjod la mdze can dang /_'brum bu dang /_g.yan pa dang /_sha bkra dang /_rngo dang rims la
[\[91b.7\]]sogs pa ste/_spa gong yang rung ma gong yang rung ba'i bar du'o/_/de dag ni nad kyi skyon dang sbyar ro/_/de la ltung ba zhes pa ni tshe dang ldan pa khyod la ltung ba sde lnga byung zhes zer ba'o/_/khyod ni khro ba dang /_khon du 'dzin pa dang /_g.yo dang sgyu dang ngo tsha dang khrel med pa de lta bu las
[\[92a\]]
[\[92a.1\]]rab tu byung bas dge sbyong dang tshangs pa ga la yod ces smras na ltung bar 'gyur te 'di ni nyon mongs pa dang sbyar ro/_/sangs rgyas mtsho zhes bya ba bram ze las rab tu byung ngo zhes bya ba la sogs pa ni nyes pa med do/_/las dang po pa dang /_smyos pa dang /_sems
[\[92a.2\]]'khrugs pa dang /_nad kyis gzir ba la nyes pa med do/_/ltung ba gnyis pa rdzogs so//_//sangs rgyas bcom ldan 'das mnyan du yod pa na bzhugs so/_/de'i tshe na bcu gnyis sde rnams phra ma la zhugs pas dge slong ma dag bag 'chums pa dang spa gong zhing 'dzem
[\[92a.3\]]par gyur pas lung 'bogs pa dang kha ton dang rnal 'byor dang yid la bya ba btang ste/_de yun ring po nas mdza' zhing sdug pa chos bzhin du 'khod pa yang bye bar gyur nas/_don nyung du ma rnams 'phya zhing mi snyan par 'dzer to/_/de lta bur gyur pa bcom ldan 'das la gsol nas rnam grangs
[\[92a.4\]]du mas smad do/_/dge slong ma dag sngon byung ba nags tshang tshing zhig na seng ge mo sbrum ma zhig 'dug ste chos nyid kyis seng ge bu byung kar sha'i tshogs byed do/_/seng ge mo de phyugs mang po'i phyi bzhin 'brangs nas/_ba zhig be'u byung nas be'u skyong ba'i phyir khyu las yan te phyir lus pa dang seng ge mo
[\[92a.5\]]des ba bsad de rang gi gnas su khyer ba dang /_be'u de yang ma'i zho 'dod pas ma'i phyi bzhin du song ngo /_/seng ge mos bsams pa be'u 'di yang bsad do snyam pa las gal te bdag gi bu byung na de'i grogs su rung snyam nas de ma bsad de/_de'i bu byung nas rang gi bu dang be'u gnyis ka
[\[92a.6\]]zhos gsos te skyes pa dang /_seng ge mo nad kyis btab ste 'chi kar smras pa/_bu khyod gnyis nga'i nu ma 'thungs pa'i spun yin gyis/_'jig rten 'di phra ma can gyis gang bas na/_nga shi ba'i 'og tu su ci zer yang khyed gnyis ma nyan cig ces byas nas dus las 'das so/_/seng ge de
[\[92a.7\]]dang khyu mchog gnyis sha tshon po dang rtsi mchog la za bas cher gyur to/_/seng ge de'i phyi bzhin du wa rgan po gcig snyogs shing de'i lhag rol dag za zhing 'dug_/phyi bzhin du yang 'brang /_seng ges ri dgas tshon po bsad de sha zos nas myur du rang gi gnas su 'ongs nas khyu mchog
[\[92b\]]
[\[92b.1\]]mchog dang lhan cig rtse zhing 'dug go/_/wa rgan po des bsams pa/_seng ge gar 'gro ba lta'o snyam nas/_phyi bzhin du song ba dang /_khyu mchog dang rtse ba mthong nas 'di ni bdag gi lto'i dgra yin gyis de gnyis kyi bar du dbyen bya'o snyam nas/_khyu mchog gi mdun du rna ba
[\[92b.2\]]phab nas 'dug pa dang /_khyu mchog gis smras pa/_zhang po rlung dro ba dang gdug pa ma langs sam grang /_des smras pa/_tsha bo rab tu 'bar ba'i rlung langs so/_/seng ge 'di na re khyu mchog sha khrag dang ldan pa 'di ngas gud nas sha ma rnyed na 'di'i sha bza'o zhes zer ro/_/des
[\[92b.3\]]smras pa/_zhang po de skad ma zer cig/_/nged cag gnyis kyi ma 'chi ba'i khar bsgo ba ni/_'jig rten 'di na phra ma can gyis kad bas khyed gnyis nga shi ba'i 'og tu su'i ngag kyang ma nyan cig ces bsgo'o/_/des smras pa tsha bo'i ngag ma nyan pas khyed ma rung bar gyur to/_/'o na ci
[\[92b.4\]]mngon/_seng ge rang gi gnas nas byung nas rkang lag rgyong ngo /_/de'i 'og tu glal lo/_/glal nas phyogs bzhir bltas te seng ge'i sgra gsum bsgrags pa nas khyed kyi mdun du 'ongs dang /_de na bdag 'dis bsad do snyam du rig par byos shig_/de nas seng ge'i gan du song
[\[92b.5\]]ba dang rna ba phab ste 'dug pa dang /_seng ges zhang po rlung dro ba gdug pa ma langs sam zhes smras pa dang /_tsha bo rlung rab tu tsha ba langs so/_/de ci'i phyir zhe na/_khyu mchog na re 'di'i mas nga'i ma bsad de rtsa'i seng ge 'di ngas mi 'chor gyis lto dral te bsad do zhes zer ba'i phyir ro/_/des
[\[92b.6\]]zhang bo de skad ma zer cig ces bya ba nas khyed gnyis su'i ngag kyang ma nyan cig ces bsgo'o zhes pa'i bar du snga ma bzhin du smras pa dang /_des smras pa/_tsha bo bdag gis bsgo ba ma nyan pas khyod ma rung bar 'gyur ro/_/'o na ci mngon khyu mchog rang gi gnas nas phyung ste rkang lag rkyong ngo /_/
[\[92b.7\]]de'i 'og tu 'bod do/_/bos nas sa 'thor ro/_/de nas sgra phyung ste khyod kyi gan du 'ong ba dang /_de nas bdag 'dis bsad do snyam du rig par byos shig_/de gnyis rtag tu yang de bzhin byed mod kyi nam yang mtshan mar ma bzung ngo /_/de nas dus gzhan zhig na ri dgas kyi rgyal po
[\[93a\]]
[\[93a.1\]]seng ge gnas nas byung nas rkang lag rkyong gong ma bzhin du glal/_phyogs bzhir bltas/_sgra chen po gsum phyung nas khyu mchog gi gnas su 'ong ngo /_/khyu mchog kyang gong du smos pa bzhin du seng ge'i mdun du 'ongs pa dang /_khyu mchog kyang 'dis ni
[\[93a.2\]]bdag bsad do snyam du bsams/_seng ge yang 'di ni wa zer ba bzhin du 'ongs pas na 'dis ni bdag bsad do snyam nas/_seng ges khyu mchog gi nog tu gcig bsnun pa dang /_khyu mchog gis kyang seng ge'i ltor gcig bsnun nas lto dral te gnyis ka shi nas lhas tshigs su
[\[93a.3\]]bcad de smras pa/_skye bo ma rabs bsten na ni/_/mig gis bzang po mthong mi 'gyur/_/seng ge khyu mchog mdza' ba la/_/wa yis tha dad phye la ltos/_/dge slong ma dag byol song du gyur pa de gnyis kyang phra ma zhugs pa las gsod pa'i sems byung na/_mi lta smos kyang ci
[\[93a.4\]]dgos kyi de bas na phra ma ma byed cig_/dge slong mas dge slong ma la phra ma byas na 'das pa dang bcas par 'gyur ro/_/dge slong ma dag sngon byung ba nags tshang tshing zhig na seng ge phru gur bcas pa dang /_stag phru gur bcas pa zhig 'dug pa las seng ge mo bzas la song ba dang /_
[\[93a.5\]]de'i phru gu de 'khyams pa las stag gi tshang du 'ongs so/_/stag gis mthong nas bsad do snyam pa dang /_yang bsams pa 'di bdag gi bu 'di'i grogs su rung gis bsad par mi bya'o snyam nas des de la nu ma snun par brtsams so/_/seng ge mos kyang spyod yul du brgyus nas 'ongs pa dang /_
[\[93a.6\]]phru gu mi snang nas btsal ba na stag mos snun par mthong ngo /_/mthong nas rang nyid skrag ste 'bros par brtsams pa dang /_de la stag mos smras pa/_nu mo ma 'bros shig dang lhan cig tu 'khod par bya ste/_'di ltar kho mos spyod yul du song ba na khyod kyis kho mo'i phru gu la mkho
[\[93a.7\]]ba stobs shig_/gal te khyod kyis spyod yul du 'gro bar gyur na/_kho mos kyang khyod kyi phru gu la mkho ba bstab par bya'o/_/des kyang de skad thos nas de bzhin brtsams par khas blangs te lhan cig tu 'khod do/_/de gnyis kyis seng ge'i phru gu'i ming ni mche bzangs zhes bya ba
[\[93b\]]
[\[93b.1\]]dang /_stag gi phru gu'i ming ni dpung bzangs zhes bya bar btags nas bskyed bsrings pas cher son par gyur to/_/dus gzhan zhig na seng ge mo dang stag mo gnyis nad kyis btab nas 'chi khar bu gnyis la kha chems gong ma bzhin smras nas dus byas so/_/seng ge dang stag
[\[93b.2\]]gnyis ni rtag tu sha dang khrag dag zos shing 'thungs nas/_seng ge ni myur ba myur bas tshang du 'jug cing stag ni yun ring pos phyi nas 'ongs so/_/dus gzhan zhig na stag gis lhag rol sbas pa de zos nas myur du 'ongs pa dang /_de la seng ges smras pa/_khyod sngon chad yun ring
[\[93b.3\]]pos phyi nas 'ongs la/_deng myur du 'ongs pa 'di la rgyu ci yod ces dris pa dang /_stag gis smras pa/_kho bos lhag rol sbas par gyur pa dag zos nas 'ongs so/_/seng ges smras pa/_kho bos ni ri dgas dam pa dag bsad nas sha dam pa dag zos shing khrag dam pa dag 'thungs
[\[93b.4\]]nas ltos pa med par 'gro'o/_/stag gis smras pa/_khyod ni stobs dang ldan pa yin gyi/_kho bos ni de ltar byed par mi nus so/_/seng ges de la bdag cag lhan cig 'dong ngo zhes smras nas lhan cig 'gro bar brtsams so/_/yang seng ge de la wa rgan po lhag ma za ba cig phyi
[\[93b.5\]]bzhin du 'brang ba des bsams pa/_stag 'di ni bdag gi lto'i dgra yin gyis/_'di gnyis kyi bar du dbyen bya'o snyam nas/_seng ge'i mdun du 'dug pa dang dris lan snga ma bzhin las/_stag 'di na re kho bo'i rtsa ba'i seng ge de gar song /_des kho bo la lhag ma zar bcug
[\[93b.6\]]gis ngas de nges par gsad par bya'o zhes zer ro/_/seng ges smras pa zhang po de skad ma zer cig_/nged gnyis la ma gnyis kyis 'chi ba'i khar bsgo ba zhes pa nas bdag 'dis gsod do snyam du rig par gyis shig gi bar gong du khyu mchog la smras pa'i skabs bzhin sbyar ro/_/
[\[93b.7\]]de'i 'og tu yang stag gi mdun du 'dug pa dang dris lan snga ma bzhin las/_seng ge 'di na re kho bo'i rtsa ba'i stag de gar song de nges par gsad par bya'o zhes zer ro/_/stag gis smras pa/_zhang po de skad ma zer cig_/nged gnyis la ma gnyis kyis 'chi ba'i khar bsgo
[\[94a\]]
[\[94a.1\]]ba zhes pa nas bdag 'dis gsod do snyam du rig par gyis shig gi bar du yang gong ma bzhin sbyar ro/_/de gnyis rtag tu de bzhin byed mod kyi nam yang mtshan mar ma bzung ngo /_/de nas dus gzhan zhig na ri dgas kyi rgyal po seng ge des gnas nas byung nas
[\[94a.2\]]rkang lag rkyong /_de'i 'og tu glal/_de nas bltas/_sgra chen po thang gsum phyung nas stag gi mdun du 'ongs so/_/stag gis kyang de bzhin du byas nas/_seng ge'i mdun du 'ongs pa na/_gang gi tshe rgyud la dbyen gyi sa bon btab pa des mtshan mar bzung nas seng ges bsams pa/_
[\[94a.3\]]'dis ni bdag gsod do snyam pa dang /_stag gis kyang 'dis ni bdag gsod do snyam du bsams so/_/yang seng ges bsams pa/_bdag ni stobs dang ldan la/_stag 'di ni de lta ma yin na 'dis bdag la rgol mi nus kyis je brtag par bya'o snyam nas tshigs su bcad pas smras pa/_
[\[94a.4\]]chu zheng phun sum tshogs pa dang /_/rtsal dang shugs dang ldan pa yi/_/mche bzangs la ni rgol byed pa'i/_/dpung bzangs de ni legs pa yin/_/stag gis kyang smras pa/_chu zheng phun sum tshogs pa dang /_/rtsal dang shugs dang ldan pa yi/_dpung bzangs la ni rgol byed pa/_/
[\[94a.5\]]mche bzangs de ni legs pa yin/_/seng ges khyod la de skad su zer zhes smras pa dang /_des smras pa wa 'di'o/_/stag gis khyod la de skad su zer zhes smras pa dang /_des smras pa nga la yang wa 'dis so/_/seng ges bsams pa 'di ni nged kyi dbyen byas so snyam nas/_de nas wa de la thal mo cig
[\[94a.6\]]bsnun te bsad pa dang /_lhas tshigs su bcad pa smras pa/_gzhan gyi tshig gis mdza' bo spang mi bya/_/gzhan gyi smras pa rnams la brtag par bya/_/'byed par 'dod pa rnams ni skabs tshol gyis/_/de bas dbyen can skye bo bsten mi bya/_/wa 'di tha ma tha shal te/_/wa ni brdzun du
[\[94a.7\]]smra ba yin/_/mdza' bo 'byed pa phra ma can/_/bsad pas gnyi ga bde bar 'gyur/_/dge slong ma rnams srog chags byol song gi skye gnas su gyur pa de gnyis kyang phra ma zhugs pas bsad pa'i sems su gyur na mir gyur nas mir gyur pa lta ci smos kyis/_de lta bas na dge slong mas dge
[\[94b\]]
[\[94b.1\]]slong ma la phra mar smra ba la ma 'jug shig_/dge slong mas dge slong ma la phra ma smras na 'das pa dang bcas par 'gyur ro/_/de nas ston pas rnam pa du mas smad nas bslab pa'i gnas bcas so/_/yang dge slong ma gang dge slong ma la phra ma byed na ltung ba'o/_/phra ma zhes bya
[\[94b.2\]]ba ni phra ma bya bar bsams te tshig tu brjod pa'o/_/gzhan ni gong ma bzhin no/_/nyes pa ji lta zhe na/_mdor na/_rigs dang bzo dang las rnams dang /_/mtshan ma dag dang nad dang lnga/_/ltung ba nye ba'i nyon mongs dang /_/ngan du smra ba tha ma'o/_/tha ga skud ris gzod mkhan
[\[94b.3\]]dang /_/lcags dang mgar mkhan lham mkhan dang /_/rdza mkhan 'dreg mkhan shing mkhan dang /_/smig ma mkhan dang bran rigs so/_/dge slong ma phra ma bya bar bsams nas tshe dang ldan pa khyod bram ze las rab tu byung bas na/_khyod la dge sbyong dang tshangs pa ga la yod
[\[94b.4\]]ces 'dzer to/_/dge slong ma gang la ming 'di zhes bya rus 'di zhes bya'o zhes ming nas brjod de de skad du smra na nyes byas su 'gyur ro/_/rgyal rigs kyang de bzhin du bshad do/_/rje'u rigs la sogs pa ming nas brjod na ltung bar 'gyur ro/_/kun la yang de bzhin du sbyar ro/_/
[\[94b.5\]]mdor na gong du drug po las gang yang rung ste/_khyod la yod do zhes kha zer/_gcig la gcig phra ma zer zhing gang zag 'byed pa'o/_/ltung ba gsum pa rdzogs so//_//sangs rgyas bcom ldan 'das mnyan du yod pa na bzhugs so/_/de'i tshe bcu gnyis sde dag dge
[\[94b.6\]]'dun ma mthun pas chos bzhin rtsod pa spang bar shes bzhin du slar yang las de skyo sngogs byed do/_/rtsod pa 'di ni legs par ma spangs la gdod spang bar bya'o/_/'di ni legs par ma sbyangs kyi/_slar yang sbyang dgos so/_/'di ni legs par zhi bar ma byas kyi slar yang zhi bar bya
[\[94b.7\]]dgos so zhes dge slong ma rnams la rtsod pa yang las kyi skyo sngogs byas pas bya ba dang byed pa mang bar gyur pas/_klag pa dang rnal 'byor dang nang du sems zhi bar bya ba gtang bas de lta bur gyur pa dge slong ma dag gis ston pa la gsol nas bslab pa'i gnas bcas so/_/yang
[\[95a\]]
[\[95a.1\]]dge slong ma gang dge slong ma'i dge 'dun mi mthun pas chos bzhin du rtsod pa spangs par shes la yang las kyi skyo sngogs byed na ltung ba'o/_/dge 'dun zhes bya ba ni de bzhin gshegs pa'i nyan thos kyi dge 'dun ma'o/_/mthun zhes bya ba ni gcig tu
[\[95a.2\]]mthun pa'o/_/chos bzhin zhes bya ba ni ji ltar 'dul ba ji lta ba dang /_ston pa'i bstan pa ji lta ba'o/_/rtsod pa zhes bya ba ni rnam pa bzhi ste/_'khrug pa'i rtsod pa dang /_mi ston pa'i rtsod pa dang /_nyes pas rtsod pa dang /_bya ba'i rtsod pa'o/_/spangs par zhes bya ba ni dge 'dun gyi nang du'o/_/
[\[95a.3\]]shes la zhes bya ba ni rang gis rig par gyur pa dang /_gzhan gyis bsgo ba'o/_/yang las kyi skyo sngogs byed ces bya ba ni slar yang byed par 'dod pa'o/_de la nyes pa ji lta bu zhe na dge slong mas 'khrug pa'i rtsod pa la 'khrug pa'i rtsod par 'du shes shing spangs pa la spangs par 'du shes pa dang /_
[\[95a.4\]]spangs pa la the tshom du gyur pa zhig gis yang las kyi skyo sngogs byed na ltung bar 'gyur ro/_/ma spangs pa la spangs par 'du shes pa dang /_ma spangs pa la the tshom ste yang las kyi skyo sngogs byed na nyes byas so/_/dge slong mas 'khrug pa'i rtsod pa la mi ston par 'du shes shing /_
[\[95a.5\]]spangs pa la spangs par 'du shes pa dang spang ba la the tshom ste/_yang las kyi skyo sngogs byed na ltung bar 'gyur ro/_/ma spangs pa la spangs par 'du shes pa dang /_de bzhin du/_yang las kyi skyo sngogs byed na nyes byas su 'gyur ro/_/de bzhin du 'khrug pa'i rtsod pa la mi ston pa'i rtsod
[\[95a.6\]]par 'du shes kyang rung /_nyes pa'i rtsod pa dang /_bya ba'i rtsod par 'du shes kyang rung /_ltung ba gnyis dang nyes byas gnyis so/_/de bzhin du mi ston pa'i rtsod pa la mi ston pa'i rtsod par 'du shes pa dang /_mi ston pa'i rtsod pa la 'khrug pa dang /_nyes pa dang /_bya ba'i rtsod par
[\[95a.7\]]'du shes pa'ang gong ma bzhin du bshad do/_/de bzhin du nyes pa'i rtsod pa dang bya ba'i rtsod pa gnyis la gcig cing yang bzhi bzhi ste/_ltung ba dang nyes byas bzhin du sbyar ro/_gang zag lnga ste/_yun du gnas pa dang /_las byed pa dang /_dad pas 'bul ba dang /_ji lta bur lta
[\[95b\]]
[\[95b.1\]]ba dang /_glo bur du lhags pa'i gang zag go/_/yun du gnas pa ni rtsod pa de'i thog ma dang bar ma dang /_tha ma shes pa'o/_/las byed pa ni gang de'i las byed pa'o/_/dad pa 'bul ba'i gang zag ni gang gis rtsod pa de la dad pa phul ba'o/_/ji ltar mthong ba'i gang zag ni rtsod pa gang la rang
[\[95b.2\]]gis ji ltar lta ba la sogs par 'dod pa la bzod pa lta bur smras te/_bdag gis ni 'di ltar 'dod cing bzod do/_/'di lta bur blta zhing bya ba ni bdag gi 'dod cing mi bzod do zhes zer ba'o/_/glo bur du 'ongs pa'i gang zag ni rtsod pa de'i thog ma dang bar mi shes so/_/de ltar na
[\[95b.3\]]gang zag snga ma gsum la ni ltung bar 'gyur/_tha ma gnyis la ni rtsod pa spang ba las skyo sngogs byed na nyes byas so/_/ltung ba bzhi pa rdzogs so//_//sangs rgyas bcom ldan 'das mnyan du yod pa na bzhugs so/_/de'i tshe dge slong ma sbom dga' mo yan lag gi
[\[95b.4\]]nor bu zhes bya ba la sogs pa'i mtshan blta ba la mkhas pas khyim bdag dang bram ze'i khye'u dang bu mo la mtshan blta zhing /_khye'u dang bu mo 'di dang 'di zhes bya ba ni skyid cing longs spyod chen po la sogs pa'i dbang dang ldan/_'di dang 'di zhes bya ba ni dbang thang med do zhes lung ston cing
[\[95b.5\]]kha kyal pa dag zer gcig pu grogs med par khyim bdag dang bram ze dag la chos 'chad pa dang /_khyim bdag dang bram ze dag dge sbyong gau ta ma'i nyan thos ma 'di dag ni gcig pu grogs med par khyim bdag dang bram ze dag la chos 'chad/_khye'u dang bu mo la sogs pa'i mtshan
[\[95b.6\]]blta zhing lung ston/_kha kyal pa dag kyang smra'o zhes mi snyan par 'dzer zhing 'phya smod/_de ltar gyur pa thos nas/_dge slong ma rnams kyis dge slong la smras nas/_dge slong dag gis bcom ldan 'das la gsol pa dang /_bcom ldan 'das kyis sbom dga' mo la
[\[95b.7\]]bka' stsal nas legs pa bcu gcig gzigs te/_nga'i nyan thos ma rnams la 'dul ba las bslab pa'i gnas bca'o zhes bya ba'i bar du snga ma bzhin no/_/yang dge slong ma gang gcig pu skyes pa la chos kyi tshig lnga'am drug bshad na rig pa'i bud med ma gtogs te lhung
[\[96a\]]
[\[96a.1\]]ba'o/_/yang dge slong ma gang zhes bya ba ni sbom dga' mo ste gzhan yang de dang 'dra'o/_/gcig pu zhes pa la zhes bya ba ni grogs med par bram ze dang khyim bdag gi skyes pa dag la chos 'chad pa'o/_/chos kyi tshig lnga'am drug bshad pa la/_chos ni sangs
[\[96a.2\]]rgyas dang nyan thos kyis chos bshad pa la bya'o/_/tshig lnga'am zhes bya ba ni phung po lnga'i ming brjod pa tsam la bya'o/_/drug bshad na zhes bya ba ni rnam par shes pa drug gi ming brjod pa tsam la bya'o/_/rig pa'i bud med ma gtogs zhes bya ba ni de ltar bcom ldan 'das kyis dge slong ma
[\[96a.3\]]gcig pu rig pa'i bud med med par skyes pa la chos kyi tshig lnga'am drug las lhag par ma 'chad ces bka' stsal pa dang /_bcu gnyis sde mo dag rig pa'i bud med kyi gor spra mo dang lug mo dag bzhag nas khyim pa dang bram ze dag la chos kyi tshig lnga'am drug las lhag par 'chad do/_/
[\[96a.4\]]dus phyi zhig na skye dgu'i bdag mo chen mo grong du bsod snyoms la zhugs pa dang /_khyim bdag dang bram ze dag gis chos bshad par gsol zhes byas pa dang /_skye dgu'i bdag mos rig pa'i bud med med do zhes smras pa dang /_khyim bdag dang bram ze dag gis sbra mo dang lug mo la sogs pa
[\[96a.5\]]yod do zhes smras so/_/de ltar gyur pa dge slong dag gis bcom ldan 'das la gsol ba dang /_bcom ldan 'das kyis rig pa'i bud med ma gtogs zhes bka' stsal to/_/rig pa'i bud med ni mi'i bud med kyang yin la/_skad dang yang ldan zhing legs nyes ci smras pa brda phrad pa la bya'o/_/
[\[96a.6\]]ma gtogs zhes bya ba ni spra mo dang lug mo la sogs pa la bya'o/_/ltung ba ni brgya brgyad cu po thams cad 'dra ste ngan song gsum du bsreg pa dang /_btso ba dang /_'tshed par 'gyur bas ltung ba zhes bya ba'i tha tshig go/_/de la shes rab rnon pos the tshom dris pa'i len 'debs sam/_smyos
[\[96a.7\]]pa dang nad kyis gzir ba la sogs pa la lhag par bshad kyang nyes pa med do/_/ltung ba lnga pa rdzogs so//_//sangs rgyas bcom ldan 'das mnyan du yod pa na bzhugs so/_/de'i tshe na dge slong ma bcu gnyis sde mo dag bsnyen par ma rdzogs pa'i dge slong dang khyim bdag
[\[96b\]]
[\[96b.1\]]dang lhan cig chos kyi tshig dbyangs su cig char bram ze dag smrang klog pa bzhin du klog pa dang /_khyim bdag dang bram ze dag 'phya smod nas/_'dul ba la bslab pa'i gnas bcas pa'i bar du snga ma bzhin no/_/yang dge slong ma gang bud med bsnyen par ma rdzogs pa dang /_chos kyi tshig
[\[96b.2\]]cig char 'don na ltung ba'o/_/yang dge slong ma gang zhes bya ba ni bcu gnyis sde mo'am gang gzhan yang de dang 'dra'o/_/bud med bsnyen par ma rdzogs pa dang /_chos kyi tshig cig char klog ces bya ba ni dge slong ngam khyim pa la sogs pa dang /_sangs rgyas dang nyan thos kyis
[\[96b.3\]]bshad pa'i chos kyi tshig dang yi ge gcig pa dbyangs rgyud gcig par klog na tshig nyid snga phyir gyur na'ang ltung ba'o/_/de la gang zag gis gsung rab la brten te gtsug lag khang brtsams pa lta bu dag lhan cig klog na nyes byas so/_/chos nyan pa dang slob ma dag ste/_gcig
[\[96b.4\]]la gcig ston pa dang /_brjed ngas pa la ston pa dang /_nad pa dang sems 'khrugs pa la sogs pa ni lhan cig klog kyang nyes pa med do/_/ltung ba drug pa rdzogs so//_//sangs rgyas bcom ldan 'das mnyan du yod pa na bzhugs so/_/de'i tshe na dge slong ma nyon
[\[96b.5\]]mongs pa ma spangs 'dod chags dang ma bral ba dag la lhag ma'i ltung ba dag byung nas chos bzhin du lhag ma'i chad pa dang mgu ba dag byed pa dang /_khyim bdag dang bram ze dag gis mthong ste/_dge slong ma 'di dag ni rin po che dang rin che bsags pa dang 'dra ste dkon mchog gsum la
[\[96b.6\]]mchod pa dag byed do zhes pa dang /_bcu gnyis sde mo dag gis dge slong ma 'di dag ni tshul bzhin du dkon mchog gsum la mchod pa byed pa ma yin gyis chad pa dang yid mgu bar byed do zhes smras pa dang /_dge slong ma de dag gi nye gnas dge sbyong ma de dag khyim pa dang bram ze dag gis
[\[96b.7\]]thos so/_/dge slong ma de dag nyes pa las tshangs pa de dag gi nye gnas dge slong ma dag la byin len la sogs pa byos shig ces smras pa dang /_dge slong ma de dag gis khyed ni ltung ba chen po yang byed na/_byin len bya ci dgos zhes phyir 'khyal lo/_/de ltar gyur pa bcom ldan
[\[97a\]]
[\[97a.1\]]'das la gsol nas 'dul ba la bslab pa'i gnas bcas pa'i bar du snga ma bzhin no/_/yang dge slong ma gang bsnyen par ma rdzogs pa'i gang zag la gnas ngan len gyi nyes pa brjod na dge 'dun gyis gnang ba ma gtogs te ltung ba'o/_/yang dge slong ma gang
[\[97a.2\]]zhes bya ba ni bcu gnyis sde mo ste gang gzhan yang de dang 'dra'o/_/bsnyen par ma rdzogs pa'i gang zag la gnas ngan len gyi nyes pa brjod ces bya ba ni bsnyen par ma rdzogs pa'i dge sbyong man chad kyi khyim pa la bya'o/_/gnas ngan len zhes pa ni phas pham pa dang lhag ma'i nyes pa la
[\[97a.3\]]bya'o/_/de la phas pham pa la sogs pa'i nyes pa khyim pa la sogs pas mi shes so snyam ste/_gnas ngan len gyi nyes pa brjod na ltung ba'o/_/mi shes pa la the tshom na'ang ltung ba'o/_/mi shes pa la mi shes so snyam na'ang nyes byas so/_/shes pa la the tshom na'ang nyes byas so/_/
[\[97a.4\]]dge 'dun gyis gnang ba ma gtogs zhes bya ba ni dge slong ma drang mo nyes pa med pa la dge slong ma dag gis gsol ba dang zhu ba'i las kyis de'i nyes pa sgrogs su ma bcug pa lta bu la ni nyes pa med do/_/ltung ba man chad kyi nyes pa dge 'dun gyis sgrogs su bcug par bsnyen par rdzogs
[\[97a.5\]]pa'i gang zag la sogs pa la brjod na nyes byas so/_/nad pa dang smyos pa dang sems 'khrugs pa la sogs pa la nyes pa med do/_/ltung ba bdun pa rdzogs so//_//sangs rgyas bcom ldan 'das yul yangs pa can na bzhugs so/_/de'i tshe na dge slong ma gnas brtan gnas brtan ma
[\[97a.6\]]bla ma'i khyad par thob pa gang dag yul gzhan zhig tu tshul du zhugs so/_/de'i dus na mu ge byung ste bsod snyoms la sogs pa rnyed par dka' nas gnas brtan ma de dag gis gcig la gcig bstod cing bla ma'i khyad par thob pa rnams gzhan la smras pa dang /_bsod snyoms kyis kyang
[\[97a.7\]]ma brel bar gyur to/_/tshul nas byung nas yangs pa can du song ba dang /_dge slong ma dag gis bde bar 'ongs sam/_dbyar gnas pa'i tshe bsod snyoms dag gis brel bar ma gyur tam zhes dris pa dang /_ji ltar gyur pa rgyas par smras so/_/don nyung ba'i dge slong dag zang zing
[\[97b\]]
[\[97b.1\]]cung zad kyi phyir mi las bla mar gyur pa'i yon tan rnams gzhan la smra'o zhes 'phya smod do/_/de ltar gyur pa bcom ldan 'das la'o zhes bya ba nas 'dul ba la bslab pa'i bar du snga ma bzhin no/_/yang dge slong ma gang bsnyen par ma rdzogs pa'i gang zag la mi'i chos la bla mar gyur pa bden
[\[97b.2\]]pa brjod na ltung ba'o/_/yang dge slong ma gang zhes bya ba ni dge slong ma gnas brtan ma dag gam/_gang gzhan yang de dang 'dra ba dag go/_/bsnyen par ma rdzogs pa'i gang zag ces bya ba ni gong ma dang 'dra'o/_/mi'i chos la bla mar gyur pa bden pa brjod na zhes bya ba ni/_mi las bla
[\[97b.3\]]mar gyur pa 'phags pa'i chos kyi khyad par bdag gis nges par rdzogs pa rnams zang zing cung zad kyi phyir/_bsnyen par ma rdzogs pa'i gang zag la smras na ltung ba zhes bya ba'i tha tshig go/_/de la ma dad pa rnams dad pa bskyed pa'i phyir smras sam/_smyos pa dang sems 'khrugs pa la
[\[97b.4\]]sogs pa la ni nyes pa med do/_/ltung ba brgyad pa rdzogs so//_//sangs rgyas bcom ldan 'das mnyan du yod pa na bzhugs so/_/de'i tshe na dge slong ma chos sbyin ma zhes bya ba dge slong ma rnams kyi zhal ta byed de/_chos gos la sogs pa yang dengs/_cung zad ci
[\[97b.5\]]rnyed pa la sogs pa yang dkon mchog gsum la 'bul lo/_/dus phyi zhig na dge 'dun rnams la gos kyi rnyed pa zhig grub pa dang /_dge slong ma rnams kyis gos kyi rnyed pa 'di chos sbyin ma la stsal to zhes bcom ldan 'das la gsol pa dang /_bcom ldan 'das kyis bka' stsal
[\[97b.6\]]pa/_dge slong ma rnams 'dus te mthun par gyis la gsol ba dang zhu ba'i las kyis gos rnyed pa chos sbyin ma la byin cig ces bka' stsal pa dang /_de bzhin byin no/_/de'i 'og tu dge slong ma sbom dga' mos bcu gnyis sde la smras pa/_dge slong ma 'di dag ni dge 'dun gyis
[\[97b.7\]]rnyed pa'i gos mdza' ba'i phyir gang zag bdag gir bsngos so zhes smras pa dang /_don nyung du ma'i dge slong ma dag thos nas sngar mthun par byas pa'i 'og tu mi snyan par smra'o zhes 'phya smod de/_de ltar gyur pa dge slong dag gis bcom ldan 'das la'o zhes bya ba'i bar du snga ma
[\[98a\]]
[\[98a.1\]]bzhin no/_/yang dge slong ma gang sngar mthun te rung bar byas pa las/_de'i 'og tu khros 'khrugs rngams te/_dge slong ma dag la 'di ltar 'phags ma dag gis mdza' ba'i phyir dge 'dun la bsngos pa'i rnyed pa gang zag bdag gir bsngos so zhes de skad zer na
[\[98a.2\]]ltung ba'o/_/sngar mthun te rung bar byas zhes bya ba ni sngar yid mthun par byas te dad pa phul nas byin pa'o zhes bya ba'i tha tshig go/_/mdza' ba'i phyir dge 'dun la bsngos pa'i rnyed pa gang zag bdag gir bsdos pa zhes bya ba ni slob dpon dang slob ma mdza' ba'am/_slob dpon dang mkhan
[\[98a.3\]]po gcig par mdza' ba'i phyir dge 'dun gyi rnyed pa gang zag gir byas pa la bya'o/_/de la dge 'dun mthun par ma byas par bden pa lta bu la mdza' ba'i phyir bsngos zhes smra'am/_smyos pa la sogs pa la ltung ba med do/_/ltung ba dgu pa rdzogs so//_//sangs rgyas
[\[98a.4\]]bcom ldan 'das mnyan du yod pa na bzhugs so/_/de'i tshe na dge slong ma dag zla ba phyed phyed cing so sor thar pa'i mdo 'don pa dang /_bcu gnyis sde dag gis bslab pa phra mo 'di dag zla ba phyed phyed cing gdon ci dgos gang gis nyes pa byas pa dag gis nyes pa'i dngos po dang /_gang zag
[\[98a.5\]]dang grong dang yul gyi phyogs la sogs pa mngon du bltar snang bas/_bsgrag dgos na'ang de dag la bsgrag pa'i rigs/_yang gcig tu na nyes pa dang bcas pa dag ni thos nas phyir mi dga' bar 'gyur/_nyes pa med pa dag la ni mdza' bar 'gyur ro zhes smras pa dang /_don nyung ngu ba'i dge
[\[98a.6\]]slong ma dag bcu gnyis sde mo 'di dag ni bcom ldan 'das kyis gsungs pa'i bslab pa yang khyad du gsod do zhes 'phya zhing mi snyan par 'dzer to/_/de ltar gyur pa nas 'dul ba la bslab pa'i gnas bcas so zhes bya ba'i bar du snga ma bzhin no/_/yang dge slong ma gang zla ba phyed phyed cing so sor thar
[\[98a.7\]]pa'i mdo bshad pa 'don pa'i tshe bslab pa khyad du bsad nas dge slong ma rnams la tshe dang ldan ma dag dge slong ma rnams 'gyod pa dang zhum pa dang /_bag 'chums pa dang /_gnod pa dang /_yid la gcags par 'gyur ba bslab pa'i gnas phran tshegs rab tu phra ba 'di dag zla ba phyed phyed
[\[98b\]]
[\[98b.1\]]cing so sor thar pa'i mdo bshad pa 'don pa'i na 'don ci dgos zhes de skad zer na ltung ba'o/_/'gyod pa dang zhum pa zhes bya ba la sogs pa ni tshig gi rnam grangs so/_/bslab pa'i gnas zhes bya ba ni ltung ba sde lnga'i spyi la bya'o/_/phran tshegs zhes bya ba ni ltung ba la bya'o/_/rab tu phran
[\[98b.2\]]tshegs zhes bya ba ni nyes byas la bya'o/_/de la mdo sde la sogs pa'i nang nas 'dul ba'i bslab par gtogs par 'byung ba dper na bcom ldan 'das bram ze dmar po las glengs te mig mangs dang rgyan po la sogs pa mi bya'o zhes bya ba'i bslab tshig lta bu dag 'don pa'i tshe 'di dag ci
[\[98b.3\]]dgos zhes khyad du gsod na nyes byas so/_/zla mtshan zag pa'i dus dag lta bu'am smyos pa la nyes pa med do/_/ltung ba bcu pa rdzogs so//_//mdor bstan pa ni/_sa bon 'phya ba bsgo ba dang /_/khri dang gding dang phyis gnon dang /_/'byung sla ba dang 'debs pa
[\[98b.4\]]dang /_/rim pa gnyis su rtsig pa'o/_/sangs rgyas bcom ldan 'das mnyan du yod pa na bzhugs so/_/de'i tshe dge slong shing mkhan las rab tu byung ba cig shing dag gcod cing shing gi las byed pa dang shing la gnas pa'i lha dag gnas bshig go zhes mi dga' nas bcom
[\[98b.5\]]ldan 'das la gsol pa dang /_bcom ldan 'das kyis dge slong gis shing ma gcod cig ces bslab pa bcas pa dang /_dge slong ma bcu gnyis sde mo dag nged kyi phyir 'dul ba la ma bcas so zhes rtsa dag gcod sa bon gyi tshogs dag 'jig tu bcug pa dang /_don nyung ngu ba'i dge slong
[\[98b.6\]]ma dag 'phya smod do/_/de ltar gyur pa nas 'dul ba la bca' ba'i bar du snga ma bzhin no/_/yang dge slong ma gang sa bon gyi tshogs dang 'byung po'i gnas 'jig gam 'jig tu bcug na ltung ba'o/_/de la sa bon gyi tshogs zhes bya ba rnam pa lnga ste rtsa ba dang sdong bu dang /_rtse mo dang /_
[\[98b.7\]]'gas pa dang /_sa bon gyi yang sa bon no/_/de la rtsa ba'i sa bon la sa bon du'ang 'du shes la skye bar yang 'du shes te bcad na'ang ltung ba'o/_/sa bon skye ba yin pa la the tshom na'ang ltung ba'o/_/sa bon yin pa mi skye ba la skye bar 'du shes na'ang nyes byas/_the tshom na'ang
[\[99a\]]
[\[99a.1\]]nyes byas so/_/rtsa ba'i sa bon la sdong bur bsnor te skye ba la skye bar 'du shes te bcad na'ang ltung ba ste/_de bzhin du sa bon rnam pa lnga bsnor te skye ba la skye bar 'du shes te bcad na ni ltung ba'o/_/the tshom za na'ang ltung ba mi skye ba la skye bar 'du shes na yang nyes
[\[99a.2\]]byas/_the tshom za na'ang nyes byas so/_/'byung po zhes bya ba ni sbrul dang sdig pa dang sbrang ma la sogs pa la bya'o/_/gshas zhes bya ba ni shing ngam rtsa la bya'o/_/'jig gam zhes bya ba ni bdag gis bshig ba'o/_/'jig tu bcug ces bya ba ni gzhan la bcol na'o/_/sha mo
[\[99a.3\]]dang /_nya lci bas dang /_tho bu rtse lta bu dag bkog pa ni nyes byas so/_/'chag pa'am 'gro ba'i tshe rtswa rang chag gam brtag pa lngas rung ba byas pa la ni nyes pa med do/_/smyos pa dang sems 'khrugs pa la sogs pa ni ltung ba thams cad kyang 'dra ste nyes pa med par bshad do/_/
[\[99a.4\]]ltung ba bcu gcig pa rdzogs so//_//ston pa rgyal po'i khab na ste/_de'i tshe na dge slong gyad bu nor dge 'dun gyi zhal ta byed pa'i tshe dge slong ma grogs mo dang /_mdza' mos kyang gyad bu nor la 'phyas pa dang /_lkog 'phyas dag byed pa dang /_dge slong ma tshul bzhin du
[\[99a.5\]]byed pa dag gis dge slong gyad bu nor ni 'khor gyi dam pa yin gyi rjes su 'phya ba mi rigs so zhes smras na/_'on kyang dge slong ma mdza' mo phyi phyir 'phya ba dang /_don nyung du ba'i dge slong ma rnams 'phya smod pa dang /_bcom ldan 'das kyis bka' stsal nas 'dul ba la bslab pa'i
[\[99a.6\]]gnas bcas pa'i bar du snga ma bzhin no/_/'phya ba'am gzhogs 'phyas byed na ltung ba'o/_/'phya ba'am zhes bya ba ni mngon sum du 'phya ba'o/_/gzhogs 'phyas byed ces bya ba ni lkog nas 'phya ba'o/_/de la dge slong gang zag bcu gnyis kyi las byed par gsol ba dang /_
[\[99a.7\]]zhu ba'i las kyis bskos nas las byed pa'i sbyor ba ma btang ba la 'phya na ltung ba'o/_/sbyor ba btang ba'i dge slong la yang snga ma'i las kyis glengs nas 'phya'am gzhogs 'phyas byed na yang ltung ba'o/_/gang zag gi las bcu gnyis su gsol ba dang zhu ba'i las kyis ma bskos pa
[\[99b\]]
[\[99b.1\]]mdong gsol tsam gyis rang gi rig pas gang zag gi las bcu gnyis byed pa lta bu 'phya'am gzhogs 'phyas byed na ltung ba'o/_/gang zag las su ma bskos pa'i dge slong phal pa dang dge sbyong dang khyim pa man chad la 'phya'am gzhogs 'phyas byed na nyes byas so/_/gang
[\[99b.2\]]zag gi las su bskos pa las chos bzhin mi byed pa la 'phya na nyes med do/_/ltung ba bcu gnyis pa rdzogs so//_//ston pa yul bai sha li na ste/_dge slong ma mos pa can zhes bya ba ltung ba byung nas/_dge slong dang dge slong ma tshul bzhin gnas pa dag gis
[\[99b.3\]]phan pa dang bde ba dang yun du bde bar 'dod pa'i grogs mo dag gis ltung ba ma byed cig ces smras na/_phyir lan log par ldon no/_/de ltar gyur pa nas 'dul ba la bslab pa'i gnas bcas pa'i bar du snga ma bzhin no/_/bsgo ba'i lan log par glon na ltung ba'o/_/de la dge slong ma
[\[99b.4\]]rnams kyis dge sbyong ma khyod ni 'dri ba'i lan log par glon no zhes lan cig bsgo ba'i dge slong ma lta bu la ni phyin chad dge slong dang dge slong mas ci dris kyang rung ste lan log par glon pa'i bsam pas 'dri ba'i lan log par glon na thams cad du yang ltung bar 'gyur ro/_/dge slong ma
[\[99b.5\]]rnams kyis ngag log pa can yin no zhes ma bsgo ba'i dge slong ma la dris te lan log par glon na thams cad nyes byas so/_/dge sbyong dang khyim pas dris pa'i lan log par glon na thams cad nyes byas so/_/dris pa'i lan mi smra na yang nyes byas so/_/mi bsad pa dang bros
[\[99b.6\]]pa'i phyir 'dri na gtam rgyud gcig cing smra ba dang /_smra na za ba'i tshe smras mi rung ba lta bu la nyes pa med do/_/ltung ba bcu gsum pa rdzogs so//_//ston pa yul mnyan du yod pa na ste/_de'i tshe dge slong ma mang po rnams khyim bdag zhig gis mgron du bos pa dang /_
[\[99b.7\]]khri dang khri'u rnams bla gab med bar bor nas dong ba dang /_bcom ldan 'das ni chos nyid kyis don rnam pa lnga'i phyir bshos gtsug lag khang du mnos nas gsol te nad pa la gzigs pa dang /_lha la chos 'chad pa dang /_nang du yang dag par 'jog pa la zhugs pa dang /_mal
[\[100a\]]
[\[100a.1\]]stan la gzigs pa dang /_nyan thos rnams la bslab pa bca' ba'i phyir ro/_/dus der ni mal stan gzigs par bzhed do/_/de'i dus char yang bab mal stan dag kyang bcom ldan 'das nyid kyis bsdus nas dge slong dag slar lhags pa dang /_bcom
[\[100a.2\]]ldan 'das kyis khyim bdag dang bram ze la sogs pa yon bdag rnams ni sha khrag zad zad du mal stan la sogs pa byed pas mal stan bla gab med par ma 'dor cig ces bslab pa bcas pa dang /_dge slong ma tshul bzhin byed pa dag ni bka' bzhin du byed/_dge slong ma bcu
[\[100a.3\]]gnyis sde rnams 'dul ba dge slong dag gi phyir bcas kyi nged kyi phyir ma yin zhes mal stan rnams bla gab med par 'dor ba dang /_don nyung ngu ba'i dge slong ma rnams 'phya smod pa zhes nas 'dul ba la bslab pa'i gnas bcas pa'i bar du snga ma bzhin no/_/yang dge slong ma gang dge
[\[100a.4\]]'dun gyi khri 'am khri'u 'am stan nang tshangs can nam la ba 'am/_sngas sam/_gor bu bla gab med pa la 'ding ngam 'ding du bcug pa las ma brtul tam brtul du ma bcol bar mtshams kyi phyi rol du ste/_dge slong ma 'khod pa la yang ma bcol na de 'dra ba'i rkyen ma gtogs te ltung
[\[100a.5\]]ba'o/_/bla gab med ces bya ba ni steng dgab pa med pa la bya'o/_/mtshams kyi phyi rol zhes bya ba ni 'dom bzhi bcu rtsa dgu'i mtshams las 'das par song na ltung ba'o/_/mtshams der ma 'das kyang mal stan bla gab med par bzhag par char thigs gcig tsam phog gam/_rlung gis
[\[100a.6\]]gra bzlog pa tsam gyis ltung ba'o/_/dge slong ma 'khod pa la ma bcol zhes bya ba ni lha khang ltos gtsug lag khang ltos/_/mal stan ltos mal stan sbos zhes lde mig khyog po la sogs pa ma byin pa'o/_/gtad pa ma byin pa'i gnas lnga ste/_nad pa dang /_rgas pa dang po
[\[100a.7\]]tsha med pa dang /_khon yod pa dang /_khyim pa la bcol na nyes byas so/_/dge sbyong ma la'ang nyes byas so/_/de 'dra ba'i rkyen ma gtogs zhes bya ba ni bar chad brgyad la bya'o/_/ltung ba bcu bzhi pa rdzogs so//_//ston pa yul mnyan du yod pa na ste/_lho phyogs
[\[100b\]]
[\[100b.1\]]nas dge slong rgan zhugs gcig gnyis shig mnyan du yod pa'i gtsug lag khang du dbyar tshul du zhugs pa de dag dong ba'i tshe gtsug lag khang du mal stan rtswa bting ba dag bor nas de dag rul cing srin bu dag skyes pa dang /_bcom ldan 'das kyis gtsug lag khang du mal stan rtswa bting
[\[100b.2\]]ba bsdus te bor la song shig ces bka' stsal pa dang /_dge slong ma bcu gnyis sde nged kyi phyir ma yin no zhes gtsug lag khang du rtswa bting ba dag mi sdud pa dang /_don nyung ngu ba'i dge slong ma 'phya nas bslab pa bcas pa'i bar du snga ma bzhin no/_/yang dge slong ma gang dge 'dun
[\[100b.3\]]gyi gnas khang du rtswa bting ngam lo ma bting yang rung ste/_bting ngam 'ding du bcug pa las ma brtul tam brtul du ma bcol bar mtshams kyi phyi rol tu song ste/_dge slong ma 'khod pa la'ang ma bcol na de 'dra ba'i rkyen ma gtogs te ltung ba'o/_/gtsug lag khang du rtswa bting
[\[100b.4\]]ngam lo ma bting pa las ma bsdus par 'dom bzhi bcu rtsa dgu tshun chad du 'gron/_rtswa'i nang du srin bu byung ngam rtswa rlung gis bskyod pa tsam gyis ltung ba'o/_/bshad pa gzhan ni gong ma dang 'dra/_'og gzhi skam po'am rdo gseg ma'i steng du bting ba la ni nyes pa med do/_/ltung pa
[\[100b.5\]]bco lnga pa rdzogs so//_//ston pa yul mnyan du yod pa na ste/_sbom dga' mos tshul las byung ba'i bco lnga'i nyin par dge slong ma gzhon nu ma dag la khyed kyi gos rnyed pa la sogs pa yang bsgrub bsod snyoms la 'dong zhes byas pa dang /_dge slong ma de dag gis
[\[100b.6\]]kyang /_rang rang gi mkhan mo la byas nas sbom dga' mo dang bsod snyoms la 'dong ngo /_/de bzhin dong ba las sbom dga' mo ni gzhan dang gtam 'dzer cing phyin 'dug_/dge slong ma dag sngar gtsug lag khang zhig tu song ste nyal ba sbom dga' mos phyis 'ongs nas dge slong ma
[\[100b.7\]]de dag gi steng du brdzis shing bar du 'tshang ste nyal ba dang /_dge slong ma de dag la mi bde bar gyur nas phyir mnyan du yod par dong ste phyin pa dang /_dge slong ma dag gis dris nas 'dul ba la bcas so zhes bya ba'i bar du snga ma bzhin no/_/yang dge slong ma gang dge 'dun gyi gnas khang na
[\[101a\]]
[\[101a.1\]]dge slong ma snga ma 'khod pa shes bzhin du su la gnod pa de 'gro bar 'gyur ba'i rkyen de nyid kyis phyir 'ongs te mnan nas stan la 'dug gam nyal na ltung ba'o/_/yang dge slong ma gang zhes bya ba ni sbom dga' mo ste gzhan yang de dang 'dra ba'o/_/'gro bar 'gyur
[\[101a.2\]]ba'i rkyen de nyid ces gang 'gro bar 'gyur ba gnod par byed pa'i rkyen de nyid la bya'o/_/nad pa'am 'jigs pa lta bu rab tu 'tshong ngam steng du brdzis te nyal yang nyes pa med do/_/ltung ba bcu drug pa rdzogs so//_//ston pa yul mnyan du yod pa na ste/_gleng gzhi snga ma
[\[101a.3\]]bzhin du sbom dga' mo yang thog khang bur khri 'am khri'u gzer bu med pa la lus kyi ljid kyis phab pa dang /_khang pa rdol nas khri'i rkang pa lhung nas dge slong ma 'og na nyal ba'i mgor phog ste gnod par gyur nas/_phyis mnyan du yod par phyin nas dge slong ma dag gis smras nas
[\[101a.4\]]'dul ba la bslab pa'i gnas bcas pa'i bar du snga ma bzhin no/_/yang dge slong ma gang dge 'dun gyi gnas khang gi steng yang thog gi khang bur khri'am khri'u rtsa ba 'byung sla ba la shes bzhin du lcid kyis phab nas 'dug gam nyal na ltung ba'o/_/rtsa ba 'byung sla ba zhes bya ba ni khri
[\[101a.5\]]dang khri'u gzer bus ma btab pa la bya'o/_/shes bzhin du zhes bya ba ni 'og na dge slong ma nyal bar shes pa la bya'o/_/gang zag gis gnas khang gi yang thog gam/_khyim pa'i gnas khang gi steng gi yang thog lta bur 'og nas mi yod par shes bzhin du ljid kyis
[\[101a.6\]]phab ste nyal lam 'dug na nyes byas/_sa phug steng brtan po'am thog spang leb kyis bkab pa'i steng ngam/_skyang nul bzang por byas pa'i steng lta bu'am/_khri rkang gi steng yod pa lta bur nyal na nyes pa med do/_/ltung ba bcu bdun pa rdzogs so//_//ston
[\[101a.7\]]pa yul mnyan du yod pa na ste/_spom dga' mo srog chags dang bcas pa'i chu spyod pa dang /_grogs mo dag gis ci'i phyir srog chags dang bcas pa'i chu spyod ces smras na sbom dga' mos srog chags 'di dag nga'i snod du ci 'dod/_shar phyogs kyi rgya mtsho la sogs pa
[\[101b\]]
[\[101b.1\]]de bzhin du phyogs bzhi'i rgya mtshor ci'i phyir mi 'gro zhes smras pa dang /_don nyung ngu ma'i dge slong ma dag 'phya smod pa nas 'dul ba la bslab pa bca' ba'i bar du snga ma bzhin no/_/yang dge slong ma gang chu srog chags yod par shes bzhin du rtswa'am lci ba'am sa la 'debs
[\[101b.2\]]sam 'debs su bcug na ltung ba'o/_/chu srog chags yod par shes bzhin du zhes bya ba ni srog chags la rnam pa gnyis te/_mig gis mthong ba dang /_chu tshags kyis zin pa'o/_/rtswa'am lci ba zhes bya ba ni thag pa dang maN+Dal gyi las byed pa'o/_/srog
[\[101b.3\]]chags yod pa la yod par 'du shes pa dang the tshom na'ang ltung ba re re'o/_/srog chags med pa la yod par 'du shes pa dang /_the tshom gnyis la'ang nyes byas re re'o/_/dge slong mas srog chags yod par shes bzhin du brtol te chu btang ba dang /_skam la sems
[\[101b.4\]]can yod par shes bzhin du chu phab ste sems can shi ba rnams ni sems can du shi ba'i grangs bzhin du ltung ba re rer 'gyur ro/_/ltung ba bco brgyad pa rdzogs so//_//ston pa yul mnyan du yod pa na ste/_de'i tshe bcom ldan 'das kyis dge slong rnams la rdzas las
[\[101b.5\]]byung ba'i bsod nams kyi dngos po bdun bshad pa dang /_sbom dga' mos bdag gis kyang gtsug lag khang zhig brtsig go snyam nas/_bram ze'i chung ma zhig la 'di bzhin du chos bshad de dad pa skyes nas gtsug lag khang gong lugs 'dra ba cig brtsigs pa dang /_de'i
[\[101b.6\]]nub mo char pa bab nas thams cad zhig go/_/yon bdag bram ze mo dang don nyung ngu ba'i dge slong ma dag 'phya smod pa nas 'dul ba la bcas pa'i bar du snga ma bzhin no/_/dge slong mas gtsug lag khang chen po zhig brtsigs na sgo dang gtan pa'i gnas dang /_'jim pa dang pha
[\[101b.7\]]gu'i spel ma rim pa gnyis sam gsum zhig rtsigs shig de las 'das par brtsigs na ltung ba'o/_/gtsug lag khang zhes bya ba ni spyod lam bzhi dang ldan pa'o/_/chen po zhes bya ba ni tshad dang rin che pa'o/_/rim pa gnyis gsum rtsigs shig de las 'das par brtsigs na ltung
[\[102a\]]
[\[102a.1\]]ba zhes bya ba ni rim pa gnyis sam gsum brtsig pa ma skams par de las 'das par brtsigs na ltung bar 'gyur zhes bya ba'i tha tshig go/_/rdo rje lta bu'i rim pa du yod kyang nyes med/_yon bdag gis myur du rtsigs shig ces pa ni nyes pa
[\[102a.2\]]med do/_/ltung ba bcu dgu pa rdzogs so//_//mdor bstan pa ni/_thun mong gnas dang khur ba dang /_/spangs dang spangs par byar 'jug dang /_/'dus dang dus min gzhag pa'o/_/kha nas mid la'ang de bzhin no/_/ston pa mnyan du yod pa na ste/_khyim bdag mu
[\[102a.3\]]stegs can gcer bu pa'i chos la dad pa cig_/phyogs bzhi'i dge sbyong rnams la sbyin pa'i 'gron khang chen po zhig brtsigs so/_/dus phyi zhig na gcer bu pa dag cig gnas pa dang /_drug sde rnams der lhags nas/_gcer bu pa dag brdegs btsogs te bskrad pa dang /_
[\[102a.4\]]khyim bdag dang bram ze rnams 'phya smod nas/_bcom ldan 'das kyis gnas thun mong bar zhag lon na zan za gcig las ma za cig par bslab pa bcas pa dang /_dge slong ma tshul can rnams ni de bzhin byed do/_/bcu gnyis sde dag nged kyi phyir ma bcas so zhes zan mang du
[\[102a.5\]]za bar byed pa dang /_don nyung ngu ba'i dge slong ma dag 'phya nas 'dul ba bcas pa'i bar du snga ma bzhin no/_gnas thun mong par zhag lon te/_dge slong ma min na zan lan cig zo shig de las lhag par zos na ltung ba'o/_/gnas thun mong zhes bya ba ni dge sbyong gang 'ongs pa
[\[102a.6\]]gnas par bya ba'i phyir brtsigs pa'o/_/de la dge slong mas gnas thun mong du zhag gcig las lhag par 'dug na zhag grangs bzhin nyes byas re re/_zan lhag par zos na zan grangs bzhin ltung ba re/_gnas der 'dug ste/_zan gzhan du za na 'dug pa la nyes
[\[102a.7\]]byas/_gud na zos pa la nyes pa med/_gnas gzhan du 'dug ste zan der zos na ltung ba'o/_/gnas gzhan du 'dug pa la nyes pa med do/_/ltung ba nyi shu pa rdzogs so//_//ston pa mnyan du yod pa na ste/_khyim bdag gi bu cig chung ma lan bdun gyi
[\[102b\]]
[\[102b.1\]]bar du bslangs kyang de bzhin du shi nas gzhan sus kyang bu mo ma byin no/_/khyim bdag cig gi bu mo g.yas zhar ma zhig yod pa yugs sa po de la byin no/_/g.yas zhar ma bag mar len pa'i dus su sbom dga' mo yang der song nas bsod snyoms bslangs pa dang /_brel gyis sdod cig
[\[102b.2\]]ces byas pa dang /_sbom dga' mos g.yas zhar ma'ang nga'i nu mor 'ong gis nga la byin cig ces byas pa dang /_des ci 'dod par byin no/_/de'i 'og tu sbom dga' mos bcu gnyis sde rnams slong du btang nas de bzhin du byin pa dang /_de'i bag ma len pa'i rgyu cha la
[\[102b.3\]]sogs pa zad par gyur nas/_khye'u yugs sa pos bsnyad btags te ma blangs pa dang /_de'i pha ma la sogs pa 'phya smod cing mi snyan par 'dzer nas 'dul ba bcas so zhes bya ba'i bar du snga ma bzhin no/_/dge slong mang mo khyim rnams su dong ba las gal te de dag la
[\[102b.4\]]bram ze'am khyim bdag dad pa can dag gis phye'am khur ba dus kyis bdar ba 'dod na dge slong ma de dag gis de la lhung bzed gnyis sam gsum gang bar long shig_/de las gzhan par bslangs na ltung ba'o/_/lhung bzed gang ba gnyis sam gsum bslangs nas phyi rol gyi
[\[102b.5\]]kun dga' ra bar song la bdag kyang bza' bar bya/_dge slong ma 'khod pa dang yang bgo bar bya ste/_de la de ni dus yin no/_/dad pa zhes bya ba ni dkon mchog gsum la dad pa la bya'o/_/lhung bzed gang ba gnyis sam gsum zhes bya ba ni lhung bzed la rnam pa gsum
[\[102b.6\]]ste chen po dang 'bring po dang chung ngu'o/_/de la chen po ni yul ma ga d+hA'i 'bras skam phul lnga btsos pa'i chan dang tshod ma shong ba'o/_/chung ngu ni phul phyed dang gsum btsos pa'i chan dang tshod ma shong ba'o/_/'bring ni de gnyis kyi bar ro/_/de la dge slong mas bsod
[\[102b.7\]]snyoms 'dod la dus kyis stobs na khyim gcig gi sgor lhung bzed gsum blang bar bya ste/_/de las lhag par phul gang tsam bslangs kyang ltung ba'o/_/lhung bzed chen po gang ba gnyis dang /_'bring po gang bar gcig bslangs na'ang ltung ba'o/_/'bring po gang ba gnyis dang
[\[103a\]]
[\[103a.1\]]chen po gang ba gcig dang gsum bslangs na'ang ltung ba'o/_/de la de ni dus yin no zhes bya ba ni lhung bzed gang ba gnyis sam gsum bslangs pa de gtsug lag khang du khyer la dge slong ma rnams dang lhan cig bza' bar bya ste/_de ltar ma byas na nyes byas so zhes bya
[\[103a.2\]]ba'i tha tshig go/_/ltung ba nyi shu gcig pa rdzogs so//_//ston pa yul mnyan du yod pa na ste/_drug sde rnams zas zos nas spangs pa'i 'og tu yang kha zas bab col tu za ba dang /_dge slong dang khyim pa dag dang /_bram ze dag 'phya smod nas bcom ldan 'das kyis
[\[103a.3\]]bslab pa bcas pa dang /_dge slong ma tshul bzhin du byed pa dag ni de bzhin du byed/_dge slong ma bcu gnyis sde dag zas zos spangs pa'i 'og tu kha zas bab chol du zos pa dang /_don nyung ngu ba'i dge slong ma rnams 'phya nas 'dul ba'i bslab pa bcas pa'i bar du snga ma bzhin
[\[103a.4\]]no/_/yang dge slong ma gang zas zos zin nas spangs pa la lhag mar ma byas par bca' ba'am bza' ba 'chos zos na ltung ba'o/_/spang ba zhes bya ba ni kha zas zos nas chog go zhes sems kyis gtang ba la bya'o/_/lhag mar ma byas pa zhes bya ba ni gzhan gyis zos pa'i lhag
[\[103a.5\]]mar ma byas pa ste/_lhag ma ni smod pa ma yin pas de za bar gnang ba yang /_kha zas spangs pa'i 'og tu za 'dod pa'i phyir chad pa yin par shes par bya'o/_/bca' ba dang bza' ba zhes bya ba ni bca' ba lnga dang /_bza' ba lnga'o/_/de la dge slong ma dag gis zan zos pa nas
[\[103a.6\]]spangs pa las spyod lam btang ba'i 'og tu lhag mar ma byas pa'i bca' ba dang bza' ba zos na ltung ba'o/_/spyod lam ma nyams par zos na nyes byas/_lhag mar ma byas pa la lhag mar ma byas pa dang the tshom pa gnyis la ltung ba re re/_lhag mar byas pa la lhag mar ma
[\[103a.7\]]byas par 'du shes pa dang the tshom pa gnyis la'ang nyes byas re rer 'gyur ro/_/shing tog dkon pa lta bu rnyed pa'am/_nad pa lhag mar ma byas pa zos kyang nyes pa med do/_/ltung ba nyi shu gnyis pa rdzogs so//_//ston pa yul mnyan du yod pa na ste/_de'i
[\[103b\]]
[\[103b.1\]]tshe dge slong ma cig la nye gnas slob ma rgan blun zhig yod pa na de rtag tu ltung ba byung nas slob dpon gyis nyes pa 'chags su bcug pa dang /_rgan blun des bdag gi slob dpon 'dis rtag tu nyes pa 'chags su bcug nas bdag gis kyang nyes pa zhig 'chags su gzhug go snyam
[\[103b.2\]]mo/_/dus phyi zhig na dge slong ma des zan zos nas spangs pa'i 'og tu kha zas zhig rnyed pa dang /_slob ma rgan blun de la lhag ma byed du btang ba dang /_des bsam pa bdag gis ltung ba 'chags su gzhug pa'i skabs rnyed do snyam nas lhag mar ma byas par bza' ba'i
[\[103b.3\]]phyir khyer te 'ongs nas slob dpon la zar bcug ste/_zan de zos pa'i 'og tu ltung ba shogs shig ces byas pa dang /_slob dpon gyis smras pa/_ngas ma nyes te/_khyod nyid ltung ba shogs shig ces byas nas bslab pa'i gnas bcas pa'i bar du snga ma bzhin no/_/
[\[103b.4\]]yang dge slong ma gang gis dge slong ma'i zas zos nas spang bar shes la klan ka btsal te/_dge slong ma 'di ci nas kyang nyes pa byung bar bya snyam nas rkyen des 'phags ma 'di 'cho 'di zo zhes lhag ma ma byas pa'i bca' ba dang /_bza' ba dus kyis stobs na ltung ba'o/_/klan
[\[103b.5\]]ka btsal te zhes bya ba ni ltung ba'i nyes pa 'chags su gzhug pa'i klan ka tshol ba la bya'o/_/kha zas lhag mar ma byas pa la lhag mar ma byas par 'du shes pa dang the tshom za ba gnyis la ltung ba re re/_kha zas lhag mar byas pa la ma byas par 'du shes shing the tshom pa la'ang
[\[103b.6\]]nyes byas re rer 'gyur ro/_/ltung ba gong ma dang 'di gnyis rgya gar gyi yi ge las mi 'byung ste/_ltung ba gnyis pa 'di yang dge slong ma dang sbyar na ni sbom dga' mo'i slob mar 'os zhes bshad do/_/ltung ba nyi shu gsum pa rdzogs so//_//ston pa yul rgyal po'i khab
[\[103b.7\]]na ste/_lha sbyin gyis dge 'dun dbye ba'i phyir mtshams kyi nang du dge 'dun la so sor logs shig tu 'dus shing za ba dang /_bcom ldan 'das kyis mtshams kyi nang dge 'dun du longs par logs shig tu zan ma za cig par bcas pa dang /_bcu gnyis sde dag nged kyi phyir
[\[104a\]]
[\[104a.1\]]'dul ba ma bcas so zhes mtshams kyi nang du logs shig tu 'dus te zan za ba dang /_don nyung ngu ba'i dge slong ma dag 'phya ba nas bslab pa bcas pa'i bar du snga ma bzhin no/_/'dus shing za na dus la bab pa ma gtogs te ltung ba'o/_/de
[\[104a.2\]]la dus ni 'di yin te na ba dus so/_/las dus so/_/lam du zhugs pa dus so/_/grur zhugs pa dus so/_/dus ston chen po dang dge sbyong gi zas dus te/_de la de ni dus yin no/_/'dus shing za zhes bya ba ni dge 'dun bzhi yan chad mtshams kyi nang du 'dus shing za ba la
[\[104a.3\]]bya/_dus la bab pa ma gtogs zhes bya ba ni dus 'di rnams su 'dus shing za bar gnang ba la bya/_na ba dus zhes bya ba ni nad pa gral du 'gro mi nus na nad g.yog tshun chad bzhi la bya/_las dus zhes bya ba ni mchod rten dang gtsug lag khang rtsig pa la bya/_lam du
[\[104a.4\]]zhugs pa la dus zhes bya ba ni gdugs tshod yol gyis dogs pa la bya ste/_sngar lhags pa dang phyis lhags pa dag so sor 'dus shing za ba la bya'o/_/grur zhugs pa dus zhes bya ba ni gru chen po gcig gi nang du dge slong mang po 'khod pa dag yon bdag so sor dge slong bzhi
[\[104a.5\]]bzhi'am/_lnga lnga'i zan so sor sbyar ba la bya/_dus ston chen po dus zhes bya ba ni mngon par byang chub pa'am dus kyi ston mo ji lta bu byed kyang rung ste/_sder so sor zhag tu go dogs nas 'dus shing za ba la bya/_dge sbyong gi zas zhes bya ba ni dang po rgyal po gzugs
[\[104a.6\]]can snying po'i zhang po mu stegs kyi dge sbyong kun tu 'tsho ba zhes bya bas mtshams kyi nang du dge sbyong dag gi zan sbyar ba las so sor 'dus shing zar rjes su gnang ste/_mu stegs kyi dge sbyong gis mtshams kyi nang dge 'dun gyi zan so sor sbyar kyang bzar gnang ba la bya'o/_/
[\[104a.7\]]gnang ba'i dus 'di lta bu ma gtogs par mtshams kyi nang du 'du shes pa dang the tshom gnyis la ltung ba re re/_mtshams kyi phyi rol la mtshams kyi nang du 'du shes pa dang the tshom gnyis la nyes byas re re/_mtshams kyi nang du dge 'dun so sor 'du shes shing za ba rnams tha
[\[104b\]]
[\[104b.1\]]na lan tshwa dang chu tsam yang phan tshun bsrul par bya ste/_/de ltar bsrul pa 'ongs sam zhes ma dris par so sor zan za na'ang dge 'dun gnyi ga las ltung ba/_mtshams kyi nang na gsum man chad 'dus te za na nyes byas zan cung zad tsam bsrul te zos na ltung ba med do/_/
[\[104b.2\]]ltung ba nyi shu bzhi pa rdzogs so//_//ston pa yul mnyan du yod pa na ste/_de'i tshe bcu bdun sde rnams byis pa gzhon pas bkres pa dang /_dge ba dag byed mi nus pa dang /_phyi dro'i dus shig na khyim bdag cig ston mo byed pa'i zan la lta zhing 'dug go/_/
[\[104b.3\]]de nas khyim bdag des ci 'phags pa dag phyi dro'i bshos bzhed dam zhes byas pa dang /_bcu bdun sde dag byin cig dang za'o zhes smra nas de dag zan zos nas dge ba cher spyad pa dang /_drug sde dag gis ci'i phyir de ring dge ba dag lhag par byed ces dris pa dang /_bcu
[\[104b.4\]]bdun sdes phyed yol ba'i zan dag zos pa rgyas par smras so/_/de ltar gyur pa la bslab pa bcas pa dang /_bcu gnyis sde rnams nged kyi phyir ma yin no zhes zas dag dus med par za ba dang /_don nyung ba'i dge slong ma dag 'phya ba nas 'dul ba bcas pa'i bar snga ma
[\[104b.5\]]bzhin no/_/yang dge slong ma gang dus yol nas bca' ba'am bza' ba 'chos sam zos na ltung ba'o/_/dge slong ma gang zhes bya ba ni bcu gnyis sde ste/_gang gzhan yang de dang 'dra ba'o/_/dus yol zhes bya ba ni dus la rnam pa gnyis te/_/phyed yol ba dang
[\[104b.6\]]skya rengs ma shar ba'o/_/de la dge slong mas dus ma yin pa la dus ma yin par 'du shes pa dang the tshom pa gnyis la ltung ba re re/_dus la dus ma yin par 'du shes pa dang /_the tshom pa gnyis la nyes byas re re/_bza' ba zhes bya ba ni phye dang /_khur ba dang /_'bras
[\[104b.7\]]chan dang /_zan dang sha rnams so/_/bca' ba ni rtsa ba dang sdong bu dang /_me tog dang /_'bras bu dang lo ma rnams so/_/ltung ba nyi shu lnga pa rdzogs so//_//ston pa yul mnyan du yod pa na ste/_de'i tshe dge slong 'char ba nag po zhes bya ba cig rtag tu
[\[105a\]]
[\[105a.1\]]bsod snyoms byed cing zas kyi lhag ma dag sbed kha zas gsher ba rnyed pa dag skams shing sbed de/_nam yul rmugs shing bsod snyoms mi nus pa na za ba dang /_dge slong ma dag 'phya smod par gyur nas bcom ldan 'das kyis bslab pa bcas pa
[\[105a.2\]]dang /_dge slong ma tshul bzhin can dag ni de bzhin du byed/_bcu gnyis sde dag kha zas kyi lhag ma sogs shing spags pa rnams za ba dang /_don nyung ngu ba'i dge slong ma rnams 'phya nas 'dul ba bcas pa'i bar du snga ma bzhin no/_/yang dge slong ma gang bzhag pa'i
[\[105a.3\]]bca' ba dang bza' ba 'chos sam zos na ltung ba'o/_/bzhag pa zhes bya ba ni sngar bdag gis byin len byas nas reg pa mtshams kyi nang du bzhag nas/_snga dro'am phyi dro lta bu'i dus las yol na spags pa zhes bya ba ste de lta bu'i kha zas zos na ltung ba'o/_/de la phyi dro
[\[105a.4\]]spags pa ni bu ram dang sbrang rtsi lta bu'o/_/de la dge slong mas spags pa la spags par 'du shes pa dang /_the tshom pa gnyis la ltung ba re re/_spags pa ma yin pa la spags par 'du shes pa dang /_the tshom du gyur pa nyes byas so/_/lhung bzed zas kyis 'bags pa ma
[\[105a.5\]]bkrus na nyes byas/_de bzhin du chos gos dang /_ril ba dang /_lde mig khyog po la sogs pa zas kyi nang du 'bags na thams cad nyes byas so/_/ltung ba nyi shu drug pa rdzogs so//_//ston pa yul mnyan du yod pa na ste/_de'i tshe dge slong nag po
[\[105a.6\]]zhes bya ba mnyan du yod pa na nad po che chen po byung ste mi mang po shi ba dur khrod du bskyal ba'i sngas na zan bzhag pa dag za zhing nyams tshon por gyur te rtag tu dur khrod du 'gro bas mnyan du yod pa'i sgo bas/_dge slong nag po chen po 'di ni rtag tu dur khrod du 'gro zhing grong du
[\[105a.7\]]bsod snyoms dag mi slong nyams tshon por gyur pa las mi sha za bar nges so zhes kun tu bsgrags pa dang /_yul mi dag gis mi sha za'am mi za bgom mo snyam nas mi gson po zhig dur khrod du gzhag ste sngas su zan lnga bzhag pa dang /_dge slong nag po chen po
[\[105b\]]
[\[105b.1\]]der zan len du song ba dang /_wa zhig kyang der zan bza'o snyam nas der 'gro ba dge slong nag pos mthong nas brgyugs pa dang dur khrod kyi mi de skrag nas langs so/_/khyim bdag 'phya bar gyur nas dge slong dag gis byin len ma byas par zan ma za cig ces pa dang /_dge
[\[105b.2\]]slong ma dag gis byin len ji lta bu mi shes nas byin len rnam pa lngar gsungs nas bslab pa bca' ba'i bar du snga ma bzhin no/_/yang dge slong ma gang ma byin par kha nas mid pa'i zas zos na chu dang so shing ma gtogs te ltung ba'o/_/ma byin pa zhes bya ba ni byin len ma
[\[105b.3\]]byas pa la bya ste byin len ni rnam pa lnga'o/_/lus kyis lus la byin pa dang /_lus kyis zin pas lus kyis zin pa la byin pa dang /_lus kyis zin pas lus kyis ma zin pa la byin pa dang /_lus kyis ma zin pas lus kyis ma zin pa la byin pa dang /_yul smod pa can
[\[105b.4\]]dang lnga'o/_/shing tog la sogs pa'i 'bru rnams byin len bya ba'i gnas lnga ste/_khri chen po dang /_khri dang khri'u dang thu ba dang sle'u rnams so/_/shing thog la sogs pa brtag pa rnam pa lnga ste/_me dang mtshon dang sen mo dang ne tso dang nyams pa rnams so/_/yang
[\[105b.5\]]rnam pa lnga ste/_dbyug pa dang /_gshegs pa dang /_bcad pa dang dbug pa dang phyung ba rnams so/_/byol song cang shes rta dang spre'u la sogs pa gtong ba'i 'du shes dang ldan pas byin len byas na nyes pa med do/_/byin len ma byas pa la ma byas par 'du shes pa
[\[105b.6\]]dang /_byas pa la ma byas par 'du shes pa bzhi rgyud kyang gong ma dang 'dra bar sbyar ro/_/byang gi sgra mi snyan lta bur byin len ma byas kyang nyes pa med do/_/ltung ba nyi shu bdun pa rdzogs so//_//mdor bstan pa ni/_srog chags bcas chu gcer bu dang /_/
[\[105b.7\]]dmag ltar 'gro dang gnas pa dang /_/g.yul shom rta dang rdeg pa dang /_/bzas pa dang ni 'chab pa'o/_/ston pa yul kau shAm+bI na ste/_de'i tshe dge slong ma bcu gnyis sde'i nang na ti sha dang nan+da ti sha zhes bya ba gnyis srog chags dang bcas pa'i chu spyod cing 'thung ba dang /_
[\[106a\]]
[\[106a.1\]]dge slong ma grogs mo dag gis ci'i phyir srog chags dang bcas pa'i chu spyod cing 'thung zhes smras na srog chags 'di dag ci'i phyir shar phyogs kyi rgya mtsho la sogs pa phyogs bzhi'i rgya mtshor mi 'dong zhes smras pa dang /_don nyung ba'i dge slong ma rnams 'phya smod pa nas bslab pa bcas pa'i
[\[106a.2\]]bar du snga ma bzhin no/_/yang dge slong ma gang srog chags dang bcas pa'i chu shes bzhin du spyod na ltung pa'o/_/dge slong ma gang zhes bya ba ni ti sha dang nan+da ti sha ste/_gang gzhan yang de dang 'dra'o/_/srog chags zhes bya ba ni rnam pa gnyis te/_mig gis mthong ba dang /_chu tshags zin pa'o/_/
[\[106a.3\]]spyod na zhes bya ba ni chu spyod pa la phyi nang rnam pa gnyis so/_/de la phyi'i ni chag chag dang 'ji ba la sogs pa'i las byed pa la bya'o/_/nang gi ni zas kyi bya ba rnams dang skom du btung ba'o/_/skabs 'dir ni nang gi bya ba rnams dang sbyar ro/_/de la dge slong mas
[\[106a.4\]]srog chags dang bcas par 'du shes pa dang /_the tshom pa la ltung ba re re sbyar ro/_/srog chags med pa'i chu la srog chags yod par 'du shes pa dang /_the tshom la'ang nyes byas re rer 'gyur ro/_/de bzhin du sha tse dang ldum sna tshogs pa'ang de bzhin du bzhi rgyud
[\[106a.5\]]dang sbyar ro/_/ltung ba nyi shu brgyad pa rdzogs so//_//ston pa rgyal po'i khab na ste/_de'i tshe dge slong kun dga' bos dus ston chen po zhig gi tshe lag na zas kyi lhag ma khyer ba gcer bu ma rgan gzhon gnyis shig sbrang mo byed pa'i gzhon nu shos la byin pa dang /_rgan
[\[106a.6\]]pas smras pa 'phags pa kun dga' bo khyod la chags kyis phyi bdar dag gyis shig ces smras pa dang /_khyim bdag dang bram ze dag gis thos nas 'phya zhing smod pa las bcom ldan 'das kyis 'dul ba bcas pa dang bcu gnyis sde rnams nged kyi phyir 'dul ba ma bcas so/_/
[\[106a.7\]]zhes yang dang yang gcer bu pa dag la zan byin pa dang /_don nyung ngu ba'i dge slong ma dag 'phya smod pa nas 'dul ba la bcas pa'i bar snga ma bzhin no/_/yang dge slong ma gang gcer bu pa'am/_gcer bu ma'am/_kun tu rgyu'am/_kun tu rgyu mo'am/_rang gi lag nas
[\[106b\]]
[\[106b.1\]]bza' ba dang bca' ba byin na ltung ba'o/_/kun tu rgyu zhes bya ba ni mu stegs grangs can gyi gzhung 'dzin pa la'o/_/de la dge slong mas pha ma gcer bu pa'am lta ba las bzlog pa'i phyir ram/_phor bu sa la gzhag pa'i nang du so sor bgos te/_byin na nyes pa med do/_/
[\[106b.2\]]ltung ba nyi shu dgu pa rdzogs so//_//ston pa yul mnyan du yod pa na ste/_de'i tshe rgyal po gsal rgyal gyi 'bangs ri brags na gnas pa dag cig log nas de dag la dmag rgol du 'gro ba'i tshe drug sde rnams dmag 'dong ba'i lam gar 'dug nas khyed kyi mi spre'u
[\[106b.3\]]dang 'dra/_ba glang ni phag dang 'dra/_rta ni lug lta bu'o zhes 'phya nas dmag mi rnams phyir log nas rgyal pos ci'i phyir log ces smras pa dang /_de dag gis drug sdes 'phya ba rgyas par smras nas/_rgyal pos bcom ldan 'das la gsol nas bslab pa bcas pa dang /_bcu
[\[106b.4\]]gnyis sde rnams deng [(]kyi [,]gi [)]phyir ma yin no zhes dmag chas pa lta ba nas don nyung ba la 'phya smod de 'dul ba bcas pa'i bar du snga ma bzhin no/_/yang dge slong ma gang dmag chas pa bltar 'gro na de 'dra'i rkyen ma gtogs te ltung ba'o/_/dmag ces bya ba ni rnam pa bzhi ste/_shing rta
[\[106b.5\]]dang ba glang dang /_rta dang /_rkang thang pa'i tshogs so/_/gtsug lag khang lam ka na 'dug ste ched du bltar ma song bar mthong ba la nyes pa med do/_/ltung ba sum cu pa rdzogs so//_//gleng gzhi gong ma dang 'dra ste/_rgyal po gsal rgyal gyi dmag ri brags pa
[\[106b.6\]]la rgol ba'i tshe mi thub pa 'dra ste blon po dag gis bsod nams chen po dang ldan pa 'ga' 'dir 'bod par rigs zhes gsol pa dang /_rgyal po gsal rgyal gyis khyim bdag mgon med zas sbyin bos so/_/khyim bdag mgon med zas sbyin gyis der yun ring du gnas pas
[\[106b.7\]]skya zhing rid par gyur pa dang /_rgyal pos bud med dran nam ci nyes dris pa dang /_bdag dge slong dag blta bar 'tshal lo zhes gsol to/_/de nas rgyal pos drug sde rnams bos nas der gzhag pa dang /_yun ring du gnas shing dmag la lta ba dang /_'phyas 'dogs pa
[\[107a\]]
[\[107a.1\]]la zhag gnyis las 'das par ma gnas shig ces bslab pa bcas pa dang /_bcu gnyis sde mo dag nged kyi phyir ma yin zhes zhag mang du gnas pa dang /_don nyung ngu ba'i dge slong ma dag 'phya smod pa nas bslab pa bcas pa'i bar du snga ma bzhin no/_/
[\[107a.2\]]de 'dra ba'i rkyen gcig gis dge slong ma dmag chas pa la bltar 'gro na dge slong ma des dmag de'i nang du zhag gnyis las 'das par mi bya'o/_/de las 'das par gnas na ltung ba'o/_/de 'dra ba'i rkyen ces bya ba ni rgyal po'am blon pos ched du bkug pa la bya'o/_/
[\[107a.3\]]bar chad brgyad byung na de las 'das par gnas kyang nyes pa med do/_/ltung ba sum cu gcig pa rdzogs so//_//gleng gzhi gong ma dang 'dra ste/_bcu gnyis sde mo dag dmag gi nang du zhag gnyis gnas pa'i tshe g.yul bshams pa dkrug cing lta ba
[\[107a.4\]]dang /_dmag mi rnams mi dga' bar gyur nas 'dul ba la bslab pa'i gnas bcas so/_/zhag gnyis dmag de'i nang na gnas pa'i tshe'ang gal te dge slong mas bshams pa dkrugs sam/_rgyal mtshan dang dpung gi mchog gi g.yul bshams pa'i dmag la lta na ltung
[\[107a.5\]]ba'o/_/bshams pa dkrugs sam zhes bya ba ni dmag bshams pa rnam pa bzhi lta bu ste/_sog ka pa dang /_nam mkha' lding lta bu dang /_nam gru'i dbyibs lta bu dang /_zla ba kham pa lta bu de de lta bur dkrugs pa la bya'o/_/rgyal mtshan zhes bya ba ni rnam pa bzhi gzugs
[\[107a.6\]]brnyan bris pa ste/_seng ge dang /_khyu mchog dang /_chu srin dang /_nam mkha' lding ngo /_dpung gi mchog ces bya ba ni stobs kyi mchog lta bu la bya'o/_/ltung ba sum cu gnyis pa rdzogs so//_//ston pa mnyan du yod pa na ste/_bud med ni rang bzhin gyis khro spro
[\[107a.7\]]thung bas sbom dga' mo dge slong ma dag la khu tshur dang thal mo la sogs pas brdeg 'tshogs pa dang /_don nyung ngu ba'i dge slong ma dag 'phya smod pa nas bcom ldan 'das kyis bka' stsal pa'i bar du ste/_bslab pa bcas pa'i bar du snga ma bzhin no/_/yang dge slong ma gang
[\[107b\]]
[\[107b.1\]]khros 'khrugs rngam nas dge slong ma la brdegs na ltung ba'o/_/khros zhes bya ba ni cung zad khros pa la bya'o/_/'khrugs zhes bya ba ni dbang du gyur pa la bya'o/_/rngam zhes bya ba ni brdeg par 'dod pa la bya'o/_/de la dge slong mas khros pa'i bsam pas brdeg par 'dod
[\[107b.2\]]pas sor mo la sogs pa yan lag so sor gang gis brdegs kyang ltung ba re rer 'gyur ro/_/khu tshur gyis brdegs na ltung ba gcig_/phyags ma lta bus brdegs na phyags ma'i grangs bzhin du ltung ba re re/_thal mo rig pa'i sngags byed pa'i tshe thal mos bsnun
[\[107b.3\]]pa dang /_len pa'am nad la phan pa'i phyir bsnun pa lta bu ni nyes pa med do/_/dge tshul man chad la brdeg pa dang dge slong la bsnun pa las ma phogs na nyes byas so/_/ltung ba sum cu gsum pa rdzogs so//_//gleng gzhi gong ma dang 'dra ste/_sbom
[\[107b.4\]]dga' mos dge slong ma dag la rdeg par gzas pa las/_don nyung ngu ba'i dge slong ma dag 'phya nas snga ma bzhin te bslab pa bcas so/_/yang dge slong ma gang khros 'khrugs rngam nas dge slong ma rdeg par gzas na ltung ba'o/_/dkyus kyi bshad pa yang snga ma dang
[\[107b.5\]]'dra'o/_/ltung ba sum cu bzhi pa rdzogs so//_//ston pa yul mnyan du yod pa na ste/_de'i tshe bcu gnyis sde mo dag la lhag ma dang pham pa'i sbom po dag byung na bcabs so/_/phyis 'thab mo byung ba dang /_gcig la gcig nyes pa byung ba glengs pa
[\[107b.6\]]dang /_don nyung ba'i dge slong ma dag 'phya smod pa nas bslab pa bcas pa'i bar du snga ma bzhin no/_/yang dge slong ma gang dge slong ma'i gnas ngan len gyi nyes pa shes bzhin du 'chab na ltung ba'o/_/gnas ngan len gyi nyes pa zhes bya ba ni pham pa'i sbom po dang lhag ma
[\[107b.7\]]gnyis la bya'o/_/dge slong mas ltung ba man chad kyi nyes pa shes bzhin du bcabs na nyes byas so/_/mdo sde dang 'dul ba 'dzin pa lta bu'i dge slong ma'i nyes pa glengs na phyir gnod par 'gyur ba lta bu'am/_'thab krol can lta bu'i nyes pa glengs na 'thab mo'am
[\[108a\]]
[\[108a.1\]]bdag la gnod pa cher 'gyur ba lta bu ni nyes pa shes bzhin du ma glengs kyang nyes pa med do/_/ltung ba sum cu lnga pa rdzogs so//_//mdor bstan pa ni/_bde dang me dang dad pa dang /_/bsnyen par ma rdzogs chos pa smra/_/dge tshul ma dang kha
[\[108a.2\]]bsgyur dang /_/rin po che dang tsha ba'i dus/_/ston pa yul mnyan du yod pa na ste/_/de'i tshe dge slong ma bcu gnyis sde dag lhag ma byung nas dge slong ma gzhan dag gis glengs te 'chags su bcug pa dang /_sbom dga' mo dang gtsug dga' mo dag gis ci nas kyang
[\[108a.3\]]dge slong ma 'di dag la 'gyod pa dang mi dga' pa skyed do snyam nas/_dge slong ma de dag la nged kyis zan blangs te sbyin dang grong du bsod snyoms la 'dong ngo zhes smras nas de dag bsod snyoms la khrid do/_/bcu gnyis sde sbom dga' mo la sogs pa ni res kyis grong du
[\[108a.4\]]zas zos nas gdugs tshod yol ba dang /_dge slong ma gzhan la khyed kyi zan nged mi 'byor gyis song shig ces de dag gi zan bcad nas de dag la rmya bar gyur te glos phab cing nyal ba dge slong ma dag gis rmas pa'i bar du rgyas par sbyar te/_bcom ldan 'das kyis
[\[108a.5\]]bslab pa bcas so/_/yang dge slong ma gang ci nas kyang dge slong ma 'di zan bcad do snyam nas zan bcad par bsams te/_rkyen de nyid kyis dge slong ma la 'phags ma tshur shog khyim dag tu 'dong /_der khyod la bca' ba dang bza' ba bzang po 'grangs kyi bar du sbyin du gzhug go zhes de
[\[108a.6\]]skad smras la/_des de la sbyin du ma bcug gi de'i 'og tu 'phags ma khyod song shig khyod dang lhan cig 'dug gam gtam zer ba nga la bde ba med kyi/_nga gcig pu 'dug gam smras na bde'o zhes de skad zer na ltung ba'o/_/de la dge slong mas zan gcod pa'i bsam pas thabs gang gis
[\[108a.7\]]kyang rung ste/_zan bcad na ltung ba'o/_/sman gyi cho ga'am bsgo bzhin du byed pa la ni nyes pa med do/_/ltung ba sum cu drug pa rdzogs so//_//sangs rgyas bcom ldan 'das mnyan du yod par ljongs rgyu zhing gshegs pa'i tshe dgongs mal cig tu 'khor rnams sdong rgan
[\[108b\]]
[\[108b.1\]]re re'i drung du gnas bcas pa dang /_drug sde rnams me mgal skor zhing rtse ba dang /_bcom ldan 'das kyis bslab pa bcas pa dang /_bcu gnyis sde rnams nged kyi phyir ma bcas so zhes me la rtse zhing me 'bud pa dang don nyung ba'i dge slong ma rnams 'phya ba nas bcas pa'i bar du snga ma
[\[108b.2\]]bzhin no/_/yang dge slong ma gang min bar bdag me gzhug pa'i phyir me la reg gam reg tu bcug na ltung ba'o/_/de la dge slong ma dkon mchog gsum gyi phyir me la reg ste pog phor 'gengs pa'i tshe dkon mchog gsum la mchod do snyam pa'i bsam pas byin gyis ma
[\[108b.3\]]brlabs te reg na ltung ba'o/_/reg tu bcug pa yang de bzhin no/_/de bzhin du slob dpon dang /_tshangs pa mtshungs par spyod pa grogs kyi phyir me 'bud na'ang de dag gi phyir ro zhes byin gyis ma brlabs par bus na thams cad ltung bar 'gyur ro/_/dge 'dun gyi phyir me 'bud
[\[108b.4\]]na'ang ji srid 'bud kyi bar du rgyun gcig tu byin gyis ma brlabs na shing re re bcug pas ltung ba re rer 'gyur/_lhung bzed bsreg pa dang tshon gyi las byed pa na 'di lta bu'i phyir ro zhes byin gyis ma brlabs na nyes byas so/_/de la nad pa'i phyir ram byin gyis brlabs pa rnams ni
[\[108b.5\]]me la reg tu bcug kyang nyes med do/_/me ma mur thal tshan la reg na nyes byas so/_/nyi ma shar ba bla gab med pa na me bus na nyes pa med do/_/ltung ba sum cu bdun pa rdzogs so//_//ston pa mnyan du yod pa na ste/_de'i tshe bcu gnyis sde rnams ni gzhon dar la
[\[108b.6\]]bab par gyur/_drug sde rnams la 'char ka ni dgra bcom par gyur/_mos pa can ni cang mi smra bar gyur/_tha skar skyes dang nab so po gnyis ni tshe 'phos/_dga' bo dang bsnyen dga' bo gnyis ni rgas 'khogs par gyur te lus pa dang /_bcu bdun sde rnams kyis
[\[108b.7\]]sngon bdag cag chung ba'i tshe 'di gnyis kyis gtses kyis/_da ni dga' bo la spangs pa'i las bya'o snyam nas dga' bo'i gos bkru'o zhes brid nas dga' bo'i gos rnams chur bcug ste/_bcu bdun sdes dga' bo las dad pa blangs nas bsnyen dga' bo chos bzhin du spang
[\[109a\]]
[\[109a.1\]]ba'i las byas pa dang /_phyis dga' bos dad pa mi sbyin no zhes smras pa dang /_bcom ldan 'das kyis bslab pa bcas so/_/de ltar bslab pa bcas pas dge slong ma tshul la gnas pa dag ni de bzhin du byed/_bcu gnyis sde dag dad pa sngar phul
[\[109a.2\]]ba'i 'og tu phyir len cing skyo sngogs byed pa dang don nyung ngu ba'i dge slong ma dag 'phya nas/_'dul ba bcas pa'i bar du snga ma bzhin no/_/yang dge slong ma gang gis dge 'dun gyi bya ba chos bzhin du byed pa la dge slong ma la dad pa byin nas de'i 'og tu dge slong ma la dad pa slar
[\[109a.3\]]byin cig_/khyod la mi sbyin no zhes de skad zer na ltung ba'o/_/chos bzhin ces pas ni gsol ba'i las dang /_gsol ba dang gnyis kyi las dang gsol ba dang bzhi'i las tshul bzhin du byed pa'o/_/las tshul bzhin du mi byed pa las dad pa phyir blangs kyang nyes med do/_/ltung
[\[109a.4\]]ba sum cu brgyad pa rdzogs so//_//ston pa yul mnyan du yod pa na ste/_de'i tshe dge slong ma rnams bcu bzhi 'am bco lnga'i nub mo khyim pa dang dge slong gi rnams 'dus nas mtshan rangs me mar 'dzugs shing mdo sde klog pa dang /_dge slong rgan zhugs
[\[109a.5\]]cig me mar gyi 'od la gnyid kyis log nas sngon gyi chung ma dang ci byas pa bla brdol ba dang /_khyim bdag dang bram ze dag dge slong rgan po rnams kyang sngon gyi chung ma dag dran no zhes 'phya smod nas bslab pa bcas pa dang /_bcu gnyis ste dag nged kyi phyir ma yin no zhes bsnyen par
[\[109a.6\]]ma rdzogs pa dang /_dge tshul ma dag dang lhan cig nyal ba las bslab pa bcas so/_/yang dge slong ma gang bsnyen par ma rdzogs pa'i gang zag dang /_khyim gcig gi nang du nub gnyis las ring du nyal na ltung ba'o/_/bsnyen par ma rdzogs pa'i gang zag ces bya ba ni dge tshul
[\[109a.7\]]man chad la bya'o/_/khyim zhes bya ba ni khyim rnam pa bzhi ste/_zad par g.yogs pa la zad par bskor ba dang /_zad par g.yogs pa la zad par ma bskor ba dang /_cung zad bskor la cung zad g.yogs pa'o/_/nub gnyis zhes bya ba ni 'char ba dang sgra gcan 'dzin
[\[109b\]]
[\[109b.1\]]lhan cig 'dug pa las/_sgra gcan 'dzin bcom ldan 'das kyi nam sa'i sar nyal ba dang /_sbrul gdug pas de'u zos pa dang /_dge slong ma dag gis dge tshul ma phyi rol du gzhag pa dang /_bcom ldan 'das kyis nub gnyis lhan cig nyol cig ces rjes su gnang ba
[\[109b.2\]]la bya'o/_/nub gnyis las 'das zhes bya ba ni nub gsum pa'i skya rengs kyis chod na ltung bar 'gyur te/_skya rengs ma shar ba'i dus su bdag phyir byung ngam/_dge sbyong phyir byung ngam langs te 'dug na nyes med do/_/ltung ba sum cu dgu pa rdzogs so//_//ston
[\[109b.3\]]pa rgyal po'i khab na ste/_dge slong ma ha ri sti ma dang /_dge slong ma gcig gnas pa las ltung ba mnyam du byung nas dge slong ma grogs mos ni ltung ba byung ba mthol zhing bshags nas dgra bcom pa thob pa dang /_dge slong ma ha ri sti mas bcom ldan 'das kyis bar du gcod
[\[109b.4\]]pa'i chos su gsungs pa gang yin pa de dag bsten kyang bar du gcod par mi 'gyur ro zhes smras pa dang /_don nyung ngu ba'i dge slong ma rnams 'phya smod pa nas 'dul ba bcas so zhes bya ba'i bar du snga ma bzhin no/_/yang dge slong ma gang bcom ldan 'das kyis bar du gcod
[\[109b.5\]]pa'i chos su gsungs pa gang yin pa de dag bsten kyang bar du gcod par mi 'gyur te/_de ltar bcom ldan 'das kyis chos bstan pa bdag gis shes so zhes de skad zer na/_dge slong ma de la dge slong ma dag gis 'phags ma khyod ji ltar bcom ldan 'das kyis bar du gcod pa'i chos
[\[109b.6\]]su gsungs pa gang yin pa de dag bsten kyang bar du gcod par mi 'gyur te/_de ltar bcom ldan 'das kyis chos bstan pa bdag gis shes so zhes ma zer cig_/bcom ldan 'das la skur pa ma 'debs shig_/bcom ldan 'das la skur pas legs par mi 'gyur ro/_/
[\[109b.7\]]bcom ldan 'das ni de skad mi gsung ngo /_/'phags ma bar du gcod pa'i chos ni bar du gcod pa nyid do zhes bcom ldan 'das kyis rnam grangs du mar gsungs te/_de dag bsten na bar du gcod par 'gyur ro/_/'phags ma khyod 'di 'dra ba'i sdig pa can gyi lta bar gyur pa thong shig
[\[110a\]]
[\[110a.1\]]ces de skad bsgo shig_/dge slong ma de la dge slong ma rnams kyis de skad bsgo nas/_gal te dngos po de gtong na ni legs/_gal te mi gtong na dngos po de spang bar bya ba'i phyir lan gnyis lan gsum du yang dag par bsgo bar bya'o/_/yang dag par
[\[110a.2\]]bstan par bya'o/_/lan gnyis lan gsum du yang dag par bsgo/_yang dag par bstan nas dngos po de gtong ba lta na ni legs/_gal te mi gtong na ltung ba'o/_/dar du gcod pa zhes bya ba ni ltung ba sde lnga'i nyes pa la bya'o/_/lan gnyis lan gsum du bsgo
[\[110a.3\]]zhes bya ba la dang po tshig 'jam pos bsgo ste ma nyan na nyes byas/_de bzhin lan gnyis kyi bar du bsgo ste ma nyan na nyes byas re re/_bsgo ba lan gsum rdzogs te ma nyan na ltung ba'o/_/chos bzhin du ma bsgo ba la ma nyan na nyes pa med/_ltung ba bzhi bcu pa rdzogs
[\[110a.4\]]so//_//gleng gzhi gong ma dang 'dra ste/_dge slong ma ha ri sti ma sdig pa'i lta ba mi gtong nas dge slong ma dag gis bskrad pa dang /_bcu gnyis sde dag gis ma ha ri ste ma bsten cing lhan cig gnas shing bsten pa las bcas/_yang dge slong ma gang de skad
[\[110a.5\]]smra ba'i dge slong ma chos bzhin ma byas pa sdig pa can gyi lta bar gyur pa ma spangs par shes la smra/_kun tu smra/_gnas par byed spyod par byed cing dang khyim gcig gi nang du nyal bar byed na ltung ba'o/_/de skad smra ba zhes bya ba ni bar du gcod pa'i chos rnams bar du gcod par mi
[\[110a.6\]]'gyur ro zhes smra ba'o/_/chos bzhin ma byas zhes pa ni sdig pa'i lta ba slar ma bshags pa'o/_/spyod par byed ces bya ba ni bsnyen bkur la sogs pa byed pa'o/_/sdig pa'i lta ba de las dbral ba'i phyir na nyes pa med do/_/ltung ba bzhi bcu gcig pa rdzogs so//_//
[\[110a.7\]]ston pa rgyal po'i khab na ste/_dge tshul ma mdzes ma dang /_rgyal mtha' ma zhes bya ba gnyis dge slong ma grogs mo dag gcig dang 'dug pa las de dag 'dod pa la chags pa'i nyes pa'i nyes pa dag cig byung ngo /_/nyes pa byung ba dang de gnyis kyi grogs chos slar nyes pa chos
[\[110b\]]
[\[110b.1\]]bzhin du byas bsgrims shing 'bad pas dgra bcom pa thob po/_/dus phyi zhig na dge tshul ma de gnyis me tog thu ba'i tshe grogs mo dgra bcom ma de nam mkha' la 'phur zhing 'gro ba'i grib ma las dge tshul ma de gnyis kyis mthong nas de gnyis kyis 'dod pa ni bar du gcod
[\[110b.2\]]par mi 'gyur ro zhes smras pa dang /_dge slong ma dag 'phya smod nas 'dul ba bcas pa'i bar du snga ma bzhin no/_/dge tshul ma zhig 'di skad du ji ltar bcom ldan 'das kyis 'dod pa ni bar du gcod pa'o zhes gsungs pa gang yin pa de dag bsten kyang bar du gcod par mi
[\[110b.3\]]'gyur te/_de ltar bcom ldan 'das kyis chos bstan pa bdag gis shes so zhes zer na/_dge tshul ma de la dge slong ma dag gis dge tshul ma khyod ji ltar bcom ldan 'das kyis 'dod pa ni bar du gcod pa'o zhes gsungs pa gang yin pa de dag bsten kyang bar
[\[110b.4\]]du gcod par mi 'gyur te/_de ltar bcom ldan 'das kyis chos bstan pa bdag gis shes so zhes de skad ma zer cig_/bcom ldan 'das la skur pa ma 'debs shig_/bcom ldan 'das la skur pas legs par mi 'gyur ro/_/bcom ldan 'das ni de skad mi
[\[110b.5\]]gsung ngo /_/'dod pa la bar du gcod pa ni bar du gcod pa nyid do zhes bcom ldan 'das kyis rnam grangs du mar gsungs te/_de dag bsten na bar du gcod par 'gyur gyis/_dge tshul ma khyod 'di lta bu'i sdig pa can gyi lta bar gyur pa thong shig ces de skad bsgo shig_/
[\[110b.6\]]dge tshul ma de la dge slong ma rnams kyis de skad bsgo nas gal te dngos po de gtong ba lta na ni legs/_gal te mi gtong na dngos po spang ba'i phyir lan gnyis lan gsum du yang dag par bsgo bar bya/_yang dag par bstan par bya'o/_/lan gnyis lan gsum du yang dag par bsgo yang dag
[\[110b.7\]]par bstan nas dngos po de gtong ba lta na ni legs/_/gal te mi gtong na dge tshul ma de la dge slong ma dag gis deng phyin chad dge tshul ma khyod bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de la ston
[\[111a\]]
[\[111a.1\]]pa'o zhes ma zer cig_/tshangs pa mtshungs par spyod pa mkhas pa bla ma'i gnas gang gis phyi bzhin du yang ma 'gro shig_/dge slong ma rnams dang dge tshul ma zhag gnyis kyi bar du gang nyal du dbang ba de yang deng phyin chad khyod la med de/_
[\[111a.2\]]bud med blun mo khyod mig lam na mi snang bar byas kyis phar song shig ces bsgo shig_/yang dge slong ma gang gis dge tshul ma de ltar mig lam na mi snang bar byas par shes bzhin du gnas byin nam yo byad byin nam de dang khyim gcig gi nang du nyal bar byed na ltung ba'o/_/
[\[111a.3\]]gnas byin zhes bya ba ni zhur bcug pa la bya'o/_/lan gnyis lan gsum du bsgo zhes bya ba ni dge tshul ma de dag gsol ba dang bzhi'i las byed par snang ba'i phyogs su bzhag nas bsgo bar bya ba'o/_/sdig pa'i lta ba las bzlog pa'i phyir bsten na nyes pa med do/_/ltung ba
[\[111a.4\]]bzhi bcu gnyis pa rdzogs so//_//ston pa rgyal po'i khab na ste/_de'i tshe klu ri bo dang dga' skyed gnyis kyi rten btsugs pa la mchod pa chen po byed pa'i dus na lho phyogs kyi gar mkhan gyis gar sna tshogs byas nas/_de'i 'og tu mi 'dus pa dag gad mo dbyung
[\[111a.5\]]ba'i phyir bsnyen dga' bo dang mos pa can gnyis gcig la gcig zas kyi lhag ma byed cing za ba ltar lhung bzed thal bas bkang bkang nas steng du bu ram kham gcig bzhag ste/_gcig la byin pa dang /_bu ram khar bcug nas thal ba phyir mgo steng du pho ba dang /_gad mo
[\[111a.6\]]cher byung nas gar mkhan yang rnyed pa mang du grub bo/_/drug sde rnams snying na nas phyi de nang par bcu gnyis sde rnams dang gros byas nas cha lugs rol mo mkhan ltar sgyur te/_mngon par byang chub pa'i gar stabs ke'u ra zhes bya ba byas nas mi 'dus pa rnams ngo mtshar cher gyur
[\[111a.7\]]nas lho phyogs kyi gar gyi rnyed pa yang chad par gyur pa dang /_gar mkhan la sogs pa khyim bdag dang bram ze rnams dge sbyong 'di dag ni rol mo mkhan bzhin gos dkar po gyon zhes 'phya smod pa las 'dul ba la bslab pa'i gnas bcas so/_/yang dge slong mas gos gsar
[\[111b\]]
[\[111b.1\]]pa zhig rnyed nas sngon po'am dmar po'am ngur smrig gam kha dog rnam pa gsum las gang yang rung ba zhig tu sgyur cig_/gal te dge slong mas sngon po'am dmar po'am ngur smrig dag gam kha dog rnam pa gsum las gang yang rung ba cig gos kha dog ma bsgyur bar spyod na
[\[111b.2\]]ltung ba'o/_/sar pa zhes bya ba ni rnam pa gnyis te/_gsar du rnyed pa dang /_gos nyid gsar pa'o/_/sngon po zhes bya ba ni rams su btsos pa'o/_/dmar po zhes bya ba ni btsag tu btsos pa'o/_/ngur smrig ces bya ba ni star ga dang shing shun la sogs pa las btsos pa ste/_
[\[111b.3\]]kha dog nog bag chags pa'o/_/de la dge slong mas tshon chen po brgyad de/_gur gum dang /_li kru dang /_mtshal dang /_mthing shing dang /_le brgan rtsi dang /_rma shing dang /_rgya skyegs dang /_btsod rnams su kha dog bsgyur ba'i gos 'chang na nyes byas so/_/tha na lhung bzed kyi
[\[111b.4\]]snod yan chad kha dog ma bsgyur bar 'chang na ltung ba'o/_/ltung ba bzhi bcu gsum pa rdzogs so//_//ston pa yangs pa can na ste/_yangs pa can gyi byis pa dag cig rgyan dag bkrol nas chu ngogs su bzhag nas khrus byed pa la khrus zin pa dang rgyan dag brjed de dong ba
[\[111b.5\]]las/_rgyan de rnams bsnyen dga' bos bdag po med pa'i nor snyam nas blangs pa dang /_byis pa de rnams kyis nged kyi rgyan brkus so zhes bsnyen dga' bo'i gos kyang dral 'phya zhing smod pa las bslab pa dang /_dge slong ma tshul bzhin gnas pa dag de bzhin byed bcu gnyis sde
[\[111b.6\]]mo dag nged kyi phyir ma bcas so zhes nor bu dang rgyan la sogs pa rin po che rnams la reg pa dang /_don nyung ngu ba rnams 'phya ba nas 'dul ba bcas pa'i bar du snga ma bzhin no/_/yang dge slong ma gang rin po che lta bur rang gi lag gis len tam len du bcug na ltung ba'o/_/kun
[\[111b.7\]]dga' ra ba'i nang na 'dug gam gnas khang gi nang na 'dug pa ni ma gtogs so/_/kun dga' ra ba'i nang na 'dug pa 'am gnas khang gi nang na rin po che'am rin po che lta bu zhig yod na/_dge slong ma de su'i yin pa de len grang snyam du sems la long shig_/de la de ni
[\[112a\]]
[\[112a.1\]]dus yin no/_/rin po che zhes bya ba ni rgyan la sogs pa'am gser dngul dag la bya'o/_/rin po che lta bu zhes bya ba ni mda' gzhu mtshon cha la sogs pa dang /_rol mo'i cha byad rnams la bya'o/_/kun dga' ra ba na 'dug pa'am gnas khang gi nang
[\[112a.2\]]na 'dug pa ma gtogs zhes bya ba ni mnyan du yod pa na lha mtshams ma rgyan rnams bkrol nas chos nyan pa las rgyan rnams gtsug lag khang gi nang du bkrol te bzhag pa brjed nas song ba dang /_kun dga' bos gzhan gyis len grang snyam ste blangs nas/_bcom ldan 'das kyis rjes
[\[112a.3\]]su gnang bar nges so snyam nas blangs pa dang /_bcom ldan 'das kyis kyang kun dga' ra ba'i nang ngam/_gnas khang gi nang na rin po cher gtogs pa'am/_rin po che lta bu 'dug pa su'i yin pa len grang snyam du sems la long shig ces rjes su gnang ba la bya/_de la dge slong mas
[\[112a.4\]]nor bu la sogs pa rin po che rnams phug pa dang mtshan mas btab pa tha na zangs kyi dong rtse sna chad la reg gam gzhan reg tu bcug na thams cad ltung ba'o/_/ma phug pa dang mtshan mas ma btab pa la len nam len du bcug na nyes byas/_mda' gzhu la sogs pa rol mo'i cha byad
[\[112a.5\]]rgyud chags pa rnams la reg na tha na chu sbrang yan chad la reg na ltung ba'o/_/rgyud ma chags pa'am yan lag ma tshang ba la reg gam len du bcug na nyes byas/_ko ba'i dong rtse dang byis pa rtse ba'i mda' gzhu lta bu la reg na nyes byas/_de bzhin gshegs pa'i gdung sha ri
[\[112a.6\]]ram lta bu la reg na ltung ba'o/_/mchod pa'i phyir na nyes med/_ltung ba bzhi bcu bzhi pa rdzogs so//_//ston pa rgyal po'i khab na ste/_rgyal po gzugs can snying po la chu mig lnga brgya zhig yod pa'i nang na chu mig gnyis shig lhag par yon tan che
[\[112a.7\]]ste/_grang ba'i tshe na dro/_/dro ba'i tshe na grang ngo /_/de gnyis gcig gi nang du ni rgyal po khrus byed gcig gi nang du btsun mo rnams khrus byed do/_/rgyal pos bdag gi yo byad gzhan ni thams cad kyis de bzhin gshegs pa 'khor dang bcas pa la bstabs na/_da ni chu mig
[\[112b\]]
[\[112b.1\]]yon tan dang ldan pa 'di gnyis su khrus mdzad par bstab po snyam nas/_bcom ldan 'das la gsol pa dang /_rgyal po khrus byed pa'i chu mig tu ni drug sde rnams 'khru/_btsun mo rnams khrus byed pa'i chu mig tu ni bcu gnyis sde rnams rtag tu khrus byed pas rgyal po dang btsun
[\[112b.2\]]mo rnams khrus byed pa'i bar chad du gyur nas/_khyim bdag dang bram ze rnams 'phya smod pa nas 'dul ba bcas pa'i bar du snga ma bzhin no/_/zla ba phyed phyed cing khrus gyis shig ces bcom ldan 'das kyis bka' stsal to/_/de dang 'gal bar byas na dus la bab pa ma gtogs te ltung
[\[112b.3\]]ba'o/_/de la dus ni 'di yin no/_/dpyid smad kyi zla ba phyed dang gnyis dang /_dbyar gyi dang po zla ba phyed dang gsum po 'di dag ni rab tu tsha ba'i dus yin no/_/lhag ma ni na ba dus so/_/las dus so/_/char bab pa dus so/_/de la de ni dus yin no/_/zla ba phyed phyed cing khrus
[\[112b.4\]]gyis shig ces bya ba ni dge slong ma rnams dri ma mi 'khru zhing dri ma dang bcas par bsod snyoms la zhugs pa dang /_khyim bdag dang bram ze rnams khyed dri mas rnam par grol ba'i lam tshol zhes 'phya ba nas zla ba phyed phyed cing rjes su gnang ba la bya'o/_/dpyid smad kyi zla ba phyed dang
[\[112b.5\]]gnyis dang /_dbyar gyi dang po zla ba phyed dang gsum zhes bya ba ni dbyar zla ra ba nas dbyar zla tha chungs nya'i bar du zla ba phyed dang gsum po 'di ni tsha ba'i dus pas rtag tu 'khrur gnang ngo /_/lhag ma ni nad pa'i dus so zhes bya ba la sogs pa smos pa ni tsha ba'i dus zla ba phyed dang /_gsum po
[\[112b.6\]]ma gtogs par rkyen 'di lta bu dag byung na gnas so zhes bya ba'i tha tshig go/_/ltung ba bzhi bcu lnga pa rdzogs so//_//mdor bstan pa ni/_byol song 'gyod pa mdzub mo dang /_/rtse dang lhan cig dngang byed dang /_/sbed dang gdeng med rtse ba med/_/skyes pa med par
[\[112b.7\]]lam du 'gro/_/ston pa rgyal po'i khab na ste/_de'i tshe 'char ba 'phong slob pa'i slob dpon zhig 'dug pa'i slob ma dag gi gan du song nas mda' lnga 'phangs te bya rog bsad pa dang /_'phong slob pa'i slob dpon gyis 'char ba la mi snyan par bsgrags pa'i phyir/_slob ma dag
[\[113a\]]
[\[113a.1\]]la bya rog gi ro bskur nas grong khyer thams cad du sgrogs su bcug pa dang /_khyim bdag dang bram ze dag dge sbyong tshig pa'o zhes 'phya smod pa las bslab pa bcas pa dang /_dge slong ma bcu gnyis sde dag nged kyi phyir ma bcas so zhes shes bzhin du srog
[\[113a.2\]]chags byol song dag gsod pa dang /_don nyung ngu ba'i dge slong ma dag 'phya smod pa nas 'dul ba bcas pa'i bar du snga ma bzhin no/_/yang dge slong ma gang ched du bsams te byol song gi skye gnas su song ba'i srog chags bsad na ltung ba'o/_/bag ma byas pa las byol song shi na
[\[113a.3\]]thams cad nyes byas/_bag dang bcas bzhin du shi na nyes pa med do/_/ltung ba bzhi bcu drug pa rdzogs so//_//ston pa yul mnyan du yod pa na ste/_de'i tshe dge slong ma bcu gnyis sdes dge slong ma gzhan dag gi 'gyod pa skyed cing mi dga' bar byed pa dang /_don nyung
[\[113a.4\]]ngu ba'i dge slong ma rnams 'phya smod nas bslab pa'i gnas bcas so/_/yang dge slong ma gang gi ched du bsams te ci nas kyang dge slong ma 'di skad cig mi dga' bar bya'o snyam nas rkyen de nyid kyis dge slong ma la 'gyod pa skyed na ltung ba'o/_/yang dge slong ma gong zhes bya ba ni
[\[113a.5\]]bcu gnyis sde dag ste/_gang gzhan yang de dang 'dra'o/_/de la dge slong mas pha rol la 'gyod pa skyed pa'i bsam pas khyod bsnyen par rdzogs pa'i tshe rgyal po 'di zhes bya ba dang /_nyi ma dang zla ba gza' la zhugs pa dang /_sa g.yos pa shes sam zhes dris na/_des
[\[113a.6\]]mi shes zhes smras pa dang /_'o na khyod lo nyi shu ma lon zhes 'gyod pa skyed pa'am mkhan po dang slob dpon gyi chos gos dag khyer ram zhes dris pa dang /_khyer ro zhes smras nas khyod pham pa byung ngo zhe'am/_khyod ni mkhan po dang slob dpon nyes pa can bskrad pa'i slob ma yin
[\[113a.7\]]no zhe'am/_khyod 'jigs pa'i sa 'di lta bur phyin no zhes zer bas bdag nyid dgra bcom par ston to zhe'am thabs 'di rnams gang gis kyang rung ste/_'gyod pa skyes na ltung ba re re'o/_/'o ma dang mar dang /_nya sha zos pas mdze can du 'gyur ro zhes zer na nyes byas so/_/phan
[\[113b\]]
[\[113b.1\]]par 'dod pa'i phyir khyod la gzhan gyis 'di skad du 'gyod pa bskyed na 'gyod pa ma skye shig ces bstan pa dang /_'dul ba'i phyir spyod yul ma yin pa'i grong du ma 'jug shig ces bstan pa la nyes med do/_/ltung ba bzhi bcu bdun pa rdzogs so//_//ston pa mnyan du
[\[113b.2\]]yod pa na ste/_de'i tshe bcu gnyis sde mo dag gcig la gcig ga ga tshil dag byed pa dang /_don nyung ngu bas 'phya smod pa nas 'dul ba bcas pa'i bar du snga ma bzhin no/_/yang dge slong ma gang dge slong la mdzub mos ga ga tshil byed na ltung ba'o/_/de la dge slong mas mdzub mo re
[\[113b.3\]]res ga ga tshil byed na ltung ba/_khu tshur gyis byed na ltung ba gcig_/smre ba bstan pa'i phyir na nyes pa med do/_/ltung ba bzhi bcu brgyad pa rdzogs so//_//ston pa yul mnyan du yod pa na ste/_de'i tshe bcu bdun sde rnams chu bo a dzir ba ti zhes bya ba na khrus byed
[\[113b.4\]]cing 'khod pa dang /_rgyal po gsal rgyal gyis btsun mo phreng ldan ma la khyod kyi yon gnas dag rtsed mo byed pa la ltos zhes byas pa dang /_phreng ldan mas rgyal po nyid bgres kyang bdag la rtse na/_bcu bdun sde rnams ni gzhon pas rtse bas lta ngo mtshar ci che zhes smras
[\[113b.5\]]so/_/de'i tshe bcu bdun sde'i nang u pA li zhes bya ba dgra bcom pa zhig yod pa des rgyal po 'phya bar shes nas/_rdzu 'phrul bskyed de bcu bdun sde rnams 'khor dang bcas pa nam mkha' la 'phur ba dang /_phreng ldan mas rgyal po la bcu bdun sde nam mkha' la 'phur
[\[113b.6\]]zhing mdzes pa la gzigs/_sems ni glog dang 'dra nyon mongs pa ni ye shes kyis spong bas sems can gyi drod bzung du mi rung ngo zhes smras so/_/de ltar gyur pa bcom ldan 'das kyis gsan nas bslab pa bcas pa dang /_bcu gnyis sde rnams nged kyi phyir ma yin no
[\[113b.7\]]zhes rtag tu chu la rtse zhing chu la khrus byed pa dang don nyung ngu ba'i dge slong mas 'phya smod pa nas 'dul ba bcas pa'i bar du snga ma bzhin no/_/chu la rtse na ltung ba'o/_/de la dge slong mas chu la rtse na dngos po dgus re res kyang ltung bar 'gyur te/_khrus ras bcing ba dang /_chur
[\[114a\]]
[\[114a.1\]]zhugs pa dang /_lte ba man chad nub pa dang /_byi 'dzul byed pa dang /_'gram gcig nas gcig tu byung ba dang /_sbal skad zer ba dang /_chu rnga brdung ba dang /_chu rgyun las bzlog pa dang /_gcig la gcig chu 'thor ba ste 'di rnams gang byas
[\[114a.2\]]kyang dngos po re res ltung bar 'gyur ro/_/rtse ba'i bsam pa med pas 'khru na nyes med do/_/chu la rtse ba'i bsam pas sor mo man chad chu'i nang du bcug na nyes byas so/_/ltung ba bzhi bcu dgu pa rdzogs so//_//ston pa yul mnyan du yod pa na ste/_de'i
[\[114a.3\]]tshe 'phags pa ma 'gags pa bcom ldan 'das kyis dgra bcom pa thob par byas pas rus pa'i ri las ni bsgral/_mchi ma dang khrag gi rgya mtsho ni bskams pas/_bcom ldan 'das la drin la lan glan na/_bcom ldan 'das kyang sems can dag 'dul ba la
[\[114a.4\]]dgyes pas bdag gis sems can dag 'dul na/_bcom ldan 'das kyi drin lan lon par 'gyur ro snyam nas yul gzhan du song ba dang /_khyim bdag cig la bu mi sring gsum yod pa las bu mo ngo mtshar du 'phyo ba zhig pas/_'phags pa ma 'gags pa der 'ongs pa la
[\[114a.5\]]chags nas/_chags pa'i mtshan ma dag bstan nas 'phags pa ma 'gags pa la 'dzin du chas pa dang /_ma 'gags pa nam mkha' la 'phags nas rdzu 'phrul dag bstan pa dang /_mo yang dad pa skyes nas bden pa mthong bar gyur to/_/bden pa mthong nas 'phags pa ma
[\[114a.6\]]'gags pa bshos la spyan drangs pa dang /_ma 'gags pas zan za ba'i tshe sgo dam du gcod na zan bza' zhes smras pa dang /_mos kyang de bzhin du khas blangs nas ma 'gags pa zan za ba'i tshe bu mo de'i ming po khye'u gnyis la bram ze dang khyim bdag gzhan gyi bu dag gis khyed kyi
[\[114a.7\]]sring mo ni sbyar ma ste ya mtshan kun dang nyin zhag 'das par byed do zhes smras pa dang /_khye'u de gnyis khros nas ma 'gags pa bsad pa'i phyir ral gri phyung ste brgyugs pa dang /_sgo la mthar nas ma 'gags pas kyang khye'u de gnyis la chos bshad de bden pa mthong bar byas nas ma
[\[114b\]]
[\[114b.1\]]'gags pa la dge slong dag gis rmas pa nas rgyas par sbyar te bslab pa bcas pa dang /_bcu gnyis sde mo rnams nges kyi phyir ma bcas so zhes skyes pa dang khyim gcig gi nang du nyal bar byed pa dang /_don nyung du mas 'phya ba nas 'dul ba bcas pa'i bar du snga ma bzhin no/_/
[\[114b.2\]]yang dge slong ma gang skyes pa dang khyim gcig gi nang du nyal na ltung ba'o/_/khyim zhes bya ba zad par g.yogs pa lta bu bzhi rgyud gong ma dang 'dra'o/_/de la dge slong mas khang pa'i yang thog tu nyal lo/_skyes pa 'og khang du nyal na yang na skas dbyung bar bya/_sa skas yod
[\[114b.3\]]na mthongs dgab par bya'o/_/de ltar ma byas na ltung bar 'gyur ro/_/de bzhin du 'og khang dang bar khang la sogs pa yang sbyar te/_sab mo dang rib ma dang yol ba la sogs pa yang de bzhin du bar ma chad ma byas na ltung bar 'gyur ro/_/ma ning la sogs pa mi ma yin pa pho
[\[114b.4\]]dag dang lhan cig khyim gcig tu nyal na nyes byas so/_/ltung ba lnga bcu pa rdzogs so//_//ston pa yul mnyan du yong pa na ste/_de'i tshe dge slong ma sbom dga' mos gzugs mi sdug par bsgyur nas dge slong ma dag la bsdigs shing sngangs par byed pa dang /_
[\[114b.5\]]dge slong ma dag 'phya smod pa nas 'dul ba bcas pa'i bar du snga ma bzhin no/_/yang dge slong ma gang dge slong ma la sngangs par byed du 'jug na tha na rtsed mo bya bar bsams na yang ltung ba'o/_/dge slong mas dge slong ma sngangs par bya ba'i phyir sol ris bris sam/_gzugs
[\[114b.6\]]sdong dum 'dra bar mi sdug par bsgyur te gnod sbyin la sogs pa'i gzugs 'di 'dra'o zhe'am/_sgra mi snyan par phyung ste/_gnod sbyin la sogs pa'i sgra 'di 'dra'o zhe'am/_lus la rtsub pos reg par byas te gnod sbyin la sogs pa'i reg pa 'di 'dra'o zhes bdag byed
[\[114b.7\]]dam gzhan byed du bcug kyang rung ste/_thams cad ltung ba'o/_/lha'i gzugs la sogs pa nas 'jam pas reg pa'i bar du byas na thams cad nyes byas su 'gyur ro/_/dri zhim pa dang mi zhim pa'i khyad par yang gong ma bzhin no/_/dge slong ma dang khyim pa la
[\[115a\]]
[\[115a.1\]]sogs pa la bsdigs na nyes byas so/_/nyon mongs pa las dgrol ba'i phyir lam rgyud lnga'i sems can gyi gzugs dang rgyud la sogs pa bstan cing bshad pa la nyes pa med do/_/ltung ba lnga bcu gcig pa rdzogs so//_//ston pa
[\[115a.2\]]yul mnyan du yod pa na ste/_khyim bdag cig gis sangs rgyas la sogs pa dge slong 'khor dang bcas pa bshas la spyan drangs so/_/de'i tshe drug sde dang bcu bdun sde rnams rdzing zhig gi 'gram du phyin pa dang /_drug sdes bcu bdun sde la smras pa/_'u bu cag chu'i nang du byi'u zul byas
[\[115a.3\]]te/_su ring du 'dug phod pa lta'o zhes smras pa nas/_bcu bdun sde dag chu'i nang du zhugs te byi'u zul byed pa dang /_drug sde rnams kyis de dag gi gos rnams bsdus nas sbas te song ngo /_/bcu bdun sde dag chu'i nang nas byung ba dang /_gos rnams med nas rdzing gi
[\[115a.4\]]'gram na sgren mor 'khod pa'i tshe/_'phags pa maud gal gyi bu yang der 'ongs nas maud gal gyi bus ting nge 'dzin gyis dgongs te de dag gi gos rnams phyung ste byin no/_/de lta bur gyur pa las bslab pa bcas pa dang /_bcu gnyis sde rnams nged kyi phyir ma bcas so zhes
[\[115a.5\]]gzhan gyi gos dang yo byad la sogs pa sbed pa dang /_don nyung ngu ba'i dge slong ma rnams 'phya smod pa nas 'dul ba bcas pa'i bar du snga ma bzhin no/_/yang dge slong ma gang dge slong ma'am dge tshul lam dge tshul ma'i lhung bzed dam/_chos gos sam lhung bzed kyi snod dra ba'am
[\[115a.6\]]skom btub ba'i snod dam/_ska rags sam/_dge slong gi 'tsho ba'i yo byad dag kyang rung ba zhig sbed dam sbed du 'jug na de 'dra ba'i rkyen ma gtogs te ltung ba'o/_/dge slong mas pha rol ku re bya ba'i phyir tha na lan tshwa'i snod yan chad sbed dam sbed du 'jug na ltung ba'o/_/bar
[\[115a.7\]]chad brgyad byung ba lta bu'i phyir na sbas kyang nyes pa med do/_/ltung ba lnga bcu gnyis pa rdzogs so//_//ston pa yul mnyan du yod pa na ste/_dge slong ma sbom dga' mo mang du za mang du 'thungs pas bsod snyoms dag 'dug pa'i chos gos dag rdul dang dri
[\[115b\]]
[\[115b.1\]]mas ma rung bar gyur pa dang /_gos dri ma can dag slob ma rnams la byin no/_/slob ma dag gis gos dri ma can dag bkrus nas gdur gyi nang du sbas te gzhag pa dang /_spom dga' mos slob ma dag la ma byas par gos de phyung nas gyon te dri ma can du gyur pa dang /_slob ma dag mi
[\[115b.2\]]dga' bar gyur nas 'phya smod do zhes bya ba'i bar du rgyas par sbyar te/_bslab pa bcas pa'i bar du snga ma bzhin no/_/yang dge slong ma gang gis dge slong ma la gos byin nas de'i 'og tu gdeng med par gyon na ltung ba'o/_/gdeng med pa zhes bya ba ni bdag gi gos su byin
[\[115b.3\]]gyis ma brlabs pa la bya'o/_/de la dge slong mas mdza' bo'i 'du shes yod dam mthong na dga' bar 'gyur ba lta bu ni gyon na'ang nyes pa med do/_/ltung ba lnga bcu gsum pa rdzogs so//_//ston pa yul mnyan du yod pa na ste/_/de'i tshe dge slong ma bcu
[\[115b.4\]]gnyis sde rnams dge slong ma gzhan dag la rtsa ba med par lhag ma'i chos kyis skur cing de'i phyir rtsod cing gcig la gcig 'thab par gyur pa dang /_don nyung ngu ba'i dge slong ma rnams 'phya smod do zhes bya ba nas bslab pa bcas pa'i bar du snga ma bzhin no/_/yang dge slong ma gang
[\[115b.5\]]zhe sdang can zhig khros nas ma rangs te/_dge slong ma gtsang ma nyes pa med pa la rtsa ba med pa'i dge 'dun lhag ma'i chos kyis skur na ltung ba'o/_/gtsang ma zhes bya ba ni lhag ma la sogs pa'i nyes pa ma byung ba la bya'o/_/de la dge slong mas dge slong ma nyes pa med pa la
[\[115b.6\]]nyes pa med par 'du shes te bzod pa nas lta ba'i bar du sbas nas skur na ltung ba'o/_/de bzhin du the tshom na'ang /_ltung ba lhag ma byung ba las lhag ma ma byung bar 'du shes nas lta ba'i bar du sbas te ltung bas skur na'ang ltung ba/_nyes pa ma byung ba las nyes pa byung bar 'du shes
[\[115b.7\]]pa dang /_the tshom pa gnyis la nyes byas re re/_lhag ma nyid byung ba la byung ngo zhes smras pa la nyes pa med do/_/ltung ba lnga bcu bzhi pa rdzogs so//_//ston pa yul mnyan du yod pa na ste/_de'i tshe yul tsam pa zhes bya ba na tha ga pa gzhon nu cig 'dug pas
[\[116a\]]
[\[116a.1\]]mnyan du yod par song ste chung ma zhig blangs so/_/chung ma blangs nas ring po ma lon par chung ma dang 'thab mo byung nas tha ga pa de yul tsam par 'gro'o zhes chas pa dang /_sbom dga' mo lam du 'gro ba dang phrad do/_/thag pas sbom dga' mo la gar 'gro zhes
[\[116a.2\]]dris nas sbom dga' mos yul tsam par 'gro'o zhes smras so/_/'o na 'grogs so zhes de gnyis 'grogs te song ba dang /_thag pa'i chung mas khang thog tu byung ste bltas na de gnyis 'grogs par mthong ngo /_/des skad cher phyung ste/_dge sbyong mgo reg mas nga'i khyo kha
[\[116a.3\]]drangs so zhes bos pa dang /_grong khyer gyi mi rnams kyis bsnyags nas sbom dga' mo brdegs pa dang /_sbom dga' mos mig dag skrangs bzhin du dge slong ma dag gi gan du phyin nas dge slong ma dag gis smras pa nas 'dul ba bcas pa'i bar du snga ma bzhin no/_/yang dge slong
[\[116a.4\]]ma gang skyes pa dang lhan cig lam du zhugs te 'gro na tha na grong gzhan zhig tu phyin na yang ltung ba'o/_/dge slong ma skyes pa dang lam du zhugs te 'gro na rgyang grags phyed tshun chad du ni nyes byas/_rgyang grags gcig las 'das na ltung ba'o/_/lam mtshon pa'i phyir ram/_lam
[\[116a.5\]]mi shes te 'grogs pa la nyes pa med do/_/ltung ba lnga bcu lnga pa rdzogs so//_//mdor bstan pa ni/_'gron pa mang po rkun ma dang /_/brko dang mgron dang bslab pa dang /_/'thab dang mi smra 'gro ba dang /_/ma gus chang 'thung dus min pa'o/_/ston pa yul
[\[116a.6\]]mnyan du yod pa na ste/_de'i tshe dge slong ma sbom dga' mo tshong pa'i 'dron pa mang po dag dang 'grogs shing gseb lam du byung ste dong ba dang sho gam pas bdas nas sho gam gyi lam las 'byol zhing gseb lam du 'gro ba nyid dge slong ma 'di yin no zhes sbom dga' mo la brdegs so/_/
[\[116a.7\]]sbom dga' mos snad bzhin du slar gtsug lag khang du phyin pa dang /_dge slong ma dag gis smras pa nas 'dul ba bcas pa'i bar du snga ma bzhin no/_/yang dge slong ma gang 'dron pa mang po rkun ma dang lhan cig lam du zhugs nas 'gro na ltung ba'o/_/nyes pa lci yang gi khyad par dang
[\[116b\]]
[\[116b.1\]]gnang mi gnang gi rim pa ni gong ma dang 'dra'o/_/ltung ba lnga bcu drug pa rdzogs so//_//ston pa yul mnyan du yod pa na ste/_drug sde rnams rang gis sa brkor 'jug pa dang /_bram ze dang khyim bdag dag dge sbyong 'di dang nged du tha dad ci yod ces 'phya smod pa nas
[\[116b.2\]]sa ma brko shig ces bslab pa bcas pa dang /_bcu gnyis sde rnams nged kyi phyir ma yin zhes sa brko zhing brkor 'jug pa dang /_don nyung ngu pa dag 'phya ba nas bslab pa bcas pa'i bar du snga ma bzhin no/_/yang dge slong gang rang gi lag gis sa brko'am brkor 'jug na ltung
[\[116b.3\]]ba'o/_/sa zhes bya ba la rnam pa gnyis te/_'thas pa dang ma 'thas pa'o/_/'thas pa'i sa ni sor bzhi yan chad brkos na ltung ba'o/_/ma 'thas pa'i sa brkos na nyes byas/_sa'i shas che la bye ma chung sar rdo phyung ngam/_lci ba brkos na ltung ba'o/_/bye ma che na
[\[116b.4\]]nyes byas/_phur pa btab na ltung ba'o/_/phyung na nyes byas/_phur pa btsugs pa'i khung du btsugs na'ang nyes byas/_rtsig pa dang gdangs 'phan med pa las bshig na ltung ba'o/_/'phan nam ser ka yod pa bshig na nyes byas/_brtsigs pa bkog pa dang /_rlam
[\[116b.5\]]chags pa phyis pa dang /_'dam bsgul lam bsgul du bcug gam/_don med par sa la ri mo 'dri na nyes byas gzhan yang mthun mthun du rgyas par sbyar ro/_/ltung ba lnga bcu bdun pa rdzogs so//_//ston pa yul mnyan du yod pa na ste/_de'i tshe shAkya ming chen
[\[116b.6\]]gyis sangs rgyas la sogs pa dge slong gi dge 'dun 'khor dang bcas pa zla ba bzhir mgron du byas so/_/zla ba bzhi tshang nas drug sde rnams 'gror mi btub cing de na 'dug pa dang /_bcom ldan 'das kyis ji srid du mgron du bos pa de las lhag par zas bdag gir byed cing ma
[\[116b.7\]]'dug shig par bslab pa bcas pa dang /_bcu gnyis sde rnams nged kyi phyir ma yin no zhes ci srid du mgron du bos pa de las lhag par gnas shing kha zas bdag gir byed pa dang /_don nyung ngu ma'i dge slong ma rnams 'phya smod nas bcom ldan 'das kyis bka' stsal nas bslab pa
[\[117a\]]
[\[117a.1\]]bcas so zhes bya ba'i bar du snga ma bzhin no/_/zla ba bzhi mgron du byas nas dge slong mas bdag gir gyis shig de las lhag par bdag gir byas na ltung ba'o/_/so sor mgron du byas pa dang /_/yang yang mgron du byas pa dang /_dus kyis mgron
[\[117a.2\]]du byas pa dang /_rtag tu mgron du byas pa ma gtogs te de las de ni dus yin no/_/so sor mgron du byas zhes bya ba ni dge 'dun spyir zla ba bzhir mgron du byas pa las/_de'i nang nas kha cig ming gis btus te zla ba bzhi las ring du bzhag pa la bya'o/_/dus kyis mgron du bos
[\[117a.3\]]zhes bya ba ni ji srid mgron du bos pa las ring du mi 'dug tu mi rung bar dus kyis 'chu ba la bya'o/_/rtag tu zhes bya ba ni tshe gcig tu mgron du byas pa la bya'o/_/de la dge slong gis ji srid du mgron du bos pa las zan gcig tsam lhag par za na'ang ltung ba'o/_/yon bdag gis
[\[117a.4\]]kha zas ngan pa bsngos pa las/_bzang por bsnor te bslangs na gang bslangs kyang rung ltung ba re re'o/_/ngan par bsnor te bslangs na nyes byas so/_/nad pa la nyes pa med do/_/ltung ba lnga bcu brgyad pa rdzogs so//_//ston pa yul mnyan du yod pa na ste/_
[\[117a.5\]]de'i tshe bcom ldan 'das kyis dge slong pho mo gnyis ka'i bslab pa thun mong ba cig bcas nas/_dge slong gcig dge slong ma rnams la bsgor btang ba dang /_dge slong des kyang dge slong ma gcig la smras so/_/dge slong ma des dge slong ma rnams la bsgo ba dang /_dge slong
[\[117a.6\]]ma bcu gnyis sde dag byis pa glen pa khyed lta bus bsgo ba las nged mi nyan no zhes phyir 'khyal zhing smras pa dang /_de ltar gyur pa dge slong ma dag gis zhes bya ba nas bslab pa bcas so zhes bya ba'i bar du snga ma bzhin no/_/yang dge slong ma gang dge slong ma rnams kyis 'phags
[\[117a.7\]]ma bslab pa 'di la slobs shig ces bsgo na/_'di skad ces bdag ni dge slong ma mdo sde 'dzin pa dang /_'dul ba 'dzin pa dang /_ma mo 'dzin pa la ma dris kyi bar du byis pa glen pa mi gsal ba mi mkhas pa khyed cag gi tshig gi bslab pa 'di la mi bslab po zhes zer na ltung ba'o/_/
[\[117b\]]
[\[117b.1\]]kun shes par 'dod pa'i dge slong mas kyang bslab pa 'di la slobs shig dge slong mas mdo sde 'dzin pa dang 'dul ba 'dzin pa dang /_ma mo 'dzin pa la dris shig de la de ni dus yin no/_/byis pa zhes bya ba ni mdo sde dang 'dul ba spyir mi shes pa la bya'o/_/glen pa zhes bya ba ni mdo
[\[117b.2\]]sde dang 'dul ba'i don mi shes pa la bya'o/_/mi gsal ba zhes bya ba ni cung zad shes kyang mdo sde dang 'dul ba'i tshig mi gsal ba la bya'o/_/mi mkhas pa zhes bya ba ni mdo sde dang 'dul ba so sor mtshams 'brel bar mi shes pa la bya'o/_/kun shes par 'dod pa zhes bya ba ni
[\[117b.3\]]tshul khrims kyi khyad par shes par 'dod pa zhes bya ba'i tha tshig go/_/de la dge slong mas bslab pa slobs shig ces rigs par bsgo ba las byis pa'o zhes bya ba la sogs pa gzhung gzhan las smos pa'i tshig gang smos te smras kyang rung ma mnyan na thams cad ltung ba'o/_/
[\[117b.4\]]ltung ba lnga bcu dgu pa rdzogs so//_//ston pa yul mnyan du yod pa na ste/_de'i tshe bcu gnyis sde rnams lkog bur nyan cing gcig la gcig tshig dag skyel ba dang /_dge slong ma rnams 'thab cing rtsod par gyur nas don nyung ngu ba'i dge slong ma rnams 'phya ba
[\[117b.5\]]nas bslab pa bcas pa'i bar du snga ma bzhin no/_/yang dge slong ma gang dge slong ma rnams 'thab par gyur mtshang 'bru bar gyur/_mi mthun par gyur cing 'khod pa las dge slong ma 'di dag ji skad zer ba bdag gis mnyan te/_de lta de lta bur sta gon bya'o snyam nas cang mi smra bar
[\[117b.6\]]bzhabs te nyan cing 'dug na ltung ba'o/_/de la dge slong mas sgra thos pa tsam du nyan na nyes byas so/_/sgra dang don gnyi ga thos par nyan na ltung ba'o/_/de bzhin du ra ba dang yol ba dang sab mo la sogs pa'i phag nas mnyan pa'ang de bzhin no/_/rtsod pa byung ba zhi bar bya ba'i bsam pas
[\[117b.7\]]nyan na nyes pa med do/_/dge slong ma grogs kyis der 'gro na se gol dang skad dang rting sgra dag mi 'byin cing 'jab pa'i tshul du 'gro na nyes byas so/_/ltung ba drug cu pa rdzogs so//_//ston pa mnyan du yod pa na ste/_de'i tshe bcu gnyis sde dag dge 'dun chos bzhin
[\[118a\]]
[\[118a.1\]]pa'i las byed pa'i 'phro las stan las langs te 'gro ba dang /_dge slong ma rnams la 'phya smod pa nas 'dul ba bcas pa'i bar du snga ma bzhin no/_/yang dge slong ma gang dge 'dun chos bzhin du rnam par gdon mi za ba'i gtam zer ba na cang mi smra bar
[\[118a.2\]]stan las langs te 'gro la dge slong ma 'khod pa la yang ma smras na de 'dra ba'i rkyen ma gtogs te ltung ba'o/_/rnam par gdon mi za ba'i gtam zer ba na zhes bya ba ni/_gsol ba dang bzhi la sogs pa'i las brgya rtsa gcig gang yang rung ba la bya'o/_/dge slong mas rkyen byung
[\[118a.3\]]ste 'gro na rkyen byung ngo zhes ma smras par song na dge 'dun gyi sgra thos kyi bar du ni nyes byas/_sgra dang don gnyi ga mi thos par song na ltung ba'o/_/rkyen byung ngo zhes smras te song ba la nyes pa med do/_/ltung ba drug cu gcig pa rdzogs so//_//ston pa yul mnyan du yod pa
[\[118a.4\]]na ste/_de'i tshe dge slong ma sbom dga' mo sangs rgyas la sogs pa dkon mchog gsum la ma gus pa dang /_don nyung ngu ba'i dge slong ma rnams 'phya smod pa nas 'dul ba la bslab pa bcas pa'i bar du snga ma bzhin no/_/gus par mi byed na ltung ba'o/_/de la dge slong mas dge
[\[118a.5\]]'dun dang khang skyong la sogs pa la stan long shig ce'am/_song shig ces bya ba la sogs pa rigs pa'i tshig gis bsgo ba ma mnyan pa ni dge 'dun la ma gus pa zhes bya ste ltung ba'o/_/slob dpon dang mkhan po la sogs pa grogs mo rnams kyis 'dug shig ces bya ba la sogs pa rigs
[\[118a.6\]]pa'i tshig gis bsgo ba ma nyan na nyes byas so/_/ltung ba drug cu gnyis pa rdzogs so//_//ston pa yul mnyan du yod pa na ste/_de'i tshe khyim bdag rtogs ldan gyi bu dge slong bder 'ongs dgra bcom pa thob pa'i 'og tu yul sbal kar zhes bya ba na a mra mu stegs zhes bya
[\[118a.7\]]ba'i klu 'dul du song ba las/_slar 'ong ba'i lam yogs su sngon gyi mdza' bo ba lang rdzi zhig gis zan la bos nas ba lang la blud pa'i chang nyung zad cig skom dang bses te blud pa dang /_bde bar 'ongs ra ro nas tshong dus kyi dbus su 'gyel ba dang /_bcom ldan 'das kyi byin gyi rlabs
[\[118b\]]
[\[118b.1\]]gyis bde bar 'ongs kyi thog tu rdo'i khang bu zhig sprul to/_/de ltar gyur pa las bslab pa bcas pa dang dge slong ma rnams kyis bdag cag gi chang gi slad du ji lta bur bslab par bgyi zhus pa dang /_bcom ldan 'das kyis chang 'thung ba'i nyes pa rnams bshad nas 'dul ba la bslab pa'i
[\[118b.2\]]gnas bcas so/_/'bru'i chang dang 'bras bu'i chang myos par 'gyur ba 'thungs na ltung ba'o/_/'bru'i chang zhes bya ba ni nas 'bras la sogs pa'i chang la bya'o/_/'bras bu'i chang zhes bya ba ni rgun 'brum la sogs pa la bya'o/_/de la dge slong mas chang gi kha dog dang ro dang chang gi dri dang
[\[118b.3\]]myos par 'gyur ba ste 'di bzhi dang ldan pa'i chang 'thungs na ltung ba'o/_/'di gcig dang mi ldan pa'i chang 'thungs na nyes byas so/_/chang nar ma son pa 'thungs na nyes byas/_dge slong mas bza' ba dang btung ba la sogs pa myos par 'gyur ba shes bzhin du zos sam 'thungs na
[\[118b.4\]]nyes byas so/_/mdze nad byung ba'i phyir lus bsku ba'am/_kha nad byung ba'i phyir khar blugs nas pho ba la nyes pa med do/_/ltung ba drug cu gsum pa rdzogs so//_//ston pa yul mnyan du yod pa na ste/_de'i tshe drug sde 'char ba dgra bcom pa thob pa'i 'og tu
[\[118b.5\]]khyim bdag gi chung ma gtum mo zhes bya ba'i mna' ma la 'dod chags smad pa'i chos bshad pa dang /_gtum mo'i mna' ma'i byi po mi rgod kyis 'char ba'i mgo bcad pa'i bar du rgyas par sbyar te/_bcom ldan 'das kyis bslab pa bcas pa dang /_dge slong ma bcu gnyis
[\[118b.6\]]sde dag dge slong ma 'khod pa dag la ma smras par dus dang dus ma yin par grong du 'jug pa dang /_don nyung ngu ba'i dge slong ma dag 'phya smod pa nas 'dul ba la bcas pa'i bar du snga ma bzhin no/_/yang dge slong ma gang dus ma yin par grong du 'jug la dge slong ma 'khod pa la ma smras
[\[118b.7\]]na de 'dra ba'i rkyen ma gtogs te ltung ba'o/_/dus ma yin pa zhes bya ba ni phyi dro la bya'o/_/de 'dra ba'i rkyen ma gtogs te zhes bya ba ni sngon dge slong ma gcig gos lhag rnams khyim pa cig gi khyim du gtams te gzhag pa las/_khyim bdag de'i khyim me shor nas dge slong
[\[119a\]]
[\[119a.1\]]ma des dge slong ma rnams la smras kyi bar du gos lhag ma rnams kyang mes tshig pa dang /_dge slong ma de las glengs te bar chad brgyad byung na dge slong ma 'khod pa las ma byas par song yang nyes pa med do zhes rjes su gnang ba la bya'o/_/de la dge slong mas
[\[119a.2\]]dge slong ma 'khod pa la 'khod par 'du shes bzhin ma byas pa dang /_the tshom za ba la ltung ba re re/_mi 'khod pa la 'khod par 'du shes pa dang /_the tshom pa gnyis la nyes byas te gong ma'i bzhi rgyud dang 'dra bar sbyar ro/_/ltung ba drug cu bzhi pa rdzogs so//_//
[\[119a.3\]]mdor bstan pa ni/_khyim dang mtshan mo da gdod dang /_/khab ral khri dang bdal ba dang /_/gding dang g.yan pa dgab pa dang /_/bde bar gshegs kyi chos gos so/_/gleng gzhi ni mnyan du yod pa na ste/_de nas dge slong ma dga' mo snga dro chos gos gyon lhung bzed
[\[119a.4\]]thogs nas khrims zla dge slong ma gzhan dag dang yon bdag gzhan zhig gi khyim du song ste/_de la mthun pa'i chos bstan pas mngon par dad par byas te/_dge slong ma'i dge 'dun gyi phyir bshos sbyor bar bskul to/_/de nas phyi nyin gyi tshe dge slong ma'i dge 'dun snga dro sham
[\[119a.5\]]thabs dang chos gos dang lhung bzed thogs te/_khyim bdag de'i bkad sa gang na ba der song ste stan bting ba la 'dug pa'i bar du'o/_/dge slong ma dga' mo bya ba dag mang du byed pa mang bas gdugs tshod las yol du byed pa dang /_dge slong ma de dag gis khyim bdag
[\[119a.6\]]de la 'di skad ces smras so/_/khyim bdag dge slong ma'i dge 'dun bsnyen bkur ba'i dus la bab bo/_/des 'di skad ces smras so/_/'phags ma bdag gis ga la 'tshal ba shos kyi zhal ta ba dga' mos 'tshal to zhes pa nas don nyung ngu ma'i dge slong ma dag 'phya bar
[\[119a.7\]]gyur te/_de lta bur gyur pa bcom ldan 'das la gsol to/_/bcom ldan 'das kyis bka' stsal pa/_zas kyi snga rol dang /_zas zos kyi 'og tu khyim du rgyu bar mi bya'o/_/de na zhal ta ba dang bshos kyi bskul ma btab pa zhig yod na de dag dge 'dun gyi bya
[\[119b\]]
[\[119b.1\]]ba dang /_dge 'dun gyi byed pa zhig yod pa las nyams par gyur pas/_bka' stsal pa/_zas kyi snga rol ni khyim gnyis so/_/de nas bcom ldan 'das kyis dge slong ma rnams la bslab pa 'dod pa nas bslab pa la gus pa'i bsngags pa brjod de 'di skad ces bka' stsal
[\[119b.2\]]to/_/yang dge slong ma gang zas dang bcas pa'i khyim du mgron du bos nas zas kyi snga rol dang zas kyi 'og tu grong rgyu zhing 'gro la/_khyim pa 'dug pa la ma bsgo na de 'dra ba'i rkyen ma gtogs te ltung ba'o/_/yang dge slong ma gang zhes bya ba ni dga' mo'o/_/zas yod pa na
[\[119b.3\]]zas dang bcas pa'o/_/khyim ni khyim bdag gi khyim du mgron du bos pa'o/_/zas kyi snga rol ni snga dro'i dus so/_/zas zos kyi 'og tu zhes bya ba ni phye ma red kyi dus so/_/ltung ba ni snga ma bzhin no/_/de la ltung ba ji lta bu zhe na ji tsam du dge slong mas dge slong ma dag zas
[\[119b.4\]]dang bcas pa'i khyim du mgron du bos pa las zas kyi snga rol du khyim gnyis gnyis su 'gro ba las ched du bsams nas khyim gsum du 'gro na ltung ba'o/_/zas zos kyi 'og tu khyim gsum du 'gro ba las ched du bsams nas khyim bzhir 'gro na ltung ba'o/_/gal te
[\[119b.5\]]khyim bdag la byas te song na nyes pa med do/_/ltung ba drug cu lnga pa rdzogs so//_//ston pa mnyan du yod pa na ste/_tshe dang ldan pa 'char ba btsun mo phreng ldan ma'i slob dpon yin pas/_de nam ma nangs skya rengs ma shar bar rgyal po'i pho brang du song
[\[119b.6\]]ste btsun mo la chos bshad pa las bcas te/_phyis bcu gnyis sde rnams dge slong ma rnams la ma bcas so zhes nam ma nangs par rgyal po'i pho brang du 'dong bas de lta bur gyur pa dge slong ma dag gis bcom ldan 'das la gsol zhes bya ba nas/_bslab pa bcas
[\[119b.7\]]zhes bya ba'i bar du snga ma bzhin no/_/yang dge slong ma gang nam ma nangs skya rengs ma shar rin po che lta bu ma bsdus par rgyal po rgyal rigs spyi bo nas dbang bskur ba'i sgo'i gtan pa'am gtan pa'i nye 'khor las 'das na de 'dra ba'i rkyen ma gtogs te ltung ba'o/_/
[\[120a\]]
[\[120a.1\]]yang dge slong ma gang zhes bya ba ni bcu gnyis sde dang 'dra ba gzhan yang ngo /_/nam ma nangs zhes bya ba ni nam ma zad pa'o/_/skya rengs ma shar zhes bya ba la skya rengs la gsum ste/_sngon po dang /_ser po dang /_dmar po'o/_/skabs 'dir dmar po
[\[120a.2\]]la bya'o/_/ma shar zhes bya ba ni ma byung ba'o/_/rin po che zhes bya ba ni mtshan mo snang bar byed pa ste/_nor bu dang /_mu tig dang /_bai DUr+ya dang /_g.yas su 'khyil pa la sogs pa la bya'o/_/rin po che lta bu zhes bya ba ni 'thab mo'i cha byad thams cad dang /_rol mo'i cha byad du
[\[120a.3\]]gtogs pa rnams so/_/rgyal po zhes bya ba ni dbang bskur ba ste tha na bud med kyang rung ngo /_/gtan pa zhes bya ba ni gsum ste/_rgyal po dang grong khyer dang btsun mo'i 'khor gyi sgo gtan no/_/skabs 'dir ni rgyal po'i grong khyer gyi sgo gtan 'das par bzung ngo /_/nye 'khor ni de'i g.yas
[\[120a.4\]]g.yon no/_/'das na zhes bya ba ni song ba'o/_/rkyen ma gtogs zhes bya ba ni gnang ba'o/_/ltung ba zhes bya ba ni snga ma bzhin no/_/de la ltung ba ji lta bu zhe na/_dge slong mas nam ma nangs pa la nam ma nangs par 'du shes sam the tshom za yang rung /_rgyal po dang grong khyer gyi
[\[120a.5\]]sgo gtan las 'das na ltung ba'o/_/nam ma nangs pa la ma nangs par 'du shes pa dang /_the tshom za ba ni nyes byas so/_/nam ma nangs pa la nam ma nangs par 'du shes sam the tshom za bzhin du btsun mo'i 'khor gyi gtan pa las 'das na nyes byas/_nam nangs pa lam nangs par
[\[120a.6\]]'du shes pa dang the tshom za ba yang nyes byas nyid do/_/rgyal po'am btsun mo'am rgyal bu'am blon pos bos pa dang bar chad brgyad las gang yang rung ba byung ste der song na nyes pa med do/_/las dang po pa la sogs pa la ltung ba med do/_/ltung ba drug cu drug pa rdzogs so//_//
[\[120a.7\]]gleng gzhi mnyan du yod pa na ste/_drug sde po rnams zla ba phyed phyed cing so sor thar pa'i mdo 'don pa'i tshe/_ri mo dang /_bla ma dang /_gces pa dang /_yid la 'dzin pa dang /_sems rtse gcig pa dang /_gus par yang mi nyan la/_dge slong rnams la yang tshe dang ldan
[\[120b\]]
[\[120b.1\]]pa dag chos 'di yang mdo'i nang du gtogs shing 'dus par bdag cag gis da gdod shes so zhes byas pa dang /_de dag la dge slong ma rnams kyis khyod sngon so sor thar pa'i mdo 'don pa'i tshe ma thos sam ci na de skad zer/_de dag na re nged kyi las 'di gcig pu'am 'dod pa dang gnod
[\[120b.2\]]sems dang 'tshe ba'i rnam par rtog pa la yang rtog mod ces zer ba dge slong dag gis ston pa la gsol nas bslab pa bcas pa dang /_bcu gnyis sde rnams 'di dge slong ma rnams la ma bcas so zhes zla ba phyed phyed cing so sor thar pa'i mdo 'don pa'i tshe gong ma skad du zer
[\[120b.3\]]bas dge slong ma dag gis bcom ldan 'das la gsol nas bslab pa bcas pa'i bar du snga ma bzhin no/_/yang dge slong ma gang zla ba phyed phyed cing so sor thar pa'i mdo bshad pa 'don pa'i tshe/_'phags ma dag ji ltar chos 'di yang mdo'i nang du 'dus mdo'i nang du
[\[120b.4\]]gtogs par bdag gis da gzod shes so zhes de skad zer la/_de gal te dge slong ma rnams kyis kyang dge slong ma 'di sngon gyi gso sbyong gi tshe lan gnyis sam gsum gyi tshe 'dug par shes na lan mang du lta ci smos/_dge slong ma de mi shes pas ni mi 'grol te/_de
[\[120b.5\]]la ltung ba gang byung ba de chos bzhin du 'chags su gzhug pa'i steng du khyod zla ba phyed phyed cing so sor thar pa'i mdo bshad pa 'don pa'i tshe bsti stang byed cing chos mi nyan/_bla mar mi byed/_rus pa bzhin du mi byed/_yid la mi 'dzin/_sems rtse gcig tu mi byed/_rna
[\[120b.6\]]blags te mi nyan/_sems thams cad kyis bsams te chos mi nyan pas dge slong ma khyod ma rnyed pa'o/_/rnyed pa ma yin no/_/nyes pa rnyed pa'o/_/legs pa ma rnyed pa'o zhes 'gyod du gzhug go/_/dge slong ma de la 'gyod par bya ba ni 'di yin te ltung ba'o/_/yang dge slong ma
[\[120b.7\]]gang zhes bya ba ni bcu gnyis sde dang 'dra ba gzhan yang ngo /_/zla ba phyed phyed ces bya ba ni gso sbyin gyi dus so/_/so sor thar pa ni phas pham pa bzhi nas rtsod pa zhi bar bya ba'i chos bdun pa'i bar dag go/_/mdo bshad ces bya ba ni yang dag par bkod pa'o/_/'don pa zhes
[\[121a\]]
[\[121a.1\]]bya ba ni rab tu bsgrags pa'o/_/ji ltar chos 'di yang mdo'i nang du gtogs/_mdo'i nang du 'dus par bdag gis da gdod shes so zhes bya ba ni/_bcom ldan 'das kyis gsungs pa'i mdo'i nang nas 'byung ba yin par bdag gis da gdod shes
[\[121a.2\]]so zhes zer ba'o/_/gso sbyin gyi las gnyis gsum zhes pa ni des so sor thar pa'i mdo lan gnyis sam gsum thos pa'o/_/lan mang du lta ci smos zhes pa ni lan mang du'o/_/mi shes pas ni mi 'grol zhes pa ni gal te mi shes na yang de bzhin du mi gtong gi ltung ba dang
[\[121a.3\]]bcas pa yin par bstan pa'o/_/de ltung ba gang 'byung ba zhes bya ba ni ltung ba sde lnga las gang yang rung ba'o/_/de chos bzhin du byed du gzhug ces pa ni 'chags su gzhug pa'o/_/bsti stang byed cing chos mi nyan bla mar mi byed ces pa ni rim gro dang btsun par mi byed pa'o/_/rus
[\[121a.4\]]pa bzhin mi byed ces pa ni dpe ste/_ji ltar lus kyi gtso bo rus pa bzhin so sor thar pa la gtso bor mi 'dzin pa'o/_/yid la mi 'dzin ces pa ni sems la 'dris par mi byed pa'o/_/sems rtse gcig tu mi byed pa ni sems thams cad gcig tu mi sdud pa'o/_/rna blags te mi
[\[121a.5\]]nyan ces pa ni rna ba'i dbang bo der mi gtong pa'o/_/sems thams cad kyis bsams te chos mi nyan ces pa ni dbang po rnams ma bsdus pa'i phyir ro/_/ma rnyed pa zhes pa ni dge ba'o/_/rnyed pa ma yin no zhes pa ni dge ba de ma rnyed pa'i phyir ro/_/nyes pa rnyed pa'o zhes pa ni dge
[\[121a.6\]]ba rnyed pa ma yin pa'i phyir ro/_/legs pa ma rnyed pa ni de nyid ma thob pa'o/_/'gyod du gzhug ces pa ni nyes pa la yid byung zhing skyo bar bya ba ste/_'gyod du 'jug pa'i 'og tu 'chags su gzhug pa'o/_/ltung ba zhes bya ba ni snga ma bzhin no/_/de la ltung ba gang zhe na/_dge slong
[\[121a.7\]]mas ltung ba sde lnga'i nang du gtogs pa 'don pa'i tshe bsti stang dang bla ma dang rus pa bzhin du mi byed/_yid la mi 'dzin sems rtse gcig tu mi byed/_rna blags te mi nyan sems thams cad kyis bsams te mi nyan par bdag gis da gdod chos 'di mdo'i nang du gtogs shing
[\[121b\]]
[\[121b.1\]]'dus par shes so zhes zer na thams cad ltung ba'o/_/lam log par rgas pa dang /_mi shes par bden pa la nyes pa med do/_/las dang po pa la sogs pa la ltung ba med do/_/ltung ba drug cu bdun pa rdzogs so//_//gleng gzhi mnyan du yod pa na ste/_ba so mkhan chos can
[\[121b.2\]]sngon gcer bu pa la dad pa zhig gnas par bsod snyoms pa zhig gis chos bshad de btul nas bslab pa'i gnas la bkod de rdzas las byung ba'i bsod nams bshad pa dang /_chos can rang gi bzos dge 'dun la bsnyen bkur bgyi'o zhes byas pa dang /_dge slong ma
[\[121b.3\]]rnams kyis ba so dang rus pa dang rwa las khab ral byed du bcug_/dge slong ma bcu gnyis sdes kyang rin ma byin par khab ral mang du bcol bas ba so dang /_rus pa dang /_rwa yang zad de dbul por gyur pas gcer bu pa dag 'phya ste/_'di nged la dga' ba'i tshe yo byad
[\[121b.4\]]phun sum tshogs pa dang ldan na da ni dge slong shAkya'i bu la dga' bas zan yang med do zhes mi snyan par zer te/_de lta bur gyur pa dge slong ma dag gis ston pa la gsol nas bcu gnyis sde rnam grangs du mas smad de/_'dul ba la bslab pa'i gnas bcas pa'i bar du
[\[121b.5\]]snga ma bzhin no/_yang dge slong ma gang ba so'am rus pa'am rwa'i khab ral byed du bcug nas bcag na ltung ba'o/_/yang dge slong ma gang zhes bya ba ni bcu gnyis sde dang 'dra ba gzhan yang ngo /_/ba so dang rus pa dang rwa ni dngos su zad khab ral ni rnam pa gnyis te/_kha gab can
[\[121b.6\]]dang glo gab can no/_/byed ces bya ba ni bdag gam gzhan gyis so/_/bcag nas zhes bya ba ni dngos po de sngar chog la gdong ltung ba bshags par bya'o zhes bya ba'i tha tshig go/_/ltung ba zhes bya ba ni snga ma bzhin no/_/de la ltung ba gang zhe na/_dge slong mas ba
[\[121b.7\]]so'am/_rus pa'am/_rwa yang rung khab ral byas sam byed du bcug na thams cad du ltung ba'o/_/gang gi mdun du 'chags pa'i tshe des kyang khyod kyis dngos po bcag gam zhes dris shig_/ma dris par nyes pa bshags na gnyi ga la nyes byas te ltung ba yang bshags par mi 'gyur
[\[122a\]]
[\[122a.1\]]ro/_/ma zin par btong ba dang /_zin te mi 'chab pa dang /_gzhan gyi phyir byed pa ni nyes byas so/_/byas pa rnyed pa dang byas pa spyod pa ni nyes pa med/_khab ral rnam pa bzhi ni 'chang du gnang ste/_ra gan dang zangs dang /_khar ba dang /_lcags
[\[122a.2\]]kyi'o/_/las dang po pa la sogs pa la nyes pa med do/_/ltung ba drug cu brgyad pa rdzogs so//_//gleng gzhi mnyan du yod pa na ste/_dge slong zhig ljongs rgyu zhing mnyan du yod par phyin nas rkang pa bkrus te khri thung ngu ba cig gi steng du 'dug pa dang /_dpyid tsha
[\[122a.3\]]bas sbrul gdug pa zhig kyang tsha bas nyen te bsil bar 'dod pas dge slong des khri'u'i drung du rkang pa bkrus pa'i gnas der nyal lo/_/dge slong de yang lam gyis dub pas lus 'gyur zhing mgo 'chog ste/_lus yang dang yang btud pa dang /_sprul gyis 'dis bdag la gnod pa byed do
[\[122a.4\]]snyam nas dge slong de'i 'phral bar bzung bas dus las 'das so/_/de lta bur gyur pa bcom ldan 'das la gsol nas phyin chad khri rkang thung ngu la nyal bar mi bya'o zhes bka' stsal pa dang /_bcu gnyis sde dag gis khri rkang pa khru bcu gnyis pa byas te skas btsugs nas nyal bar
[\[122a.5\]]byed pa dge slong ma dag gis ston pa la gsol nas bslab pa bcas so/_/dge slong ma'i dge 'dun gyis khri'am khri'u byed na rkang pa bu gar gzhug pa ma gtogs par bde bar gshegs pa'i sor brgyad kyi tshad du gyis shig_/de las lhag par byas na bcad nas ltung ba'o/_/
[\[122a.6\]]gzhan ni go sla bas ma bshad do/_/sor brgyad kyi tshad du gyis shig ces bya ba ni ston pa'i sor de mi tha mal pa'i khru tshad ma gang ngo /_/bcad na zhes bya ba ni lhag ma bcad nas ltung ba bshags so/_/ltung ba zhes bya ba ni snga ma bzhin no/_/de la ltung ba gang zhe na dge slong mas ji
[\[122a.7\]]tsam du bde bar gshegs pa'i sor brgyad las chung zad cig lhag na thams cad du ltung bar 'gyur ro/_/gang gi mdun du bshags pa des kyang lhag ma bcad dam zhes dris shig ma dris par bshags na gnyi ga la nyes byas te/_ltung ba yang bshags par mi 'gyur
[\[122b\]]
[\[122b.1\]]bas slar yang bshags par bya'o/_/ltung ba drug cu dgu pa rdzogs so//_//ston pa mnyan du yod pa na ste/_bsnyen dga' bos snga phyir khri thob pa rnams rgan rims kyis phrogs pas yang mal stan bsgo ba'i dus la bab pa dang /_gzhan gyis khri phrogs su
[\[122b.2\]]dogs pa'i phyir khri shing bal gyis bdal te gzhag go/_/yang dge slong rgan rims shig 'ongs te/_bsnyen dga' bo la 'di su'i khri/_'di bdag gi shing bal lo zhes byas pa dang /_dge slong gzhan zhig gis shing bal ni bsnyen dga' bo'i yin/_khri ni dge 'dun
[\[122b.3\]]gyi'o zhes smras pa dang /_bsnyen dga' bo khros nas shing bal bsdus te nyung zad cig steng du gtor ro/_/dge slong de yang ma brtags par nyal bas nam nangs te langs na shing bal gyis lus kun g.yogs shing skya bor gyur to/_/dge slong dag gis khyod 'bras kyi
[\[122b.4\]]g.yul na nyal lam zhes byas pa dang /_ji ltar gyur pa rgyas par smras te/_dge slong dag gis ston pa la gsol nas bslab pa bcas pa dang /_bcu gnyis sde rnams 'di dge slong ma rnams la ma bcas so zhes dge 'dun gyi khri'u dang khri la shing bal bdal bas don nyung
[\[122b.5\]]ngu ba'i dge slong ma rnams kyis ston pa la gsol nas 'dul ba la bslab pa'i gnas bshad do/_/yang dge slong ma gang dge 'dun gyi khri'u'am khri la shing bal bdal tam bdal du bcug na bsdus nas ltung ba'o/_/gzhan ni go sla bas ma bshad do/_/de la shing bal zhes bya
[\[122b.6\]]ba ni rnam pa lnga ste/_rtswa ka sha dang /_shing mar ka dang /_shing zhom pa dang /_ras bal dang /_lcang ma'i bal lo/_/bdal zhes bya ba ni bdag nyid kyis so/_/bdal du bcug ces bya ba ni gzhan la'o/_/bsdus nas zhes bya ba ni bdal ba bsdus pa'i 'og tu ltung
[\[122b.7\]]ba bshags par bya'o/_/ltung ba zhes bya ba ni snga ma bzhin no/_/de la ltung ba ji lta bu zhe na/_dge slong mas dge 'dun gyi khri'am khri'u la shing bal bdal tam bdal du bcug na thams cad du ltung ba'o/_/gang gi mdun du bshags pa des kyang bdal ba bsdus sam
[\[123a\]]
[\[123a.1\]]zhes dris shig_/ma dris par bshags na gnyi ga la nyes byas te ltung ba yang bshags par mi 'gyur bas slar yang bshags par bya'o/_/ltung ba bdun cu pa rdzogs so//_//ston pa mnyan du yod pa na bzhugs so/_/de'i tshe na
[\[123a.2\]]dge slong ma rnams gding ba ring por byas nas rings so zhes bcad/_thung ngur byas nas thungs so zhes slar sdud de bya ba mang pos dge ba'i bar chad du gyur pas rnam grangs du mas smad de/_'dul ba la bslab pa'i gnas bshad pa'i bar du snga ma bzhin no/_/dge slong ma gding ba
[\[123a.3\]]byed na tshad bzhin du gyis shig_/de la gding ba'i tshad ni 'di yin te/_srid du bde bar gshegs pa'i mtho do/_/zheng du mtho phyed dang do ste/_srid du mtho gang gis bsrings shig de las lhag par byas na bcad nas ltung ba'o/_/gding ba zhes bya ba ni stan no/_/srid du bde bar
[\[123a.4\]]gshegs pa'i mtho do ni khru tshad ma gsum mo/_/zheng du mtho phyed dang do la khru tshad ma gnyis dang sor drug go/_/srid du mtho gang gis bsrings shig ces bya ba ni gal te lus rings te mi chog na'o/_/lhag par byas na zhes bya ba ni de las 'das pa'o/_/bcad nas
[\[123a.5\]]zhes bya ba ni dngos po lhag ma bcad nas ltung ba bshags par bya'o/_/ltung ba zhes bya ba ni snga ma bzhin no/_/de la ltung ba gang zhe na/_dge slong mas gding ba srid du khru phyed dang lnga/_zheng du khru do dang sor drug las lhag par byas na thams cad du ltung ba'o/_/gang gi mdun du
[\[123a.6\]]bshags pa des kyang dngos po lhag pa bcad dam zhes dris shig ma dris na gnyi ga la nyes byas so/_/ltung ba yang bshags pa slar bshags par bya'o/_/ltung ba bdun cu gcig pa rdzogs so//_//gleng gzhi mnyan du yod pa na ste/_de na dge slong ma zhig g.yan
[\[123a.7\]]pas btab ste g.yan pa dgab pa med par bsod snyoms la song ba las sbrang ma dag 'du bar gyur pa dang /_khyim bdag dang bram ze rnams 'phags ma 'khor mang zhes 'phya ba dge slong ma dag gis ston pa la gsol nas 'dul ba la bslab pa'i gnas bshad de/_dge slong ma
[\[123b\]]
[\[123b.1\]]g.yan pa dgab par byed na tshad bzhin du gyis shig_/de la g.yan pa dgab pa'i tshad ni 'di yin te/_srid du bde bar gshegs pa'i mtho bzhi/_zheng du mtho do'o/_/de las lhag par byas na bcad nas ltung ba'o/_/de la g.yan pa dgab pa ni nad kyi gos so/_/srid du bde bar
[\[123b.2\]]gshegs pa'i mtho bzhi ni khru tshad ma drug go/_/zheng du mtho do ni khru tshad ma gsum mo/_/de la ltung ba gang zhe na dge slong mas ci tsam du g.yan pa dgab pa srid du khru drug zheng du khru gsum las lhag par byas na thams cad du ltung ba'o/_/gang gi mdun du bshags pa
[\[123b.3\]]des kyang dngos po lhag ma bcad dam zhes dris shig_/ma dris par bshags na gnyi ga la nyes byas so/_/ltung ba yang bshags pa ma yin pas slar bshags par bya'o/_/ltung ba bdun cu gnyis pa rdzogs so//_//bcom ldan 'das mnyan du yod pa na bzhugs
[\[123b.4\]]so/_/de'i tshe bsnyen dga' bo bde bar gshegs pa'i chos gos kyi tshad dang /_de las lhag pa'i tshad du gos byas te gyon pas de ltar mi gnang ngo zhes dge slong ma rnams la bslab pa bcas pa dang /_sbom dga' mos bslab pa 'di dge slong ma rnams la ma bcas so zhes bde bar
[\[123b.5\]]gshegs pa'i chos gos kyi tshad dang /_de las lhag pa'i tshad du chos gos byed pas/_don nyung ngu ba'i dge slong ma dag 'phya ste/_ston pa la gsol nas sbom dga' mo rnam grangs du mas smad de 'dul ba la bslab pa'i gnas bcas so/_/yang dge slong ma gang bde bar
[\[123b.6\]]gshegs pa'i chos gos kyi tshad kyi chos gos byed dam/_bde bar gshegs pa'i chos gos las lhag par byed na ltung ba'o/_/bde bar gshegs pa'i chos gos kyi tshad ni 'di yin te/_srid du bde bar gshegs pa'i mtho bcu/_zheng du mtho drug ste/_de la
[\[123b.7\]]'di ni bde bar gshegs pa'i chos gos kyi tshad do/_/bde bar gshegs pa'i mtho bcu la khru tshad ma bco lnga'o/_/mtho drug la khru dgu'o/_/gzhan ni brda phrad par zad do/_/de la ltung ba zhes bya ba ni snga ma bzhin no/_/de la ltung ba gang zhe na/_dge slong ma ji tsam du bde
[\[124a\]]
[\[124a.1\]]bar gshegs pa'i chos gos kyi tshad du chos gos byas sam bde bar gshegs pa'i chos gos las lhag par byas na thams cad du ltung bar 'gyur ro/_/las dang po pa dang smyos pa dang sems 'khrugs pa dang nad kyis gzir ba dag la ltung ba med do/_/
[\[124a.2\]]ltung ba bdun cu gsum pa rdzogs so//_//mdor bstan pa ni/_sgog skya spang bar bya ba dang /_/rmongs kyang breg par mi bya dang /_/sor mo'i tshigs gnyis mi 'da' dang /_/thal mo brdeg par mi bya dang /_/rjen pa btso bar mi bya dang /_/chus kyang gtor
[\[124a.3\]]par mi bya dang /_/sngon po bshang ba mi dor dang /_/rtsig pa'i rgyab tu dor mi bya/_/bcom ldan 'das mnyan du yod pa na bzhugs te/_'khor mang po rnams la chos 'chad pa las dge slong cig bden pa mthong ba'i rgyu dang ldan par mkhyen nas chos bstan na des bden pa mthong bar
[\[124a.4\]]ma gyur te/_ci'i phyir bden pa mthong bar ma gyur ces brtags na/_dge slong des sgog skya zos pas bden pa mthong bar ma gyur te/_bcom ldan 'das kyis bka' stsal pa/_dge slong gis sgog pa za bar mi bya sgog pa zos par gyur na bden pa mthong ba'i bar chad du yang 'gyur lha'i 'khor
[\[124a.5\]]rnams nyan pa dang /_srung ma dag kyang mi dga' bar gyur pa las bcom ldan 'das kyis zar ma gnang ba dang /_dge slong ma rnams sgog skya za bar gyur ba las mi gnang bar bcas/_yang dge slong ma gang sgog skya za na ltung ba'o/_/dge slong ma mi na bar sgog skya za na thams cad
[\[124a.6\]]du ltung bar 'gyur ro/_/na bar gyur pa mtshams kyi phyi rol du 'dug la bza' bar bya'o/_/sgog pa za ba'i tshe klog 'dri dang kha ton dag kyang mi bya/_khyim pa rnams la yang chos mi bstan/_gtsug lag khang du phyag la sogs pa'ang mi bya/_dge 'dun gyi phyi
[\[124a.7\]]sar yang 'gro bar mi bya/_nad sos nas lus dang chos gos la sogs pa khrus byas nas/_gdod gtsug lag khang du sngon bzhin du gnas par bya'o/_/ltung ba bdun cu bzhi pa rdzogs so//_//ston pa yul mnyan du yod pa na ste/_sbom dga' mos bdag rang gi
[\[124b\]]
[\[124b.1\]]gsang ba'i spu rnams bregs nas chu bo a dzir ba tir gtor khyim bdag mo dang khrus byed pa las ngoms par gyur te/_nga'i 'dra bar thig le can 'di shin tu sdug cing mdzes pas khyed kyang breg pa'i rigs so zhes bstan pa las/_khyim bdag 'phya zhing ma dad par gyur pa las
[\[124b.2\]]bcas/_yang dge slong ma gang rmongs 'breg na ltung ba'o/_/yang dge slong mas ched du bsams te gsang ba'i spu 'breg na ltung bar 'gyur ro/_/de la nyes pa med pa ni rma byung bar gyur tam/_shu ba byung bar gyur na/_dge 'dun ma la zhus te breg par bya/_ma dris
[\[124b.3\]]na nyes byas so/_/ltung ba bdun cu lnga pa rdzogs so//_//ston pa yul mnyan du yod pa na bzhugs te/_bcom ldan 'das 'khor mang po la chos 'chad pa'i tshe dge slong ma'i 'khor rnams khyim mi mo bzhin du dri mi zhim par gyur/_bcom ldan 'das
[\[124b.4\]]kyis khrus gyis shig par bka' stsal nas/_sbom dga' mos mdzub mo'i tshigs gnyis 'das par bkrus na rma byung zhing snad par gyur te ngu ba las dge slong ma dag gis thos te ci'i phyir du zhes smras na/_gsang ba'i phyogs 'khru ba'i tshe mdzub mo'i tshigs gnyis
[\[124b.5\]]'das par bkrus pas snad par gyur te ngu'o zhes smras pa dang /_don nyung ngu bas 'phya ba la bcas so/_/yang dge slong ma gang 'khru ba na sor mo'i tshigs gnyis las 'das par bcug ste 'khru na ltung ba'o/_/dge slong ma khrus byed pa'i tshe mdzub mo'i tshigs gnyis las 'das
[\[124b.6\]]par bcug ste 'khru na ltung ba'o/_/tshigs gnyis ma 'das na nyes byas/_/ltung ba bdun cu drug pa rdzogs so//_//ston pa mnyan du yod pa na ste/_dge slong ma sbom dga' mo 'dod chags kyis gzir bar gyur nas 'dis nyes byas so zhes
[\[124b.7\]]mo mtshan la brdegs pa dang /_snad par gyur te ngus pa las dge slong ma dag gis ci'i phyir du zhes smras nas/_'dod chags skyes pa las mo mtshan la brdegs te snad nas ngu'o zhes smras pa dang /_de ltar gyur pa dge slong dag gis bcom ldan 'das la gsol pa
[\[125a\]]
[\[125a.1\]]dang /_bka' stsal pa dge slong ma 'dod chags skyes nas sems gdul bar rigs pa las sems mi gdul bar mo mtshan brdegs na ltung bar 'gyur ro zhes bcas/_yang dge slong ma gang gsang ba'i phyogs su thal mo brdegs na ltung ba'o/_/dge
[\[125a.2\]]slong mas ji tsam du ched du bsams te gsang ba'i phyogs su thal mo brdegs na ltung ba'o/_/ltung ba bdun cu bdun pa rdzogs so//_//bcom ldan 'das mnyan du yod pa na bzhugs te/_de'i tshe na tshe dang ldan pa kun dga' bos bsams pa bdag
[\[125a.3\]]gis rnam pa thams cad kyi sgo nas bcom ldan 'das la bsnyen bkur gyis bstabs na/_rang gi lag gis dar te btsos pa de lta bu zhig bcom ldan 'das la ma gsol gyis bdag gi lag dar te btsos pa zhig gsol zhes zhus pa dang /_bka' stsal pa de bzhin
[\[125a.4\]]gshegs pa'am de bzhin gshegs pa'i nyan thos ni rang gis btsos pa'am/_dge slong gis btsos pa bza' bar ma brtags so zhes bka' stsal pa las/_phyis dge slong ma zhig bdag nyid kyis rjen pa 'tshod cing za ba las bcas/_yang dge slong ma gang rjen
[\[125a.5\]]pa 'tshed na ltung ba'o/_/rjen pa 'tshed ces bya ba ni bza' ba lnga dang bca' ba lnga sngar gzhan gyis ma btsos par bdag 'tshed na ltung ba'o/_/de la nyes pa med pa ni sngar gzhan gyis btsos pa las ma tshos pa'am/_sngar lhan cig bsnun pa bdag nyid kyis btsos na'ang
[\[125a.6\]]nyes pa med do/_/ltung ba bdun cu brgyad pa rdzogs so//_//ston pa yul mnyan du yod pa na ste/_dge slong ma sbom dga' mo dang 'od srungs chen po zam pa'i 'og tu phrad pa dang /_sbom dga' mos smras pa 'di ni sngon mu stegs can rigs dma' ba las rab tu byung
[\[125a.7\]]ba'o zhes tshig gis spos nas chus kyang gtor ba las bcas so/_/yang dge slong ma gang 'khor gyi gtso bo la chu gtor na ltung ba'o/_/'khor gyi gtso bo la zhes bya ba ni dge 'dun gyi gnas brtan nam dge slong pha la bya ste dge slong mas ched du bsams te chu gtor na ltung
[\[125b\]]
[\[125b.1\]]ba'o/_/de la nyes pa med pa ni brgyal bar gyur pa las chu gtor ram nad kyis btab pa la chu gtor na nyes pa med do/_/ltung ba bdun cu dgu pa rdzogs so//_//ston pa yul mnyan du yod pa na bzhugs te/_sbom dga' mos ldum pa zhig la shang tse bslangs
[\[125b.2\]]pa las ma byin pa dang /_de'i nub mo 'khru sman 'thungs te ngan skyugs bsags nas shang tse zad par bskus pa dang /_khyi dag gis zos nas ldum pa de ma dad cing 'phya ba las bcas yang dge slong ma gang rtswa sngon po la bshang ba 'dor na ltung ba'o/_/dge slong mas sa gzhan
[\[125b.3\]]yod bzhin du sngon po'i sa phyogs su bshang ba 'dor na ltung ba'o/_/nyes pa med pa ni phyogs thams cad sngo ste sa gzhan med na nyes pa med do/_/ltung ba brgyad cu pa rdzogs so//_//ston pa mnyan du yod pa na ste/_sbom dga' mos mang du ni za nyung ngu ni mi 'thung
[\[125b.4\]]ba las bshang ba gci ba dag mang bar gyur te/_nub mo gtsug lag khang gi sgo bcad pas ngan skyugs snod du bsags pa las de'i tshe rgyal po gsal rgyal gyis blon po dpal 'phel zhes bya ba bka' chad cig bcad pa las/_de'ang rgyal po la bzod pa gsol du 'gro
[\[125b.5\]]ba'i lam du dge slong ma'i dbyar mo khang gi drung du byung ba las sbom dga' mos ma brtags par mi gtsang ba'i bum pa rtsig pa'i rgyab tu 'phangs pa las de'i mgo bor phog nas dpal 'phel gyis bsams pa/_yang na ni bdag la bkra shis par 'gyur/_yang na ni bdag la mi
[\[125b.6\]]dge bar 'gyur ro zhes bsams nas song ste rgyal po la bzod par gsol ba dang /_rgyal pos kyang bzod par gnang ste blon po de yang dga' bar gyur nas bdag la mi gtsang ba'i bum pas 'thor ba gang yin pa de la ras chen po zhig sbyin no snyam nas/_dge slong ma'i dbyar mo khang
[\[125b.7\]]du smras pa dang /_sbom dga' mo yin par gyur te de la byin no/_/phyis sbom dga' mo dge slong ma gzhan dag dang 'thab par gyur pa dang /_nga'i bshang ba tsam yang khyod kyis mi nus te nga'i bshad bas kyang ras chen po 'di lta bu rnyed do zhes ngoms pa las bcas/
[\[126a\]]
[\[126a.1\]]yang dge slong mas gang ma brtags par rtsig pa'i rgyab tu bshang ba 'dor na ltung ba'o/_/dge slong mas rtsig pa'i rgyab tu sngar ma brtags par bshang ba 'dor na ltung bar 'gyur ro/_/ltung ba brgyad cu gcig pa rdzogs so//_//
[\[126a.2\]]mdor bstan pa ni/_skyabs yod par ni skyes pa dang /_/dge slong dang yang 'greng mi bya/_/bla gab med par skyes pa dang /_/gcig pu dge slong gnas mi bya/_/rna bar bshub par byed pa gnyis/_/bdag la brdeg par mi bya dang /_/tshangs par spyod pa mnal rdo
[\[126a.3\]]dang /_/legs par ma mthong mi gleng ngo /_/ston pa mnyan du yod pa na ste/_dge slong ma sbom dga' mos spos 'tshong khye'u dang gnas khang gcig tu 'dug tu ma gnang ba dang /_sbom dga' mos bsams pa gnas khang gcig gi nang du 'dug tu ma gnang na yang
[\[126a.4\]]'greng ba ni nyes pa med do snyam nas/_spos 'tshong khye'u dang 'greng zhing gtam rnam pa sna tshogs smra ba las bcas/_/yang dge slong ma gang skyes pa dang lhan cig dben pa skyabs yod pa na 'greng na ltung ba'o/_/dben pa skyabs yod pa zhes bya ba ni khyim rnam pa bzhi gong
[\[126a.5\]]du smos pa dang 'dra'o/_/bdag kyang gcig pu skyes pa yang gcig pu ste/_/gzhan med par dben par 'gro zhing gtam zer na ltung ba'o/_/nyes pa med pa ni pha ming dang gtam zer ba la nyes pa med do/_/ltung ba brgyad cu gnyis pa rdzogs so//_//ston pa
[\[126a.6\]]mnyan du yod pa na ste/_dge slong ma rnams bsod snyoms la dong /_de'i tshe dge slong ma sbed ma la khang skyong gi res bab ste/_gtsug lag khang gi phyag dar byed cing 'dug pa las 'char ba yang der 'ongs te 'gro zhing sngon gyi gtam rnam pa sna tshogs zer ba las dge slong ma nad
[\[126a.7\]]pa zhig gis mthong nas/_dge slong ma dag slar lhags na gtsug lag khang gi phyag dar la sogs pa ma zin nas/_ci'i phyir ma zin zhes smras pa dang /_nad pa des ji lta bur gyur pa zhib tu smras te dge slong ma dag 'phya ba las bcas/_yang dge slong ma gang dge slong dang
[\[126b\]]
[\[126b.1\]]lhan cig skyabs yod pa na 'greng na ltung ba'o/_/ltung ba'i khyad par ni gong ma dang 'dra'o/_/ltung ba brgyad cu gsum pa rdzogs so//_//ston pa mnyan du yod pa na ste/_dge slong ma sbom dga' mos bsams pa dben pa skyabs yod par ni 'greng zhing gtam
[\[126b.2\]]zer du bcom ldan 'das kyis ma gnang bas/_bla gab med par 'greng zhing gtam byas kyang nyes pa med do snyam nas/_'greng zhing gtam rnam pa sna tshogs zer ba las bcas so/_/yang dge slong ma gang skyes pa dang /_lhan cig bla gab med pa na 'greng na ltung
[\[126b.3\]]ba'o/_/ltung ba'i khyad par ni gong ma dang 'dra'o/_/ltung ba brgyad cu bzhi pa rdzogs so//_//ston pa mnyan du yod pa na ste/_sbed ma dang 'char ba gnyis bla gab med par 'greng zhing gtam rnam pa sna tshogs zer ba las bcas te/_yang dge slong ma gang
[\[126b.4\]]gcig pu dge slong dang lhan cig bla gab med pa na 'greng na ltung ba'o/_/'di'i khyad par yang gong ma dang 'dra'o/_/ltung ba brgyad cu lnga pa rdzogs so//_//ston pa mnyan du yod pa na ste/_dge slong ma sbom dga' mo gcig pu gnas khang gcig na gnas pa las phye ma
[\[126b.5\]]red khar spos 'tshong gi khye'u khri'i 'og tu sbas te bzhag nas/_de'i 'og tu brjed de khye'u de byung nas sbom dga' mo yang skrag par gyur nas rkun po byung ngo zhes khus btab pa dang /_dge slong ma dag gis smras te spos 'tshong yin pa dang 'phya bas/_bcom ldan 'das kyis
[\[126b.6\]]khyim zla med par dge slong ma gcig pu ma gnas shig_/gcig pu gnas na ltung bar 'gyur ro zhes bcas/_yang dge slong ma gang gcig pu gnas khang na gnas na ltung ba'o/_/dge slong mas shes bzhin du gcig pu gnas khang gcig gi nang du gnas par byed na ltung
[\[126b.7\]]ba'o/_/bsam gtan gyi mthu khugs su nye ba'am khugs zin na nyes pa med do/_/ltung ba brgyad cu drug pa rdzogs so//_//ston pa mnyan du yod pa na ste/_sbom dga' mos skyes pa'i rna bar bshubs pa las bcas/_yang dge slong ma gang skyes pa'i rna bar bshubs
[\[127a\]]
[\[127a.1\]]na ltung ba'o/_/ltung ba brgyad cu bdun pa rdzogs so//_//ston pa mnyan du yod pa na ste/_sbom dga' mo'i rna bar skyes pas bshubs pa las bcas/_yang dge slong ma gang skyes pas rna bar bshubs pa nyan na ltung ba'o/_/ltung ba brgyad cu brgyad
[\[127a.2\]]pa rdzogs so//_//ston pa mnyan du yod pa na ste/_sbom dga' mos dge slong dag gi rna bar bshubs pa las bcas so/_/yang dge slong ma gang dge slong gi rna bar bshubs na ltung ba'o/_/ltung ba brgyad cu dgu pa rdzogs so//_//ston pa mnyan du yod pa na ste/_
[\[127a.3\]]sbom dga' mo'i rna bar dge slong dag gis bshubs pa nyan pa las bcas/_yang dge slong ma gang dge slong gis rna bar bshubs pa nyan na ltung ba'o/_/ltung ba dgu bcu pa rdzogs so//_//ston pa mnyan du yod pa na ste/_dge slong ma sbom dga' mo dge slong ma gzhan dang 'thab
[\[127a.4\]]pa las de'i 'og tu khros nas bdag nyid la brdeg pa las bcas/_yang dge slong ma gang khros nas bdag la brdegs na ltung ba'o/_/de la dge slong mas ji tsam du khros 'khrugs rngams te/_bdag nyid la khu tshur dang thal mo dang rdo dbyug gis brdegs kyang rung ste ltung bar 'gyur ro/_/
[\[127a.5\]]ltung ba dgu bcu gcig pa rdzogs so//_//ston pa mnyan du yod pa na ste/_dge slong ma sbom dga' mo la khyim bdag gis ci dag mthong ngam thos sam zhes smras nas/_mthong re dkon mchog gsum med par gyur/_tshul khrims med par gyur ces pa las
[\[127a.6\]]bcas/_yang dge slong ma gang tshangs par spyod pa mna' rdor byed na ltung ba'o/_/yang dge slong ma gang zhes bya ba ni sbom dga' mo'o/_/tshangs par spyod pa zhes bya ba ni mya ngan las 'da' ba'o/_/de la mna' rdor byed ces bya ba ni de la mna' 'dor ba'o/_/de la mthong re
[\[127a.7\]]sangs rgyas med par gyur cig ces bya na'ang ltung ba'o/_/chos zhig par gyur cig ces bya na'ang ltung ba'o/_/dge 'dun med par gyur cig ces zer na'ang ltung ba'o/_/nga'i tshul khrims la gtogs zhes zer na ltung ba'o/_/dge slong grogs dga' ba dang /_pha ma dang /_khyim
[\[127b\]]
[\[127b.1\]]pa gzhan la mna' rdor byed na nyes byas so/_/mna' rdor byed na nyes byas/_ltung ba dgu bcu gnyis pa rdzogs so//_//ston pa mnyan du yod pa na ste/_dge slong ma mang po rnams dge 'dun gyi lhag ma byung ba'i gang zag dang nyes pa gzhan byung ba rnams la mthong ba dang thos
[\[127b.2\]]pa dang dogs pa med par spang ba'i las byed pa las bcas/_yang dge slong ma gang legs par ma mthong ba la sogs pa glengs na ltung ba'o/_/yang dge slong mas nyes pa ma mthong bar glengs te spang ba'i las byed na'ang ltung ba/_ma thos par glengs na'ang ltung
[\[127b.3\]]ba'o/_/mi dogs par glengs na yang ltung ba'o/_/so so nas bsnor te glengs na 'ang ltung ba'o/_/ltung ba dgu bcu gsum pa rdzogs so//_//mdor bstan pa ni/_mun pa rgya skyegs chang chang dang /_/ma gtad par ni 'gro mi bya/_/khyim pa dag gi stan la'ang min/_/de
[\[127b.4\]]la gnas par bya ma yin/_/snga na gnas par shes pa dang /_/nad pa la yang ngan grogs bya/_/dbyar mo khang nas bskrad mi bya/_/khri dang gding ba gcig la'ang min/_/ston pa mnyan du yod pa na ste/_dge slong ma dag cig ljongs rgyur dong ba las/_khang pa mun can zhig tu
[\[127b.5\]]ma brtags par nub mo nang du zhugs pa las khyim pa dag gis bzung ste/_mi tshangs par spyad pa las bcas/_yang dge slong ma gang ma brtags par gnas na ltung ba'o/_/ci tsam du dge slong mas khang pa sngar mun nag can du ma brtags pa la ma brtags par shes bzhin du
[\[127b.6\]]'dug na ltung bar 'gyur ro/_/sngar brtags sam mun pa med pa ni nyes pa med do/_/ltung ba dgu bcu bzhi pa rdzogs so//_//ston pa mnyan du yod pa na ste/_sbom dga' mo 'dod chags kyis gzir nas khyim mi mo rnams la/_khyed khyim thab med pa'i tshe 'dod
[\[127b.7\]]chags kyis gzir ba na thabs ci ltar 'dod chags sel/_de dag gis smras pa/_rgya skyegs kyi chang chang po 'dzud do/_/de nas yang btsun mo phreng ldan ma'i der song ste/_sbom dga' mos smras pa/_rgyal po bya ba dang byed pa dag la song ba'i tshe 'dod chags kyis gzir
[\[128a\]]
[\[128a.1\]]na thabs gang gis zhi bar byed/_btsun mos smras pa/_de ni khyim mi mos byas pa yin na/_khyed rab tu byung bas ci zhig bya/_sbom dga' mos smras pa/_bdag kyang 'dod chags kyis rab tu gzir bar gyur to/_/btsun mos smras pa/_rgya
[\[128a.2\]]skyegs kyi chang chang gis zhi bar bgyid do/_/dge slong ma sbom dga' mo yang nam 'dod chags kyis gzir bar gyur pa de na rgya skyegs chang chang rting pa la sbyar te 'jug pa las/_de'i dus su khang pa me shor bas rting pa la chags bzhin du byung ba dang /_me gsod pa'i ra mda' ba
[\[128a.3\]]khyim pa dag gis mthong ste/_sbom dga' mo la 'di ji zhes dris na khyed kyis ma la dris shig_/sring mo la dris shig ces byas pas khyim pa rnams 'phya ba las bcas/_yang dge slong mas rgya skyegs kyi chang chang 'jug na ltung ba'o/_/yang dge slong mas 'dod chags kyi
[\[128a.4\]]dbang gis ched du bsams te rgya skyegs la sogs pa'i chang chang 'jug na ltung ba'o/_/ltung ba dgu bcu lnga pa rdzogs so//_//ston pa mnyan du yod pa na ste/_sbom dga' mos grong gi dbus su khyim mi mo rnams bsdus nas kha phug tu bltas te chos mang du ston
[\[128a.5\]]cing 'chad pa las/_khyim mi mo rnams khyim gyi bya ba dang byed pas brel te so sor langs te dong ba dang /_sbom dga' mo kha phug tu bltas pas ma mthong ste/_da dung yang chos sgrogs pa las/_grogs mo khyod su la chos 'chad ces dris na khyim mi mo rnams la 'chad do zhes
[\[128a.6\]]smras pa dang /_des smras pa khyim mi mo rnams ni dong zin to zhes smras nas/_de dag gis kyang stan rnams bor te song ba las/_stan rnams rkun po dag gis khyer te stor bar gyur nas khyim pa rnams ma dad par gyur pa las bcas/_yang dge slong ma gang chos 'chad na khyim pa'i stan
[\[128a.7\]]khyim pa la ma gtad par stan bor te song na ltung ba'o/_/yang dge slong ma gang zhes bya ba ni sbom dga' mo'o/_/dge slong mas ci tsam du khyim mi mo rnams la chos 'chad pa'i tshe khyim pa rnams dong bar shes bzhin du/_stan bdag nyid kyis ma brtul tam/_khyim pa la brtul
[\[128b\]]
[\[128b.1\]]cig ces ma bsgo bar song na 'dom bzhi bcu rtsa dgu tshun chad ni nyes byas/_de las ring du song na ltung ba'o/_/bar chad brgyad byung na nyes med do/_/ltung ba dgu bcu drug pa rdzogs so//_//ston pa mnyan du yod pa na ste/_sbom dga' mo snga dro bsod snyoms la zhugs pa las
[\[128b.2\]]khyim bdag gtsang sbra la dga' ba zhig gi sgor phyin te/_/khyim bdag de'i mal sgo khyams na 'dug pa bu mo zhig bsrung zhing mis reg pa lta ci smos te/_chung ngu na sbrang ma yang 'dug tu mi rung ste skrod pa las sbom dga' mos smras pa/_mtshan bzangs mo bsod snyoms byin cig ces
[\[128b.3\]]smras pa dang /_bu mos smras pa bdag ni mal 'di srung ngo /_/sbom dga' mos smras pa bsod snyoms khyer shog_/de'i bar du srung ngo zhes nas bu mos bsod snyoms len du song ba'i 'og tu sbom dga' mos rkang pa ma bkrus pa khyim bdag de'i mal thog tu 'dug pa las/_khyim bdag de ma
[\[128b.4\]]dad cing 'phya ba las bcas/_yang dge slong ma ma bsgo bar khyim pa'i khyim du stan la 'dug na ltung ba'o/_/dge slong mas khyim pa 'dug pa la ma dris par khyim pa'i stan la 'dug na ltung ba'o/_/ltung ba dgu bcu bdun pa rdzogs so//_//ston pa mnyan du yod pa na ste/_dge slong ma
[\[128b.5\]]cig ljongs rgyur dong ba las phye ma red dgongs su khyim bdag po ni med/_khyim bdag mo la dris nas der nyal ba las khyim bdag kyang phyis 'ongs te/_de chung ma dang yongs su spyod pa las/_de'i chung ma nyor zhing skad mi snyen par zer ba las dge slong ma de dag gis thos te dge slong
[\[128b.6\]]ma gzhon nu ma zhig gis gad mo shor nas/_khyim bdag de la 'phya zhing mi snyan par zer ba las bcas so/_/yang dge slong ma gang khyim bdag la ma dris par gnas par byed na ltung ba'o/_/dge slong mas ji tsam du khyim bdag po la ma dris par khyim bdag gi khyim du zhag lon par byed
[\[128b.7\]]na ltung ba'o/_/bud med dbang che ba yugs sa mo la dris pa la nyes pa med do/_/ltung ba dgu bcu brgyad pa rdzogs so//_//ston pa mnyan du yod pa na ste/_dge slong ma sbom dga' mo ljongs rgyu zhing dong ba las/_khyim bdag gi grong du phyin te/_de na sngan dge slong
[\[129a\]]
[\[129a.1\]]ma 'khod pa gang gis khyim pa'i tha snyad kyis bsu ba dang /_phyag byas pa la sogs pa ma byas pas sbom dga' mo khros te/_de dag bskrad nas bdag nyid der gnas pa la bcas/_yang dge slong ma gang khyim pa'i khyim na sngon gnas pa skrod na ltung ba'o/_/
[\[129a.2\]]yang dge slong ma gang gis khyim pa'i khyim na dge slong ma snga na gnas pa las bdag phyis 'ongs te khros nas skrod par byed na ltung ba'o/_/de la nyes pa med pa ni gnas de nas ma bskrad na srog la sman pa'am/_tshangs par spyod pa'i bar chad du 'gyur ba tsam gyi tshod na nyes pa med do/_/ltung ba dgu
[\[129a.3\]]bcu dgu pa rdzogs so//_//ston pa mnyan du yod pa na ste/_dge slong ma sbom dga' mos slob ma dang nye gnas dag sngar bsnyen nas/_phyis nad kyis btab par gyur pa la nad g.yog dang sman dang zas dag ma byin pa las bcas/_yang dge slong ma gang lhan cig gnas pa
[\[129a.4\]]dang /_nye gnas bsnyen pa la nad kyis btab nas grogs mi byed na ltung ba'o/_/dge slong mas dge slong ma dang nye gnas rab tu byung zhing bsnyen par rdzogs par byas la de'i 'og tu na bar gyur la nad g.yog mi byed na ltung ba'o/_/sman mi byed na yang ltung ba'o/_/kha zas la sogs pas
[\[129a.5\]]gso bar mi byed na yang ltung ba'o/_/bdag la med na gzhan las btsal te sbyin no/_/bdag mi khom na gzhan la yang bcol te nad g.yog byed du gzhug go/_/yo byad ma rnyed pa'am/_med pa'am bar chad brgyad byung na nyes pa med do/_/ltung ba brgya pa rdzogs so//_//
[\[129a.6\]]ston pa mnyan du yod pa na ste/_sbom dga' mos bsams pa/_skye dgu'i bdag mo chen mo ni spang ba phun sum tshogs pa dang ldan pas de dang lhan cig gnas par yang bdag gis mi nus/_chos sbyin ma ni 'khor mang bas de dang gnas par yang bdag gis mi nus te/_gau ta ma
[\[129a.7\]]rid de ma dang lhan cig tu gnas so snyam nas/_de dang lhan cig tu gnas par gyur pa las/_srod kyi dus su sbom dga' mo zas bzang po'i gtam dang /_zas zhim po'i gtam mang du byed cing de 'ba' zhig gis nam nangs par byed de/_slob ma dag la chos mi slob bo/_/de nas snga dro'i
[\[129b\]]
[\[129b.1\]]dus su bsod snyoms la 'jug par byed do/_/sbom dga' mo rtag par yang de ltar byed pa las gau ta ma rid de mas de'i 'khor rnams mi dge ba las bzlog ste dge ba la btsud pa las sbom dga' mo khros 'khrugs rngams nas gau ta ma rid de ma 'di sngon bu sha za ba yin no zhes 'dzer cing bskrad
[\[129b.2\]]pa las bcas/_yang dge slong ma gang dbyar mo khang nas dge slong ma skrod na ltung ba'o/_/dge slong mas ji tsam du khros 'khrugs rngams te/_dge slong ma'i gtsug lag khang nas dge slong ma skrod dam skrod du 'jug gam bar chad brgyad byung na nyes pa med do/_/ltung ba brgya rtsa
[\[129b.3\]]gcig pa rdzogs so//_//ston pa mnyan du yod pa na ste/_dge slong ma rid de dang a ri sta gnyis khri gcig gi steng mthang sprad cing nyal ba las/_don nyung ngu ba'i dge slong ma dag 'phya ba las bcas/_yang dge slong ma gang dge slong ma dang lhan cig khri gcig gi
[\[129b.4\]]steng du nyal na ltung ba'o/_/yang dge slong mas ched du bsams te khri gcig gi steng du gos gcig gi nang du mthang sprad de nyal na ltung ba'o/_/rjes su gnang ba ni dge slong ma dag cig ljongs rgyu zhing dong ba las/_khyim bdag gi grong du gnas par gyur pa las/_khyim bdag
[\[129b.5\]]gi mal khri dag brnyan por byin pa dang /_khyim pa'i de na khri nyung bas bcom ldan 'das kyis khri gcig gi steng du nyal du ma gnang ngo zhes kha cig sa la nyal bar gyur pa dang /_phyis bka' stsal pa khri nyung zhing dge slong ma mang na khri gcig gi steng du gnyis nyal bar gnang ste/_bar du
[\[129b.6\]]gtur bu dang /_chos gos kyis chod cig dang nyes pa med do zhes bka' stsal to/_/ltung ba brgya rtsa gnyis pa rdzogs so//_//mdor bstan pa ni/_dbyar ma tshang bar mi 'gro dang /_/dbyar gnas de nas 'gro ba dang /_/dogs dang bcas pa'i yul 'khor gnyis/_/lha rten
[\[129b.7\]]khang pa tha ma yin/_/lo ni bcu gnyis ma lon dang /_/lon yang bskos pa ma yin gyis/_/khyim so bzung na bcu gnyis dang /_/de yang dge 'dun ma bskos na'o/_/ston pa mnyan du yod pa na ste/_dge slong ma sbom dga' mo dbyar tshul du zhugs pa las/_zla ba ma tshang bar
[\[130a\]]
[\[130a.1\]]tshul dral te/_ljongs rgyu zhing 'gro ba la bcas/_yang dge slong ma gang dbyar ma tshang bar ljongs rgyu zhing 'gro na ltung ba'o/_/dge slong mas dbyar tshul du zhugs na zla ba gsum gyi bar du tshang bar tshul bsrung bar bya'o/_/zla ba gsum ma tshang bar tshul
[\[130a.2\]]dral na ltung ba'o/_/bar chad brgyad byung na nyes pa med do/_/ltung ba brgya rtsa gsum pa rdzogs so//_//ston pa mnyan du yod pa na ste/_bcom ldan 'das kyis bka' stsal pa/_dge slong ma rnams tshul byung ba'i 'og tu ljongs rgyu ba spyod cig ces gsungs pa las
[\[130a.3\]]bcas/_yang dge slong ma dbyar gnas nas ljongs rgyu zhing mi 'gro na ltung ba'o/_/yang dge slong ma gang zhes bya ba ni gang gzhan yang de dang 'dra ba dag go/_/dbyar gnas zhes bya ba ni/_dbyar zla ba gsum du tshul bsrungs pa'o/_/ljongs rgyu zhing mi 'gro na zhes bya ba ni tshul nas byung ba'i
[\[130a.4\]]'og tu ljongs rgyu zhing mi spyod pa'o/_/dge slong mas tshul nas byung ba'i 'og tu tha na nyin zhag tsam yang ljongs rgyu ba mi spyod na ltung bar 'gyur ro/_/ltung ba brgya rtsa bzhi pa rdzogs so//_//ston pa mnyan du yod pa na ste/_bcom ldan 'das kyis dge slong ma ljongs rgyu ba spyod cig ces
[\[130a.5\]]bka' stsal pa las/_sbom dga' mos yul dogs pa dang bcas pa/_'jigs shing bag tsha ba dang bcas pa'i phyogs su ljongs rgyu ba las mi rgod dag gis bcom pa las bcas/_yang dge slong ma gang yul 'khor dogs pa dang bcas par ljongs rgyu zhing 'gro na ltung ba'o/_/
[\[130a.6\]]dge slong ma gang zhes bya ba ni sbom dga' mo'o/_/dogs pa dang bcas zhes bya ba ni mi rgod dag yod par dogs pa'o/_/'jigs pa dang bcas zhes bya ba ni mi rgod dag gis bcom par mngon du snang ngo /_/bag tsha ba dang bcas zhes bya ba ni gcan gzan gtum po mi la za ba dag gnas
[\[130a.7\]]pa'o/_dge slong mas ji tsam du shes bzhin du de 'dra ba'i yul 'khor du ljongs rgyu zhing 'gro na ltung ba'o/_/bar chad brgyad byung ste der mi 'gror mi rung na nyes pa med do/_/ltung ba brgya rtsa lnga pa rdzogs so//_//ston pa yul mnyan du yod pa na ste/_dge slong ma zhig ljongs rgyu
[\[130b\]]
[\[130b.1\]]zhing dong ba las/_pha rol po gzhan dag 'khrugs shing dmag 'gyed pa'i nang du phyin te/_de dag gis mi tshangs par spyad nas tshangs par spyod pa'i bar chad du gyur pa las bcas/_yang dge slong ma gang yul 'khor 'khrugs par ljongs rgyu zhing 'gro na ltung ba'o/_/yang dge slong ma
[\[130b.2\]]shes bzhin du yul 'khrugs pa'i nang du 'gro na ltung bar 'gyur ro/_/'khrugs pa de'i nang du rgyal po'am blon po dag gis nan gyis bkug na nyes pa med do/_/ltung ba brgya rtsa drug pa rdzogs so//_//ston pa mnyan du yod pa na ste/_bcom ldan 'das kyis khyim pa rnams la bka'
[\[130b.3\]]stsal pa/_'jig rten gyi lha la mchod cig dang /_lha dga' na 'go zhing ston par 'gyur zhes gsungs pa las/_dge slong ma dag kyang ma mo'i tshogs dang 'jig rten pa'i lha la brten la phyag 'tshal zhing mchod pa byed pa dang /_bka' stsal par khyim pa rnams la lha mchod par
[\[130b.4\]]gsungs kyi rab tu byung ba la ma yin no zhes gsungs pa dang /_phyis drug sde po dang bcu gnyis sde rnams lha'i rten khang du song nas la la lha la smod cing mi snyan par zer ro/_/de la mi dga' bar gyur pa bcom ldan 'das la gsol nas/_bcom ldan 'das kyis dge slong ma rnams
[\[130b.5\]]la bka' stsal pa/_lha'i rten khang du song nas mi snyen par zer cing smra na ltung ba'o zhes bcas/_yang dge slong ma gang lha khang rnams su song nas smra bar byed na ltung ba'o/_/dge slong mas 'jig rten pa'i lha'i rten khang du song nas smod cing mi snyan par zer na thams cad du ltung
[\[130b.6\]]bar 'gyur ro/_/dge slong mas rten khang du phyin nas se gol brdabs te zhal nas gsungs pa'i tshigs su bcad pa rgyud gnyis sam gsum brjod par bya'o/_/de ltar ma byas na 'ang nyes byas so/_/ltung ba brgya rtsa bdun pa rdzogs so//_//ston pa mnyan du yod pa
[\[130b.7\]]na ste/_dge slong ma sbom dga' mo bdag bsnyen par rdzogs nas lo bcu gnyis ma lon par gzhan dag rab tu 'byin cing bsnyen par rdzogs pa'i mkhan mo byed pa las/_/don nyung ngu mas 'phya ba las bcas yang dge slong ma gang lo bcu gnyis ma lon par rab tu 'byin pa bsnyen
[\[131a\]]
[\[131a.1\]]par rdzogs par byed na ltung ba'o/_/dge slong ma gang zhes bya ba ni sbom dga' mo'o/_/lo bcu gnyis ma lon par zhes pa ni bdag bsnyen par rdzogs nas lo bcu gnyis ma lon pa'o/_/rab tu 'byin bsnyen par rdzogs par byed ces pa ni gzhan gyi mkhan mo byed pa'o/_/
[\[131a.2\]]de la dge slong mas bdag lo bcu gnyis ma lon par shes bzhin du rab tu 'byin pa dang /_bsnyen par rdzogs par byed na ltung ba'o/_/lo bcu gnyis lon kyang chos lnga dang mi ldan bzhin du rab tu 'byin pa dang bsnyen par rdzogs pa'i mkhan mo byed na ltung ba'o/_/chos lnga dang ldan
[\[131a.3\]]yang lo ma tshang na ltung ba'o/_/ltung ba brgya rtsa brgyad pa rdzogs so//_//ston pa mnyan du yod pa na ste/_sbom dga' mo lo bcu gnyis lon no zhes nas gzhan rab tu 'byin pa dang bsnyen par rdzogs par byed de/_/'khor 'chang ba'i sdom pa dge 'dun las ma thob bzhin
[\[131a.4\]]du bdag nyid kyis slob ma'i 'khor 'chang pa las bcas/_yang dge slong ma gang dge 'dun las 'khor 'chang du gnang ba'i sdom pa ma thob par 'khor 'chang na ltung ba'o/_/dge slong ma bsnyen par rdzogs nas lo bcu gnyis lon la chos lnga dang ldan par gyur kyang rab tu 'byin pa dang bsnyen
[\[131a.5\]]par rdzogs pa'i mkhan mo byed cing 'khor 'chang ba'i sdom pa dge 'dun la gsol cig_/dge 'dun gyis sdom pa sbyin par bya'o/_/'khor 'chang ba'i sdom pa ma gsol tam/_dge 'dun la sdom pa ma thob bzhin du 'khor 'chang na ltung ba'o/_/ltung ba brgya rtsa dgu pa rdzogs
[\[131a.6\]]so//_//ston pa mnyan du yod pa na ste/_dge slong ma sbom dga' mos bud med khyim so myong ba rab tu byung ba rnams lo bcu lon la lo gnyis kyi bar du bslab pa'i chos drug dang rjes su mthun pa'i chos drug byin la/_lo bcu gnyis lon kyang bsnyen par rdzogs par gyis shig ces gsungs pa
[\[131a.7\]]las/_sbom dga' mos khrims ma phog par lo bcu gnyis kyang ma lon par thal byung bsnyen par rdzogs par byas pa las bcas/_yang dge slong ma gang khyim so bzung ba lo bcu gnyis ma lon par bsnyen par rdzogs par byed na ltung ba'o/_/yang dge slong ma bud med bag ma myong ba/_bar
[\[131b\]]
[\[131b.1\]]khrims ma phog_/lo bcu gnyis kyang ma lon par shes bzhin du bsnyen par rdzogs par byed na ltung ba'o/_/ltung ba brgya rtsa bcu pa rdzogs so//_//ston pa mnyan du yod pa na ste/_dge slong ma sbom dga' mos khyim so bzung ba lo bcu gnyis lon kyang bslab pa'i chos drug dang /_
[\[131b.2\]]rjes su mthun pa'i chos drug ma byin par thal byung du bsnyen par rdzogs par byas pa la bcas/_yang dge slong ma gang khyim so bzung ba lo bcu gnyis lon na yang bslab pa'i sdom pa ma byin par bsnyen par rdzogs par byed na ltung ba'o/_/ltung ba'i khyad par ni gong ma dang 'dra'o/_/ltung ba brgya rtsa
[\[131b.3\]]bcu gcig pa rdzogs so//_//mdor bstan pa ni/_mang po sdom pa byas pa dang /_/sbrum ma dang ni mi slob dang /_/bsdus nas yal bar dor ba dang /_/bkar bar bya ba tha ma'o/_/lo ni nyi shu ma lon dang /_/lon yang sdom pa ma byin dang /_/gtum mo mya ngan gzir ba dang /_/
[\[131b.4\]]chos drug rnams la ma bslab pa'o/_/ston pa mnyan du yod pa na ste/_dge slong ma sbom dga' mo bdag nyid kyis slob ma dang nye gnas kyi 'khor mang du bsdus shing de'i thog tu gzhan gyi slob ma dang nye gnas dag 'khor du bsdus pas mang ches te/_de dag la chos kyang mi ston/_
[\[131b.5\]]kha ton gyi lung yang mi 'bogs pa las/_de dag gis chos dag ma lobs pa las bcas/_yang dge slong ma gang 'khor mang po 'chang bar dge 'dun las sdom pa ma thob par 'khor 'chang na ltung ba'o/_/dge slong ma gang zhes bya ba ni sbom dga' mo'o/_/'khor mang du 'chang
[\[131b.6\]]zhes bya ba ni slob ma dang nye gnas mang du sdud pa'o/_/sdom pa ma thob ces bya ba ni dge 'dun las so/_/dge slong mas 'khor mang du 'chang ba'i sdom pa ma thob bzhin du 'khor mang po 'chang zhing 'chad pa dang /_kha ton la sogs pa'i lung mi 'bogs na ltung bar 'gyur ro/_/ltung ba brgya rtsa
[\[131b.7\]]bcu gnyis pa rdzogs so//_//ston pa mnyan du yod pa na ste/_dge slong ma sbom dga' mo ljongs rgyu zhing song ba las/_bud med sbrum ma cig dang phrad de de'ang rab tu byung nas phyi bzhin du khrid pa las lam du bu byung ba dang /_khyim bdag rnams kyis mthong ste dge slong ma 'di dag
[\[132a\]]
[\[132a.1\]]ni mi tshangs par spyod do zhes 'phya zhing ma dad pa las bcas/_yang dge slong ma gang sbrum ma rab tu 'byin na ltung ba'o/_/dge slong mas bud med sbrum mar shes bzhin du rab tu 'byin na ltung ba'o/_/sbrum mar mi shes na nyes pa med do/_/ltung ba brgya rtsa bcu
[\[132a.2\]]gsum pa rdzogs so//_//ston pa mnyan du yod pa na ste/_dge slong ma sbom dga' mos slob ma la chos ma bstan cing yal bar bor ba las bcas/_yang dge slong ma gang rab tu byung bsnyen par rdzogs par byas nas mi ston na ltung ba'o/_/dge slong mas slob ma nye gnas rab tu byung
[\[132a.3\]]bsnyen par rdzogs par byas la tshul khrims la sogs pa ma bstan tam/_chos gzhan yang ma bstan na ltung bar 'gyur ro/_/bdag nyid 'chad mi shes na yang gzhan mkhas pa dag la bcol bar bya'o/_/ma bcol na yang nyes byas so/_/ltung ba brgya rtsa bcu bzhi pa rdzogs
[\[132a.4\]]so//_//ston pa mnyan du yod pa na ste/_sbom dga' mos slob ma nye gnas dag bsnyen par rdzogs par byas nas na bar gyur pa la nad g.yog kyang mi byed/_sman dang zas la sogs pa yang mi stobs pa las de dag tshangs par spyod pa'i bar chad du gyur te/_don nyung ngu ba'i
[\[132a.5\]]dge slong ma dag 'phya ba las bcas/_yang dge slong ma gang rab tu byung bsnyen par rdzogs par byas nas yal bar bor na ltung ba'o/_/dge slong mas slob ma na bar gyur pa dag la nad g.yog mi byed na ltung bar 'gyur ro/_/zas dang sman gyis mi stobs na'ang ltung ba'o/_/bdag
[\[132a.6\]]la med na'ang gzhan la btsal te'ang sbyin par bya'o/_/de ltar ma byas na nyes byas so/_/ltung ba brgya rtsa bco lnga pa rdzogs so//_//ston pa mnyan du yod pa na ste/_dge slong ma sbom dga' mos khyim bdag mo zhig khyo lam ring por song ba'i 'og tu rab tu byung ba las/_
[\[132a.7\]]phyis khyo slar 'ongs pa dang chung ma slar phrogs te tshangs par spyod pa'i bar chad du gyur pa las bcas/_yang dge slong ma gang rab tu byung nas ma bkar na ltung ba'o/_/dge slong mas gzhan gyi bud med rab tu byung la/_de la gnod pa'am/_tshangs par spyod pa'i bar chad du 'gyur ba la
[\[132b\]]
[\[132b.1\]]skyabs ma byas sam gud du ma bkar na ltung bar 'gyur ro/_/de ltar mi shes pa la nyes pa med do/_/ltung ba brgya rtsa bcu drug pa rdzogs so//_//ston pa mnyan du yod pa na ste/_sbom dga' mos bud med khyim so ma bzung ba lo bco brgyad lon na lo gnyis su bar khrims srung du
[\[132b.2\]]bcug la/_lo nyi shu lon na bsnyen par rdzogs par gyis shig ces bka' stsal pa las/_sbom dga' mos lo nyi shu ma lon par/_bar khrims phog ste thal byung bsnyen par rdzogs par byas pa las bcas/_yang dge slong ma gang gzhon nur gyur pa lo nyi shu ma lon par bsnyen par rdzogs
[\[132b.3\]]par byas na ltung ba'o/_/dge slong mas bud med khyim so ma bzung ba lo bco brgyad lon pa la lo gnyis kyi bar du bar khrims phog la lo nyi shu na bsnyen par rdzogs par bya ba'i rigs pa las/_de ltar ma byas par shes bzhin du bsnyen par rdzogs par byed na ltung ba'o/_/ltung ba brgya rtsa
[\[132b.4\]]bcu bdun pa rdzogs so//_//bcom ldan 'das mnyan du yod pa na bzhugs so/_/skye dgu'i bdag mo chen mos gsol ba/_dge slong pha dang dge slong ma gnyis bsnyen par rdzogs par bya ba la rim pa dang khyad par ci mchis zhes gsol ba dang bka' stsal pa gzhon nu ma lo bco
[\[132b.5\]]brgyad lon pa lo gnyis kyi bar khrims kyang bsrungs la/_lo nyi shu lon pa zhig bsnyen par rdzogs par byed na dge slong ma dag gis stan rnams thing la gaN+DI brdungs te/_dge 'dun thams cad 'dus nas gsol ba dang las kyis tshangs par spyod pa'i nye gnas kyi sdom pa dge
[\[132b.6\]]slong ma rnams kyis byin cig_/de'i 'og tu dge slong ma gnyi ga'i tshogs 'dus la/_gsol ba dang bzhi'i las kyis dge slong ma bsnyen par rdzogs par gyis shig ces gsungs pa la/_phyis dge slong ma dag gis tshangs par spyod pa'i nye gnas kyi sdom pa ma byin par shes bzhin du
[\[132b.7\]]bsnyen par rdzogs par byas pa las bcas/_yang dge slong ma gang gzhon nur gyur pa lo nyi shu lon pa tshangs par spyod pa la nye bar gnas pa'i sdom pa ma byin par bsnyen par rdzogs par byed na ltung ba'o/_/dge slong ma tshangs par spyod pa'i nye gnas kyi sdom pa sngar ma byin par bsnyen
[\[133a\]]
[\[133a.1\]]par rdzogs par byed na ltung ba'o/_/ltung ba brgya rtsa bco brgyad pa rdzogs so//_//ston pa mnyan du yod pa na ste/_dge slong ma sbom dga' mo snga dro bsod snyoms la zhugs pa las bud med gnyis shig 'thab mo 'gyed pa mthong ste/_de gnyis
[\[133a.2\]]las ske rtsa sgreng zhing grogs kyi g.yo mtshang mang du 'dru ba las/_sbom dga' mos bsams pa/_bud med 'di rab tu byung na bdag 'thab mo byed pa'i grogs su rung ngo zhes de rab tu phyung nas phyi bzhin du khrid do/_/phyis sbom dga' mo dge slong ma gzhan dag dang 'thab par gyur pa'i tshe/_
[\[133a.3\]]dge slong ma de cang mi zer bar 'dug go/_/sbom dga' mos smras pa/_khyod nga'i 'thab mo'i grogs su 'gyur bar bya ba'i phyir rab tu byung na ci'i phyir bsam gtan bzhi la snyoms par zhugs pa bzhin du cang mi smra bar 'dug_/des smras pa sngon khyim mi mo de dag gi g.yo mtshang ni ngas
[\[133a.4\]]kyang shes kyi/_dge slong ma 'di dag gi g.yo mtshang ni ngas kyang mi shes so zhes smras pa dang sbom dga' mos smras pa skye dgu'i bdag mo chen mo ni lci ba brgyad khas blangs pa las bsnyen par rdzogs pa yin/_ut+pa la'i kha dog ma ni grong khyer chen po drug tu smad 'tshong ma byed pa yin/_
[\[133a.5\]]gau ta ma rid de ma ni sngon bu sha zos pa yin no zhes dge slong ma dag gi g.yo mtshang bstan pa dang /_phyis dge slong ma dag 'thab mo byung ba'i tshe de dag gi g.yo mtshang smra zhing de skad zer ba las bcas/_yang dge slong ma gang bud med gtum mo rab tu phyung nas bsnyen par rdzogs par
[\[133a.6\]]byed na ltung ba'o/_/dge slong mas bud med gtum mo 'thab mo rgod par shes bzhin du rab tu phyung na ltung ba'o/_/de ltar mi shes na nyes pa med do/_/ltung ba brgya rtsa bcu dgu pa rdzogs so//_//ston pa mnyan du yod pa na ste/_sbom dga' mo snga dro bsod snyoms la song ba las bud
[\[133a.7\]]med dang khyim thab dang bu dag shi ba'i mya ngan gyis gzir zhing du ba rab tu phyung ba las/_de rab tu phyung yang rtag tu ngu zhing mya ngan byed par gyur te/_chung ngu na rmi lam du yang ston cig ces zer ro/_/de ltar gyur pa don nyung ngu mas 'phya ba las bcas/_yang dge slong ma gang mya ngan gyis gzir pa'i
[\[133b\]]
[\[133b.1\]]bud med rab tu byung na ltung ba'o/_/dge slong mas bud med mya ngan gyis mnan ba mya ngan ma sangs par shes bzhin du rab tu byung na ltung ba'o/_/ltung ba brgya nyi shu pa rdzogs so//_//ston pa mnyan du yod pa na ste/_sbom dga' mos bsnyen par rdzogs par 'dod pa la lo gnyis kyis
[\[133b.2\]]bar du khrims ma phog kyang lo gnyis ma bsrungs par thal byung bsnyen par rdzogs par byas pa las bcas/_yang dge slong ma gang lo gnyis su chos drug dang mthun pa'i chos drug la ma bslabs par bsnyen par rdzogs par byed na ltung ba'o/_/dge slong mas chos drug dang mthun pa'i chos drug la ma
[\[133b.3\]]bslabs par shes bzhin du thal byung bsnyen par rdzogs par byed na ltung ba'o/_/de la chos drug ces pa ni gcig pu lam du mi 'gro ba dang /_gcig pu chu mi rgal ba dang /_skyes pa la reg par mi bya ba dang /_skyes pa dang khyim gcig gi nang du zhag lon par mi bya ba dang /_smyan mi bya ba
[\[133b.4\]]dang /_grogs kyi kha na ma tho ba phas pham pa'am lhag ma byung ba mthong na mi bcab bo/_/rjes su mthun pa'i chos drug ni gser dngul la reg par mi bya ba dang /_gsang ba'i spu mi breg pa dang /_sa mi brko ba dang /_rtswa sngon mo mi gcad pa dang /_byin len bya ba dang /_spangs pa'i
[\[133b.5\]]kha zas mi bza' ba'o/_/ltung ba brgya nyi shu gcig pa rdzogs so//_//mdor bstan pa ni/_chos drug rnams la bslab pa dang /_/khyim thab kyis kyang ma btang dang /_/gal te bdag la gos byin dang /_/phyi nas khyod ni mi dga' dang /_/lo re bzhin du ma gnang
[\[133b.6\]]dang /_/zhag gis chod pa'i dad pa dang /_/zla ba phyed cing gdams pa dang /_/dge slong med pa'i gso sbyin no/_/ston pa mnyan du yod pa na ste/_bcom ldan 'das kyis bka' stsal pa/_dge tshul ma rnams chos drug dang rjes su mthun pa'i chos drug lo gnyis bslabs nas bsnyen
[\[133b.7\]]par rdzogs par gyis shig ces bka' stsal na/_sbom dga' mo'i slob ma rnams lo gnyis su chos drug dang rjes su mthun pa'i chos drug bslabs kyang da dung bsnyen par rdzogs par byed du mi btub pas don nyung ngu bas 'phya ba las bcas/_yang dge slong ma gang lo gnyis su chos
[\[134a\]]
[\[134a.1\]]drug dang rjes su mthun pa'i chos drug bslab par shes la bsnyen par rdzogs par mi byed na ltung bar 'gyur ro/_/dge slong mas bdag nyid kyi slob ma bar khrims mnos nas lo gnyis lon par shes bzhin du bsnyen par rdzogs par mi byed na ltung bar 'gyur ro/_/
[\[134a.2\]]slob ma de nyid na bar gyur tam bar chad brgyad gcig byung na nyes med do/_/ltung ba brgya nyi shu gnyis pa rdzogs so//_//ston pa mnyan du yod pa na ste/_sbom dga' mo snga dro bsod snyoms la song ba las/_khyo shug gnyis shig 'thab pa mthong nas/_sbom dga' mos
[\[134a.3\]]de'i chung ma la khyod rab tu byung shig ces bsgo nas de'i khyo ma dad bzhin du rab tu byung ba las bcas/_yang dge slong ma gang khyim thab kyis ma btang bar shes bzhin du bud med rab tu 'byin na ltung ba'o/_/dge slong mas gzhan gyi bud med khyim thab kyis ma btang bar shes bzhin du rab tu
[\[134a.4\]]'byin na ltung ba'o/_/khyim thab ring por song ste thal byung ma 'khor ba'am bud med rang dbang yod na nyes med do/_/ltung ba brgya nyi shu gsum pa rdzogs so//_//ston pa mnyan du yod pa na ste/_sbom dga' mo la slob ma dag gis bdag cag bsnyen par rdzogs par
[\[134a.5\]]bya bar gsol zhes byas ba dang /_sbom dga' mos smras pa dang /_nga la chos gos byin cig dang gdod bsnyen par rdzogs par bya'o zhes nas de dag chos gos byin nas de'i 'og tu gdod bsnyen par rdzogs par byas pa dang don nyung ngu pas 'phya ba las bcas/_yang dge slong ma
[\[134a.6\]]gang bsnyen par rdzogs 'dod pa la gal te nga la chos gos byin na de'i 'og tu khyod bsnyen par rdzogs par bya'o zhes de skad zer na ltung ba'o/_/dge slong mas slob ma bsnyen par rdzogs par 'dod pa la rngan pa chos gos dag len na ltung bar 'gyur ro/_/slob ma chos gos mang la ser sna can
[\[134a.7\]]zhig na ser sna dang dbral ba'i phyir thabs des bslangs na nyes med do/_/ltung ba brgya nyi shu bzhi ba rdzogs so//_//ston pa mnyan du yod pa na ste/_gau ta ma rid de khyim pa mo dag la chos bshad pa'i rjes la khyod khyim gyi bya ba rnams thong shig dang phyis rab tu byung ngo zhes
[\[134b\]]
[\[134b.1\]]smras nas/_de dag gis khyim gyi bya ba rnams btang ste/_bdag cag rab tu dbyung du gsol zhes byas pa dang /_des rab tu ma phyung ngo /_/des rab tu ma phyung ba dang khyim mi mo rnams 'phya bar gyur te/_bdag cag gis khyim gyis bya ba rnams kyang btang ba las rab tu ma phyung ngo zhes 'phya ba las bcas/_
[\[134b.2\]]yang dge slong ma gang khyim bdag mo khyim so thong shig dang phyis khyod rab tu dbyung ba mi dka'o zhes de skad smras la/_de'i 'og tu rab tu mi 'byin na ltung ba'o/_/dge slong mas khyim mi mo la khyim so thong shig dang phyis rab tu dbyung ngo zhes smras pa las de'i 'og tu ma phyung na thams cad du 'ong ltung bar 'gyur ro/_/
[\[134b.3\]]bar chad brgyad la sogs pa'i glo bur ba byung ba la nyes med do/_/ltung ba brgya nyi shu lnga pa rdzogs so//_//ston pa mnyan du yod pa na ste/_dge slong ma sbom dga' mo bud med mang pos rab tu 'byin par gsol ba la de dag cig car rab tu 'byin par mi byed cing kun kyang lo re re zhing re
[\[134b.4\]]re bsngos la/_ming yang lo gcig ma lo gnyis ma zhes btags shing 'bod pa dang /_dge slong ma gzhan dag gis khyod ci'i phyir de skad 'bod ces dris na/_de dag gi ming ni lobs dka' ste de skad du 'bod na bde'o zhes de skad du smras pa las don nyung ngu mas 'phya ba las bcas/_yang
[\[134b.5\]]dge slong ma gang lo re zhing rab tu 'byin na ltung ba'o/_/dge slong mas bud med rab tu 'byung bar gsol ba las cig car du rab tu mi 'byin zhing lo re zhing re re 'byin par byed na ltung ba'o/_/gnyis ka ming mthun pa las lo gcig ma zhes 'bod pa dang lo re bzhin du gsol du 'ongs pa'i thad kar
[\[134b.6\]]rab tu 'byin pa la nyes med do/_/ltung ba brgya nyi shu drug pa rdzogs so//_//ston pa mnyan du yod pa na bzhugs/_sbom dga' mo zla ba phyed kyi tshe dge slong pha la lung ston par gsol ba'i dad pa blangs nas dge slong ma'i gso sbyin gyi dus su dad pa mi len pa dang /_dge slong ma gzhan
[\[134b.7\]]gyis ci'i phyir dad pa mi len ces dris pa dang /_gso sbyin snga ma'i tshe dad pa blangs pas chog mod ces pa las don nyung ngu mas 'phya ba las bcas/_yang dge slong ma gang zhig gis mchod pa'i dad pa byin na ltung ba'o/_/dge slong mas gso sbyin gyi dus su dad pa mi len par gso sbyin snga ma'i
[\[135a\]]
[\[135a.1\]]dad pas chog go zhes zer na ltung bar 'gyur ro/_/ltung ba brgya nyi shu bdun pa rdzogs so//_//nam bcom ldan 'das kyis dge slong ma rnams la zla ba phyed phyed cing dge 'dun pa la chos bstan pa lung nos shig ces gsungs pa las/_dge slong ma
[\[135a.2\]]bcu gnyis sde rnams bdag cag sde snod gsum dang ldan pas lung nod mi dgos so zhes lung mi nod pa las bcas/_yang dge slong ma gang zla ba phyed phyed cing gdams pa dang rjes su bstan pa mi nyan na ltung ba'o/_/dge slong mas zla ba phyed phyed cing chos bshad pa'i rigs pa las chos bshad pa'i
[\[135a.3\]]lung mi nod na ltung bar 'gyur ro/_/gdams pa zhes bya ba ni mdo tsam bstan pa'o/_/rjes su bstan pa zhes bya ba ni rgyas par 'chad pa'o/_/ltung ba brgya nyi shu brgyad pa rdzogs so//_//ston pa mnyan du yod pa na ste/_/dge slong ma dag cig ljongs
[\[135a.4\]]rgyur dong ba las/_dge slong med pa'i gnas su gso sbyin byas te/_don nyung ngu bas 'phya ba las bcas/_yang dge slong ma gang dge slong med par gso sbyin byed na ltung ba'o/_/dge slong mas ched du bsams te dge slong med pa'i gnas su gso sbyin byas na ltung bar 'gyur
[\[135a.5\]]ro/_/lam ring por 'gro ba'i tshe gso sbyin gyi dus la bab na dge slong med na'ang nyes med do/_/gang na dge slong gi dge 'dun yod pa la sems kyis dmigs shing byin gyis brlab par bya'o/_/ltung ba brgya nyi shu dgu pa rdzogs so//_//mdor bstan pa ni/_/dge slong med par
[\[135a.6\]]dbyar mi gnas/_/dbyar gnas nas kyang skabs dbye dang /_/tshogs la'ang khang na mi smra dang /_/mi snyan zer dang ser sna lnga/_/spangs nas bza' bar mi bya dang /_/rgyud kyang gzhag par mi bya'o/_/ston pa mnyan du yod pa na dge slong ma dag cig dge slong med pa'i gtsug lag khang
[\[135a.7\]]du tshul du zhugs pa las bcas/_yang dge slong ma gang dge slong med pa'i gtsug lag khang du dbyar gnas shing tshul du 'jug na ltung ba'o/_/dge slong ma dbyar tshul du 'jug pa'i tshe dge slong pa la brten nas lung ma nos shing tshul du 'jug dgos pa las/_ched du dge slong pha med pa'i
[\[135b\]]
[\[135b.1\]]gnas su song ste/_dge slong ma 'ba' zhig tshul du 'jug par byed na ltung bar 'gyur ro/_/tshul du 'jug pa'i thad kar dge slong thams cad babs sam shi bar gyur na nyes med do/_/ltung ba brgya sum cu pa rdzogs so//_//ston pa mnyan du yod pa na ste/_bcom ldan 'das
[\[135b.2\]]kyis bka' stsal pa/_dge slong ma tshul nas byung ba'i tshe dge 'dun sde gnyis la mthong ba dang thos pa dang dogs pa gsum gyi sgo nas gleng ba gsol cig ces bka' stsal ba las/_phyis sbom dga' mo tshul nas byung ba'i tshe dge 'dun gnyis ka la gleng ba mi gsol ba las bcas/_
[\[135b.3\]]yang dge slong ma gang dbyar gnas nas dge 'dun gnyi ga las gnas gsum po dag gi skabs mi 'byed na ltung ba'o/_/ji tsam du dge slong mas tshul nas 'byung ba'i tshe dge 'dun sde gnyis las mthong ba dang /_thos pa dang /_dogs pa gsum gyi sgo nas gleng bar mi gsol zhing /_dge
[\[135b.4\]]slong ma nyi tshe tshul las 'byung bar byed na kun la ltung bar 'gyur ro/_/nyes med pa ni gong ma dang 'dra'o/_/gong ma dang gnyi ga la'ang lci ba'i chos su gtogs so/_/ltung ba brgya sum cu gcig pa rdzogs so//_//ston pa mnyan du yod pa na ste/_sbom dga' mo dge slong
[\[135b.5\]]ma'i dge 'dun la tshig mi snyan pa sna tshogs kyis bsdigs par byed pa dang /_don nyung ngu bas 'phyas pa las bcas/_yang dge slong ma gang tshogs la ngan du zer na ltung ba'o/_/dge slong mas ched du bsams te dge 'dun 'dus pa'i tshogs la tshig ngan pa sna tshogs kyis skrag
[\[135b.6\]]pa'am 'jigs par bya ba'i phyir bsdigs na ltung ba'o/_/dge slong ma de thams cad chos ma yin pa la phyogs par gyur te/_gtong du mi btub pa las bsdigs pas ni nyes med do/_/ltung ba brgya sum cu gnyis pa rdzogs so//_//ston pa mnyan du yod pa na ste/_sbom
[\[135b.7\]]dga' mo dag dge 'dun ma'i tshogs la mya ngan gyi tshig smra ba las don nyung ngu bas 'phya ba las bcas/_yang dge slong ma gang tshogs la mi snyan par zer na ltung ba'o/_/dge slong mas dge 'dun ma'i tshogs la mya ngan gyi tshig tu smra ba la sogs pa ni sbyar ma 'di zhes bya ba la
[\[136a\]]
[\[136a.1\]]sogs te/_mya ngan gyi tshig tu 'gyur ro cog gang smras kyang ltung ba'o/_/ltung ba brgya sum cu gsum pa rdzogs so//_//ston pa mnyan du yod pa na ste/_dge slong ma dag ljongs rgyu ba las de dag gis khyim bdag dag la skye dgu'i bdag mo la sogs
[\[136a.2\]]pa dgra bcom pa dag gi yon tan brjod de/_skye dgu'i bdag mo chen mo ni bcom ldan 'das kyis nyan thos ma'i nang na mchog gnas brtan rgyal mo lta bur gsungs/_ut+pa la'i mdog ni thos pa 'dzin pa'i mchog tu gsungs/_chos sbyin ma ni mdo sde rnam par 'dzin pa'i nang na mchog tu
[\[136a.3\]]gsungs/_gau ta ma rid de ma ni 'dul ba 'dzin pa'i mchog tu gsungs te/_de la sogs pa'i kun gyi yon tan bsngags pa las/_sbom dga' mos thos par gyur pa dang phrag dog skyes nas de dag de ma yin te/_skye dgu'i bdag mo ni lci ba'i chos brgyad khas blangs pa las rab tu
[\[136a.4\]]byung ba yin/_ut+pa la'i kha dog ni grong khyer chen po drug tu smad 'tshong bar byed pa yin/_chos sbyin ma ni 'phrin gyis rab tu byung ba yin/_gau ta ma rid de ma ni bu sha zos pa yin no zhes bsngags pa las ser sna byed cing mi snyan par bsgrags pa las/_khyim bdag gis 'phya ba las
[\[136a.5\]]bcas/_yang dge slong ma gang bsngags pa la ser sna byed na ltung ba'o/_/dge slong mas dge slong ma gzhan gyi yon tan bsngags pa thos na phrag dog gi sems kyis de la mi snyan par sgrogs na ltung bar 'gyur ro/_/ltung ba brgya sum cu bzhi pa rdzogs so//_//ston pa mnyan du yod
[\[136a.6\]]pa na ste/_dge slong ma sbom dga' mo grong mi dag cig la chos bshad nas de dag dad par gyur pa dang /_phyis dge slong ma gzhan dag grong der bsod snyoms la 'gro ba dang /_de la 'gog par byed de/_grong 'di dag nga nyid kyis dad par byas pa yin pas khyed su yang der ma 'dong shig
[\[136a.7\]]ces 'gog pa las bcas/_yang dge slong ma gang khyim la ser sna byed na ltung ba'o/_/dge slong mas dge slong gzhan bsod snyoms la 'jug pa'i tshe/_grong la ser sna byed cing gzhan la 'gog par byed na ltung ba'o/_/dge slong ma sdig can du gyur pas grong mi de dag sngar bdag
[\[136b\]]
[\[136b.1\]]gis dad par byas pa mi dad par 'gyur gyis dogs pa la nyes med do/_/ltung ba brgya sum cu lnga pa rdzogs so//_//ston pa mnyan du yod pa na ste/_dge slong ma sbom dga' mos gnas khang mang du brtsigs te/_dge slong ma gsar du 'ongs pa gnas khang med pa dag la'ang brnyan por mi ster
[\[136b.2\]]ba las don nyung ngu mas 'phya ba las bcas/_yang dge slong ma gang gnas khang la ser sna byed na ltung ba'o/_/dge slong ma gnas khang la ser sna byed cing tshangs pa mtshungs par spyod pa gsar du 'ongs pa'am/_gnas med pa dag la gnas 'chugs par mi byed na ltung bar 'gyur ro/_/gnas khang
[\[136b.3\]]dog par gyur na gding ba tsam gyi tshad du yang ngas gzhi bgo bar bya'o/_/de ltar ma byas na yang ltung bar 'gyur ro/_/ltung ba brgya sum cu drug pa rdzogs so//_//ston pa mnyan du yod pa na ste/_sbom dga' mos gzhan gyis sngar bsod snyoms bslangs kyis dogs pa'i phyir nang par snga rab tu
[\[136b.4\]]bsod snyoms la 'ongs pa las/_bram ze dag bkra shis byas pa'i sgor phyin pa dang dge sbyong ma mgo reg ma 'di dag mthong bas ltas ngan to zhes shin tu brdegs te/_mig dag kyang skrangs nas slar gnas su phyin pa dang dge slong ma dag gis ci'i phyir mig skrangs zhes dris pa dang des kyang zhib tu
[\[136b.5\]]smras so/_/de lta bur gyur pa don nyung du pas 'phya ba las bcas/_yang dge slong ma gang rnyed pa la ser sna byed na ltung ba'o/_/rnyed pa zhes bya ba la rnam pa gnyis te/_zas kyi rnyed pa dang /_gos kyi rnyed pa'o/_/skabs 'dir zas kyi rnyed pa dang sbyar ro/_/dge slong mas zas kyi rnyed pa la phrag
[\[136b.6\]]dog bya ba'i phyir dge slong ma gzhan dag bsod snyoms la 'dong ba la ngas ma bslangs kyi bar du khyed ma slong shig ces bsgo na'ang ltung bar 'gyur ro/_/gzhan pas sngar song ste bdag nyid kyis bslangs te zas grub na 'ang ltung ba'o/_/ltung ba brgya sum cu bdun pa rdzogs so//_//ston pa
[\[136b.7\]]mnyan du yod pa na ste/_sbom dga' mos slob ma dang nye gnas dag la chos mi slob cing rgun 'brum dang bal po se'u dag mnyed cing las ngan pa mang du byed du bcug pa las slob ma dag gis chos bshad par gsol ba dang /_sbom dga' mos smras pa ngas 'phags pa drug sde pa rnams
[\[137a\]]
[\[137a.1\]]la chos kyi phyir bal po se'u dang rgun 'bru dag mnyed mnyed de ni lag pa chu bur gyis gang /_phyag 'tshal 'tshal nas klad pa'i skra byi zhing pus mo'ang rdol/_the tshom 'dri 'dri ste kha chu bur gyis gang ste/_de lta bu dka' ba mang po spyad pas chos thos pa de dang khyed kyis
[\[137a.2\]]las mang po ma byas par ci'i phyir chos bstan zhes zer ba las bcas/_yang dge slong ma gang chos la ser sna byed na ltung ba'o/_/dge slong mas slob ma dang nye gnas dag chos 'dri'am gzhan dag chos 'dri yang rung ste phrag dog dang ser sna'i bsam pas mi ston na ltung bar 'gyur ro/_/
[\[137a.3\]]bdag la klan ka tshol lam shes sam mi shes bgam pa'i phyir 'dri ba la ma bstan na 'ang nyes med do/_/ltung ba brgya sum cu brgyad pa rdzogs so//_//ston pa mnyan du yod pa na ste/_dge slong ma bcu gnyis sde rnams kha zas byin len byas nas mdun du bzhag ste za ba'i tshe/_
[\[137a.4\]]za bzhin du langs shing las byed/_de nas yang slar 'dug cing za ba las don nyung ngu mas 'phya ba las bcas/_yang dge slong ma gang zas zos te spangs nas zos na ltung ba'o/_/lhag mar ma byas pa'i zas zos na'ang ltung bar 'gyur ro zhes gong du bshad pa dang khyad par ci yod ce na/_
[\[137a.5\]]gong ma ni spyod lam las kyang nyams sems kyi rgyud kyis kyang mi bza' bar bcad nas kha zas zhig rnyed de za bar 'dod na lhag mar gyis te zo shig ces gsungs/_'dir ni kha zas za ba'i tshe sems kyi rgyud kyis ma bcad par 'phral du spyod lam las nyams par byed cing /_yang za yang
[\[137a.6\]]'dug par byed pa las ltung bar 'gyur ro/_/ltung ba brgya sum cu dgu pa rdzogs so//_//ston pa mnyan du yod pa na ste/_dge slong ma sbom dga' mo snga dro'i dus su bsod snyoms la zhugs pa dang khyim bdag mo zhig gi sgor bsod snyoms bslangs pa las/_khyim bdag
[\[137a.7\]]mo de ngu ba mthong nas sbom dga' mos ci'i phyir du zhes dris pa dang /_des bdag gi bu thon bu byung bas bu'i bya ba dag ma 'tshal te khyod kyis mkhyen nam zhes dris pa dang /_sbom dga' mos smras pa khyod ni khab khrin dang 'dra ste las gcig pu byed shes par 'gyur gyi/_ngas ni las kyi gnas
[\[137b\]]
[\[137b.1\]]dang bzo'i gnas thams cad shes kyi nga la bsod snyoms byin cig_/nga'i mkhan mo byin nam tshangs pa mtshungs par spyod pa dang mdza' mo'i bsod snyoms kyang byin cig_/khyod kyi bu'i bya ba ngas bya'o zhes smras nas khyim bdag mo des kyang bsod snyoms mang du byin no/_/de nas sbom dga'
[\[137b.2\]]mos bu de legs par bkrus legs par phyis nas/_mtshog ma sra bar bya ba'i phyir sa lci ba'i 'ji bas bskus/_gnod pa bsrung ba'i phyir sgo ka'i sa las dpral bar thig le gsum byas nas bsod snyoms mang du khyer te song ngo /_/de'i 'og tu de'i khyim thab kyang 'ongs nas bu'i
[\[137b.3\]]bya ba byas pa mthong nas chung ma la smras pa/_bzang mo bu'i bya ba bdag legs par byas pa ni legs so legs so zhes smras pa dang /_des smras pa bdag gis ni ma 'tshal gyi sbom dga' mos bgyis so zhes smras pa dang /_des smras pa phyis kyang dge slong ma dag 'ongs pa dang byed du
[\[137b.4\]]chug shig ces smras so/_/dus gzhan zhig na skye dgu'i bdag mo chen mo bsod snyoms la zhugs pa las khyim de'i sgor phyin no/_/khyim bdag mo des smras pa/_'phags ma bu'i bya ba byos shig ces smras pa dang /_skye dgu'i bdag mos smras pa sngon byang chub sems dpa' lhums
[\[137b.5\]]nas byung ba ma gtogs par gzhan gyi bu'i bya ba byed ngas ma myong ba'i steng du/_dge slong mas khyod kyi bu'i bya ba byas na ni khyod la bsod nams ma yin pa mang du 'phel lo zhes smras pa dang /_khyim bdag mo des sngon sbom dga' mos bu'i bya ba byed pa dag zhib tu smras pa dang /_khyim
[\[137b.6\]]bdag mo des thos nas dge slong ma rnams 'phya zhing mi snyan pa zer ba las bcas/_yang dge slong ma gang rgyud 'jog na ltung ba'o/_/yang dge slong ma gang zhes bya ba ni sbom dga' mo'o/_/rgyud ces bya ba ni bus pa chung ngu la bya ste rigs kyi rgyud la bya'o/_/'jog ces bya ba ni 'khru ba
[\[137b.7\]]dang 'phyi ba dang /_gos bskon pa dang /_zas bsnyod cing rtsed mo la sogs pa'o/_/dge slong mas gzhan gyi bu chung ngu 'khru bar byed dam 'phyi bar byed dam gos bskon nam zas bsnyod na thams cad du ltung bar 'gyur ro/_/gnyen du 'ongs pa la nyes med do/_/ltung ba brgya bzhi bcu
[\[138a\]]
[\[138a.1\]]pa rdzogs so//_//mdor bstan pa ni/_khrus ras bcang bar bya ba dang /_/chos gos bkru bar bya ba dang /_/sbyar ma dang ni brje ba dang /_/dge sbyong chos gos sbyin pa dang /_/sme gab dang ni tshogs kyi gos/_/dbul po yi rang byed pa dang /_/gtan pa
[\[138a.2\]]dbyung bar bya ba dang /_/chos gos bgo bsha' bya ba'o/_/ston pa mnyan du yod pa na ste/_sbom dga' mo chu bo a tsir ba ra ta'i nang na khyim mi mo dag dang lhan cig khrus byed pa'i tshe de dag la rmongs bstan nas nga'i spu phyogs gcig tu 'khyil zhing lcang lo can du 'dug pa ltos zhes de
[\[138a.3\]]dag la ngom pa dang /_dge slong ma gzhan dag 'phya bar gyur pa las bka' stsal pa/_phyin chad khrus byed na khrus ras gyon la khrus gyis shig ces bcas/_yang dge slong ma gang khrus ras mi 'chang na ltung ba'o/_dge slong mas khrus ras med par khrus byed na 'bab chu'am
[\[138a.4\]]lteng ka'i nang na'ang rung ste/_dang por chur zhugs nas lte bar ma phyin gyi bar du ni nyes byas/_lte ba 'das na ltung ba'o/_/chu bcus pa zhig la khrus byed na'ang dang po mgo nas yas blugs nas lte bar ma phyin gyi bar du nyes byas/_lte ba las blangs 'das na ltung bar 'gyur ro/_/gcig
[\[138a.5\]]pur khang pa dben pa na khrus byed na khrus ras med na'ang nyes med do/_/ltung ba brgya bzhi bcu gcig pa rdzogs so//_//ston pa mnyan du yod pa na ste/_sbom dga' mo sham thabs khrag gis phog pa khyer nas khrus mkhan gyi nang du song ste/_bzhin bzangs nga'i
[\[138a.6\]]'di khrus te byin cig ces smras pa dang /_des smras pa gos phal 'khru ba'i nang du chug shig ces bsgo ba dang sbom dga' mos kyang der bcug go/_/de'i 'og tu khrus mkhan des gos bkru bar bshams pa dang /_sbom dga' mo'i sham thabs de khrag gis phog pa mthong nas
[\[138a.7\]]'dis nga'i gos thams cad mi gtsang bas 'phags te ma rung bar gyur to zhes de yang khros par gyur pa las bcas/_yang dge slong ma gang btso blag mkhan la chos gos 'khrur bcol na ltung ba'o/_/dge slong mas khrus mkhan la gos rnying pa 'khrur bcol na thams cad du ltung bar 'gyur
[\[138b\]]
[\[138b.1\]]ro/_/ltung ba brgya bzhi bcu gnyis pa rdzogs so//_//ston pa mnyan du yod pa na ste/_sbom dga' mo ste spang ba'i skabs na bshad pa dang mthun/_yang dge slong ma gang zla ba phyed phyed cing chos gos byin gyis mi rlob na ltung ba'o/_/sdom gyi tshigs su bcad pa las kyang mi
[\[138b.2\]]'byung bas lhag ma 'dra nas ltung ba'i grangs su ma stsal to/_/ston pa mnyan du yod pa na ste/_khyim bdag cig la bu ming sring gnyis bdog pa dang /_khyim bdag de dus las 'das pa'i 'og tu bu ming sring gnyis ma dang gsum rab tu byung ngo /_/de'i ming po'i ming ni mos pa can
[\[138b.3\]]zhes bya/_sring mo'i ming ni mos ma can zhes bya ste/_dus phyi zhig na mos pa can de sbyar ma bzang po cig gyon te/_dge slong ma'i dbyar mo khang du 'ongs pa dang /_mos ma can gyis chos gos sbyar ma de blangs te khyer nas bdag gi rnying pa ni mos pa can la byin no/_/mos pa can
[\[138b.4\]]gyis chos gos rnying pa de yang legs par bkrus/_legs par kha dog bsgyur te bzang por byas nas dbyar mo khang du song ba dang /_mos ma can gyis mthong nas smras pa/_khyod bdag gi chos gos slar khyer la nga bdag gi byin cig mos smras pa dang /_des kyang byin no/_/
[\[138b.5\]]dge slong ma gzhan dag gis mos ma can la smras pa/_khyod gtsang ma'i ris kyi lha bzhin du rtag tu gos bzang po she dag gis cha bar byed na ga las rnyed ces smras na/_des kyang zhib tu smras nas/_dge slong ma de dag 'phya ba las bcas/_yang dge slong ma gang 'khor gyi gtso
[\[138b.6\]]bo dang sbyar ma rje na ltung ba'o/_/yang dge slong ma gang zhes bya ba ni mos ma can lta bu'o/_/'khor gyi gtso bo zhes bya ba ni dge slong pha'o/_/sbyar ma zhes bya ba ni chos gos gsum gang yang rung ste brjes na ltung ba'o/_/ltung ba brgya bzhi bcu gsum pa rdzogs so//_//ston pa rgyal po'i khab na ste/_klu
[\[138b.7\]]ri bo dang /_skyas kyi dus ston byed pa'i tshe/_lho phyogs nas gar mkhan dag cig lhags te/_drug sde po'i tshul du gar bya ba'i phyir sbom dga' mo'i gan du song ste/_chos gos rnams brnyas nas sbom dga' mos gla mang du blangs so/_/de nas gar mkhan de dag gis
[\[139a\]]
[\[139a.1\]]chos gos bgos shing drug sde'i tshul du gar byas pa dang /_drug sde po dag khros nas sbom dga' mo la sogs pa bcu gnyis sde dag brdegs pa dang /_bcom ldan 'das kyis bka' stsal pa/_dge slong mas dge sbyong gi gos khyim pa la 'tshong na
[\[139a.2\]]ltung ba'o zhes bcas/_yang dge slong ma gang dge sbyong gi gos khyim pa la byin na ltung ba'o/_/yang dge slong ma gang zhes bya ba ni sbom dga' mo'o/_/dge sbyong gi gos zhes bya ba ni chos gos lnga las gang yang rung ba'o/_/khyim pa la 'tshong zhes bya ba ni/_zas sam gos kyi rin du 'tshong
[\[139a.3\]]ba ste/_dge slong mas 'tshong na thams cad du ltung bar 'gyur ro/_/ltung ba brgya bzhi bcu bzhi pa rdzogs so//_//ston pa mnyan du yod pa na ste/_bka' stsal pa/_dge slong mas sme gab chongs shig ces bka' stsal pa dang /_sbom dga' mos snga dro bsod snyoms la zhugs
[\[139a.4\]]pa'i tshe khrag gis byin pa la phog pa khyim pa dag gis mthong ste/_de dag gis ci yin zhes dris pa dang /_sbom dga' mos smras pa ci yin pa mi shes na ma la dris shig_/sring mo la dris shig ces smras pa dang /_de dag 'phya ba las bcas/_yang dge slong ma gang sme gab mi 'chang na
[\[139a.5\]]ltung ba'o/_/dge slong mas sme gab mi 'chang na thams cad du ltung bar 'gyur ro/_/ltung ba brgya bzhi bcu lnga pa rdzogs so//_//ston pa mnyan du yod pa na ste/_sbom dga' mos btsun mo phreng ldan ma'i gan du phyin pa dang btsun mo phreng ldan ma'i dge slong ma sme gab 'chang na gnang
[\[139a.6\]]bar thos nas/_dge slong ma spyi la sme gab kyi rgyu gos sna tshogs las mang du bskur ba dang /_de dag thams cad sbom dga' mos bdag gir byed pa las bcas/_yang dge slong ma gang tshogs kyi gos bdag gir byed na ltung ba'o/_/yang dge slong ma gang zhes bya ba ni sbom dga'
[\[139a.7\]]mo'o/_/tshogs zhes bya ba ni dge slong ma'i dge 'dun no/_/gos zhes bya ba ni sme gab kyi gos so/_/dge slong mas dge 'dun gyi spyi la bsngos par shes bzhin du bdag gir byas na ltung bar 'gyur ro/_/ltung ba brgya bzhi bcu drug pa rdzogs so//_//ston pa mnyan du
[\[139b\]]
[\[139b.1\]]yod pa na ste/_sbom dga' mos tshul nas byung ba'i 'og tu gtan pa gding ba'i dus la bab pa dang /_khyim bdag dbul po nad pa zhig gi gan du song ste/_bzhin bzangs dge 'dun la gtan pa'i gos phul zhes bsgo ba dang /_des smras pa bdag ni dbul zhing nad pa bas chos gos
[\[139b.2\]]mi 'byor te zhes smras pa dang /_sbom dga' mos smras pa tshong pa las snga skyin gyis la rin phyis bcol zhes smras nas/_tshong pa'i gan du khrid de gtugs nas ras rin po che zhig khyer ro/_/de nas dus phyi zhig na khyim bdag nad pa des ras rin ma 'khor nas/_des bzung ste nyi tshan
[\[139b.3\]]la btags pas ma dad cing 'phya ba las bcas/_yang dge slong ma gang dbul po'i rgyud gos kyi sbyin pa yang dag par 'dzin du 'jug na ltung ba'o/_/dge slong mas gtan gding ba'i gos khyim la dbul po'am nad pa sbyor mi bzod pa la slong zhing sbyor du 'jug na ltung bar 'gyur ro/_/ltung ba
[\[139b.4\]]brgya bzhi bcu bdun pa rdzogs so//_//ston pa mnyan du yod pa na ste/_bka' stsal pa/_dge slong ma dag chom po dag gis bcom ste/_glo bur du lhags na gtan pa glo bur du phyung la dge slong ma de dag la'ang gos byin cig_/gtan pa 'byin pa'i tshe'ang dge slong ma thams
[\[139b.5\]]cad 'dus shig ces bka' stsal pa las/_sbom dga' mo 'dur mi btub pa las bcas/_yang dge slong ma gang gtan pa 'byin par mi 'du na ltung ba'o/_/dge slong ma dge 'dun glo bur du gtan pa 'byin pa'i tshe mi 'du na ltung bar 'gyur ro/_/ltung ba brgya bzhi bcu brgyad pa rdzogs
[\[139b.6\]]so//_//ston pa mnyan du yod pa na ste/_bka' stsal pa/_zla ba lnga tshang yang dus su gtan pa phyung la dge slong ma thams cad 'dus te rnyed pa bgos shig ces gsungs pa las/_sbom dga' mo 'dur mi btub pa las bcas/_yang dge slong ma chos gos kyi rnyed pa bgo bsha'
[\[139b.7\]]byed par mi 'du na ltung ba'o/_/gtan pa phyung ba'i 'og tu gos kyi rnyed pa bgo bsha' byed par mi 'du na ltung ba'o/_/len par mi 'dod na ma 'dus kyang nyes pa med do/_/ltung ba brgya bzhi bcu dgu pa rdzogs so//_//mdor bstan pa ni/_tshur shog rnam par zhi bya dang /_/
[\[140a\]]
[\[140a.1\]]bor nas 'gro bar byed pa dang /_/gtsug lag bslab par mi bya dang /_/mi sbyin la zas mi btsong dang /_/khyim gyi so nam mi bya dang /_/khri 'dug bsnyen bkur byed pa dang /_/bal bkal bar yang mi bya dang /_/gdugs dang mchil lham mi bcang ngo /_/
[\[140a.2\]]ston pa mnyan du yod pa na ste/_sbom dga' mos slob ma dang nye gnas dag gi 'thab gcugs byas nas de dag 'thab par gyur pa dang /_slar gcugs par mi byed do/_/dge slong ma dag gis 'thab pa ci'i phyir mi gcugs zhes byas na/_sbom dga' mos smras pa/_
[\[140a.3\]]'di dag 'thab 'dod na ci'i phyir mgos mgo bo mi rdung /_'thabs kyang sla'o zhes zer ba dang don nyung du mas 'phya ba las bcas/_yang dge slong ma gang gcugs nus la 'thab mo zhi bar mi byed na ltung ba'o/_/dge slong mas slob ma dang nye gnas gang 'thab kyang rung ste/_
[\[140a.4\]]gcugs nus bzhin du gcugs par mi byed dam/_ched du gcugs byas te 'thab na'ang ltung ba'o/_/ltung ba brgya lnga bcu pa rdzogs so//_//ston pa mnyan du yod pa na ste/_dge slong ma sbom dga' mos gtsug lag khang sgo bcad de lde mig kyog po thogs bzhin du
[\[140a.5\]]ljongs rgyur song ba las/_dge slong ma gzhan gyis sgo ma phyed de me shor ba las bcas/_yang dge slong ma gang dbyar mo khang bor te 'gro na ltung ba'o/_/dge slong mas gtsug lag khang sgo bcad de/_lde mig gzhan la ma bzhag par ljongs rgyur 'gro na ltung ba'o/_/lde mig bzhag pa
[\[140a.6\]]brjed dam bar chad brgyad byung ba la nyes med do/_/ltung ba brgya lnga bcu gcig pa rdzogs so//_//ston pa mnyan du yod pa na ste/_sbom dga' mo snga dro bsod snyoms la zhugs pa las/_spos 'tshong gi khye'u 'jig rten gyi rig pa slob pa mthong ba dang de la chags par gyur nas
[\[140a.7\]]bdag la rig pa slobs shig ces smras pa dang /_sbos 'tshang gi khye'us mo la bslabs te/_si ri b+hu si ri b+hu si ri b+hu si ri swAhA/_sbom dga' mo yang lobs bzhin du da dung nga la slobs shig ces yang nas yang du slob pa las spos 'tshong gi khye'u yang khros nas/_gtum mo mgo reg
[\[140b\]]
[\[140b.1\]]ma khyod dgos pa med do zhes smras shing langs te song ngo /_/dge slong ma gzhan dag gis smras pa ci'i phyir lobs bzhin du yang slob ces dris pa dang /_de la chags pas na lhan cig 'dug na bdag dga'o zhes zer ba las 'phya ste bcas/_yang dge slong ma gang khyim pa las
[\[140b.2\]]gtsug lag slob na ltung ba'o/_/dge slong mas skyes pa la chags pa'i phyir de la bdag nyid rig pa slob na ltung ba'o/_/ltung ba brgya lnga bcu gnyis pa rdzogs so//_//ston pa mnyan du yod pa na ste/_sbom dga' mo skyes pa gzhan zhig dang phrad pa dang de la chags nas tshur
[\[140b.3\]]shog ngas khyod la rig pa bslab po zhes sngar lobs pa de skyes pa de la yang slob po/_/des smras pa bdag lobs so zhes byas pa dang mos smras pa/_da dung yang slobs shig ces byas pa dang /_de yang khros nas mgo reg ma gtum mo khyod dang rig pa 'di gnyi ga nga la dgos pa med do zhes smras
[\[140b.4\]]te song ba las bcas/_yang dge slong ma gang skyes pa la gtsug lag slob na ltung ba'o/_/dge slong ma gang skyes pa la chags pa'i phyir rig pa slob tu 'jug na ltung ba'o/_/ltung ba brgya lnga bcu gsum pa rdzogs so//_//ston pa mnyan du yod pa na ste/_sbom dga' mo
[\[140b.5\]]bsod snyoms mang du rnyed nas/_kha zas gsher ba dag ni za/_phye ma la sogs pa skam po dag gis gos dag nyo bar byed pa las don nyung ngu ba'i dge slong ma dag 'phya ba las bcas/_yang dge slong ma gang kha zas 'tshong na ltung ba'o/_/dge slong mas phye la sogs pa bsod
[\[140b.6\]]snyoms kyi kha zas kyis gos nyo bar byed na ltung ba'o/_/ltung ba brgya lnga bcu bzhi pa rdzogs so//_//ston pa mnyan du yod pa na ste/_sbom dga' mos snga dro bsod snyoms la zhugs pa dang /_khyim pa zhig gi sgor phyin pa dang bud med gzhon nu ma zhig tu zhing 'dug pa mthong
[\[140b.7\]]nas/_khyod ci'i phyir du zhes dris pa dang /_bdag ni khyim gsar du phub pa zhig khyim gyi bya ba dag ma 'tshal te ngu'o zhes smras pa dang /_sbom dga' mos smras pa/_nga la bsod snyoms mang du byin na khyim gyi bya ba rnams ngas bya'o zhes smras pa dang /_des kyang bsod snyoms
[\[141a\]]
[\[141a.1\]]mang du byin nas sbom dga' mos kyang de'i khyim phyag dar byas chag chag gis btab snod sbyad dag bkrus te legs par gzhag nas slar bsod snyoms khur te song ngo /_/phyis skye dgu'i bdag mo yang bsod snyoms la zhugs pa dang khyim bdag mo des smras pa
[\[141a.2\]]'phags ma khyim gyi bya bdag mdzod cig ces byas pa dang /_skye dgu'i bdag mos smras pa/_sngon rab tu ma byung ba'i tshe rgyal po zas gtsang ma'i khyim gyi bya ba rnams ngas byas pa ma gtogs par gzhan gyi khyim gyi bya ba byed ma myong ba'i steng du/_dge slong mas khyod kyi khyim gyi bya ba
[\[141a.3\]]byed na khyod la bsod nams ma yin pa mang du 'phel lo zhes smras pa dang /_des smras pa/_'o na sbom dga' mos nga'i khyim gyi bya ba mang du byas so zhes rgyas par smras so/_/de nas don nyung ngu mas 'phya ba las bcas/_yang dge slong ma gang khyim gyi bya ba byed na ltung ba'o/_/dge
[\[141a.4\]]slong mas khyim gyi bya ba byed na ltung bar 'gyur ro/_/bdag gi gnyen yin na nyes med do/_/ltung ba brgya lnga bcu lnga pa rdzogs so//_//ston pa mnyan du yod pa na ste/_sbom dga' mo nyin mo gnas pa'i sar khri'u dang khri stan dag slob ma dang nye gnas dag la bskur zhing de la
[\[141a.5\]]bdag 'dug na bsnyen bkur byed pa bdag gir byed pa las don nyung ngu mas 'phya ba las bcas/_yang dge slong ma gang khri la 'dug cing bsnyen bkur byed pa bdag gir byed na ltung ba'o/_/dge slong mas dge slong ma dang nye gnas dang slob ma dag khri stan yang mang du skyed cing de la
[\[141a.6\]]bdag 'dug par byed dam/_de la bdag gir bsnyen bkur nyams su len na ltung ba'o/_/na ba dang rgan mo la nyes med/_ltung ba brgya lnga bcu drug pa rdzogs so//_//ston pa mnyan du yod pa na ste/_gtsug dga' mo las bcas te/_de'i gleng gzhi yang gong ma khyim gyi
[\[141a.7\]]bya ba byed pa dang 'dra ste/_dge slong mas bal 'khal na ltung bar 'gyur ro/_/lkog tu dben par 'dug ste/_rgya cang dang /_lcag pod dang glegs thag tsam 'khal zhing 'thag ste/_dge slong pha'i bya bar bsams na nyes med do/_/yang dge slong ma bal 'khal na ltung ba'o/_/ltung ba
[\[141b\]]
[\[141b.1\]]brgya lnga bcu bdun pa rdzogs so//_//ston pa mnyan du yod pa na ste/_sbom dga' mos gdugs thogs shing grong du 'jug pa las khyim pas 'phya ste bcas/_yang dge slong ma gang gdugs 'chang na ltung ba'o/_/dge slong mas gdugs thogs shing grong du 'gro na ltung ba'o/_/
[\[141b.2\]]ltung ba brgya lnga bcu brgyad pa rdzogs so//_//ston pa mnyan du yod pa na ste/_dge slong ma sbom dga' mos mchil lham rtseg ma ri mo khra bos bris pa gyon nas khyim pa'i grong du 'jug pa las khyim pas 'phya ste bcas/_yang dge slong ma gang mchil lham khra bo byas te 'chang
[\[141b.3\]]na ltung ba'o/_/dge slong mas mchil lham rtseg ma ri mo can khro bor byas te 'chang ngam gyon na ltung bar 'gyur ro/_/ltung ba brgya lnga bcu dgu pa rdzogs so//_//mdor bstan pa ni/_lag pa 'brum bu byung ba dang /_/dge slong ma yi 'phyon ma dang /_/dge slong ma ni phyir mi
[\[141b.4\]]gzhug_/dge slong ma dang dge tshul ma/_/khyim bdag mo yang phyir mi gzhug_/kun du rgyu mo de bzhin no/_/spos dang til gyi tshigs mas skud/_/rtag tu bsug par mi bya'o/_/ston pa yul mnyan du yod pa na ste/_de'i dus na dge slong ma gtsug dga' mo dpung pa la
[\[141b.5\]]rma zhig byung ba las/_de sman pa la 'ching du bcug pa las sman pa de la chags te/_yang dang yang 'ching zhing 'grol du bcug pa las/_sman pa khros te mgo reg ma khyod la sman byed pa su spro zhes langs te song ngo /_/de nas dge slong ma dag gis gtsug dga' mo la khyod ci'i phyir
[\[141b.6\]]de ltar byed ces dris pa dang /_des smras pa skyes pa dang cung zhig lhan cig 'dug cing reg na bde'o zhes smras pa dang /_don nyung du ba'i dge slong ma dag khyod gtsub shing dang 'dra ste/_'di ltar chags so zhes 'phya ba las bcas/_yang dge slong ma lag pa la 'brum bu byung ba
[\[141b.7\]]skyes pa la yang dang yang bcings pa 'grol du bcug na ltung ba'o/_/dge slong mas lus la rma byung ba chags pa'i sems kyis skyes pa la yang dang yang bcings pa 'grol du bcug na thams cad du'ang ltung bar 'gyur ro/_/pha dang bu dang gnyen la gnyen pa'i dran pas 'ching du
[\[142a\]]
[\[142a.1\]]bcug na nyes med do/_/ltung ba brgya drug cu pa rdzogs so//_//ston pa mnyan du yod pa na ste/_sbom dga' mos bud med smad 'tshong ma gcig rab tu byung ngo /_/de nas bud med de rab tu byung ngo zhes sngon rtse rtse ba'i skyes bu dag thos pa dang /_da ni gos dang zas kyang sbyar
[\[142a.2\]]mi dgos par yongs su spyad do zhes dge slong ma'i dbyar mo khang du 'ongs nas de dang steg cing dus dag 'debs pa las don nyung du mas 'phya ba las bcas/_yang dge slong ma gang bud med 'phyon ma rab tu 'byin na ltung ba'o/_/mi shes pa la nyes med de rab tu phyung ba'i 'og tu yul gzhan du
[\[142a.3\]]bkar bar bya'o/_/ltung ba brgya drug cu gcig pa rdzogs so//_//ston pa yul mnyan du yod pa na ste/_sbom dga' mos dge slong ma grogs mo bdag gi lus mar dang bag phyes phyir bcug pa dang /_de dag gis ci bya zhes dris na/_'di ltar phyis na lus 'jam zhing dkar
[\[142a.4\]]bas 'dod pa can dag gi snying dgar gzhug go zhes smras pa dang don nyung du ma dag gis 'phya ba las bcas/_yang dge slong ma gang dge slong ma lus phyir 'jug na ltung ba'o/_/dge slong mas bzang du 'dod pa'i phyir dge slong ma lus phyir 'jug na ltung ba'o/_/ltung ba brgya drug cu gnyis pa
[\[142a.5\]]rdzogs so//_//ston pa mnyan du yod pa na ste/_sbom dga' mos dge slong ma lus 'phyir bcug pa las bcas/_yang dge slong ma gang dge slong ma lus 'phyir 'jug na ltung ba'o/_/'di yang ltung ba'i khyad par gong ma dang 'dra'o/_/ltung ba brgya drug cu gsum pa rdzogs so//_//
[\[142a.6\]]ston pa mnyan du yod pa na ste/_sbom dga' mos dge tshul ma lus 'phyir 'jug pa las bcas/_yang dge slong ma gang lus 'phyir 'jug na ltung ba'o/_/'di yang ltung ba'i khyad par gong ma dang 'dra'o/_/ltung ba brgya drug cu bzhi pa rdzogs so//_//ston pa mnyan du yod pa na ste/_sbom
[\[142a.7\]]dga' mos bsams pa/_dge slong ma dang dge slob ma dang dge tshul ma las 'phyir 'jug tu ni bcom ldan 'das kyis ma gnang na/_khyim bdag mo 'phyir gzhug na nyes med snyam du bsams te/_khyim bdag mo lus 'phyir bcug pa dang /_dge slong ma dag gis ci bya zhes dris na/_sbom
[\[142b\]]
[\[142b.1\]]dga' mos smras pa/_khyim mi mos phyis pa la nyes med do zhes smras pa dang /_don nyung du ma dag gis 'phyas te bcas so/_/yang dge slong ma gang khyim bdag mo 'phyir 'jug na ltung ba'o/_/dge slong mas khyim bdag mo la 'phyir 'jug na'ang ltung ba'o/_/bzang du re ba'i bsam bas phu
[\[142b.2\]]nu mo dag 'phyir 'jug na ltung ba'o/_/ma dang phu nu mo dang bu mo bdag na ba la phan pas 'phyir bcug pa la nyes med/_ltung ba brgya drug cu lnga pa rdzogs so//_//ston pa mnyan du yod pa na ste/_sbom dga' mos kun du rgyu mo la lus 'phyir bcug pa las bcas/_yang dge slong ma gang kun
[\[142b.3\]]du rgyu mo la 'phyir bcug na ltung ba'o/_/'di'i khyad par yang gong ma dang 'dra'o/_/kun tu rgyu mo zhes bya ba ni mu stegs grangs can las rab tu byung ba'o/_/ltung ba brgya drug cu drug pa rdzogs so//_//ston pa mnyan du yod pa na ste/_sbom dga' mos lus la spos kyis bskus pa dang /_
[\[142b.4\]]dge slong ma dag gis spos nyug ste ci bya zhes dris pa dang /_sbom dga' mos smras pa/_/ngas skyes pa dag 'dod pa skyed du gzhug go zhes smras pa dang don nyung du ma dag 'phya ba las bcas/_yang dge slong ma gang spos kyis nyug na ltung ba'o/_/dge slong ma lus la spos bskus
[\[142b.5\]]na thams cad du ltung bar 'gyur ro/_/na ba la phan pa'am ha cang dri mi zhim par gyur pa la nyes med do/_/ltung ba brgya drug cu bdun pa rdzogs so//_//ston pa mnyan du yod pa na ste/_sbom dga' mos til gyi tshigs mas lus bskus shing mnyes pa dang /_dge slong ma dag gis
[\[142b.6\]]ci bya zhes dris pa dang /_'dis bskus na lus mnyen cing gzhan dag 'dod pa skyed du gzhug go zhes smras pa dang /_don nyung ngu ma dag gis 'phya ba las bcas/_yang dge slong ma gang til gyi tshigs mas nyug na ltung ba'o/_/dge slong mas til gyi tshigs mas lus la nyug
[\[142b.7\]]na ltung ba'o/_/nad pa la phan na nyes med do/_/ltung ba brgya drug cu brgyad pa rdzogs so//_//ston pa mnyan du yod pa na ste/_dge slong ma bcu gnyis sde dag khrus byed cing drag tu yang nas yang du bsug go/_/de ltar byed pa dge slong ma dag gis ci bya zhes dris pa dang /_gong du
[\[143a\]]
[\[143a.1\]]smos pa mar dang bag phye dang til gyis bskur ni bcom ldan 'das kyis ma gnang ste/_de chus drag tu bsug cing bkrus la lus 'jam zhing dkar por bya'o zhes smras pa dang don nyung ngu ma dag 'phya ba las bcas/_yang dge slong ma gang drag tu bsug na ltung ba'o/_/
[\[143a.2\]]dge slong mas lus dkar por bya ba'i phyir chus drag tu bsug cing bkrus na ltung ba'o/_/ltung ba brgya drug cu dgu pa rdzogs so//_//mdor bstan pa ni/_skabs ma phye bar 'dri ba dang /_/khyim pa rgyan rnams mi bcang dang /_/lag pa sbrel zhing 'khru ba dang /_/gar byed glu len rol
[\[143a.3\]]mo dkrol/_/dge slong ma yi gnas khang nas/_/gcig pu spa brang byed mi 'gro/_/u shi ra dang so mangs dang /_/smyig bshad chos kyi rgyan mi bcang /_/ston pa mnyan du yod pa na ste/_/sbom dga' mos dge slong pha'i gnas khang du song nas dge slong cig la des skabs ma phye bar chos
[\[143a.4\]]dag dris nas dge slong des lan ma thebs te sma bab par gyur pa bcom ldan 'das kyi snyan du bdas nas/_da phyin chad dge slong mas skabs ma phye bar dge slong pha la chos ma 'dri zhig ces bslab pa bcas so/_/yang dge slong ma gang skabs ma rnyed par dge slong pha la dri ba 'dri na ltung ba'o/_/dge
[\[143a.5\]]slong mas dge slong gis chos bshad par gnang ba'i skabs ma phye bar shes bzhin du chos 'dri ni ltung bar 'gyur ro/_/sngar bshad par gsol te gnang ba las chos brtags shing 'dri rtog byed pa la nyes med do/_/ltung ba brgya bdun cu pa rdzogs so//_//ston pa mnyan du yod pa na ste/_
[\[143a.6\]]sbom dga' mo snga dro bsod snyoms la song ba las/_khyim bdag phyug po cig gi sgor phyin pa nas khyim bdag de dag gi rgyan bkrol te bzhag pa mthong nas blangs te/_bdag gi lus brgyan pa dang /_khyim bdag gis nged kyi rgyan dag gis brgyan te ci bya zhes dris pa dang /_sbom dga'
[\[143a.7\]]mos smras pa/_ngas ci tsam du bzang ba lta'o zhes byas pa dang /_mgo reg ma khyod la rgyan ci dgos rgyan yang bzang ba med ces 'phya zhing ma dad pa las bcas/_yang dge slong ma gang khyim pa'i rgyan 'chang na ltung ba'o/_/dge slong ma khyim pa'i nang du 'gro zhing rgyan gyis brgyan na
[\[143b\]]
[\[143b.1\]]thams cad du 'ang ltung bar 'gyur ro/_/rgyan zhes bya ba ni mgo rgyan dang dpung rgyan dang rgyan sna tshogs la bya'o/_/ltung ba brgya bdun cu gcig pa rdzogs so//_//ston pa mnyan du yod pa na ste/_bcu gnyis sde dag khyim mi mo lhan cig chu bo a tsir rar dir khrus ras med par chu'i nang du
[\[143b.2\]]zhugs te/_lag pa dag sbrel zhing khrus byed de/_khyim mi mo de dag gis mo mtshan la mdzub tshugs dag byed cing gcig la gcig 'phyas btags pa las/_khyim mi mo rnams ma dad cing 'phya ba las bcas/_yang dge slong ma gang lag sbrel te khrus byed na ltung ba'o/_/dge slong
[\[143b.3\]]mas khyim mi mo dang lhan cig khrus byed na ltung bar 'gyur ro/_/ltung ba brgya bdun cu gnyis pa rdzogs so//_//ston pa rgyal po'i khab na ste/_de'i dus na rgyal rigs dang bram ze'i rigs mdza' ste de dag 'dus shing rtse ste/_'phong rtsal dang /_las sna tshogs dag gis 'gran no/_/
[\[143b.4\]]de ltar 'gran pa las rgyal rigs rnams ni dmag 'gyed pa la mkhas so/_/bram ze'i rigs rnams ni glu dang gar la mkhas so/_/de nas rgyal rigs rnams bram ze la gar ma thub nas de dag sbom dga' mo'i gan du dong ste/_'phags ma gar mkhyen nam zhes dris so/_/sbom dga'
[\[143b.5\]]mos ngas shes so zhes smras pa dang /_de dag gis bdag cag la bslab tu gsol zhes byas pa dang /_nga la rngan pa yod na rung ngo zhes smras pa dang /_de dag gis kyang rngan pa mang du byin no/_/de nas sbom dga' mos gar sha rdza ga dang /_ke'ur la sogs pa sna tshogs bslabs pas/_
[\[143b.6\]]rgyal rigs kyis bram ze la 'gran thub pas/_bram ze rnams sbom dga' mo la 'phya zhing ma dad pa las bcas/_yang dge slong ma gang gar byed na ltung ba'o/_/dge slong mas bdag gar byed na ltung ba'o/_/gzhan gar byed du bcug na'ang ltung ba'o/_/gar byed pa la lta na'ang ltung
[\[143b.7\]]ba'o/_/dkon mchog gsum la mchod pa'i phyir byed du bcug pa la nyes med/_ltung ba brgya bdun cu gsum pa rdzogs so//_//ston pa rgyal po'i khab na ste/_sbom dga' mos rgyal rigs dag la glu bslabs pa las/_bram ze dag ma dad de 'phya ba las bcas/_yang
[\[144a\]]
[\[144a.1\]]dge slong ma gang glu len na ltung ba'o/_/ltung ba'i khyad par ni gong ma dang 'dra'o/_/dar ma klog pa'i tshe gtang rag snyen par zer ba nyes med/_ltung ba brgya bdun cu bzhi pa rdzogs so//_//ston pa rgyal po'i khab na ste/_sbom dga' mos rgyal rigs
[\[144a.2\]]rnams la rol mo'i cha spyad dkrol zhing len pa sna tshogs bslabs pa las bram ze rnams ma dad nas bcas/_yang dge slong ma gang rol mo'i cha byad dkrol na ltung ba'o/_/ltung ba'i khyad par ni gong ma dang 'dra'o/_/ltung ba brgya bdun cu lnga pa rdzogs so//_//ston pa mnyan du yod pa na
[\[144a.3\]]ste/_dge slong ma gtsug dga' mo snga dro bsod snyoms la zhugs pa las/_des skyes pa cig bsdus te dbyar mo khang du dus btab po/_/de nas skyes pa de de'i nub mo dbyar mo khang du 'ongs pa dang /_der ma bde nas gtsug dga' mos smras pa 'dir ni mi bde'o zhes byas pa dang /_skyes
[\[144a.4\]]pa na re nga'i khang par 'dod zhes zer ro/_/gtsug dga' mos smras pa khyod kyi gnya' bar bskyon na der 'dod zhes byas pa dang /_des kyang gnya' bar bskyon no/_/de nas gtsug dga' mos bsams pa/_da ltar btsun par bya zhing kha drag bya ba yang tshul khrims 'di yod pa'i phyir bya
[\[144a.5\]]bar zad de/_tshul khrims med na kun gyis brnyas smad par 'gyur zhes bsams nas/_da ni rkun pos khyer ro zhes kus btab pa dang /_byi bo'ang khros nas shin tu brdegs te song ngo /_/de nas dge slong ma dag gis ci nyes smras pa dang /_ji ltar gyur ba zhib tu smras pa dang /_don nyung du ma
[\[144a.6\]]dag gis 'phya ba las bcas/_yang dge slong ma gang gcig pu phyi rol gyis phyogs su 'gro na ltung ba'o/_/dge slong ma gcig pu phyi rol du 'gron chung ngu na nam phyi sar song na'ang ltung ba'o/_/khang pa rtseg ma'i yang tog tu gcig pu 'gron nyes pa med do/_/ltung ba brgya bdun cu drug pa
[\[144a.7\]]rdzogs so//_//ston pa mnyan du yod pa na ste/_bcu gnyis sde dag u shi ra'i so mangs 'chang zhing skra bshad de phyil phyil por byas pa las/_dge slong ma dag gis ci'i phyir de ltar byed/_gzhan dag 'dod pa skyed skyed pa'i phyir ro zhes byas pa dang /_don nyung ngu ma dag 'phya ba las
[\[144b\]]
[\[144b.1\]]bcas/_yang dge slong ma gang u shi ra'i so mangs 'chang na ltung ba'o/_/dge slong mas u shi ra'i so mangs 'chang na ltung ba ste/_u shi ra zhes bya ba ni gres ma'i rtsa ba las byas pa'i/_/ltung ba brgya bdun cu bdun pa rdzogs so//_//ston pa mnyan du yod pa na ste/_bcu gnyis
[\[144b.2\]]sde mo rnams u shi ra'i so mangs 'chang du mi ster ba dang so mangs gzhan dag bcangs pa las bcas/_yang dge slong ma gang so mangs 'chang na ltung ba'o/_/ltung ba'i khyad par ni gong ma dang 'dra bas bshad pa ma byas so/_/ltung ba brgya bdun cu brgyad pa rdzogs so//_//ston pa mnyan du
[\[144b.3\]]yod pa na ste/_bcu gnyis sde mo rnams so mangs snga ma de dag ma gnang ba dang smyig bshad bcangs na nyes pa med do snyam du bsams te 'chang ba las bcas so/_/yang dge slong ma gang smyig bshad 'chang na ltung ba'o/_/ltung ba'i khyad par ni gong ma dang 'dra ste/_smyig bshad ces bya ba ni smig ma'i rtsa
[\[144b.4\]]ba shad shad po la bya'o/_/ltung ba brgya bdun cu dgu pa rdzogs so//_//ston pa mnyan du yod pa na ste/_sbom dga' mos bsams pa/_bdag gis sngan chad gzhan ni ci yang byas na chos kyi rgyan gyis ma brgyan to snyam nas des bdag gi lus bsku byug la sogs pa byas te brgyan nas
[\[144b.5\]]khang pa'i sgor smad 'tshong ma'i rgyal mtshan bsgreng ba dang /_der skyes pa dag 'ongs te kye bzang mo nyin gla ji tsam zhes dris pa dang /_des smras pa kAr ShA pa Na lnga brgya'o zhes byas pa dang /_de dag gis kAr ShA pa Na lnga brgya byin nas khang pa'i nang du 'dong zhes byas pa dang /_sbom dga' mos
[\[144b.6\]]bsams pa/_bdag da ltar kun gyis btsun par bya zhing bsnyen bkur byed pa thams cad kyang tshul khrims 'di yod pa'i yon tan te/_gal te tshul khrims 'di dral na ni kun gyis smad cing brnyas par 'gyur ro snyam bsams nas/_kAr ShA pa Na khyer bzhin du bros pa las de dag gis
[\[144b.7\]]bsnyegs te zin nas thor to las drangs pa dang skra brnyan lhung bas mgo reg ma ma rungs ma 'di zhes mi snyan pa zer ba las dge slong ma dag gis thos nas 'phya ba las bcas so/_/yang dge slong ma gang chos kyi rgyan 'chang na ltung ba'o/_/de la chos kyi rgyan zhes bya ba ni skra brnyan la bya ste/_dge
[\[145a\]]
[\[145a.1\]]slong mas skra brnyan 'chang ngam byas na ltung bar 'gyur ro/_/ltung ba brgya brgyad cu pa rdzogs so//_//brgya rtsa brgyad po 'di dag la/_/gzhan yang bdun cu gnyis kyis bsnan/_/dge slong ltung ba bsdoms na ni/_/brgya dang brgyad cur 'dres pa yin/_/skrod pa
[\[145a.2\]]dang ni yang yang dang /_/bzang po gnas dang sman byed gnas gnyis dang /_/gdeng med lo ma tshang dang ras chen dang /_/dgu bcu po las bco brgyad 'di bkol te/_/bud med kyi dang thun mong ma yin no/_/lhag ma 'di dag bya bar bya'o/_/zhes bya ba ni dge slong ma'i ltung ba brgya brgyad cur
[\[145a.3\]]gzhag pa de/_dge slong gi ltung ba dgu bcu dgu las logs shig tu thun mong ma yin pa'i ltung ba brgya rtsa brgyad yod par bstan zhing /_dge slong dag gi ltung ba dgu bcu las/_gang dag ni dge slong ma'i bslab pa yin/_gang dag ni ma yin par dbye zhing brgya brgyad cur bsdu ba'i tshul bstan
[\[145a.4\]]pa'i phyir tshigs su bcad pa 'di dag smos so/_/de la brgya rtsa brgyad po 'di dag la/_/gzhan yang bdun cu gnyis kyis bsnan zhes bya ba ni dge slong gi bslab pa dang thun mong ma yin pa sgog skya za na ltung bar 'gyur ba man chad brgya rtsa brgyad yod pa'i steng du/_dge slong gi ltung ba dgu bcu las
[\[145a.5\]]bco brgyad bton te bdun cu gnyis kyis bsnan na/_brgya brgyad cur bstan pa yin te/_ltung ba dgu bcu las bco brgyad bton na ni thun mong ma yin pa la brgya rtsa brgyad du med de/_ci'i phyir zhe na/_yang dge slong ma gang zla ba phyed phyed cing chos gos byin gyis mi rlob na ltung ba'o zhes pa de/_
[\[145a.6\]]sngar gong du spang ba'i ltung ba'i skabs su yang bshad zin la/_de nyid sdom gyi tshigs su bcad pa las kyang mi 'byung ste/_ltung ba de gcig lhag pa'i phyir brgya rtsa brgyad du med do/_/'og nas gdeng med gtogs par bco brgyad bkol lo zhes 'byung mod kyi gdeng med ni bkol du mi
[\[145a.7\]]rung ste/_ci'i phyir zhe na gong du sdom gyi tshigs su bcad pa las kyang 'byung la/_lhag ma med pa'i phyir te de ltar na thun mong ma yin pa brgya rtsa bdun gyi steng du thun mong gi ltung ba bdun cu rtsa gsum gyis bsnan cing brgya brgyad cur bskang dgos so/_/skrod pa dang ni yang yang dang /_
[\[145b\]]
[\[145b.1\]]bzang po'i gnas dang sman byed gnas gnyis dang /_/gdeng med lo ma tshang dang ras chen dang /_/dgu bcu pa las bco brgyad 'di bkol te/_/zhes bya ba ni dge slong gi ltung ba dgu bcu las bcu phung gnyis pa dge slong ma'i tshogs kyi steng du brgyad po 'di bsnan te/_spyir bco brgyad bkol
[\[145b.2\]]bar bya'o zhes bstan pa ste/_gdeng med bkol du mi rung ba'i gtan tshigs ni sngar bshad pa bzhin no/_/ci'i phyir 'di rnams bkol zhe na/_de'i phyir bud med kyi dang thun mong ma yin no zhes bya ba yin te/_bco brgyad po de dag dge slong ma dang thun mong ma yin pa'i phyir ro zhes bstan pa'o/_/
[\[145b.3\]]lhag ma 'di dag bya ba bya'o zhes bya ba ni bco brgyad po de dag las gzhan pa rnams ni dge slong ma'i bslab par gtogs par bstan pa'o/_/'phags ma dag bdag gis ltung ba brgya brgyad cu dag bshad zin to zhes bya ba ni mjug bsdu zhing nyan pa'i 'khor rnams spro ba skyed pa'o/_/de la bdag
[\[145b.4\]]gis 'phags ma dag la ci 'di na yongs su dag par gnas sam zhes dri'o/_/ci 'di ni yongs su dag par gnas sam zhes lan gnyis lan gsum du dri'o/_/'di na 'phags ma dag yongs su dag na gang gi phyir cang mi smra bar de bzhin du 'dzin to zhes bya ba ni yongs su dag pa dri ba ste go sla
[\[145b.5\]]bsam bshad do/_/ltung ba'i dngos po rnams bstan pa la rnam pa lngar phye ba'i gsum ste/_ltung ba'i sde'i bshad pa rnams rdzogs so//_//ltung ba'i dngos po bstan pa la rnam pa lngar phye ba'i bzhi pa ste/_so sor bshags pa'i sde zhes bya ba 'dir ston te/_de'i
[\[145b.6\]]phyir mdor bstan pa ni/_'o ma zho dang mar sar dang /_/mar dang 'bru mar bu ram dang /_/sbrang rtsi dang ni sha dang nya/_/sha skam slob pa des byas pa'o/_/zhes gsungs te/_de la 'o ma zhos bya ba'i gleng gzhi ni ston pa mnyan du yod pa na bzhugs so/_/de'i tshe bcu gnyis sde mo dag
[\[145b.7\]]bud med kyi yeb rngam gyis/_gzhan gyi khyim nas 'o ma blangs te yongs su spyod do/_/de la 'o ma slong ba'i phyir lung 'bogs pa dang klog pa dang kha ton dang rnal 'byor dang yid la byed pa dang rang gi sems kyi zhig nas gtong bar gyur nas/_don nyung ngu ma'i dge slong ma dag 'phya bar
[\[146a\]]
[\[146a.1\]]gyur pa'i bar du ste/_de lta bu'i rnam pa dag bcom ldan 'das la gsol to/_/bcom ldan 'das kyis bka' stsal pa/_bslang bar mi bya'o/_/phyis nyo bar byed de/_de nyid nyes par gyur te/_bcom ldan 'das kyis bka' stsal pa/_nyo bar mi bya'o gnyen rnams
[\[146a.2\]]la slong bar byed pa dang /_/de nyid nyes pa'i dmigs su gyur nas bka' stsal pa/_blang bar mi bya'o zhes pa nas dge slong ma nad pa gzhan zhig sman pas 'o ma 'thungs shig ces bsgo ba dang /_des smras pa/_bzhin bzangs bdag shi'o/_/sman pas smras pa ci'i phyir/_/des smras pa/_bcom ldan
[\[146a.3\]]'das kyis ma gnang ngo /_/sman pas smras pa/_khyod kyi ston pa ni thugs rje can te gnang bar 'gyur ro/_/de lta bu'i rnam pa dge slong ma gang gis bcom ldan 'das la gsol to/_/bcom ldan 'das kyis bka' stsal pa/_na bar gyur na sman pa'i lung gis sman ni yongs su spyad par bya'o
[\[146a.4\]]zhes bya ba'i bar du'o/_/de nas sbom dga' mo na'ang rung mi na'ang rung gzhan gyi khyim nas 'o ma blangs te yongs su spyad do/_/de lta bu'i rnam pa bcom ldan 'das la gsol ba nas/_bcom ldan 'das kyis byung ba 'di nas bslab pa bcas pa'i bar du ste/_yang dge slong ma gang min par
[\[146a.5\]]bdag gi phyir gzhan gyi khyim nas 'o ma blangs te 'thungs na dge slong ma de dge slong ma'i dbyar mo khang du song ste/_/dge slong ma rnams la 'phags ma dag bdag smad pa'i gnas su gyur nas mi rigs pa so sor bshags pa'i chos de so sor bshags par bya'o zhes so sor bshags par bya ste
[\[146a.6\]]chos 'di so sor bshags par bya'o/_/yang dge slong ma zhes bya ba ni sbom dga' mo'o/_/bdag gi phyir zhes bya ba ni lus kyi phyir ro/_/mi na ba ni nad med pa'o/_/khyim ni bram ze dang /_khyim bdag gi gnas so/_/'o ma ni 'o ma lnga ste/_ba'i 'o ma dang /_ma he'i 'o ma dang /_rnga mo dang /_
[\[146a.7\]]ra dang /_lug gi 'o ma dang lnga'o/_/bslangs pa ni gsol ba btab pa'o/_/'thungs zhes bya ba ni mid par mid pa'o/_/dge slong ma de zhes pa ni gang dge slong mar gyur pa'o/_/dbyar mo khang du song zhes pa ni gtsug lag khang du'o/_/dge slong ma rnams la zhes pa ni chos 'di la so sor
[\[146b\]]
[\[146b.1\]]bshags par bya ba'o/_/bdag smad pa'i gnas su gyur ces bya ba ni 'di dge slong mas bya ba ma yin pas so/_/mi rigs pa ni dge slong mas byas par mi rigs pa'o/_/so sor bshags par bya ba'i chos de so sor bshags par bya'o zhes so sor bshags par bya ste zhes pa ni kun las bshags
[\[146b.2\]]pa'i phyir ro/_/chos 'di so sor bshags par bya'o zhes pa ni nges par bshags par bya ba'i phyir ro/_/de la nyes pa ji lta bur 'gyur zhe na/_dge slong mas ji tsam du 'o ma blangs pas thams cad du nyes byas su 'gyur ro/_/thob na nyes byas so/_/yongs su spyad na nyes pa so sor bshags
[\[146b.3\]]par 'gyur ro/_/las dang po pa dang smyos pa dang sems 'khrugs pa dang tshor bas nyen pa rnams la nyes med do//_//gleng gzhi ni ston pa mnyan du yod pa na ste/_nam bcom ldan 'das kyis dge slong ma rnams la 'o ma ma gnang ba de na phyis zho slong bar byed pa nas bslab pa bcas pa'i
[\[146b.4\]]bar du ste/_zho slong du mi gnang ba yang sngar smos pa bzhin no/_/de la 'o ma lnga ni 'dir zho lngar rgyas par bya'o/_/gleng gzhi ni mnyan du yod pa na ste/_de bzhin du mar sar slong ba las bslab pa bcas pa'i bar du ste/_mar sar lnga yang gong du smos pa'i 'o/_/gleng gzhi ni mnyan du yod pa na ste/_
[\[146b.5\]]mar slong bar gyur pa las bslab pa bcas te/_mar rnam pa lnga yang gong du smos pa'i'o/_/gleng gzhi ni mnyan du yod pa na ste/_'bru mar slong ba las bcas te/_'bru mar ni 'bru'i mar ro/_/gleng gzhi ni mnyan du yod pa na ste/_bu ram slong bar gyur pa las bcas te/_bu ram ni bu ram
[\[146b.6\]]nyid do/_gleng gzhi ni mnyan du yod pa na ste/_phyis sbrang rtsi slong bar gyur pa las bcas te/_sbrang rtsi ni mngar ba'o/_/gleng gzhi ni mnyan du yod pa na ste/_phyis nya sha slong bar gyur pa las bcas te/_nya sha ni chu la spyod pa rnams kyi'o/_/gleng gzhi ni mnyan du yod pa na ste/_de nas phyis
[\[146b.7\]]sha gzhan slong bar gyur pa las bslab pa bcas te/_sha ni phyugs la sogs pa'i sha'o/_/gleng gzhi ni mnyan du yod pa na ste/_phyis sha skam slong bar gyur pa las bcas te/_sha skam ni sha skam po'o/_/btung ba'i rim pa dang gzhan ni 'o ma'i skabs su smos pa dang mthun no/_/
[\[147a\]]
[\[147a.1\]]yul yangs pa can na nam gyi tshe ded dpon seng ge bden pa mthong nas/_bcom ldan 'das kyis bka' stsal te/_dge 'dun gyis kyang sdom pa bcas pa'i bar du'o/_/de nas bcu gnyis sde mo de dag khyim der 'gro zhing bsod snyoms len par byed do/_/de nas dge slong ma
[\[147a.2\]]dag gis che zhe dag bcom ldan 'das kyis khyim 'dir bslab pa'i sdom pa ma bcas sam smras pa dang /_de dag gis 'di skad ces smras so/_/dge slong rnams la bcas kyi dge slong ma la ni ma yin no/_/de nas don nyung ngu ma'i dge slong ma dag 'phya bar gyur nas de lta bur gyur pa bcom ldan 'das
[\[147a.3\]]la gsol to/_/bcom ldan 'das kyis byung ba de las bslab pa bcas pa'i bar du ste/_gang dge 'dun gyi slob pa'i khyim 'di 'dra bar bslab pa'i sdom pa byin pa shes pa rnams su sngar ma bos par song ste/_rang gi lag gis bca' ba dang bza' ba bslangs nas 'chos sam zos na dge slong
[\[147a.4\]]ma de dag dge slong ma'i dbyar mo khang du song ste/_dge slong ma rnams la 'phags ma dag bdag smad pa'i gnas su gyur pa mi rigs par so sor bshags par bya ba'i chos te/_so sor bshags par bya'o zhes so sor bshags par bya ste chos 'di yang so sor bshags par bya'o/_/
[\[147a.5\]]gang zhes bya ba ni bcu gnyis sde'o/_/dge 'dun gyi zhes bya ba ni de bzhin gshegs pa'i nyan thos kyi dge 'dun gyi'o/_/slob pa'i khyim zhes bya ba ni bden pa mthong ba'o/_/bslab pa'i sdom pa byin pa shes pa ni gsol ba dang gnyis so/_/sngar ma bos pa ni sbyin bdag gis ma bos pa'o/_
[\[147a.6\]]song ste zhes bya ba ni slob ma'i khyim du'o/_/rang gi lag gis zhes bya ba ni bdag nyid kyi lag gis so/_/bca' ba dang bza' ba ni bca' ba lnga dang bza' ba lnga'o/_/'chos sam zos pa ni mid par mid pa'o/_/dge slong ma de zhes bya ba ni gang dge slong mar gyur pa'o/_/dbyar mo khang
[\[147a.7\]]du zhes pa ni gtsug lag khang du'o/_/dge slong ma rnams la zhes bya ba ni chos 'di la zhugs pa'o/_/'phags ma dag bdag smad pa'i gnas su gyur pa zhes bya ba ni dge slong mas bya ba ma yin pa'i phyir ro/_/mi rigs pa zhes bya ba ni dge slong ma la rigs par mi 'gyur ba'i phyir te rang bzhin
[\[147b\]]
[\[147b.1\]]ltar mi 'jug pa'o/_/gzhan ni gong du bshad pa bzhin no/_/de la nyes pa ji lta bu zhe na/_ci tsam du dge slong mas slob pa'i khyim du bslab pa'i sdom pa byin par shes bzhin du sngar ma bos par bdag nyid song ste bca' ba dang bza' ba 'chos sam zos na thams cad so sor bshags par
[\[147b.2\]]'gyur ro/_/gal te sngar bos sam bslab pa'i sdom pa bshig par gyur pa dang /_las dang po pa dang /_smyos pa dang /_sems 'khrugs pa dang /_nad kyis gzir ba la nyes pa med do/_/'phags ma dag bdag gis so sor bshags par bya ba'i chos bcu gcig po dag bshad zin to
[\[147b.3\]]zhes bya ba la sogs pa go sla bsam bshad do/_/ltung ba'i dngos po bstan pa la rnam pa lngar phye ba'i bzhi pa ste so sor bshags par bya ba'i sde'i bshad pa rnams rdzogs so//_//ltung ba'i dngos po rnams bstan pa la rnam pa lngar bye ba'i tha ma ste/_nyes byas kyi sde bslab pa'i chos mang
[\[147b.4\]]po rnams 'dir ston te/_de'i phyir/_mdor bstan pa ni/_chos gos bsdams pa g.yogs pa dang /_/mchong ba dang ni lus bsgyur dang /_/'dug par bya dang rkang pa dag_/mang po yang dag bsdus pa yin/_/zhes bya ba gsungs so/_/sangs rgyas bcom ldan 'das yul na ti ka'i
[\[147b.5\]]'ol ma se'i gnas na bzhugs te/_de na skye dgu'i bdag mo chen mo gau ta mi dang shAkya mo lnga brgya tsam skra bregs nas gos ngur smrig gyon te yul na ti ka gang na ba der rgyu zhing song ngo /_/rim gyis spyod pa spyod cing yul na ti ka'i 'ol ma ser phyin to/_/nam gyi tshe bcom ldan 'das kyis skye
[\[147b.6\]]dgu'i bdag mo gau ta mi la brten nas chos dang 'dul ba 'di la dge slong ma rnams rab tu byung bsnyen par rdzogs par gnang ba de na/_de dag bdag cag gis gos ji ltar bgo ba mi shes nas de lta bar gyur pa dge slong rnams la smras so/_/dge slong rnams kyis bcom ldan 'das la gsol nas/_
[\[147b.7\]]bcom ldan 'das kyis bka' stsal pa/_sham thabs ha cang rtsengs pa ma yin pa dang /_ha cang 'jol ba yang ma yin pa dang /_zlum por bgo bar bslab par bya'o/_/nam gyi tshe bcom ldan 'das kyis sham thabs 'di lta bur bgo bar bya'o zhes bka' stsal pa/_de na skye dgu'i bdag mo la sogs
[\[148a\]]
[\[148a.1\]]pa dge slong ma rang bzhin du gnas pa rnams ni de bzhin du gyon no/_/de nas dus gzhan zhig na dge slong ma bcu gnyis sde mo dag sham thabs ha cang rtsengs par gyon pa dang /_de la dge slong ma dag gis ci'i phyir khyed cag ha cang rtsengs par gyon zhes smras pa dang /_
[\[148a.2\]]de dag gis smras pa/_khyim na gnas pa nas bdag cag 'di ltar goms so/_/de nas bcom ldan 'das kyis bka' stsal pa/_sham thabs ha cang rtsengs par yang bgo bar mi bya'o/_/de bzhin du ha cang 'jol bar yang bgo bar mi bya'o zhes bslab pa bcas pa dang /_de dag dbye mgo las
[\[148a.3\]]dma' bar sham thabs gyon pa dang /_dge slong ma dag gis ci'i phyir khyed dpyi mgo las dma' bar sham thabs gyon zhes smras pa dang /_de dag 'di skad du khyim mi mo rnams 'di ltar gyon no/_/dge slong ma de dag gis ci khyed khyim mi mo'am zhes smras so/_/de lta bur gyur pa dge
[\[148a.4\]]slong ma rnams kyis bcom ldan 'das la gsol nas bka' stsal pa/_ha cang rtsengs pa yang ma yin/_ha cang 'jol ba yang ma yin pa dang /_dpyi mgo las sham thabs dma' bar mi bgo ba dang /_zlum por bgo bar bslab par bya'o/_/gleng gzhi ni mnyan du yod pa na ste/_de nas
[\[148a.5\]]bcu gnyis sde mo dag sham thabs glang po che'i sna ltar bgos pa dang /_dge slong ma dag gis ci'i phyir che zhe khyed sham thabs glang po che'i sna ltar gyon zhes pa dang /_de dag 'di skad du nor can dang tshong dpon dang ded dpon rnams 'di ltar gyon no zhes smras pa nas bcom ldan 'das kyis
[\[148a.6\]]bka' stsal pa'i bar du ste/_glang po che'i sna ltar ma yin pa dang /_ta la'i lo ma ltar ma yin pa dang /_nas can gyi phur ma ltar ma yin pa dang /_sbrul mgo'i gdengs ka ltar ma yin par sham thabs bgo bar bslab par bya'o/_/chos gos kyang sham thabs kyi gleng gzhi
[\[148a.7\]]dang mthun par sbyar ro/_/gleng gzhi ni mnyan du yod pa na ste/_de nas bcu gnyis sde mo dag dpung pa sgren mor phyung ste khyim gyi nang du 'gro ba dang /_de la dge slong ma dag gis smras pa/_che zhe khyod ci'i phyir dpung pa sgren mor phyung ste 'gro/_/de dag la 'di skad ces smras so/_/'phyon
[\[148b\]]
[\[148b.1\]]ma 'di dag gis mthong na snying dga' ba'i phyir ro zhes pa nas/_bcom ldan 'das kyis bka' stsal pa/_shin tu bsdams te khyim du 'gro bar bslab par bya'o zhes pa'i bar du'o/_/khyim gyi nang du yang sgra mthon po dang sgra chen por byed cing 'gro ba dang /_bcom ldan 'das kyis bka'
[\[148b.2\]]stsal pa/_sgra bskyungs te 'gro bar bya'o/_/de nas phyis phan tshun lta zhing 'gro ba dang /_bcom ldan 'das kyis bka' stsal pa/_mig phab ste 'gro bar bya'o/_/de nas mdun gyis mi mthong bar 'gro bar byed pa nas/_bcom ldan 'das kyis bka' stsal pa/_shin tu bsdams
[\[148b.3\]]te khyim pa'i khyim du 'gro bar bslab par bya'o/_/legs par bgos pa dang /_sgra bskyungs pa dang /_mig gzum par mi bya ba dang /_gnya' shing gang tsam du lta zhing khyim pa'i khyim du 'gro bar bslab par bya'o zhes bya'i bar du'o/_/de nas bcu gnyis sde mo dag khyim gyi nang du
[\[148b.4\]]mgo g.yogs te 'gro ba dang de la khyed ci'i phyir 'di ltar 'gro zhes dris pa dang /_de dag gis 'di skad ces smras so/_/nged sngon gyi bag sar du gyur pa na 'di 'dra ba'i phyir ro/_/de dag gis smras pa ci khyed da ltar yang khyim gyi bag sar mo'am/_de dag gis smras pa/_khyed gang mi shes
[\[148b.5\]]pa de bsal bar 'gyur zhing khyed kyang bslab pa la slob pa 'gyur ro zhes pa nas bcom ldan 'das kyis bka' stsal pa/_mgo mi g.yogs par khyim gyi nang du 'gro bar bya'o zhes bya ba'i bar du'o/_/de nas bcu gnyis sde mo rnams lag pa gnyis kyis gong lugs brdzes te 'gro
[\[148b.6\]]ba dang /_de dag gis ci'i phyir khyed 'di ltar 'gro zhes dris pa dang /_de dag gis 'di skad ces smras so/_/bag sar mo dag 'di ltar 'gro'o/_/de dag gis smras pa ci khyed bag sar mo'am/_bcu gnyis sde mo dag gis 'di skad ces smras so/_/gang mi shes pa de spangs par 'gyur zhing
[\[148b.7\]]khyed kyang bslab pa la slob par 'gyur bar bya ba'i phyir ro zhes pa nas/_bcom ldan 'das kyis bka' stsal pa/_brdzes te khyim gyi nang du 'gro bar mi bya'o zhes pa'i bar du'o/_/de nas bcu gnyis sde mo dag chos gos phrag pa la gzar te 'gro ba nas/_phyugs rdzi la sogs pa 'di ltar 'gro'o zhes pa'i bar du ste/_bcom
[\[149a\]]
[\[149a.1\]]ldan 'das kyis bka' stsal pa nas gzar bar bya'o zhes pa'i bar du'o/_/de nas bcu gnyis sde mo dag chos gos gnya' gong du bsnol te khyim du 'gro ba nas/_byis pa dag byis pa'i slob pa na slob pa'i tshe 'di ltar byed ces pa'i bar te/_bcom ldan 'das kyis
[\[149a.2\]]bka' stsal pa/_gnya' gong du mi bsnol bar bya'o zhes pa'i bar du'o/_/de nas bcu gnyis sde mo dag phrag pa gnyi ga la gzar te khyim du 'gro ba nas/_zham 'bring ba dag 'di ltar 'gro'o zhes smras pa'i bar du nas/_bcom ldan 'das kyis bka' stsal pa/_mgo mi g.yogs pa dang /_
[\[149a.3\]]mi brdze ba dang /_mi gzar ba dang /_gnya' gong du mi bsnol ba dang /_phrag pa la gzar ba dang /_phrag pa gnyi ga la mi gzar bar khyim pa'i khyim du 'gro bar bslab par bya'o zhes pa'i bar du'o/_/de nas bcu gnyis sde mo dag khyim gyi nang du rkang pa'i brang bas 'gro ba nas nal gyi bu dag 'di
[\[149a.4\]]ltar 'gro zhes pa'i bar du ste/_bcom ldan 'das kyis bka' stsal pa/_brang bas 'gro bar mi bya'o zhes pa'i bar du'o/_/de nas bcu gnyis sde mo dag khyim gyi nang du 'jal thabs su 'gro ba nas shing rkang can dag 'di ltar 'gro'o zhes pa'i bar du ste/_bcom ldan 'das kyis bka' stsal
[\[149a.5\]]pa/_'jal thabs su 'gro bar mi bya'o zhes pa'i bar du'o/_/de nas bcu gnyis sde mo dag khyim gyi nang du tsog pus 'gro ba nas/_thun bu thub dag 'di ltar 'gro'o zhes pa'i bar du ste/_bcom ldan 'das kyis bka' stsal pa/_'gro bar mi bya'o zhes pa'i bar du'o/_/de nas bcu
[\[149a.6\]]gnyis sde mo dag khyim gyi nang du sgu ste 'gro ba nas khyim phug pa dag 'di ltar 'gro'o zhes pa'i bar du ste/_bcom ldan 'das kyis bka' stsal pa/_'gro bar mi bya'o zhes pa'i bar du'o/_/de nas bcu gnyis sde mo dag khyim gyi nang du dkur brtan te 'gro ba nas nor can dang tshong dpon dag
[\[149a.7\]]ni 'di ltar 'gro'o zhes pa'i bar du ste/_bcom ldan 'das kyis bka' stsal pa/_brang bas ma yin pa dang /_'jal thabs su ma yin pa dang tsog pus ma yin pa dang /_sgu ste ma yin pa dang /_dkur mi brtan par khyim pa'i khyim du 'gro bar bslab par bya'o zhes pa'i bar du'o/_/de nas bcu
[\[149b\]]
[\[149b.1\]]gnyis sde mo dag lus bsgyur zhing 'gro bar byed pa nas/_ba glang mo dag 'di ltar 'gro'o zhes pa'i bar du ste/_bcom ldan 'das kyis bka' stsal pa dang /_lus mi bsgyur bar khyim gyi nang du 'gro bar bya'o zhes pa'i bar du'o/_/de nas bcu gnyis sde mo dag lag pa kyog cing khyim
[\[149b.2\]]gyi nang du 'gro ba nas/_nor can dang tshong dpon dag 'di ltar 'gro'o zhes pa'i bar du ste/_bcom ldan 'das kyis bka' stsal pa/_'gro bar mi bya'o zhes pa'i bar du'o/_/de nas bcu gnyis sde mo dag mgo bsgyur zhing khyim gyi nang du 'gro ba nas/_srog chags rtsangs pa dag ni 'di ltar byed
[\[149b.3\]]do zhes pa'i bar du ste/_/bcom ldan 'das kyis bka' stsal pa/_'gro bar mi bya'o zhes pa'i bar du'o/_/de nas bcu gnyis sde mo dag phrag pa sprad cing khyim du 'gro ba nas/_ne'u ldangs dag 'di ltar 'gro'o zhes pa'i bar du ste/_bcom ldan 'das kyis bka' stsal pa/_'gro
[\[149b.4\]]bar mi bya'o zhes pa'i bar du'o/_/de nas bcu gnyis sde mo dag lag pa sbrel te khyim du 'gro ba nas/_nal gyi bu dag 'di ltar 'gro'o zhes pa'i bar du ste/_bcom ldan 'das kyis bka' stsal pa/_/lus mi bsgyur ba dang /_lag pa mi kyog pa dang /_mgo mi bsgyur ba dang /_
[\[149b.5\]]phrag pa mi sprad pa dang /_lag pa mi sprel bar khyim pa'i khyim du 'gro bar bslab par bya'o zhes pa'i bar du'o/_/de nas bcu gnyis sde mo dag bram ze dang khyim bdag gi khyim du ma bsgo bar stan la 'dug par byed pa dang /_de dag 'phya bar gyur pa nas/_bcom ldan 'das kyis bka'
[\[149b.6\]]stsal pa/_'dug par mi bya'o zhes pa'i bar du'o/_/bcom ldan 'das kyis u da yi la brten te ma brtags par stan la 'dug par mi bya'o zhes bslab pa'i tshig bcas pa'i tshe/_de nas bcu gnyis sde mo dag khyim gyi nang du stan la ma brtags par 'dug pa nas/_bcom ldan 'das
[\[149b.7\]]kyis bka' stsal pa/_'dug par mi bya'o zhes pa'i bar du'o/_/nam bcom ldan 'das kyis ser skya'i gnas su u da yi nyid la brten te lus thams cad kyi ljid kyis phab ste 'dug par mi bya ba'i bslab pa'i tshig bcas pa'i tshe bcu gnyis sde mo dag khyim pa'i khyim du lus thams cad kyi
[\[150a\]]
[\[150a.1\]]ljid kyis phab ste 'dug pa las bcom ldan 'das kyis bka' stsal pa/_'dug par mi bya'o zhes pa'i bar du'o/_/de nas bcu gnyis sde mo dag rkang pas rkang pa dag mnan te khyim pa'i khyim du 'dug pa nas/_nal gyi bu dag 'di ltar 'dug go zhes pa'i bar du ste/_
[\[150a.2\]]bcom ldan 'das kyis bka' stsal pa/_'dug par mi bya'o zhes pa'i bar du'o/_/de nas bcu gnyis sde mo dag brla gong du brlas mnan te/_khyim gyi nang du 'dug par byed pa nas nor can tshong dpon 'di ltar 'dug go zhes pa'i bar du ste/_bcom ldan 'das kyis bka' stsal pa/_'dug
[\[150a.3\]]par mi bya'o zhes pa'i bar du'o/_/de nas bcu gnyis sde mo dag long bus long bu mnan te 'dug pa nas mya ngan can 'di ltar 'dug go zhes pa'i bar du ste/_bcom ldan 'das kyis bka' stsal pa/_/'dug par mi bya'o zhes pa'i bar du'o/_/de nas bcu gnyis sde mo dag rkang pa bkug
[\[150a.4\]]ste khyim gyi nang du 'dug pa dang /_bram ze dang khyim bdag gi chung ma dag 'ongs te rkang pa la phyag byas pa dang /_de rkang pa bkug pas de dag mgo sa la thug par gyur pa nas 'phya ba'i bar du ste/_bcom ldan 'das kyis bka' stsal pa/_rkang pa bkug te 'dug par mi bya'o zhes pa'i bar
[\[150a.5\]]du'o/_/de nas bcu gnyis sde mo dag khyim pa'i khyim du rkang pa gdangs te 'dug pa dang /_bram ze dang khyim bdag gi chung ma dag lhags te/_rkang pa la phyag byas nas bcu gnyis sde mo de dag a rog gya phyed las mi ster to/_/de dag gis 'di skad ces smras so/_/ci'i phyir a rog
[\[150a.6\]]gya rdzogs par mi zer/_bcu gnyis sde mos smras pa khyed ci'i phyir rkang pa gcig la phyag 'tshal/_de dag rkang pa gnyis po la phyag 'tshal zhing 'phya bar gyur pa nas/_bcom ldan 'das kyis bka' stsal pa/_rkang pa gdangs te 'dug par mi bya'o zhes pa'i bar du'o/_/de nas
[\[150a.7\]]bcu gnyis sde mo dag khyim pa'i khyim du mdoms snang bar stan la 'dug pa nas bram ze dang khyim bdag gi chung ma dag phyag byed pa'i tshe 'phya bar gyur pa'i bar du'o/_/bcom ldan 'das kyis bka' stsal pa/_ma bsgo bar khyim pa'i khyim du stan la mi 'dug pa dang /_stan lam
[\[150b\]]
[\[150b.1\]]brtags par dang /_lus thams cad kyi ljid kyis mi dbab pa dang /_rkang pa mi bsnol ba dang /_brla mi bsnol ba dang /_long bu'i steng du long bu mi gzhag pa dang /_rkang pa mi dgug pa dang /_rkang pa mi gdangs pa dang /_mdoms mi snang bar khyim pa'i khyim du stan la 'dug par
[\[150b.2\]]bya'o zhes pa'i bar du'o/_/mdor bstan pa ni/_legs par byas dang ma 'ongs dang /_/tsug tsug 'bru byed khur ba sbed/_/lag pa dang ni 'phyas 'dogs dang /_/ma bting ba dang 'greng ste min/_/sangs rgyas bcom ldan 'das yul brga na sbal kar ri'i nags tshal 'jigs 'jigs
[\[150b.3\]]ltan bzhugs te/_de'i tshe na rgyal bu rtogs ldan gyis sbal kar ri'i khang bzangs sar pa ko ka na da lta bu byas te/_der sangs rgyas bcom ldan 'das dge slong dang dge slong ma thabs cig tu spyan drangs te de nas rgyal bu rtogs ldan gyi khyim tshes ma dad pa sha dag ste/_de dag gis
[\[150b.4\]]'bras chan gyi gong bus dge slong ma rnams lhung bzed lag nas shor ba'i tshul byed do/_/de nas gnas de na bcu gnyis sde mo dag 'khod do/_/de dag phan tshun du 'di skad ces smras so/_/ci dga' mo dang bsnyen dga' mo dag bu gsod ma'i bu 'di dag bdag cag gis bskyang bar bya'o/_/
[\[150b.5\]]gang gi tshe kha zas 'drim pa de'i tshe lhung bzed bzed pa ltar bya ste/_kha zas kyis 'bras chan gyi gong bu de yang sa la ltung ngo /_/don nyung ngu ma'i dge slong ma dag 'phya bar gyur pa nas bcom ldan 'das kyis bka' stsal pa/_legs par zas blang bar bya'o zhes pa'i bar du'o/_/de bzhin du gzhan
[\[150b.6\]]zhig gi khyim du spyan drangs pa nas/_'bras chan dang tshod ma lhung bzed nas sa la bo ba'i phyir zhes pa'i bar du'o/_/mu dang kha da chad du ma yin par zas blang bar bya'o zhes pa'i bar du'o/_/mnyan du yod pa na khyim bdag gzhan zhig gis zhes pa nas/_khyim gyi nang du spyan drangs te bcu
[\[150b.7\]]gnyis sde mo dag la 'bras chan dang tshod ma mnyam par brims pa las phyis kyang slong bar byed pa'i bar du ste/_bcom ldan 'das kyis bka' stsal pa/_zas tshod ma dang ran par bza' bar bya'o zhes pa'i bar du'o/_/de nas bcu gnyis sde mo dag khyim bdag gzhan zhig gi khyim
[\[151a\]]
[\[151a.1\]]du zas za ba'i tshe/_tshod ma dag 'drim pa mi len te phyis ring du song ba dang pos nas blangs pas tshod ma 'khrul par gyur te/_mi dga' bar gyur pa'i bar du ste/_bcom ldan 'das kyis bka' stsal pa/_zas mthar chags su bslang bar bya'o zhes pa'i bar du'o/_/
[\[151a.2\]]de nas bcu gnyis sde mo dag bca' ba dang bza' ba ma 'ongs par lhung bzed bzed par byed nas ma dad pa 'phya ba'i bar du ste/_bcom ldan 'das kyis bka' stsal pa/_bca' ba dang bza' ba ma 'ongs par lhung bzed bzed par mi bya'o zhes pa'i bar du ste/_/de nas bcu gnyis sde mo dag
[\[151a.3\]]bza' ba dang bca' ba'i steng du lhung bzed gzhag par byed pa nas/_dad pa'i khyim bdag dag gtsang sbrar mi rung ngo zhes 'phya ba'i bar du ste/_bcom ldan 'das kyis bka' stsal pa/_bca' ba dang bza' ba'i steng du lhung bzed mi zed par bya'o zhes pa'i bar du'o/_mnyan du yod pa
[\[151a.4\]]na khyim bdag gzhan zhig gis khyim gyi nang du spyan drangs pa las de na 'bras chan ni mang tshod ma ni nyung ngu gyur nas 'bras chan gyis tshod ma bkab ste phyis yang slong bar byed pa nas/_bcom ldan 'das kyis bka' stsal pa/_'bras chan gyis tshod ma mi dgab par bya'o zhes pa'i bar
[\[151a.5\]]du'o/_/de bzhin du gzhan zhig tu tshod ma ni mang 'bras chan ni nyungs par gyur pa dang /_yang 'dod pa'i phyir tshod mas 'bras chan dgab pa nas/_bcom ldan 'das kyis bka' stsal pa/_tshod mas 'bras chan mi dgab par bslab par bya'o zhes pa'i bar du'o/_/mnyan du
[\[151a.6\]]yod pa na ste/_de nas bcu gnyis sde mo dag sle ma 'phyo zhing zan za nas dad pa'i khyim bdag gis 'di bzhin du ni gzugs gyis 'tsho ba dag za ste mi rigs so zhes 'phya ba'i bar du ste/_bcom ldan 'das kyis bka' stsal pa/_legs par zas bza' bar bslab par bya'o zhes
[\[151a.7\]]pa'i bar du'o/_/de nas bcu gnyis sde mo dag 'bras chan gcig gam gnyis nas 'brum bus khar 'jug pa nas/_yi ga 'chus pa dag zas za na 'di ltar byed do zhes smras pa'i bar du ste/_bcom ldan 'das kyis bka' stsal pa/_kham ha cang chung ba ma yin no zhes pa'i bar
[\[151b\]]
[\[151b.1\]]du'o/_/de nas bcu gnyis sde mo dag kham lhag par bskyed de khar bcug pa nas/_zhing pa dag 'di ltar za'o zhes pa'i bar du ste/_bcom ldan 'das kyis bka' stsal pa/_kham ha cang chen po yang ma yin pa dang /_kham ran par bza' bar bslab par bya'o zhes pa'i bar
[\[151b.2\]]du'o/_/de nas bcu gnyis sde mo dag grong du zas za ba'i tshe/_dge slong ma rab tu byung ma rgan mo zhig kha gdangs shing 'dug par gyur pa dang /_de nas spom dga' mos de'i khar bong pa bcug pa nas/_bcom ldan 'das kyis bka' stsal pa/_kham ma gzas par kha mi gdangs par
[\[151b.3\]]bslab par bya'o zhes pa'i bar du'o/_/de nas bcu gnyis sde mo dag za zhing smra bar byed de/_de nas dge slong ma dag gis smras pa/_che zhe khyed ci'i phyir de ltar byed/_de dag gis smras pa ming brjed par mi 'gyur bar bya ba'i bar du ste/_bcom ldan 'das kyis bka' stsal pa/_kham
[\[151b.4\]]gyis bkang ste mi smra bar bslab par bya'o zhes pa'i bar du'o/_/de nas bcu gnyis sde mo dag tsug tsug byed cing zas za ba dang /_de nas dge slong ma dag gis khyed ci'i phyir de ltar byed ces smras pa dang /_de dag gis smad 'tshong ma dag 'di ltar za'o zhes bya ba'i bar du ste/_bcom ldan
[\[151b.5\]]'das kyis bka' stsal pa/_tsug tsug mi bya bar zas bza' bar bslab par bya'o zhes pa'i bar du'o/_/mnyan du yod pa na ste/_khyim bdag gzhan zhig gis spyan drangs pa las khyim bdag de snod nyung bas 'bras chan sgrom du blugs pa dang dbyar gyi dus su drod che bar gyur to/_/bcu
[\[151b.6\]]gnyis sde mo dag gis de bsting ba'i phyir 'bras chan 'di grang gi dbugs kyis bsro'o zhes pa nas/_khyim bdag des thos nas skyengs shing mi dga' bar gyur pa'i bar du ste/_bcom ldan 'das kyis bka' stsal pa/_hu hu mi bya bar bslab par bya'o zhes pa'i bar du'o/_/de bzhin du
[\[151b.7\]]khyim bdag gzhan zhig gis spyan drangs pa las khyim bdag de dbul po zhig ste/_des dgun gyi dus su kha zas grang mo brims pa dang /_de dag gis bsting ba'i phyir phu phu zhes bya ste za'o/_/de nas khyim bdag de mgo smad nas 'di skad ces smras so/_/'phags ma dag bdag
[\[152a\]]
[\[152a.1\]]gis 'tshal mod kyi/_bdag dbul bas ji ltar bgyi zhes pa nas bcom ldan 'das kyis bka' stsal pa/_phu phu mi bya bar zas bza' bar bya bar bslab par bya'o zhes pa'i bar du'o/_/de nas bcu gnyis sde mo dag gzhan zhig gis spyan drangs pa dang /_des
[\[152a.2\]]de dag la kha zas ngan pa zhig byin pa dang /_de dag de la kha zas kyi bsngags pa brjod do/_/gzhan zhig gis de dag la kha zas bzang po zhig byin pa dang /_de la 'phyas 'dogs par byed pa nas/_bcom ldan 'das kyis bka' stsal pa/_bsngags pa dang 'phyas mi gdags
[\[152a.3\]]par zas bza' bar bslab pa'o zhes pa'i bar du'o/_/de nas bcu gnyis sde mo dag maN+Dal gyi steng du kha zas gtor te 'brum bu re re nas btus te khar bcug pa dang /_dge slong ma dag gis ci'i phyir 'di ltar byed ces dris pa dang /_de dag gis smras pa khyim bya dag 'di ltar gtor ba la
[\[152a.4\]]thu'o zhes pa nas/_bcom ldan 'das kyis bka' stsal pa/_'bru nas tha dad du mi bya'o zhes pa'i bar du'o/_/de nas bcu gnyis sde mo dag kham phyed tsam bldad de lce'i rtse mor bzhag nas gcig la gcig ston te yang bldad dam zhes nas/_bcom ldan 'das kyis bka' stsal pa/_
[\[152a.5\]]lce phyung ste zas bza' bar mi bya'o zhes pa'i bar du'o/_/bcu gnyis sde mo dag rkan gtog cing zan za bas/_bcom ldan 'das kyis bka' stsal pa/_rkan gtogs te zan mi bza' bar bslab par bya'o zhes pa'i bar du'o/_/de nas bcu gnyis sde mo dag zan kham gyis gcod
[\[152a.6\]]cing za ste/_de dag kham gcig ni khar bcug_/gnyis pa ni lag pa na/_gsum pa ni lhung bzed na 'dug pa nas/_bcom ldan 'das kyis bka' stsal pa dang /_kham 'phror mi gcad par bslab par bya'o zhes pa'i bar du'o/_/de nas bcu gnyis sde mo dag zas za ba'i
[\[152a.7\]]tshe mkhur ba nas mkhur bar spyod pa nas/_nad pa 'di dag 'di ltar za'o zhes pa'i bar du ste/_bcom ldan 'das kyis bka' stsal pa/_mkhur bar mi spo bar zas bza' bar bslab par bya'o zhes pa'i bar du'o/_/de nas bcu gnyis sde mo dag ljongs rgyu zhing spyod pa las chu 'gram zhig
[\[152b\]]
[\[152b.1\]]gi drung du phyin te/_de dag gis gnas der chos gos dag sprugs rkang lag bkrus te zas kyi bya ba byed pa la zhugs so/_/de nas chu 'gram gyi pha rol du gcer bu ma dag cig kyang phyin te/_zas kyi bya ba byed pa la zhugs pa'i bar du ste/_de nas bcu gnyis sde mo dag rtse bar bya ba'i
[\[152b.2\]]bsam pas 'od srungs rdzogs byed kyi ming nas phyung ste/_zan gyi mchod rten byas nas la phug gi srog shing btsugs te gcer bu ma de dag la khyed kyi ston pa'i mchod rten 'di yin no zhes smras so/_/de nas mchod rten de la bcad cing za ste/_tshig gcig tu 'di skad ces rdzogs byed kyi
[\[152b.3\]]mchod rten gzhig go/_/de nas gcer bu ma de dag yid mi dga' ba skyes te/_bdag cag gi ston pa dus las 'das so zhes pa nas/_bcom ldan 'das kyis bka' stsal pa/_mchod rten 'dra bar sbrus te mi bza' bar bslab par zas bza' bar bya'o zhes pa'i bar du'o/_/
[\[152b.4\]]de nas bcu gnyis sde mo dag kha zas yod bzhin du lag pa ldag par byed pa nas/_bcom ldan 'das kyis bka' stsal pa/_lag pa mi ldag par zas bza' bar bslab par bya'o zhes pa'i bar du'o/_/de bzhin du lhung bzed byog par byed pa dang /_bcom ldan 'das kyis bka'
[\[152b.5\]]stsal pa/_lhung bzed byog par mi bya'o zhes pa'i bar du'o/_/de nas sbom dga' mos kham khar bcug te lag pa sprugs pa nas/_bcom ldan 'das kyis bka' stsal pa/_lag pa sprug par mi bya'o zhes pa'i bar du'o/_/de nas bcu gnyis sde mo bdag khyim gzhan zhig tu spyan
[\[152b.6\]]drangs pa dang /_de nas sbom dga' mos phye zhig thob nas lhung bzed bsigs te nga'i lhung bzed kyis bslangs pa'i tshad 'di yin gyi da rung byin cig ces smras pa dang /_bcom ldan 'das kyis bka' stsal pa/_lhung bzed mi bskyom par zas bza' bar bslab par bya'o zhes pa'i bar du'o/_/de nas
[\[152b.7\]]khyim bdag gzhan zhig gis khyim du dge slong ma'i dge 'dun spyan drangs te/_de nas bza' ba dang bca' ba mang du sbyar te brims so/_/de nas bcu gnyis sde mo dag gi nang na dge slong ma rgan zhugs zhig kyang 'dug par gyur ro/_/khyim bdag des kyang thog mar dge slong ma'i
[\[153a\]]
[\[153a.1\]]dge 'dun la mar dang phye brims te/_de nas bcu gnyis sde mo dag gis phye mang du bslangs so/_/de nas khyim bdag des kyang rgan rims su kha zas sna nyi shu rtsa brgyad brims so/_/de nas rgan zhugs de rgan rims rnams la lta bar byed pa dang /_bcu gnyis
[\[153a.2\]]sde mo dag gis rgan zhugs de'i mdun du zan gong spungs te bzhag nas 'di skad ces smras so/_/rgyal po nga la byin gyi tshe rin po che'i char bab ces grag na khyod kyang bsod nams can zhig ste/_zan gong gi char bab po zhes pa nas/_bcom ldan 'das kyis bka' stsal pa/_
[\[153a.3\]]lhung bzed la brtags te zas bza' bar bslab par bya'o zhes pa'i bar du'o/_/de nas bcu gnyis sde mo dag drung na 'dug pa'i dge slong ma'i lhung bzed la bltas 'di la ni mang du byin no/_/nged la ni nyung du byin no 'khod par gyur pa nas/_bcom ldan 'das kyis bka' stsal pa/_drung na
[\[153a.4\]]'dug pa'i dge slong ma'i lhung bzed la 'phyas gdags pa'i phyir blta bar mi bya'o zhes pa'i bar du'o/_/de nas khyim bdag gzhan zhig gis dge slong ma'i dge 'dun spyan drangs te/_mos pa dang bsnyen dga' mo dag gi nang du dge slong ma gzhan zhig sbyar ma ngur kha gyon pa
[\[153a.5\]]zhig 'dug pa dang de dag gis lhung bzed bkrus pa'i chus sbyar ma ma rung bar byas pa nas 'phyas gdags pa'i bar du ste/_de dag gis smras pa nyon mongs pa ngan pa khyod 'ba' zhig la sbyar ma 'di lta bu yod dam zhes pa nas/_bcom ldan 'das kyis bka' stsal pa/_
[\[153a.6\]]zas la 'bags pa'i chus drung na 'dug pa'i dge slong ma la mi gtor bar bslab par bya'o zhes pa'i bar du'o/_/de nas bcu gnyis sde mo dag lag pa zas dang 'bags pas chu snod la 'dzin par byed pa dang /_zas kyis bsgos pas sbrang ma dag 'du bar byed pa dang /_khyim
[\[153a.7\]]pa dag gis mthong nas 'phya bar gyur pa nas/_bcom ldan 'das kyis bka' stsal pa/_lag pa zas dang 'bags pas chu snod la mi gzung bar bslab par bya'o zhes pa'i bar du'o/_/nam gyi tshe sbal kar rir khang bzangs ko ka nad las glengs te/_khyim gyi nang du zas dang
[\[153b\]]
[\[153b.1\]]'bags pa'i chu dor du mi gnang ba dang /_khyim bdag gzhan zhig la brten na khyim bdag yod pa la dris nas dor du rung bar gnang ba las/_de nas bcu gnyis sde mo dag ma dris par khyim gyi nang du dor ba dang /_bcom ldan 'das kyis bka' stsal pa/_khyim pa 'dug pa
[\[153b.2\]]la ma dris par chu zas dang 'bags pa khyim du mi dbo bar bslab par bya'o zhes pa'i bar du'o/_/mnyan du yod pa na bram ze'i bu zhig sems 'khrugs par gyur pa las dze ta'i tshal du phyin nas dge slong gzhan zhig gi lhung bzed kyi chus gtor ba dang /_de slar rang gi
[\[153b.3\]]sems rnyed par gyur to/_/de nas bram ze gzhan zhig gi bu yang sems 'khrugs par gyur nas/_de nas bram ze de bram ze'i las thob nas/_dge slong ma'i dbyar mo khang du song ba nas/_sbom dga' mo las lhung bzed kyi chu blangs pa'i bar du ste/_des kyang
[\[153b.4\]]dge 'dun ma'i zas kyi lhag mas bkang ste phyung ba dang /_bram ze des kyang blangs te nga'i bu shi yang bla'i btsog par mi bya'o zhes pa'i bar du ste/_bcom ldan 'das kyis bka' stsal pa/_lhung bzed kyi nang du lhag ma blugs te mi dor bar bslab par bya'o zhes pa'i bar
[\[153b.5\]]du'o/_/bcu gnyis sde mo dag 'og gzhi med pa'i sa la yang lhung bzed 'jog pa nas/_bcom ldan 'das kyis bka' stsal pa/_'og gzhi med pa'i sa phyogs su lhung bzed mi gzhag par bya'o zhes pa'i bar du'o/_/de nas bcu gnyis sde mo dag 'greng ste lhung
[\[153b.6\]]bzed dbyung ba nas/_bcom ldan 'das kyis bka' stsal pa/_'greng ste lhung bzed mi dbyung bar bslab par bya'o zhes pa'i bar du'o/_/dge slong ma gzhon nu ma gzhan zhig 'greng ste lhung bzed 'khru ba dang /_dge slong ma dag gis smras pa/_phu nu mo 'greng ste lhung bzed ma
[\[153b.7\]]'khru/_des smras pa cir 'gyur/_lhung bzed 'khru ba las lag pa nas lhung ste/_lhung bzed chag pa dang /_de dag gis de ltar 'gyur ro zhes smras pa dang /_bcom ldan 'das kyis bka' stsal pa/_'greng ste lhung bzed bkru bar mi bya'o zhes pa'i bar du ste/_de nas
[\[154a\]]
[\[154a.1\]]bcu gnyis sde mo dag lhung bzed lam kar gzhag pa nas/_bcom ldan 'das kyis bka' stsal pa/_lhung bzed lam kar gzhag par mi bya'o zhes pa'i bar du'o/_/de nas bcu gnyis sde mo dag lhung bzed gad kar gzhag pa dang /_da nas lhung bzed
[\[154a.2\]]chag par gyur pa nas/_bcom ldan 'das kyis bka' stsal ba/_lhung bzed gad kar gzhag par mi bya'o zhes pa'i bar du'o/_/de bzhin g.yang sar 'jog pa dang /_dkan gzar por 'jog pa dang /_bkru ba dang /_skems pa dang /_'bab chu drag po'i rgyun las
[\[154a.3\]]bzlog ste lhung bzed kyis chu bcu bar byed pa las/_bcom ldan 'das kyis bka' stsal pa/_gad kar ma yin pa dang /_g.yang sar ma yin pa dang /_dkan gzar por ma yin par lhung bzed gzhag pa dang /_bkru ba dang /_bskam pa dang /_'bab chu drag po'i rgyun las
[\[154a.4\]]bzlog ste lhung bzed kyis chu mi bcu bar bslab par bya'o zhes pa'i bar du'o/_/mdor bstan pa ni/_'greng ste ma yin mgo g.yogs min/_/glang chen do ker lag na min/_/rtswa dang chu la bshang mi bya/_/shing la mi gang mthor mi 'dzeg_/de nas bcu gnyis sde mo dag
[\[154a.5\]]'greng ste 'dug pa la chos bshad par byed nas/_bcom ldan 'das kyis bka' stsal pa/_bshad par mi bya'o zhes pa nas/_nad pa 'ongs te bka' stsal pa/_mi na bar 'dug pa la 'greng ste chos bshad par mi bya'o zhes pa'i bar du'o/_/de bzhin du 'dug ste nyal ba la chos
[\[154a.6\]]bshad pa nas bka' stsal pa mi na bar nyal ba la 'dug ste bshad par mi bya'o zhes pa'i bar du'o/_/de bzhin du stan dma' nas mthon po la 'dug pa la chos bshad pa nas bka' stsal pa/_mi na bar stan mthon po la 'dug pa la stan dma' ba la 'dug ste/_chos mi bshad
[\[154a.7\]]par bslab par bya'o zhes pa'i bar du'o/_/de bzhin du lam du 'gro ba la lam gyi 'gram nas 'gro zhing chos ston pa las/_bka' stsal pa/_lam du 'gro ba la lam gyi 'gram nas 'gro zhing nad pa ma yin pa la chos bshad par mi bya'o zhes pa'i bar du'o/_/de bzhin du mdun du
[\[154b\]]
[\[154b.1\]]'gro ba la phyi nas 'gro zhing chos bshad pa las bka' stsal pa/_mi na bar mdun du 'gro ba la phyi nas 'gro zhing chos bshad par mi bya'o zhes pa'i bar du'o/_/de nas bcu gnyis sde mo dag mgo g.yogs pa la chos bshad par byed pa nas/_bka' stsal pa/_mi na bar
[\[154b.2\]]mgo g.yogs pa la chos bshad par mi bya'o zhes pa nas mig nad can 'ongs te bka' stsal pa/_nad pa la chos bshad par bya'o zhes pa'i bar du'o/_/de bzhin du brdzes pa la chos bshad par mi byed pa nas bka' stsal pa/_brdzes pa la chos bshad par mi bya'o zhes pa
[\[154b.3\]]nas/_brdzes pa na ba dag 'ongs nas bka' stsal pa/_nad pa la bshad par bya'o zhes pa'i bar du'o/_/de bzhin du gzar ba dang /_gnya' gong du bsnol ba dang /_phrag pa gnyi ga la gzar ba la chos bshad par mi bya'o zhes pa nas lag pa na ba dag 'ongs nas
[\[154b.4\]]bka' stsal ba/_nad pa la bshad par bya'o zhes pa'i bar du'o/_/de nas bcu gnyis sde mo dag do ker can la bshad pa dang bka' stsal pa/_do ker can la chos bshad par mi bya'o zhes pa'i bar du ste/_rgyal po dag 'ongs nas bka' stsal pa/_bshad par
[\[154b.5\]]bya'o zhes pa'i bar du'o/_/de bzhin du zhwa gon pa dag lhags nas chos bshad pa dang /_bka' stsal pa/_zhwa gon pa la bshad par mi bya'o zhes pa nas nad pa dag 'ongs te/_bka' stsal pa/_nad pa la chos bshad par bya'o zhes pa'i bar du'o/_/de bzhin du cod pan can
[\[154b.6\]]dag lhags nas chos bshad pa dang /_bka' stsal pa/_cod pan can la bshad par mi bya'o zhes pa nas/_bka' stsal pa/_tshang dpon nad pa la bshad par bya'o zhes pa'i bar du'o/_/de bzhin du mgo phreng ba can dag lhags nas chos bshad pa dang /_bka'
[\[154b.7\]]stsal pa/_mgo phreng ba can la bshad par mi bya'o zhes pa nas nad pa la bshad par bya'o zhes pa'i bar du'o/_/de bzhin du thod bcings pa dag lhags nas chos bshad pa dang /_bka' stsal pa/_thod bcings pa min pa la chos mi bshad par bslab par bya'o zhes pa nas/
[\[155a\]]
[\[155a.1\]]nad pa la chos bshad par bya'o zhes pa'i bar du'o/_/glang po che la zhon pa dag la chos bshad pas/_bka' stsal pa/_mi na bar glang po che zhon pa la chos bshad par mi bya'o zhes pa nas/_de nas glang po che zhon pa dmag 'gro ba dag cig chos bshad
[\[155a.2\]]par gsol ba dang /_de dag gis bobs dang bshad do zhes pa las/_de dag gis smras pa bdag cag la gsod pa'i phyir rgol ba phyi bzhin du 'ong ngo zhes pa nas/_bka' stsal pa/_nad pa zhes bya ste/_chos bshad par bya'o zhes pa'i bar du'o/_/de bzhin du rta
[\[155a.3\]]zhon pa dang khyogs dang bzhon pa gang yang rung ba'i steng na 'dug pa dang /_lham mthon po gyon pa la chos bshad pa dang /_bka' stsal pa/_rta zhon pa dang /_khyogs na 'dug pa dang /_bzhon pa'i steng na 'dug pa dang /_lham mthon po gyon pa la chos mi bshad par
[\[155a.4\]]bslab par bya'o zhes pa nas brtad pa dang nad pa la bshad par bya'o zhes bka' stsal pa'i bar du'o/_/de nas bcu gnyis sde mo dag lag na dbyig pa thog pa la chos bshad pa dang /_bka' stsal pa/_mi na bar lag na dbyig pa thogs pa la chos bshad par mi bya'o zhes pa nas
[\[155a.5\]]nad pa dang rgan mo 'khar ba med par 'gro mi nus pas de dag la chos bshad par bya'o zhes pa'i bar du'o/_de bzhin du de dag gis lag na gdugs thogs pa la sogs pa la chos bshad pas/_bka' stsal pa/_lag na gdugs thogs pa dang /_lag na mtshon cha
[\[155a.6\]]thogs pa dang /_go cha gon pa la chos mi bshad par bslab par bya'o zhes pa nas/_nad pa dang dgra la rgol du 'gro ba rnams la bshad par bya'o zhes pa'i bar du'o/_/bcu gnyis sde mo dag 'greng ste bshang gci byed pas/_mi na bar 'greng ste bshang gci mi bya bar
[\[155a.7\]]bslab par bya'o zhes bslab pa bcas te/_nad pa dag 'dug mi nus pas nad pa la rjes su gnang ngo /_/gleng gzhi ser skya na ste/_sbom dga' mos rang gi btso blag mthong nas/_kye nga rab tu ma byung na khyed kyis nga la ji skad du 'bod/_des smras pa jo mo zhes 'bod
[\[155b\]]
[\[155b.1\]]do/_/'o na da nga'i chos gos ci'i phyir mi bkru/_khyod rab tu byung ba dang bdag bya ba mi gcig go zhes bkrur ma btub pa dang /_sbom dga' mos de la gnod par bya ba'i phyir bkru sman 'thungs nas dmyangs pas gyo ral bkang ste/_gos 'khru ba'i rdzing du blugs so/_/de nas
[\[155b.2\]]btso blag mkhan gyis der gos bkrus pa dang /_gos kun mnam zhing ma rung bar gyur ro/_/spom dga' mo der 'ongs nas/_kye nang rje khyod kyi gos de dag ci nyes dri re zhim/_des smras pa 'phags mas ma bgyis sam/_bkren pa khyod de ltar mi dga' bar bya'o
[\[155b.3\]]zhes pa dang /_dge slong ma dag 'phya ba las bcas te/_mi na bar chu'i nang du bshang gci dang /_mchil ma dang /_snabs dang /_skyugs pa dang /_sna nas zags pa mi dor bar bslab par bya'o zhes bka' stsal pa nas/_nad pa la rjes su gnang ba'i bar du'o/_/
[\[155b.4\]]gleng gzhi snga ma bzhin te/_ldum pa la ci'i phyir khyod nga la tshod ma dang /_me tog dang shang tshe dag 'bul bar mi byed/_des smras pa/_nam khyod kyis bdag la 'tshal ma dang rad pa stsal pa'i dus na bdag gis kyang phyag rjed bgyis na/_da khyod ni rab tu byung /_bdag ni
[\[155b.5\]]khyim pa lags pas zham ring rngo mi thogs pas mi 'bul lo zhes byas pa dang /_sbom dga' mos de la gnod par bya ba'i phyir snga ma bzhin du dmyangs pas gyo ral bkang nas phyags ma thogs te/_ldum rar song nas ldum ra thams cad mi gtsang bas bskus so/_/mi gtsang
[\[155b.6\]]ba'i dri des wa dang khyi dag lhags te/_der 'gres pas ldum kun ma rung par byas/_ldum pa mi dga' bar gyur pa sbom dga' mos der song ste/_kye khyod kyi ldum ra dri re zhim/_ldum dang shang tshe dang me tog dag re mang /_des smras pa/_'di ni 'phags
[\[155b.7\]]ma khyod kyis bgyis so/_/des bgad de de ltar khyod shes par bya'o zhes ston pa la gsol nas/_bka' stsal pa/_mi na bar sngon po yod pa'i sa phyogs su bshang gci dang /_mchil ma dang /_snabs dang /_skyugs pa dang /_sna nas zags pa mi dor bar bslab
[\[156a\]]
[\[156a.1\]]par bya'o zhes pa nas nad pa la rjes su gnang ba'i bar du'o/_/bcom ldan 'das kyis mnyan du yod par khang skyong las glengs nas shing la 'dzeg tu mi gnang ba'i bslab pa bcas pa las/_phyis sbom dga' mos don cung zad tsam gyi phyir yang shing la
[\[156a.2\]]'dzeg pas dge slong ma dag gis che zhe bcom ldan 'das kyis bslab pa ma bcas sam/_des smras pa/_de yang dge slong dag la bcas kyi dge slong ma dag la ma yin no zhes zer/_ston pa la gsol nas bka' stsal pa/_gnod pa byung ba ma gtogs par shing la mi
[\[156a.3\]]gang tsam las mthor mi 'dzeg par bslab par bya'o zhes gsungs so/_/'phags ma dag bdag gis bslab pa'i chos mang po rnams bshad zin to zhes bya ba pa la sogs pa'i bshad pa ni snga ma bzhin no/_/ltung ba'i dngos po rnams bstan pa la rnam pa lngar phye ba'i tha ma nyes
[\[156a.4\]]byas kyi sde bslab pa'i chos mang po rnams kyis bshad pa rdzogs te/_ltung ba'i dngos po rnams bstan pa zhes bya ba bshad zin to//_//'di man chad ni bslab pa'i dngos po rnams bstan pa zhes bya ba la rnam pa gnyis su phye ba'i gnyis pa ste/_rtsod pa'i gnyen po rnams
[\[156a.5\]]bstan pa zhes bya ba ston to/_/'di la yang rnam pa gnyis su dbye ste/_rtsod pa rnams bstan pa dang /_zhi bar bya ba'i chos rnams bstan pa'o/_/de la rtsod pa rnams bstan pa zhes bya ba la rnam pa lngar dbye ste/_rtsod pa rnams kyi gleng gzhi dang /_de dag gi mtshan nyid dang /_
[\[156a.6\]]de dag gi rgyu dang /_de dag dge ba la sogs par rnam par gzhag pa dang /_de dag gi rnam par dbye ba bstan pa'o/_/de la rtsod pa rnams kyi gleng gzhi ni ston pa ser skya'i gnas n+ya gro d+ha'i tshal na ste/_bcom ldan 'das kyis shAkya bden pa la bkod pa de na/_de dag bcom
[\[156a.7\]]ldan 'das blta ba'i phyir dus gsum du 'ongs pas/_bcom ldan 'das kyis kyang rtag tu chos bshad do/_/rgyal po zas gtsang ma yang shAkya ba dag gis bskor nas/_dus gsum du bcom ldan 'das la blta ba'i phyir rtag tu 'dong bar goms te dus gzhan
[\[156b\]]
[\[156b.1\]]zhig na bcom ldan 'das kyis 'khor brgya phrag du ma'i mdun du tsha ba'i tshe sbrang ma phra mo'i sbrang rtsi tshigs ma med pa lta bu'i chos bshad pas/_de dag kyang mngar ba'i chos bshad pa la mig gi dbang po mi 'dzums par nyan to/_/de nas rgyal po zas gtsang ma la sogs pa chos nyan
[\[156b.2\]]nas slar dong ba dang /_shAkya ming chen gyis rang gi khyim du phyin nas/_e ma'o sangs rgyas chos dge 'dun/_sangs rgyas 'byung ba ni bdag cag gi 'bras bur gyur to zhes smras pa dang /_de'i chung mas dris pa/_/'phags pa'i sras de ci lags/_de ring bcom ldan 'das
[\[156b.3\]]kyis chos bshad pas srog chags brgya stong du ma khyad par chen po chud par gyur to zhes smras so/_de'i chung mas sangs rgyas byung bas bdag cag gi 'bras bur gyur to zhes smras pa de ni mad de/_khyed cag la ni 'bras bur gyur gyi bdag cag la ni ma lags so/_/de ci'i
[\[156b.4\]]phyir zhe na/_skyes pa rnams kyi phyir bcom ldan 'das 'jig rten du byung gi bud med kyi phyir ni ma yin no/_/des smras pa de skad ma zer cig_/bcom ldan 'das ni sems can thams cad la phan pa dang /_rjes su brtse ba yin gyi khyed cag kyang deng chos nyon cig ces byas pa dang /_
[\[156b.5\]]lha dag ni shAkya mang pos bskor nas bcom ldan 'das la gzigs par bzhud pas/_bdag cag bud med lha'i spyan sngar chos nyan du ngo tsha na/_des te lha dag ni snga dro chos nyan/_bdag cag ni slad dro chos nyan par gnang na 'chi'o/_/de nas ming chen gyis bsams pa
[\[156b.6\]]bdag gis rgyal po zas gtsang ma la smras pa ni mnyan par mi 'gyur bas skye dgu'i bdag mo chen mo la bcol lo snyam nas de la bcol ba dang /_des kyang rgyal po la gsol nas de bzhin gnang ngo /_/de nas skye dgu'i bdag mo chen mo shAkya'i chung ma lnga brgyas bskor te/_chos nyan
[\[156b.7\]]pa'i phyir n+ya gro d+ha'i kun dga' ra bar dong ngo /_/de'i tshe shAkya ming chen gyi chung ma rgyan thams cad kyis brgyan nas de dag dang lhan cig song ba dang /_de gzugs bzang zhing gzhon pa rgyan thams cad kyis brgyan pas na/_'dod chags dang ma bral ba dag yid 'phrog par
[\[157a\]]
[\[157a.1\]]byed pa tshe dang ldan pa kun dga' bos mthong nas/_sring mo khyed ni yongs kyis kyang dbyibs legs la blta na sdug cing bzang na rgyan thams cad kyis brgyan pa lta ci smos te/_khyed rgyan gyis klubs te 'ongs pa ni ma legs so/_/de ci'i phyir zhe na/_mthu
[\[157a.2\]]bo che 'di dag thams cad ni 'dod chags dang bral ba ma yin no zhes byas pa dang /_de ngo tsha bar gyur nas rgyan thams cad 'phog ste de la bu mo mngag gzhug ma skung ba can zhes bya ba chos nyan pa'i phyir de dang lhan cig 'ongs pa rgyan 'di dag khyim du skyol cig byas pa dang /_des kyang
[\[157a.3\]]bskyal nas slar 'ongs so/_/de nas bcom ldan 'das kyis chos bshad pa dang /_shAkya mo gzhon nu ma zhig chos 'chad pa'i tshe rang gi mgul na yod pa'i mu tig gi se mo do la chags pas yang dang yang du lta zhing lag pas kyang nom mo/_/de nas bcom ldan 'das kyis
[\[157a.4\]]mi rtag pa'i chos bshad na yang 'on kyang ma btang ba dang /_ming chen gyi chung mas gzhon nu ma de rang gi se mo do la chags par mthong nas 'di snyam du bsams te/_ston pas 'dus byas mi rtag par bshad pa na yang 'di rang gi se mo do la rab tu chags nas yang dang yang du blta
[\[157a.5\]]na/_'dis gal te bdag gi se mo do de mthong na ni/_de'i dregs pa thams cad med par 'gyur ro snyam du shes nas mngag gzhug ma skung ba can la nga'i mu tig gi se mo do long shig ces bsgo ba dang /_de chos nyan pa'i skabs med par gyur nas yid la 'di snyam du
[\[157a.6\]]bsams so/_/e ma'o bdag chos 'di lta bu bshad pa las rje mos mngags te btang bas bar chad du gyur te bran du gyur pa ni dka' bar shes nas sdug bsngal zhing yid blong ste smre sngags bton nas tshigs su brjod de smras pa/_bran gyur ngan pa sdug bsngal mang la
[\[157a.7\]]gzhan gyi dbang /_/bdag 'tsho ngan pa sngon byas chos kyang thob/_/sdig pas rgyal ba'i zhal la bltar ma gyur/_/dri med chos ni bde gshegs las ma thos/_/zhes smras pa dang /_bcom ldan 'das kyis dgongs pa 'di yang sngon sangs rgyas la bya ba byas pa zhig ste/_
[\[157b\]]
[\[157b.1\]]tshe thung bas 'khor bar rgyu ba las dbyung bar bya'o snyam nas rdzu 'phrul gyis tshigs su bcad pa gcig gro ga la bris te de la byin no/_/skye ba rnams ni 'jig par 'gyur/_/dge mas tshe yang rig par byos/_/nan tan 'dug ste dge la nyon/_/nga bdag gis ni bshad pa la'o/_/
[\[157b.2\]]bu mo de yang dga' nas tshigs bcad de zlos shing sangs rgyas dran bzhin du song ba las/_tshe thung ba'i las kyis dus la bab pas lam du ba drus ma zhig gis 'tsho ba dang bral lo/_/de sangs rgyas dran bzhin du 'chi ba'i dus byas pas sing ga la'i gling du sing ga la'i rgyal po'i
[\[157b.3\]]bu mor skyes so/_/de bltams pa dang btsas pa'i tshe mu tig gi char bab pas ming yang mu tig mar btags so/_/de nas dus gzhan zhig na mnyan du yod pa'i tshong pa cig rgya mtsho'i gling du gru chen po bshams te rgya mtshor zhugs pa las rlung gi mthus sing ga la'i gling du
[\[157b.4\]]phyin to/_/de nas rgyal po'i pho brang dang mi ring ba zhig na gnas te/_de nas tho rangs la gleng gzhi dang bden pa mthong ba dang /_gnas brtan dang /_gnas brtan ma'i tshigs su bcad pa dang /_thub pa'i tshigs su bcad pa dang /_don mang po'i mdo sde dag rgyas par dbyangs kyis
[\[157b.5\]]kha ton du byas pa dang mu tig ma khyim na 'dug pa skar khung nas thos nas rgyal po la yab dbus kyi yul na mchis pa dag ni glu rab tu mkhas so zhes gsol to/_/de nas de dag bkug ste glu long zhes byas pa dang /_lha mo bdag cag ni glu mkhan ma lags kyi sangs rgyas kyi
[\[157b.6\]]tshigs su bcad pa kha ton bgyis pa lags so/_/mu tig mas sangs rgyas zhes bya ba sngon ma thos pas thos ma thag tu spu zing zhes byed de the tshom skyes nas sangs rgyas zhes bya ba ci zhes dris so/_/de dag gis kyang sangs rgyas kyi che ba'i yon tan bsngags pa la zhugs te/_lha
[\[157b.7\]]mo gangs kyi ri dang nye ba na chu bo ba gi ra ta'i ngogs ser skya'i gnas drang srong ngal bso ba'i gnas nas mi ring ba zhig na shAkya las gzhon nu zhig byung ste/_/bram ze dang ltas mkhan dang skar mkhan dag gis lung bstan pa ni de ste khyim na gnas na ni 'khor los sgyur ba'i rgyal
[\[158a\]]
[\[158a.1\]]por 'gyur/_rab tu byung na ni de bzhin gshegs pa dgra bcom pa yang dag par rdzogs pa'i sangs rgyas zhes bya bar 'gyur ro zhes sgra grags pa de ni 'di ltar sangs rgyas zhes bya'o zhes smras pa dang /_mu tig mas de dag la khyed nam 'dod pa'i tshe bdag la sbron cig/_
[\[158a.2\]]de dag 'gro kar sbran pa dang /_de nas bcom ldan 'das la spring yig bris te gsol pa dang /_lha ma yin dang lha mis phyag byas pa/_/skye dang na ba'i 'jigs las mngon du bral/_/grags pa chen po bsngags pa kun tu grags/_/drang srong bdud rtsi'i dngos po
[\[158a.3\]]mnyam med bdag la'o/_/de nas tshong pa de dag gis spring yig de khyer nas bcom ldan 'das la phul ba dang /_bka' stsal ba/_tshong pa khyed nam sing ga la'i gling du 'gro ba'i tshe nga la sbron cig_/de dag 'gro kar gsol pa dang /_bcom ldan 'das kyis nyid kyi sku'i
[\[158a.4\]]tshad ri mor bris te/_/de'i 'og tu gsum la skyabs su 'gro ba dang /_bslab pa'i dngos po lnga dang /_rten cing 'brel par 'byung ba lugs dang mthun pa dang /_mi mthun pa dang /_'phags pa'i lam gyi yan lag rnams bris nas gong du tshigs su bcad pa/_brtsam pa
[\[158a.5\]]par bya zhing dbyung bar bya/_/zhes bya ba nas/_sdug bsngal mtha' mar 'byin par 'gyur/_/zhes bya ba'i bar du bris nas bskur ro/_/de nas mu tig ma 'di ci yin zhes tshong pa dag la smras pa dang /_de dag gis re re nas zhib tu smras so/_/mu tig mas rten cing 'brel par 'byung
[\[158a.6\]]ba'i yan lag bcu gnyis rjes su sems pa la zhugs te/_lan gsum du ma bzlas par bden pa mthong bar gyur te/_tshigs su bcad de smras pa/_/sangs rgyas ring na bzhugs bzhin du/_/shes rab kyis ni mig sbyangs te/_/gang gi mig ni 'di 'dra ba/_/sman mkhas de
[\[158a.7\]]la phyag 'tshal lo/_/sangs rgyas ring na bzhugs bzhin du/_/lta ba'i zug rngu rtsa nas phyung /_/zug rngu 'byin par byed pa can/_/sman mkhas de la phyag 'tshal lo/_/zhes smras nas/_tshong pa dag la khyed nam 'gro ba na bdag la gyis shig/_de dag gis sbran pa
[\[158b\]]
[\[158b.1\]]dang /_mu tig mas de dag la bdag gi tshig gis bcom ldan 'das kyi zhabs la phyag bgyis te 'di skad du gsol cig_/mi bde ba chung ngam myur du bzhengs sam/_gnod pa ma mchis sam/_mthu dang ldan nam/_bde bar spyod dam zhes smos la/_yang 'di
[\[158b.2\]]skad du gsol cig_/btsun pa dge ba'i bshes gnyen bcom ldan 'das la brten pas na/_bdag sems can dmyal ba dang /_byol song dang yi dgas las ni phyung /_lha dang mi'i gnas su ni bzhag_/'khor ba ni mthar bgyis/_mchi ma dang khrag gi rgya mtsho ni skams/_rus pa'i
[\[158b.3\]]ri las ni rgal/_thog ma ma mchis pa tshun chad bsags pa 'jig tshogs mang por lta ba'i rtse mo ni ye shes rdo rjes bcom nas/_rgyun du zhugs pa'i 'bras bu mngon du bgyis te/_btsun pa bdag rgal to/_/mngon du rgal to/_/da ni bcom ldan 'das dang /_chos dang /_dge slong gi dge
[\[158b.4\]]'dun la skyabs su mchi yis/_nam 'tsho'i bar du bdag dge bsnyen mar gzung du gsol/_mu tig bre gsum po 'di yang khyer la sangs rgyas dang chos dang dge 'dun la phul cig/_de nas de dag gis de bzhin du bcom ldan 'das la gsol nas/_mu tig kyang phul lo/_/bcom
[\[158b.5\]]ldan 'das kyis kun dga' bo la bka' stsal pa/_kun dga' bo shAkya ming chen gyi bran mo skur ba can nga las chos nyan te song ba las lam du bas bsad pa mthong ngam/_btsun pa mthong ngo /_/de nga la sems dad bzhin du dus las 'das te/_sing ga la'i rgyal po'i bu mor skyes
[\[158b.6\]]nas ming mu tig mar btags te/_bden pa mthong ba des skyes 'di bskur ro/_/'di la sangs rgyas kyi sku skal gyis ni dri gtsang khang du skyang nul byos shig/_chos kyi sku skal ni chos 'dzin pa'i gang zag rnams la'o/_/dge 'dun gyis ni dge 'dun 'dus la gos shig/_ston
[\[158b.7\]]pas chos kyi sku skal gang yin pa de chos 'dzin pa'i gang zag rnams la'o zhes gsungs pa dang /_de'i tshe mdo sde 'dzin pa rnams bdag cag ni bcom ldan 'das kyis mdo sde ma lus par 'dzin pas na rnyed pa 'di bdag cag dbang po zhes zer/_'dul ba 'dzin pa rnams ni bdag
[\[159a\]]
[\[159a.1\]]cag bcom ldan 'das kyi nang gi mdzod srung ba yin te 'dul ba ma lus par 'dzin pas rnyed pa 'di bdag cag dbang ngo zhes zer/_ma lta bu 'dzin pa dag gis bdag cag ni mdo sde dang 'dul ba dag gi rang dang spyi'i mtshan nyid 'dzin pas rnyed pa 'di bdag cag dbang ngo zhes
[\[159a.2\]]zer bas/_mdo sde dang /_'dul ba dang /_ma mo 'dzin pa dag de'i tshe 'thab cing gshe ba dang /_khon cing 'khrug par gyur pa dang /_bcom ldan 'das kyis bka' stsal ba/_dge slong dag 'thab cing smod par ma byed cig_/khon cing 'khrug par ma byed cig_/dge slong dag
[\[159a.3\]]rtsod pa la rnam pa bzhi ste/_mi mthun par smra ba las rtsod pa dang /_lung bsgo ba med pa las rtsod pa dang /_nyes pa las rtsod pa dang /_bya ba las rtsod pa'o zhes gsungs te/_'di ni gleng gzhi'o//_//de la mi mthun par smra ba'i phyir rtsod pa zhes bya ba ni/_/gang gis chos smra ba
[\[159a.4\]]las zang zing zhig rnyed na/_kha cig 'di chos kyi phyir phul bas chos dbang ngo zhe'am chos smra ba'i gang zag phul bas chos 'chad pa'i gang zag dbang ngo zhes zang zing gi phyir rtsod par gyur pa'am/_chos kyi lta ba la sogs pa'i mi mthun par smra ba las rtsod par gyur pa'o/_/lung bsgo ba
[\[159a.5\]]med pa las rtsod pa zhes bya ba'i gang zag gtsang ma nyes pa med pa la/_gleng ba'i mi rigs pa las nyes pa byas so zhes ngan par glengs pas na/_mkhan po slob dpon gyis de las klog pa dang /_kha ton la sogs pa'i lung ston pa med pa las rtsod par gyur pa ste/_ji ltar gyad bu
[\[159a.6\]]nor las can dang mdza' bos skur pa bzhin no/_/nyes pa las rtsod pa zhes bya ba ni ltung ba sde lnga'i nyes pa byung nas gleng ba'i dge slong gis glengs pa las khas mi len mi 'chags pa'am/_nyes pa gzhan la gzhan gyis glengs pa'i phyir rtsod pa'i gleng gzhir gyur pa'o/_/bya ba las
[\[159a.7\]]rtsod pa zhes bya ba ni gsol ba'i las la sogs pa brgya rtsa gcig las gang yang rung ba zhig byed pa'i tshe rtsod pa'i gleng gzhir gyur pa ste/_'di ni rtsod pa rnams kyi mtshan nyid bstan pa zhes bya'o/_/de la mi mthun par smra ba las rtsod pa'i rgyu ni nyi shu ste/_'khrug pa'i rtsa ba drug
[\[159b\]]
[\[159b.1\]]dang dbyen byed pa'i dngos po bcu bzhi'o/_/de la 'khrug pa'i rtsa ba drug ni khro zhing khon du 'dzin pa dang /_'chab cing 'tshig pa dang /_phrag dog cing ser sna byed pa dang /_sgyu dang g.yo byed pa dang /_ngo tsha mi shes shing khrel gyis mi dogs pa dang /_sdig pa la mos shing log
[\[159b.2\]]par lta ba bdag tu smra ba bsnyems pa'o/_/dbyen byed pa'i dngos po bcu bzhi ni chos so zhes smra ba dang /_chos ma yin no zhes smra ba dang /_de bzhin du 'dul ba'o/_/'dul ba ma yin no/_/nyes pa'o/_/nyes pa med pa'o/_/lci ba'o/_/yang ba'o/_/lhag ma lus pa'o/_/
[\[159b.3\]]lhag ma ma lus pa'o/_/bsngam par bya ba'o/_/bshags par bya ba'o/_/'dul ba las 'da' ba'o/_/ngan par smra bar 'gyur ba'o zhes bya ba rnams te/_mi mthun par smra ba'i phyir rtsod pa thams cad ni drug dang bcu bzhi'o/_/'di dag las byung ba'i phyir rgyu zhes
[\[159b.4\]]bya'o/_/lung bsgo ba med pa la rtsod pa'i rgyu ni gcig ste lung mi ston pa nyid la bya'o/_/de ni dge 'dun la lung ma ston cig ces zer ba dang /_lung mi ston pa dang /_lung mi ston par 'jog pa ste/_de lta bu'i phyir 'thab cing gshe ba dang /_khon cing 'khrug pa 'di ni lung
[\[159b.5\]]bsgo ba med pa la rtsod pa'i rgyu ba mi ston pa 'jog pa ste/_de lta bu'i phyir 'thab cing gshe ba dang /_khon cing 'khrug pa 'di ni lung bsgo ba med pa la rtsod pa'i rgyu ba zhes bya'o/_/nyes pa las rtsod pa'i rgyu ni lnga ste/_ltung ba sde lnga po phas pham pa nas nyes byas kyi bar du gang
[\[159b.6\]]yang rung ba zhig byas pa'o/_/rgyu lnga po de dag kyang ngag dang sems kyis ma yin gyi lus 'ba' zhig las 'byung ba yang yod de/_ji ltar bsnyen par ma rdzogs pa'i gang zag phyir ma byung ba las phyir byung bar 'du shes te nyal ba'am/_nyal ba'i 'og tu skyes pa phyis 'ongs nas khyim cig tu nyal
[\[159b.7\]]ba'am/_/gnyid log pa las mal stan chen po'i steng du gzhag pa lta bu lus dang sems kyis ma yin gyi ngag 'ba' zhig las byung ba yang yod do/_/ji ltar skyes pa la ma bsams bzhin du tshig drug gam bdun las 'das par chos bshad pa lta bu'o/_/ngag gi ma yin gyi lus
[\[160a\]]
[\[160a.1\]]dang sems gnyi ga las byung ba yang yod do/_/ji ltar dge slong mas byol song du gyur pa'i srog chags 'tsho ba dang phral na ji ltar bdag gis bsad pa bzhin du gzhan la srog chags 'tsho ba dang phrol cig ces tshig tu ni mi smra la/_de ltar bsad na legs par
[\[160a.2\]]bsad pa yin no snyam du sems pa ste/_de bzhin du ma byin par len pa dang /_mi tshangs par spyod pa dang /_myos pa'i khu ba 'thung pa'i tshe tshig tu mi smra ba lta bu'o/_/lus kyi ma yin gyi ngag dang sems gnyi ga las 'byung ba yang yod de/_ji ltar bsams pa bzhin du
[\[160a.3\]]skyes pa la tshig bdun las 'das par chos bshad pa lta bu'o/_/lus dang ngag dang sems gsum char las 'byung ba yang yod de/_ji ltar srog bcad pa dang /_ma byin par len pa dang /_mi tshangs par spyod pa dang /_myos pa'i khu ba 'thung ba de nyid la tshig gis kyang bsngags
[\[160a.4\]]pa lta bu'o/_/bya ba la rtsod pa'i rgyu ni brgya rtsa gcig yod de/_gsol ba'i las nyi shu rtsa bzhi dang /_gsol ba dang gnyis kyi las bzhi bcu rtsa bdun dang /_gsol ba dang /_bzhi'i las sum cu po rnams te/_'di ni rtsod pa de dag gi rgyu bstan pa zhes bya'o//_//
[\[160a.5\]]mi mthun par smra ba las rtsod pa de ni dge ba zhes kyang bya/_/mi dge ba zhes kyang bya/_lung du mi ston pa zhes kyang bya ste/_gang dge 'dun gyi don du bya ba dang /_don du sems pa dang /_dge ba'i don gyi phyir 'thab pa dang /_gshe ba dang /_'khon pa dang /_'khrug pa de ni
[\[160a.6\]]dge ba zhes bya'o/_/gang dge 'dun gyi don du ma yin pa dang /_don du mi sems pa dang /_mi dge ba'i don gyi phyir 'thab pa la sogs pa de ni mi dge ba zhes bya'o/_/gang dge 'dun gyi don yang ma yin/_don ma yin pa yang ma yin/_don du sems pa yang ma yin/_
[\[160a.7\]]mi sems pa yang ma yin/_dge ba'i don du yang ma yin/_mi dge ba'i don du yang ma yin par 'thab pa la sogs pa de ni lung du mi ston pa zhes bya'o/_/mi mthun par smra ba'i rtsod pa ji lta bar lung bsgo ba med pa la rtsod pa dang /_nyes pa la rtsod pa dang /_bya ba la rtsod
[\[160b\]]
[\[160b.1\]]pa rnams kyang dge ba dang mi dge ba dang /_lung du mi ston par rnam par gzhag ste dge bar 'dod pa dang mi dge bar 'dod pa dang /_de gnyi gar mi 'dod pa ni rim bzhin du sbyar zhing bshad par bya ste/_'di ni rtsod pa de dag dge ba'i la sogs par rnam pa gzhag pa bstan pa zhes
[\[160b.2\]]bya'o/_/de la mi mthun par smra ba'i rtsod pa la rnam pa bzhi yod do/_mi mthun la rtsod pa med pa dang /_mthun la rtsod pa dang /_mi mthun la rtsod pa dang /_mthun la mi rtsod pa'o/_/mi mthun la rtsod pa med pa ni gang tha dad du smra ba ni yod la/_'thab cing
[\[160b.3\]]gshe ba dang /_'khon pa ni med pa'o/_/mthun la rtsod pa ni lung bsgo ba med pa dang /_nyes pa dang bya ba'i rtsod pa ni yod la mi mthun par smra ba'i rtsod pa ni med pa'o/_/mi mthun la rtsod pa ni gang dge 'dun tha dad du smra ba dang /_'khrug par mi mthun par bya ba dang /_
[\[160b.4\]]ma gus par byed pa dang /_gcig tu ma yin par de lta bu phyir 'thab cing gshe ba dang /_'khon par gyur pa'o/_/mthun la mi rtsod pa ni rnam pa de dag ma gtogs pa'o/_/skabs 'dir ni mi mthun par smra ba la rtsod pa zhes bya ba ni gsum pa bzung ngo /_/lung bsgo
[\[160b.5\]]ba med pa'i phyir rtsod pa yang rnam pa bzhi ste/_lung mi bsgo ba la rtsod pa med pa dang /_rtsod pa la lung bsgo ba dang /_lung yang mi bsgo la rtsod pa dang /_lung yang bsgo la rtsod pa med pa'o/_/de la lung mi bsgo la rtsod pa med pa ni gang dge 'dun lung ston du mi 'jug pa
[\[160b.6\]]dang /_lung mi ston pa ni/_yod la 'thab pa la sogs pa ni med pa'o/_/rtsod la lung bsgo ba ni mi mthun par smra ba dang /_nyes pa dang bya ba'i rtsod pa ni yod la/_lung mi ston pa'i phyir rtsod pa ni med pa'o/_/lung yang mi bsgo ba la rtsod pa ni gang dge 'dun
[\[160b.7\]]lung ston du mi 'jug pa dang /_lung mi ston pa dang /_lung ston mi 'jug pa de'i phyir 'thab cing gshe ba dang /_'khon cing 'khrug par gyur pa'o/_/lung yang bsgo la rtsod pa med pa ni rnam pa de dag ma gtogs pa ste/_skabs 'dir lung bsgo ba med pa'i
[\[161a\]]
[\[161a.1\]]phyir rtsod pa zhes bya ba ni gsum pa gzung ngo /_/nyes pa'i phyir rtsod pa la yang rnam pa bzhi yod de/_nyes pa yod pa la rtsod pa med pa dang /_nyes pa med pa la rtsod pa dang /_nyes pa yod pa la rtsod pa dang /_nyes pa med la rtsod pa med pa'o/_/de la
[\[161a.2\]]nyes pa yod la rtsod pa med pa ni phas pham pa nas nyes byas kyi bar gyi nyes pa ni byung la 'thab pa la sogs pa ni med pa'o/_/nyes pa med pa la rtsod pa ni mi mthun par smra ba dang /_lung bsgo ba med pa dang /_bya ba'i rtsod pa ni yod la nyes pa'i phyir rtsod pa med pa'o/_/nyes pa yod pa la
[\[161a.3\]]rtsod pa ni phas pham pa nas nyes byas kyi bar du byung la/_de'i phyir 'thab cing gshe ba dang /_'khon cing 'khrug par 'gyur ba'o/_/nyes pa med pa la rtsod pa med pa ni/_rnam pa de dag ma gtogs pa ste/_'dir nyes pa'i rtsod pa zhes bya ba ni gsum bzung ngo //_//bya
[\[161a.4\]]ba'i phyir rtsod pa la yang rnam pa bzhi yod de/_bya ba yod la rtsod pa med pa dang /_rtsod pa yod la bya ba med pa dang /_bya ba yang yod la rtsod pa dang /_bya ba med pa la rtsod pa'o/_/de la bya ba yod la rtsod pa med pa ni gang gsol ba'i las la sogs pa'i bya ba ni yod la/_'thab pa la
[\[161a.5\]]sogs pa'i bya ba ni med pa'o/_/rtsod pa yod la bya ba med pa ni mi mthun par smra ba dang /_lung bsgo ba med pa dang /_nyes pa'i rtsod pa ni yod la bya ba'i phyir rtsod pa ni med pa'o/_/bya ba yang yod la rtsod pa ni gang gsol ba la sogs pa'i las kyi phyir 'thab cing gshe ba dang /_'khon zhing
[\[161a.6\]]'khrug par gyur pa'o/_/bya ba yang med la rtsod pa med pa ni rnam pa de dag ma gtogs pa ste/_'dir bya ba'i phyir rtsod pa zhes bya ba ni gsum pa gzung ngo /_/'di ni rtsod pa de dag gi rnam par dbye ba bstan pa zhes bya ba ste/_rtsod pa'i gnyen po rnams bstan pa zhes bya ba la gnyis su phye
[\[161a.7\]]ba'i dang po rtsod pa rnams bstan pa zhes bya ba bshad zin to//_//'dir ni zhi bar bya ba'i chos rnams bstan pa zhes bya ba bstan to/_/'di la yang rnam pa bzhir dbye ste/_zhi bar bya ba'i chos de dag gi gnas bstan pa dang /_bslab pa'i dngos po so so'i mtshan nyid bstan
[\[161b\]]
[\[161b.1\]]pa dang /_mjug bsdu ba dang /_yongs su dag pa dri ba'o/_/de dag gi gnas brtan pa ni/_rtsod pa zhi bar bya ba'i chos bdun po 'di dag ni zla ba phyed phyed cing so sor thar pa'i mdo 'don pa las 'byung ngo zhes gsungs pa'o/_/bslab pa'i dngos po nyid kyi mtshan nyid bstan pa
[\[161b.2\]]yang gnyis su dbye ste/_mdor bstan pa dang /_de nyid kyi rnam par bshad pa'o/_/de la mdor bstan pa zhes bya ba ni/_mdor bstan pa ni/_mngon sum dran pa ma myos dang /_/de bzhin gang mang ngo bo nyid/_/rtswa rnams bkram pa lta bu dang /_/khas blang bar yang bya ba'o/_/
[\[161b.3\]]zhes gsungs pa'o/_/de nyid kyi rnam par bshad pa zhes bya ba ni mngon sum du 'dul bar 'os pa la mngon sum du 'dul ba sbyin no/_/dran pas 'dul bar 'os pa la dran pas 'dul ba sbyin no/_/mya myos pas 'dul bar 'os pa la ma myos pas 'dul ba sbyin no/_/gang
[\[161b.4\]]tshul shing mang po sbyin par 'os pa la tshul shing mang po sbyin no/_/de'i ngo bo nyid tshol du gzhug par 'os pa la de'i ngo bo nyid btsal bar sbyin no/_/rtswa bkram pa lta bur 'os pa la rtsa bkram pa lta bu sbyin no/_/khas blang bar 'ongs pa la khas blang bar bya'o zhes gsungs pa'o/_/
[\[161b.5\]]'di dag kyang gang gis gang zhi bar bya ba dang /_so so'i mtshan nyid bstan pas ston te/_de la mi mthun par smra bas rtsod na gnyis kyis zhi bar bya ste/_mngon sum du 'dul ba dang tshul shing mang po len pas so/_/de la mngon sum du 'dul ba zhes bya ba ni gang zag gsum ste/_rgol ba
[\[161b.6\]]dang /_/len 'debs pa dang /_gzu bo mngon sum du gyur pa'o/_/rgol bas don rnam pa bcu drug po 'di las bsams nas gleng bar bya ste/_bden pa dang /_dus dang /_tshod dang /_don du ldan pa dang /_mthong ba dang /_thos pa dang /_dogs pa dang /_lus dang
[\[161b.7\]]ngag dang /_grong dang /_dgon pa dang /_mtshan mo dang /_nyin par byas pa dang /_lhag ma lus pa dang /_lhag ma ma lus pa dang /_slong bar nus pa'o/_/rgol bas glengs kyang de'i tshig mi brtsan par rnam pa lnga ste/_don gtan la ma phebs pa dang /_gcig
[\[162a\]]
[\[162a.1\]]nas gcig tu brgyud pa'i tshig dang /_bsnyen par ma rdzogs pa'i tshig las don du 'dzin pa dang /_mdo sde mi shes pa dang /_gnas mi shes pa'o/_/slar zlog pa lnga ni brtsan no/_/lan 'debs pas kyang rnam pa bcu drug po 'di rnams las
[\[162a.2\]]bsams nas skabs dbye bar bya ste/_ci 'di tshul khrims dang ldan pa yin nam/_'gyod pa can nam/_mang du thos pa'am/_'dul ba gtan la 'bebs pa yin nam/_ci mthong ba las gleng bar byed dam zhes bya ba la sogs pa bcu gnyis ni snga ma bzhin no/_/lan
[\[162a.3\]]'debs pa'i tshig mi brtsan par bya ba rnam pa lnga ste/_mtshams sbyor bar mi smra ba dang /_gzhan las gzhan du 'gyur ba dang /_phyogs la brten te nyes pa khas len pa las kyang mnyes par smod pa dang /_dge slong ma rnams la skur pa 'debs pa dang /_rim gro med pa
[\[162a.4\]]pa'o/_/slar bzlog pa lnga ni brtsan par bya'o/_/rgol ba dang lan 'debs pa gnyis rtsod pa'i nyes dmigs de zhi ba'i yon tan du snang na/_de gnyis kyis gzu bo chos bcu drug dang ldan pa btsal bar bya ste/_tshul khrims dang ldan pa dang /_slob pa la 'dod pa dang /_mang du
[\[162a.5\]]thos pa dang /_'dul ba la mkhas pa dang /_gzu bo chos bzhin ma 'dres pa dang /_'dod pas mi 'gro ba dang /_zhe sdang gis mi 'gro ba dang /_gti mug gis mi 'gro ba dang /_'jigs pas mi 'gro ba dang /_las byas pa dang /_ma byas par shes pa dang /_'dod
[\[162a.6\]]chags kyis rgyal ba'i bka' las mi 'da' ba dang zhe sdang gis rgyal ba'i bka' las mi 'da' ba dang /_ma bcas pa mi 'cha' ba dang /_bcas pa las mi 'gyur ba dang /_rtsod pa de zhi bar nus pa dang /_nyes pa las slong bar nus pa'o/_/gzu bo la rnam pa gsum ste/_
[\[162a.7\]]phyogs gnyi ga'i thad du bdag nyid song nas dkrugs par byed pa dang /_gang dag mi sdom pa ste/_phrin las la sbyor ba dang /_lus dang ngag gnyi ga sdom pa ste/_gong ma gnyis las bzlog pa'o/_/de bas na lus ngag gnyis sdom pa'i gzu bo bsgo bar bya'o/_/snga ma gnyis
[\[162b\]]
[\[162b.1\]]gnyis ni ma yin no/_/gzhan yang chos lnga dang ldan na gzu bo bus pa lta bu zhes bya ste/_chos ma yin pa'i phyogs su 'jug pa dang /_rtsod pa 'phel bar byed pa dang /_gzu bo gzhan la mdo sdes bsngo ba dang /_so sor thar pas dge slong ma rnams la smod pa dang /_rim gro
[\[162b.2\]]med pa'o/_/de nas bzlog pa ni gsal ba'o/_/gzu bos rtsod pa zhi bar bya bar khas blangs na/_rnam pa brgyad kyi bdag nyid la brtag par bya ste/_ci bdag gis rtsod pa'i gzhi thog ma ci las byung ba shes sam/_bdag gi grogs mo gzu bo chos bzhin byed pa yin nam
[\[162b.3\]]sngon 'dris par 'gyur ba ma yin nam/_ci bdag gi tshig brtsan par 'gyur ram/_nyes pa de dag rnam par sbyang nus sam/_lan glan par nus sam/_chos bzhin du bya bar nus sam/_ci mi dge ba las slong ba la mkhas sam zhes brtag par bya'o/_/de nas rnam pa brgyad kyis
[\[162b.4\]]gzhan la brtag par bya ste/_'di na 'di ltar rgyal ba'i gsung skung ba/_mdo sde dang /_'dul ba dang /_ma mo 'dzin pa lta yod dam/_gang 'phyas tshol ba la slar zlog pa'i gnas brtan ma yod dam/_de gnyis rgyal po la brten pa ma yin nam/_blon po la brten
[\[162b.5\]]pa ma yin nam/_khyim bdag la brten pa ma yin nam/_phyi rol pa ma yin gyi dge 'dun nyid la zhi bar sbyor ba lta yod dam zhes brtag par bya'o/_/de nas gzu bo de dag gis mngon sum du 'du bar rtsod pa de zhi bar bya'o/_/mngon sum du bya ba ni rnam pa gnyis te/_gang zag
[\[162b.6\]]mngon sum dang /_chos mngon sum mo/_/de la gang zag mngon sum du bya ba ni gang la zhi bar bya ba dang /_gang gis zhi bar byed pa de dag mngon sum du gyur pa'o/_/chos mngon sum du bya ba na chos ji ltar chos dang 'dul ba bzhin no/_/gzu bo rnams kyis rgol ba la rnam pa brgyad
[\[162b.7\]]du brtag par bya ste/_cho ga dang /_spyod yul dang /_mdza' bo dang /_grogs mo dang /_lus kyi las dang /_ngag gi las dang /_'tsho ba dang /_thos pa ste/_gal te brgyad po de dag sdig pa can du gyur pa na ma smra shig ces bsgo bar bya'o/_/rgol ba la ji ltar lan
[\[163a\]]
[\[163a.1\]]'debs pa la yang rnam pa brgyad du brtag par bya ste/_gal te brgyad po de sdig pa can du gyur na khyod kyi lus dang ngag dang yid kyi las thog ma ji lta bu yin zhes dris la ji ltar khas blangs pa bzhin du byed du gzhug go/_/ci ste cho ga la sogs pa dge ba can
[\[163a.2\]]zhig yin na lan 'debs pa la ni 'jam por smros shig_/rgol ba la ni shes par byos la rtsod pa de zhi bar bya'o/_/gzhan yang rnam pa bcu drug tu sbyar bar bya ste/_rgol ba nyid rig par bya ba dang /_brtag pa dang /_'byung ba dang /_dri ba dang /_dam 'char
[\[163a.3\]]gzhug pa dang /_spro bar bya ba ste rgol ba la drug tu sbyar ba bzhin lan 'debs pa la yang drug ste bcu gnyis dang /_lan ldon pas dam bcas pa gzung ba dang /_mdo sde dang sbyar/_'dul ba dang sbyar/_ma mo dang sbyar zhing rtsod pa rma bar bya'o/_/chos lnga dang ldan pa'i
[\[163a.4\]]gzu bos rtsod pa de zhi bar byed mi nus te/_rjes su bstan pa'i tshig lnga dang /_mngon sum du mi shes pa'i phyir ro/_/lnga gang zhe na rgol ba dang /_lan 'debs pa dang /_chos bzhin du brtag pa dang /_chos bzhin du ma yin par rtogs pa dang /_dam bca' ba
[\[163a.5\]]bzhin mi 'dzin pa'o/_/gzhan yang rnam pa lnga ste/_rtsod pa'i rang bzhin dang /_'byung ba dang /_gzung ba dang /_gcad pa dang /_zhi gnas pas mi 'byung bar mi shes pa'o/_/gzhan yang rnam pa lnga ste/_'khrul ba dang /_gsang ste smra ba dang /_nor bar smra ba dang /_
[\[163a.6\]]glo bur du smras pa 'dzin pa dang /_smras pa yang lan gsum gyi bar du dam 'cha' bar mi 'jug pa'o/_/gzu bo 'dul ba 'dzin pas gnas bcu drug gis 'dul ba shes par byas nas/_gnas bcu drug gis nyes pa brjod par bya ste/_lci ba dang /_yang ba dang /_
[\[163a.7\]]lhag ma lus pa dang /_lhag ma ma lus pa dang /_gnas ngan len pa dang /_lus kyi dang /_ngag gi dang /_dge ba dang /_mi dge ba dang /_lung du mi ston pa dang /_bcas pa dang /_ma bcas pa dang /_bshags par bya ba dang /_bsdam par bya ba dang /_ngan du smras
[\[163b\]]
[\[163b.1\]]pa dang /_'dul ba'i las 'das par gyur pa'i rnam pa ste/_de ltar gnas bcu drug po de dag gis nyes pa brjod nas/_gnas bcu drug gis chad pa'i las kyis sma dbab par bya'o/_/bcu drug po ni 'di lta ste/_nyes pa ngor brjod pa dang /_'phyas 'dogs pa dang /_bsgo
[\[163b.2\]]ba bzhin mi nyan pa dang /_cang mi smra zhing mi nyan pa dang /_bsdigs pa dang /_bskrad pa dang /_slar bsdum pa dang /_smad pa dang /_ma mthong ba'i phyir spang ba dang /_gnyen po la mi brten pa'i phyir spang ba dang /_sdig pa'i lta ba mi gtong ba'i phyir spang ba dang /_chad pa dang /_
[\[163b.3\]]gzhi nas bslong ba'i chad pa dang /_yid mgu bar bya ba dang /_gzhi nas bslang ba'i yid mgu ba dang /_gzhi nas bslangs te smos pa'o/_/de ltar chad pa'i las kyis sma phab nas/_gnas rnam pa bcu drug gis las byas te/_mngon sum du gyur pa dang /_skabs
[\[163b.4\]]phye ba dang /_mthong bas glengs pa dang /_thos pas glengs pa dang /_dogs pas glengs pa dang /_mthong bas dran par byas pa dang /_thos pas dran par byas pa dang /_dogs pas dran par byas pa dang /_rang gis khas blangs pa dang /_gzhan gyis bskul nas khas blangs
[\[163b.5\]]pa dang /_brtag mi dgos pa dang /_dri ba dang /_dri mi dgos pa dang /_khas len du bcug pa dang /_khas len du ma bcug kyang rung ba las bya'o/_/de ltar rnam pa bcu drug gis rtsod pa zhi bar byas nas legs par zhi ba yin te/_chos bzhin du las byas pa dang /_
[\[163b.6\]]dge 'dun gyis bsgo ba dang /_rgyal ba'i gsung bzhin mthun pa dang /_rgol ba dang lan 'debs pa la bsgo ba dang /_rgol bas 'dul ba las mi 'gal ba dang /_nyes pa mi 'chab pa dang /_byung ba dang bcas pa dang /_rjes su bcas pa dang /_gnang ba dang /_
[\[163b.7\]]mi gnang ba dang /_mi gnang bar sbyor ba dang /_rgol ba dang lan 'debs pa'i dam bca' ba 'dzin pa dang /_mdo sde ston pa dang /_'dul bar mthun pa dang /_chos kyi tshul 'phel ba dang /_chos dang 'dul ba bzhin zhi bar byed pa'o/_/slar bzlog pa ni
[\[164a\]]
[\[164a.1\]]legs par zhi ba ma yin te ma zhi ba'o/_/gal te des kyang zhi bar ma nus na dge 'dun la slar dbul bar bya ste/_dge 'dun gyis mngon sum du 'dul bas zhi bar bya'o/_/des kyang zhi bar ma nus na yang mang du thos pa gsol ba yon tan dang ldan pa'i
[\[164a.2\]]gzu bo mchog bskos te/_des mngon sum du 'dul bas zhi bar bya'o/_/de dag gis kyang ma nus na mchog gi yang mchog la gtad de/_de dag gis mngon sum du 'dul bas zhi bar bya'o/_/de dag gis kyang zhi bar ma nus na slar yang dge 'dun la dbul bar
[\[164a.3\]]bya'o/_/de nas dge 'dun gyis rtsod pa spo zhing /_gtod par byed pa'i dge slong ma chos lnga dang ldan pa gcig bsko bar bya ste/_'dod chags dang /_zhe sdang dang /_gti mug dang /_'jigs pas mi 'gro ba dang /_spos pa dang /_ma spos pa shes pa las bsko
[\[164a.4\]]zhing des gang na gnas brtan ma dang /_so sor thar pa dang bcas pa'i dge 'dun la thog mar ci las rtsod pa rgyas par smros la gtod cig_/dge 'dun de dag gis kyang zla ba drug gi bar du dge 'dun dang /_gang zag dang /_chos mngon sum gyis zhi bar bya'o/_/de dag
[\[164a.5\]]gis kyang zhi bar ma nus na rtsod pa spo bar byed pa la slar gtod cig_/des kyang mdo sde la sogs pa 'dzin pa la spo bar bya ste/_de dag gis gang zag dang /_chos mngon sum gyis 'dul zhing zhi bar bya'o/_/gal te ma nus na slar yang rtsod pa spo ba la gtod cig_/des
[\[164a.6\]]kyang gang na gnas brtan ma grags pa dang ldan pa la thog ma nas smros la gtod cig_/des kyang de dag la ci yang blang bar mi bya/_kha ton la sogs pa la yang sbyin par mi bya/_mdun nam rgyab tu 'dug la/_'di skad du 'phags ma dag 'thab par ma byed cig_/
[\[164a.7\]]gnyi ga la rgyal bar mi 'gyur gyi/_gcig pu la'o zhes smros shig_/des zhi bar gyur na legs par zhi ba zhes bya ste/_de ltar mngon sum du 'dul ba yin no/_/gal te gnas brtan mas kyang zhi bar ma nus na rtsod pa spo bar byed pa la slar gtod la/_des kyang dge
[\[164b\]]
[\[164b.1\]]'dun la slar dbul bar bya ste/_dge 'dun gyis kyang tshul shing mang po len du bcug nas rtsod pa de zhi bar bya'o/_/de la tshul shing 'drim pa la rnam pa bzhi ste/_gang la gnas brtan ma chos bzhin smra ba mi mang na dgab par bya ba dang /_chos bzhin smra ba mang na dgab par mi
[\[164b.2\]]bya ba dang /_rna bar bshub pa ste/_khyod kyi mkhan po dang slob dpon la sogs pas ni chos bzhin gyi tshul shing blangs kyi khyod kyis kyang long shig ces bsko ba dang /_gang na nad pa mang zhing dge 'dun thams cad kyi dang bzhi'o/_/chos bzhin ma yin par tshul shing len
[\[164b.3\]]pa rnam pa bcu yod de/_chos bzhin ma yin par len pa dang /_'dul bar mi mthun pa dang ma 'dus par len pa dang /_cung zad cig gi nyes pa chung ngus dbye bar dogs pa dang /_gnas brtan ma'i mthar ma phyin pa sbyor zlog pa dang /_shes par ldan pa kha lo sgyur bar
[\[164b.4\]]mi byed cing 'dul ba 'dzin pa la sogs pa la mi 'dri ba dang /_dge 'dun dbye bar bya'o snyam du sems pa dang /_chos bzhin ma yin par smra ba mang por 'dod pa dang /_dge 'dun dbye bar 'dod pa dang /_chos ma yin par smra bar 'gyur ro snyam pa'o/_/de las zlog
[\[164b.5\]]pa rnam pa bcu ni chos bzhin blangs pa zhes bya'o/_/tshul shing 'drim pas tshul shing rnam pa gnyis su bya ste/_chos bzhin smra ba'i tshul shing ni dbyibs dang kha dog dang gzugs su ldan pa'o/_/chos ma yin par smra ba'i tshul shing ni slar zlog pa'o/_/de nas tshul shing 'drim
[\[164b.6\]]pas chos bzhin smra ba'i tshul shing ni lag pa g.yas pas khyer cig_/chos bzhin ma yin par smra ba'i tshul shing ni lag pa g.yon pas khyer la/_dge 'dun gyi mdun du chos bzhin smra ba'i tshul shing la ni bsngags par bya ste/_'di ni chos bzhin smra ba'i tshul shing
[\[164b.7\]]ste/_dgye dgu med pa/_mi 'khyor ba/_drang ba/_kha dog sdug pa yin gyi long shig ces bsgrags par bya'o/_/chos ma yin par smra ba'i tshul shing la ni smad par bya ste/_'di ni chos bzhin ma yin pa'i tshul shing ste/_dgye dgu can/_'khyor ba/_mi
[\[165a\]]
[\[165a.1\]]drang pa/_kha dog mi sdug pa/_reg na mi bde ba yin gyi long shig ces brjod par bya'o/_/gang yang rung chos ma yin pa'i tshul shing lag pa brkyang na tshig dang po dang gnyis pa la mi byin par gsum pa la sbyin par bya ste/_'dul ba las 'das pa'i nyes
[\[165a.2\]]byas kyang 'chags su chug shig_/de nas slar bsdus te grongs la gal te mnyam par gyur na gnas brtan cang shes kauN+Di n+ya'i phyir tshul shing gcig long la chos bzhin smra ba'i tshul shing gi steng du mnan te/_mang bar gyur na chos bzhin smra ba rgyal ba yin pas/_ma dad du mi gnang
[\[165a.3\]]bar rtsod pa de zhi bar bya ste/_gang gis bskyos pa de ltung bar 'gyur ro/_/gal te gcig pu des bsnan kyang chos bzhin ma yin par smra ba'i mang bar gyur na/_dge ba'i phyogs su btang na rtag tu rtsod par mi rigs so snyam du sems la/_sdig pa la lta bzhin zhog la des zhi
[\[165a.4\]]bar byos shig_/gang gis bskyos pa de'i nyes byas so/_/zhus pa las ni btsun pa bcom ldan 'das kyis tshul shing ma spos rtsod pa zhi bar byas pa las/_gang gi phyogs su tshul shing gcig gis lhag par gyur na/_de'i phyogs des rnam par zhi bar bya'o zhes gsungs na/_
[\[165a.5\]]btsun pa gal te phyogs gnyi ga tshul shing mnyam par gyur na gang gi dbang gis rtsod pa rnams zhi bar bgyi/_u pA li'i phyogs gang gi dge slong dag mang du thos pa'o/_/gnyi ga yang gzhung la mtshungs par gyur na gang gi tshig gzung bar bgyi/_gang byang ba'i yin
[\[165a.6\]]no/_/gal te gnyi ga byang bar gyur na/_gang gi gzung bar bgyi/_gal te phal cher byung ba'i shas che ba yin no zhes gsungs so/_/lung bsgo ba med pa'i phyir rtsod pa la rnam pa gsum gyis zhi bar bya ste/_mngon sum dang /_dran pa dang /_ma myos pas 'dul ba'o/_
[\[165a.7\]]de la mngon sum du 'dul ba'i mtshan nyid ni sngar bshad pa bzhin no/_/dran pas 'dul ba ni ji ltar gyad bu nor la sa can dang mdza' bos skur ba btab pa las dge 'dun gyis gsol ba dang gnyis kyi las kyis gyad bu nor la nyes pa byas pa dran nam zhes smras na/_dran te ma byas
[\[165b\]]
[\[165b.1\]]so zhes smras pa de nyid kyis rtsod pa de zhi bar gyur pa lta bu ste/_de dang 'dra ba gzhan yang bden pa mthong ba'am/_ngo tsha shes pa dang ldan pa'i gang zag zhig la gzhan gyis nyes pa byas so zhes gleng ba'i mi rigs pa la glengs par gyur na dge 'dun gyis de la nyes pa 'di lta bu
[\[165b.2\]]byas pa dran nam zhes gsol pa dang /_gnyis kyi las kyis smra bar byas te/_gal te bdag gis nyes pa byas par mi dran no zhes zer na/_de gnyis kyi rtsod pa zhi bar bya ba dang /_nyes pa gzhan byung na gzhan gyis glengs pa dang /_nyes pa slar chos bzhin du byas pa la
[\[165b.3\]]yang bya'o/_/ma myos pas 'dul ba ni ji ltar dge slong bye ma can smyos pa'i tshe nyes pa byas pa gzhan gyis glengs pa'i phyir dge 'dun gyis gsol ba dang gnyis kyi las kyis bye ma can la khyod myos pa sangs te dran tshun chad nyes pa byas pa dran nam zhes smras pa las/_sangs
[\[165b.4\]]te dran tshun chad nyes pa byas pa med do zhes smras pa de nyid kyis rtsod pa de zhi bar gyur pa lta bu'o/_/gzhan yang de dang 'dra ba la de bzhin du zhi bar bya'o/_/chos bzhin ma yin par dran pas 'dul ba byin pa gsum ste/_nyes pa tha ma byung ba dang /_smyos pa'i tshe nyes pa byung ba
[\[165b.5\]]dang /_nyes pa byung ba bsnyon cing khas len pa'o/_/de la dang po ni ma rung bar bya ba'i rigs/_gnyis pa ni ma myos pas 'dul ba sbyin pa'i rigs/_gsum pa ni de'i ngo bo nyid tshol du gzhug pa'i rigs pa'i phyir ro/_/chos bzhin ma yin par ma myos pas
[\[165b.6\]]'dul ba sbyin pa ni gcig ste/_gang smyos pa ma yin pa las bdag smyos so zhes khas len pa ste/_des ni nyes pa gang byung ba de nyid byed du gzhug pa'i rigs pa'i phyir ro/_/nyes pa'i phyir rtsod pa la rnam pa bzhis zhi bar bya ba ste/_khas blangs pa dang /_mngon sum dang /_
[\[165b.7\]]de'i ngo bo nyid tshol du gzhug pa dang /_rtswa bkram pa lta bu'i 'dul bas zhi bar bya ste/_de la khas blangs pas 'dul ba ni ji ltar nyes pa byung ba la glengs kyang rung /_dran par byas sam/_dran par ma byas kyang rung ste/_dge slong ma'i mdun du nyes pa 'chags shing tshul
[\[166a\]]
[\[166a.1\]]bzhin byed pa'o/_/de la chos bzhin ma yin par khas len pa rnam pa bcu ste/_nyes pa'i rigs lnga byung ba las ma byung ngo zhes khas len pa dang /_ma byung ba las byung ngo zhes khas len pa ste/_gong ma lnga ni khas blangs kyang tshangs pa sbyin pa'i
[\[166a.2\]]rigs pa'i phyir ro/_/slar zlog pa bcu ni chos bzhin du byas pa'o/_/mngon sum du 'dul ba ni ri dgas sgra'i bu nag po las brtsams te/_'di ni mtshan nyid kyang sngar bshad pa bzhin no/_/de'i ngo bo nyid tshol du gzhug ste/_de'i ngo bo nyid tshol du gzhug pa ni dge
[\[166a.3\]]'dun gyi nang du gleng ba phos glengs pa'i tshe/_nyes pa khas blangs pa las slar bsnyon pa la slar khas len/_khas len pa la yang bsnyon na/_dge 'dun gyis gsol ba dang gnyis kyi las kyis bsnyon du mi gnang bar nyes pa'i ngo bo nyid gang yin pa tshol du gzhug ste/_de'i
[\[166a.4\]]ngo bo nyid gtan la ma phab kyi bar du kha ton dang /_gso sbyin la sogs pa yang dgag cing nam nyes pa'i ngo bo nyid rnyed de khas blangs na chos bzhin du byed du gzhug pa ste/_de nyid kyis zhi bar bya'o/_/de la rtswa bkram pa lta bu ni dge 'dun phyogs gnyis su chad de rtsod pa las/_
[\[166a.5\]]phyogs kyi gtso bo gnyis kyis rang rang gi phyogs la/_bdag cag dge ba'i phyir rab tu byung na rtag tu rtsod pa mi rigs pas/_phyogs pha rol po la bzod pa byos la nyes pa yang bshags par bya'o zhes bsgo ste/_nam phyogs gcig gi phyogs gnyis po la spu zhol bar byed/_
[\[166a.6\]]'byung brtsol phyag 'tshal bar ston cing /_phyogs cig shos kyis kyang de bzhin bya ste/_phan tshun nyes pa gleng bar bya ste/_dper na rtswa bcad na rad rod med cing bsnol mar nyal ba bzhin/_phan tshun nyes pa gleng bar mi byed pa'i phyir rtswa bkram pa lta bus rtsod pa zhi bar byas pa yin
[\[166a.7\]]no/_/bya ba'i phyir rtsod pa ni gcig pu nges pas dge 'dun pas dngos po gang la rtsod pa de'i gnyen po zhi bar bya'o/_/ji ltar tshangs pa de ltar gcig pu ste/_/ji ltar brgya byin de ltar gnyis po yin/_/ji ltar rgyal po de ltar gsum po ste/_/de las 'das pa dag ni ca co pa'o/_/
[\[166b\]]
[\[166b.1\]]zhus pa las zhi bar bgyi ba bdun ma mchis kyang rtsod pa zhi bar 'gyur ba mchis sam/_yod de gal te gnyis las gcig dus las 'das sam/_khyim pa la sogs par gyur tam/_nad yun rings su btab bam/_yul gzhan du song ba'o/_/de lta bus na gang gis
[\[166b.2\]]tshigs su bcad pa gcig klags kyang rung des chos kyi rnyed pa yongs su spyad par bya ste de la the tshom ma byed cig ces gsungs so/_/gang gis gang zhi bar bya ba dang /_so so'i mtshan nyid bstan pas bslab pa'i dngos po yod pa nyid kyi mtshan nyid bstan pa zhes bya ba
[\[166b.3\]]bshad zin to/_/da ni mjug bsdu zhing yongs su dag pa dri ba'i phyir/_rtsod pa byung bar gyur pa'i rnams/_rtsod pa zhi bar bya ba'i chos 'di dag gis chos dang /_'dul ba dang /_ston pa'i bstan pa bzhin du dul bar bya zhi bar bya rnam par zhi bar bya'o zhes pa nas/_de de
[\[166b.4\]]bzhin du 'dzin to zhes bya ba'i bar du gsungs te de ni go sla bas ma bshad do/_/rtsod pa'i gnyen po rnams bstan pa zhes bya ba la/_gnyis su phye ba'i tha ma zhi bar bya ba'i chos rnams bstan pa zhes bya ba bshad zin to/_/so sor thar pa'i bsdus pa'i don rnam pa brgyad du
[\[166b.5\]]phye ba'i gnyis pa bslab pa'i dngos po rnams bstan pa zhes bya ba'i rgya cher bshad pa rnams rdzogs so//_//da ni bslab pa'i dngos po rnams kyi don bsdu ste bstan pa zhes bya ba ston te/_de'i phyir 'phags ma dag ces bya ba nas dga' ba la rab tu brtson par bya'o
[\[166b.6\]]zhes bya ba'i bar du gsungs so/_/'di la yang rnam pa gsum du dbye ste/_so sor thar pa'i lus su bsdu ba dang /_ston pa'i bstan par bsdu ba dang rjes su mthun pa'i chos la yang bslab par gzung pa'o/_/de la so sor thar pa'i lus su bsdu ba zhes bya ba ni/_
[\[166b.7\]]'phags ma dag bdag gis so sor thar pa'i mdo bshad pa'i gleng gzhi bshad zin to/_/phas pham pa'i chos brgyad dang /_dge 'dun lhag ma'i chos nyi shu dang /_spang ba'i ltung ba'i chos sum cu rtsa gsum dang /_ltung ba brgya brgyad cu dang /_so sor bshags par bya ba'i
[\[167a\]]
[\[167a.1\]]chos bcu gcig dang /_bslab pa'i chos mang po dang /_rtsod pa zhi bar bya ba'i chos bdun po dag bshad zin to zhes bya ba yin te dge slong mas bslab par bya ba ni 'di rnams yin pas 'di ni so sor thar pa'i lugs yin no/_/de lta bas na dge slong mas
[\[167a.2\]]gang gi gleng gzhi las byung ba de'i mtshan ma yongs su spang bar bya'o/_/des kyang zhi bar ma nus na dug gsum gyi gnyen po yid la bya ba dang /_dkon mchog gsum la mchod cing bsnyen bkur gyi las byas pa dang /_zas bsnyung ba la sogs pas dbral bar bya ste/_
[\[167a.3\]]des kyang ma nus na tshul khrims rnam par ma dag bzhin dad pas byin pa yongs su spyad pa'i mi rigs kyi bslab pa dbul bar bya'o/_/ston pa'i bstan par bsdu ba zhes bya ba ni/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de mdor
[\[167a.4\]]gtogs shing mdor 'dus pa ni 'di snyed do zhes bya ba yin te/_de'i mdor gtogs pa zhes bya ba ni tshig tu gtogs pa'o/_/mdor 'dus zhes bya ba ni don 'dir 'dus pa'o/_/'di snyed do zhes bya ba ni gong du bstan pa'i rnams so/_/gzhan ni sngar bshad pa dang mthun
[\[167a.5\]]pas ma bshad do//_//rjes su mthun pa'i chos lnga la yang bslab par gzung ba zhes bya ba ni/_gang gzhan nas 'byung ba chos kyi rjes su mthun pa'i chos de la yang khyed rnams 'dun pa dang /_mthun pa dang /_dga' ba dang /_mi rtsod par sems kun du bsrung
[\[167a.6\]]ba dang /_dran pa dang /_dga' ba la rab tu brtson par bya'o zhes bya ba yin te/_de la gang gzhan nas 'byung ba zhes bya ba ni 'dul ba dngos po la sogs pa'i gzhung las 'byung ba'o/_/chos kyi rjes su mthun pa'i chos de la yang zhes bya ba ni mya ngan las 'das pa'i
[\[167a.7\]]chos dang mthun pa de dag la yang nan tan du bya'o/_/khyed rnams zhes bya ba ni nyan thos kyi dge slong ma rnams so/_/'dum pa zhes bya ba ni cho ga dang mtshan ma mthun pa la sogs pa ni gong du smos pa drug po las 'byung ba bzhin du sgrubs shig pa'o/_/mthun pa zhes bya ba ni
[\[167b\]]
[\[167b.1\]]sngar bstan pa bzhi ste tshul gcig tu gyur pa'o/_/dga' ba zhes bya ba ni dge ba'i phyogs mngon par 'phel ba la dga' ba'o/_/mi rtsod pa ni phan tshun lta ba dang zang zing 'dod pa mi mthun pa'i rtsod pa spangs pa'o/_/sems kun du bsrungs pas ni 'dod pa'i yon tan lnga ste/_
[\[167b.2\]]dbang po lnga'i dmigs pa la sems mi gtong ba'o/_/yang na gcig gi yid gcig gis bsrung ba'o/_/dran pa ni bya ba'i rigs pa dang /_mi rigs pa'i rnams shes shing rjes su bsrung ba'o/_/dga' ba la rab tu brtson par bya'o zhes bya ba ni kha na ma tho ba spong ba la
[\[167b.3\]]nan tan rgyun mi 'chad par gyis shig ces bya ba'i tha tshig go/_/bcom ldan 'das kyis thog ma nas gnang ba yang ma lags spangs pa yang ma lags pa de la ji lta bur bsgrub par bgyi/_ji ltar 'dul ba mdo phra mo las 'byung ba 'dul ba'i mdo bsdus pa dran par bya ste/_
[\[167b.4\]]dge slong ma rnams ngas thog ma nas gnang ba yang med spangs pa yang med pa de gal te rung ba dang mthun la mi rung ba dang mi mthun na rung ba'o snyam du sems la spyad par bya'o/_/mi rung ba dang mthun la rung ba dang mi mthun na ni mi rung ba'o snyam du sems la spang bar bya'o zhes gsungs
[\[167b.5\]]so/_/so sor thar pa'i bsdus pa'i don rnam pa brgyad du phye ba'i gsum pa bslab pa'i dngos po rnams kyi don bsdu ba zhes bya ba bshad zin to//_//sngon gyi tshul bstan pa zhes bya ba 'dir ston te/_'di yang rnam pa gnyis su dbye ste/_sangs rgyas bdun
[\[167b.6\]]gyi 'dul ba bstan pa dang /_de dag ston pa gang dag gi gsung rab yin pa'i khungs bstan pa'o/_/de la sangs rgyas bdun gyi 'dul ba bstan pa zhes bya ba ni/_bzod pa dka' thub dam pa bzod pa ni/_/zhes bya ba nas/_drang srong gsungs pa'i lam ni thob
[\[167b.7\]]par 'gyur/_/zhes bya ba'i bar du gang gsungs so/_/bskal pa bzang po 'di'i snga rol bskal pa dgu bcu rtsa gcig gi snga rol na skye dgu rnams tshe lo brgyad khri thub pa'i tshe sangs rgyas rnam par gzigs zhes bya ba 'jig rten du byung ste/_ston pa de'i ring la nyan thos rnams mu
[\[168a\]]
[\[168a.1\]]stegs can gyi dka' thub spyod de/_dka' thub la nan tan byed cing de'i 'bras bu dang dka' thub ston pa la mos te/_lam rnying pa rnams ni dka' thub kyis sbyangs/_gsar pa ni ma byas te bkag pas chu lon bzhin te de ltar na tshe phyi mar zag pa med/_zag
[\[168a.2\]]pa med pas na sdug bsngal zad cing mya ngan las 'da'o zhes de lta bur ston pa ni yang dag pa'i dge sbyong yin no zhes gsungs pa la mos shing gzhan la yang ston par gyur te/_dka' thub kyis nyon mongs pa spang bar mi nus pas de'i gnyen por/_/bzod pa dka' thub dam pa bzod pa ni/_/
[\[168a.3\]]mya ngan 'das pa mchog ces sangs rgyas gsungs/_/rab tu byung ba gzhan la gnod pa dang /_/gzhan la 'tshe ba dge sbyong ma yin no/_/zhes gsungs so/_/'di la yang rnam pa gsum du dbye ste/_dka' thub la nan tan byed pa'i gnyen po dang /_/de'i 'bras bu la
[\[168a.4\]]mos pa'i gnyen po dang /_gzhan la dka' thub ston par mos pa'i gnyen po bstan pa'o/_/de la dka' thub la nan tan byed pa'i gnyen po bstan pa ni/_/bzod pa dka' thub dam pa bzod pa ni/_/zhes bya ba ste/_mu stegs can lta bu lus nyon mongs shing gdung bar byed pa ni dka'
[\[168a.5\]]thub kyi dam pa ma yin gyi/_sems gdung bar bya ba de gnyis shin tu dka' ba'i phyir dka' thub kyi dam pa ni sems kyis bzod pa ste/_chos la rtogs pa'i bzod pa'o/_/dka' thub de'i 'bras bu la mos pa'i gnyen po bstan pa ni/_/mya ngan 'das pa mchog ces sangs rgyas
[\[168a.6\]]gsungs/_/zhes bya ba yin te/_lus la 'tshe ba'i dka' thub kyis mya ngan las mi 'da' ba'i chos la rtogs par bzod pa de'i don ni mya ngan las 'das pa zhes bya ba ste/_de la brten nas mya ngan las 'da' ba'i phyir ro/_/de lta bas na chos la rtogs pa'i ye shes kyis mya ngan las
[\[168a.7\]]'da' ba thob par 'gyur gyi/_/dka' thub kyis ni ma yin no zhes bstan par 'gyur ro/_/gzhan la dka' thub ston par mos pa'i gnyen po bstan pa ni/_/rab tu byung ba gzhan la gnod pa dang /_/gzhan la 'tshe ba dge sbyong ma yin no/_/zhes bya'o/_/de la rab tu
[\[168b\]]
[\[168b.1\]]byung ba zhes bya ba ni khyim nas khyim med par rab tu byung ba'o/_/gzhan la gnod pa ni lus nyon mongs shing don med pa'i dka' thub la gzhan dag 'dzud cing nyon mongs pa'i phyir gzhan la gnod pa zhes bya'o/_/gzhan la 'tshe ba dge sbyong ma yin no/_/zhes bya ba ni log par
[\[168b.2\]]sbyor ba la gzhan dag 'dzud cing nyon mongs par byed pa nyid yang dag pa'i dge sbyong ma yin pa'i phyir ro/_/dge sbyong zhes bya ba ni sdig pa zhi bar bya ba la spyod cing legs par spyod bas na dge sbyong zhes bya ste/_dngos su na 'phags pa rab tu byung ba rnams dang /_de'i rjes su rab
[\[168b.3\]]tu byung ba rnams la bya'o/_/de bas na nyon mongs pa dang bde bar spyod pa'i mtha' gnyis spangs pa chos la rtog pa'i ye shes kyis mya ngan las 'da'i dka' thub kyis ni ma yin zhes gsungs so/_/bskal pa dgu bcu rtsa gcig gi snga rol skye dgu rnams tshe lo bdun khri thub
[\[168b.4\]]pa na sangs rgyas gtsug tor can zhes bya ba 'jig rten du byung ste/_ston pa de'i ring la nyan thos phal cher mtho ris su smon lam 'debs shing tshangs par spyod pa la mos par gyur te/_mtho ris nyid ngan 'gro log par ltung ba yin pas de las bzlog par bya ba'i gnyen por/_mig
[\[168b.5\]]dang ldan pas g.yang sa bzhin/_/thob par bya ba yod pas na/_/mkhas pas 'tsho bar 'jig rten 'dir/_/sdig pa dag ni yongs su spong /_/zhes bya ba gsungs te/_ji ltar skyes bu mig dang ldan pas g.yang sa dang /_/lam mi bde ba spong bar byed pa de bzhin du/_/gang
[\[168b.6\]]dag shes rab kyi mig dang ldan pas kyang mtho ris g.yang sa ya nga ba dang 'dra ba spong zhing thob par bya ba'i gnas mya ngan las 'da' ba'i grong khyer du 'jug par bya'o zhes bstan pa'i phyir/_mig dang ldan pas yang bzhin/_/thob par bya ba yod pas na/_/zhes bya ba gsungs so/_/
[\[168b.7\]]de la shes rab ni mig lta bu'o/_/ldan pa zhes bya ba ni thob pa'o/_/bzhin zhes bya ba'i sgra ni rnam pa gnyis su 'dren te/_shes rab ni mig dang 'dra bas mig can bzhin no zhes kyang 'dren/_yang gcig tu na mtho ris g.yang sa ya nga ba bzhin no zhes kyang 'dren pa'i phyir ro/_/
[\[169a\]]
[\[169a.1\]]mkhas pa zhes bya ba ni thabs la mkhas pa'o/_/'tsho ba ni tshe dang bcas pa'o/_/'jig rten ni sngar bshad pa bzhin no/_/'dir zhes bya ba ni tshe 'di nyid la'o/_/sdig pa dag ni yongs su spong /_/zhes bya ba ni mtho ris su smon pa las
[\[169a.2\]]slar zlog ste/_sdig pa'i skye mched mtho ris su mos pa de sdig pa spangs pa ma yin pa'i phyir ro/_/de lta bas na yang dag pa'i shes rab kyi mig dang ldan pas g.yang sa dang 'dra ba'i mtho ris de thabs la mkhas pas spang bar bya'o zhes gsungs so//_//bskal pa
[\[169a.3\]]sum cu rtsa gcig 'das pa'i snga rol skye dgu rnams tshe lo drug khri thub pa na/_sangs rgyas thams cad skyob ces bya ba 'jig rten du byung ste/_ston pa de'i ring la nyan thos rnams tshul khrims tsam gyis chog par 'dzin cing /_gzhan dag ngan du smra bar zhugs pa rnams la ngag gis
[\[169a.4\]]skur pa 'debs shing yid kyis gnod par byed de/_bdag nyid tshul khrims tsam gyis chog par 'dzin pas kyang dge sbyong gi 'bras bu thob par mi 'gyur la/_gzhan la ngan du smra zhing gnod par byed pa yang skyes bu dam pa'i tshul ma yin pas de dag las bzlog pa'i gnyen por/_skur pa
[\[169a.5\]]mi gdab gnod mi bya/_/zhes bya ba la sogs pa gsungs so/_/'di la yang rnam pa gsum du dbye ste/_ngag gis skur pa 'debs pa'i gnyen po dang /_yid kyis gnod par byed pa'i gnyen po dang /_tshul khrims tsam gyis dge sbyong gi 'bras bu thob par 'dzin pa'i gnyen po
[\[169a.6\]]bstan pa'o/_/de la ngag gis skud pa 'debs pa'i gnyen po bstan pa zhes bya ba ni/_skur pa mi gdab ces bya ba yin te/_mu stegs can la sogs pa dang tshul ngan pa mi dge ba spyod pa rnams la tshul khrims la mi gnas shing /_sdig pa can no zhes ngan du brjod par mi bya'o/_/
[\[169a.7\]]yid kyis gnod par byed pa'i gnyen po bstan pa zhes bya ba ni/_gnod mi bya zhes bya ba yin te/_gzhan dang tshul ngan pa can rnams la yid kyis gnod par mi bsam pa'o/_/tshul khrims tsam gyis dge sbyong gi 'bras bu thob par 'dzin pa'i gnyen po bstan pa zhes bya ba ni/_
[\[169b\]]
[\[169b.1\]]so sor thar pa'ang bsdom par bya/_zas kyi tshod kyang rig par bya/_/bas mtha'i gnas su gnas par bya/_/lhag pa'i sems la yang dag 'jug_/'di ni sangs rgyas bstan pa'o/_/zhes bya ba yin te/_de la so sor thar pa zhes bya ba ni mya ngan las 'das pa'i tshul
[\[169b.2\]]khrims te/_/ltung ba sde lnga'i nyes pa las bzlog pa'o/_/[(]bsngam [,]bsdam [)]par bya ba ni lus dang ngag dang yid kyi nyes pa rnams so/_/zas kyi tshod kyang rig par bya/_/zhes bya ba ni 'dod pa la bde bar spyod pa'i mtha' spangs pa ste/_so sor thar pa [(]bsngam [,]bsdam [)]pa'i thog mar 'gro
[\[169b.3\]]ba ni zas kyi tshod rig par bya ba yin te/_de la zas kyi tshod rig par bya ba ji lta bu zhe na/_dbang po rnams bsdams nas/_so sor brtags shing zas za bar byed la/_rnam par rtog pa'i phyir ma yin/_rgyags pa'i phyir ma yin/_brgyan pa'i phyir ma yin gyi
[\[169b.4\]]lus 'di gnas par bya ba dang /_'tsho bar bya ba dang /_bkres pa bsal ba dang /_tshangs par spyad pa la phan par bya ba dang /_tshor ba rnying pa rnams spang bar bya ba dang /_gsar rnams mi skye bar bya ba dang /_bdag 'tsho zhing stobs dang ldan pa dang /_kha na ma tho ba
[\[169b.5\]]med pa dang /_bde ba la reg par gnas par yang 'gyur ro snyam du sems pa yin te de ni zas kyi tshod rig pa nyid ces bya'o/_/bas mtha'i gnas su gnas par bya/_/zhes bya ba ni bdag nyid nyon mongs par sbyor ba'i mtha' spangs pa ste/_de ltar zas kyi tshod
[\[169b.6\]]rig par byas nas kyang /_'du 'dzi'i nang du gnas par bya ba ma yin gyi grong gi 'du 'dzi las ring du gyur pa bas mtha'i gnas su sems dben par bya dgos pa'i phyir te/_de la bas mtha'i gnas su gnas par bya ba ji lta bu zhe na/_gnas mal dben pa
[\[169b.7\]]dgon pa dang /_shing drung dang /_khang stong dang /_ri khrod dang /_ri phug dang /_rtswa gseb dang /_bla gab med pa dang /_dur khrod dang /_nags 'dab dang /_bas mtha'i gnas mal gang yang rung ba dag tu gnas par byed cing /_sgrib pa lnga
[\[170a\]]
[\[170a.1\]]po 'dod pa la 'dun pa dang /_gnod sems dang /_rmugs pa dang /_gnyid dang /_rgod pa dang /_'gyod pa dang /_the tshom dag las sems rnam par sbyong zhing de sgrib pa de dag las sems rnam par sbyangs nas sgrib pa med pas ting nge 'dzin gyi nyams
[\[170a.2\]]bde ba la nye bar gnas pa dag yin no/_/de la/_bas mtha'i gnas su gnas par bya/_/zhes smos pa ni sa 'dzin tsam du zad de/_gong du bstan pa'i gnas mal dben pa gang yang rung ba'o/_/lhag pa'i sems la yang dag 'jug/_/ces bya ba la/_lhag pa'i
[\[170a.3\]]sems ni so so'i skye bo'i srid pa dang bcas pa'i sems las lhag par gyur pa ste/_zag pa med pa'i ting nge 'dzin la bya'o/_/yang dag 'jug ces bya ba ni de sbyor bar byed pa'o/_/de lta bas na mya ngan las 'da' ba'i tshul khrims la gnas te 'dod pa las bde bar spyod
[\[170a.4\]]pa dang /_bdag nyid nyon mongs par sbyor ba'i mtha' gnyis spangs la zhi ba'i gnas su zhugs te/_zhi gnas la brten na thar pa thob par 'gyur ro zhes bstan par 'gyur ro/_/'di ni sangs rgyas bstan pa'o/_/zhes bya ba ni 'di skad du ston pa thams cad skyob kyis
[\[170a.5\]]gsungs so//_//bskal pa bzang po 'di nyid la sangs rgyas stong 'jig rten du 'byung ba la/_dang po ni yang dag par rdzogs pa'i sangs rgyas log par dad sel lo/_/tha ma ni de bzhin gshegs pa mos pa zhes bya ba 'byung ngo /_/de la de bzhin gshegs pa
[\[170a.6\]]log par dad sel dang /_gser thub dang /_'od srungs dang /_shAkya thub pa dang bzhi ni 'das zin te/_yang dag par rdzogs pa'i sangs rgyas log par dad sel ni skye dgu rnams tshe lo drug khri thub pa na 'jig rten du byung ste/_ston pa de'i ring la nyan thos rnams
[\[170a.7\]]phal cher rnyed pa dang bkur sti la lhag par chags par gyur pas de las bzlog pa'i gnyen por/_ji ltar bung ba me tog bzhin/_/kha dog dri la mi gnod par/_/khu ba gzhibs nas 'phur ba ltar/_/de bzhin thub pa grong du rgyu/_/zhes gsungs so/_/'di'i
[\[170b\]]
[\[170b.1\]]don ni dpe las rig par bya ste/_ji ltar bung ba me tog gi kha dog dang dri la mi gnod par khu ba tsam blangs nas de nyid du chags shing mi gnas par sngon gyi gnas su 'phur zhing 'gro ba de bzhin du/_/rab tu byung ba rnams kyis kyang sgo gsum bsgom zhing grong gi longs spyod la mi gnod
[\[170b.2\]]par bsod snyoms tsam blangs te/_rnyed pa dang /_bkur sti la mi chags par rang gi gnas su 'gro bar bya'o zhes pa'i tha tshig go/_/de la bung ba zhes bya ba ni rab tu byung ba rnams so/_/me tog ni grong ngo /_/kha dog dri la mi gnod pa ni tshul khrims kyi kha dog dang /_
[\[170b.3\]]ting nge 'dzin gyi dri la gnod par mi bya ste/_tshig 'di gnyis kyis ni rnyed pa dang /_bkur sti la chags pa las bzlog par bstan te/_/de yang rnyed pa la chags pas ni tshul khrims kyi kha dog la gnod par 'gyur ba dang /_bkur sti la chags pa ni ting nge 'dzin gyi
[\[170b.4\]]dri la gnod par 'gyur ba'i phyir ro/_/de bas rnyed pa ni kha dog gi sgrar bstan la bkur sti ni dri'i sgrar bstan te/_khu ba gzhibs zhes bya ba ni grong gi longs spyod la mi gnod par bsod snyoms tsam blang ba'o/_/'phur ba ni de nyid du mi gnas pa'o/_/thub pa zhes bya ba ni
[\[170b.5\]]lus dang /_ngag dang /_yid gsum thub pa'o/_/grong du rgyu zhes bya ba ni yon tan gong ma rnams dang ldan pas grong gi bsod snyoms blangs te/_/de nyid du mi gnas par gnas mal dben pa dag tu bag yod par sgrubs shig pa'o/_/bskal pa bzang po 'di gnyis
[\[170b.6\]]la skye dgu rnams tshe lo sum khri thub pa nas/_sangs rgyas gser thub ces bya ba 'jig rten du byung ste/_ston pa de'i sku'i ring la nyan thos rnams phal cher skyes bu dam pa'i chos ma yin pa la zhugs par gyur te/_de dag bdag nyid la ni stod/_gzhan la ni smod
[\[170b.7\]]cing thos pa'i longs spyod pa dang /_tshul khrims kyi longs spyod la zhugs te gzhan dag la mi mthun par brjod cing bya ba dang mi bya bar sbyor ba'i nyes pa la rtog pa na de'i gnyen por/_bdag gi rigs dang mi rigs la/_/zhes bya ba la sogs pa gsungs so/_/'di la
[\[171a\]]
[\[171a.1\]]yang rnam pa gnyis su dbye ste/_thos pa'i longs spyod kyi rjes la gzhan dag la mi mthun par brjod pa'i gnyen po bstan pa dang /_tshul khrims kyi longs spyod la zhugs te des gzhan dag la bya ba dang /_mi bya bar sbyor ba'i nyes pa la
[\[171a.2\]]rtog pa'i gnyen po bstan pa'o/_/de la thos pa'i longs spyod kyi rjes la gzhan dag la mi mthun par brjod pa'i gnyen po bstan pa zhes bya ba ni/_bdag gi rigs dang mi rigs la/_brtag par bya ste gzhan rnams kyi/_/mi mthun pa dang zhes bya ba yin te/_/
[\[171a.3\]]bdag gi rigs dang mi rigs la/_/brtag par bya ste zhes bya ba ni bdag gis legs par spyad pa dang nyes par spyad pa la brtag par bya'o/_/gzhan rnams kyi/_mi mthun pa dang zhes bya ba ni bdag gis thos pa dang shes pa'i longs spyod ni bzang /_gzhan dag gis
[\[171a.4\]]thos pa dang shes pa ni de lta ba ma yin no zhes mi mthun pa rnams la 'phyas gdags par mi bya'o/_/min zhes bya ba ni 'di yang yod par sbyar ro/_/tshul khrims kyi longs spyod la zhugs te/_des gzhan dag la bya ba dang mi bya bar sbyor ba'i nyes pa la rtog pa'i gnyen po
[\[171a.5\]]bstan pa zhes bya ba ni/_gzhan dag gis/_byas dang ma byas rnams la min/_/zhes bya ba yin te/_bdag gis tshul khrims bsrungs pa dang /_ma bsrungs pa dang /_dge ba byas pa dang /_ma byas pa rnams la brtag par bya'i gzhan dag gis bsrungs pa dang /_ma bsrungs
[\[171a.6\]]pa dang /_byas pa dang ma byas pa rnams la brtag par mi bya'o//_//bskal pa bzang po 'di nyid la skye dgu rnams tshe lo nyi khri thub pa na/_sangs rgyas 'od srungs zhes bya ba 'jig rten du byung ste/_ston pa de'i ring la nyan thos rnams las phal cher sred pa dang bcas pa'i
[\[171a.7\]]ting nge 'dzin gyi ro la chags par gyur te/_des nyon mongs pa gtan nas spong bar mi 'gyur bas de las bzlog pa'i gnyen por/_lhag pa'i sems la bag bya ste zhes bya ba la sogs pa gsungs so/_/'di la yang rnam pa bzhir dbye ste/_sred pa'i ting nge 'dzin gyi ro
[\[171b\]]
[\[171b.1\]]myong ba las bzlog pa dang /_bden pa rnams mngon sum du rig par bya ba la gzung pa dang /_bden pa mthong ba'i yon tan bstan pa dang /_kun du sbyor ba'i lhag ma spang ba'i rim pa bstan pa'o/_/de la sred pa'i ting nge 'dzin gyi ro myong ba las bzlog pa zhes bya ba ni/_lhag pa'i
[\[171b.2\]]sems la bag bya ste/_/zhes bya ba'o/_/de la lhag pa'i sems zhes bya ba ni skye bo ma rabs 'du 'dzi can las lhag pa ste/_srid pa dang bcas pa'i ting nge 'dzin la bya'o/_/bag bya ste zhes bya ba ni de zag pa dang bcas pa'i rgyu yin pa'i phyir chags par mi bya'o zhes bya ba'i
[\[171b.3\]]tha tshig go/_/bden pa rnams mngon sum du rig par bya ba la gzung bar bya zhes bya ba ni/_thub pa'i thub gnas rnams la bslab/_/ces bya ba yin te/_de la thub pa zhes bya ba ni sku dang gsung thub pa'i phyir thub pa zhes bya ste sangs rgyas rnams la bya'o/_/thub gnas
[\[171b.4\]]zhes bya ba ni 'phags pa'i bden pa bzhi ste/_dus gsum du gshegs pa'i de bzhin gshegs pa rnams kyi rgyu'am thub pa'i skye mched du gyur pa'i phyir 'phags pa'i bden pa rnams la thub gnas zhes bstan to/_/bslab ces bya ba ni mngon sum du rig par bya'o/_/bden
[\[171b.5\]]pa mthong ba'i yon tan bstan pa zhes bya ba ni/_nyer zhi rtag tu dran ldan pa/_/skyob pa mya ngan mi mnga'o/_/zhes bya ba yin te/_de la/_nyer zhi rtag tu dran ldan pa/_/zhes bya ba ni de ltar thub pa'i skye mched du gyur pa/_'phags pa'i bden pa rnams la bslab pas mthong bas
[\[171b.6\]]spang bar bya ba'i nyon mongs pa rnams nye bar zhi ba'i phyir nyer zhi zhes bya la/_de ltar nye bar zhi na khams gsum gyi mthong bas spang bar bya ba'i nyon mongs pa brgyad cu spangs nas/_bden pa mthong ba'i 'bras bu 'thob par 'gyur te/_de ni mi brjed pa'i chos can yin pas
[\[171b.7\]]rtag tu dran ldan pa zhes bya'o/_/skyob pa mya ngan mi mnga'o/_/zhes bya ba ni/_mthong bas spang bar bya ba'i nyon mongs pa rnams spangs nas/_nyon mongs pa'i dbang du ma gyur pa nyid sems kyi rgyud skyob pa yin te/_de la ni mthong bas spang bar bya ba'i nyon mongs pa med pa'i phyir
[\[172a\]]
[\[172a.1\]]ro/_/de bas na de ni 'di skad du zag pa dang bcas pa'i ting nge 'dzin thob tu zin kyang de ni skad cig nyon mongs pa med mod kyi/_tshe phyi ma la yang skye zhing zhi bar mi 'gyur bas/_dran pa dang ldan pa ma yin te/_thub pa'i skye mched du 'gyur ba'i 'phags pa'i bden pa
[\[172a.2\]]rnams la bslabs nas/_rtag tu dran pa dang ldan zhing sems kyi rgyud bskyabs pas spang bar bya ba'i nyon mongs pa rnams med do zhes bstan par 'gyur ro/_/kun du sbyor ba'i lhag ma spong ba'i rim pa bstan pa zhes bya ba ni/_byin pas bsod nams rab tu 'phel/_/
[\[172a.3\]]zhes bya ba la sogs pa yin te/_'di la yang khams kyi bye brag gis rnam pa gnyis su dbye ste/_'dod pa'i khams kyi bsgom pas spang bar bya ba'i nyon mongs pa'i gnyen po bstan pa dang /_khams gong ma gnyis kyi bsgom pas spang bar bya ba'i nyon mongs pa
[\[172a.4\]]rnams kyi gnyen po bstan pa'o/_/de la 'dod pa'i khams kyi bsgom pas spang bar bya ba'i nyon mongs pa'i gnyen po bstan pa ni/_byin pas bsod nams rab tu 'phel/_/bsdams pas dgra sogs mi 'gyur ro/_/dge dang ldan pas sdig pa spong /_/zhes bya ba ste/_
[\[172a.5\]]'di dag gis ni 'dod pa'i khams kyi bsgom pas spang bar bya ba'i nyon mongs pa 'dod chags dang /_khong khro ba dang /_ma rig pa dang /_nga rgyal dang bzhi spong ste/_de yang ji ltar spong zhe na/_byin pas bsod nams rab tu 'phel/_/zhes bya ba ni 'dod chags spong bar
[\[172a.6\]]byed de/_sbyin pa ni 'dod chags kyi gnyen po yin pas/_/sbyin pa byas na ser sna'i dri ma kun nas dkris pa dang bral zhing gtong ba skyed do/_/bsod nams 'phel bar 'gyur ba'i phyir ro/_/bsdams pas dgra sogs mi 'gyur ro/_/zhes bya ba ni khong khro ba'i
[\[172a.7\]]gnyen po yin pas/_khong khro ba spong bar byed de/_lus dang ngag dang yid gsum bsdams shing gal te gzhan dag gis smad dam/_khros sam/_spyos kyang rung /_lag pa dang /_bong ba dang /_dbyug pa dang /_mtshon cha'i reg pa rnams kyis bsnun
[\[172b\]]
[\[172b.1\]]kyang rung ste/_bdag la bar chad du gyur na mi rung ngo snyam nas sems sdang bar mi byed cing sdig pa'i tshig mi 'byin te/_de nyid la dmigs nas byams pa dang ldan pa'i sems kyis phyogs thams cad du khyab par byas te gnas nas/_de gzhi des tshe 'di la bdag dang gzhan
[\[172b.2\]]gyi rgyud la yod pa'i 'khon rab tu zhi bar gyur pa dang /_phyi ma la yang gnod pa med pa'i 'jig rten du skye bar 'gyur la/_'khon pa mang bar mi 'gyur zhing 'gran zla mang bar mi 'gyur te/_'jig rten gyis mthong na dga' bar 'gyur zhing /_zhe sdang gis dgra mi sogs pa'i
[\[172b.3\]]phyir ro/_/dge dang ldan pas sdig pa spong /_/zhes bya ba ni ma rig pa dang /_nga rgyal gnyis spong ste/_de la dge ba dang ldan pa zhes bya ba ni lhag pa'i sems la bya ste/_ma rig pa dang /_nga rgyal gyi bag chags phra zhing spang dka' ba'i phyir lhag pa'i sems
[\[172b.4\]]kyis spong ngo /_/sdig pa spong zhes bya ba ni ma rig pa dang nga rgyal gyi bag chags la sdig pa zhes bya ste/_/de gnyis kyang lhag pa'i sems la brten nas lhag pa'i shes rab skye ste/_bden pa mngon par rtogs pa'i dus na ngan song du 'gro ba'i sdig pa'i rgyu de gnyis spong bar
[\[172b.5\]]'gyur ba'i phyir ro/_/khams gong ma gnyis kyi bsgom pas spang bar bya ba'i nyon mongs pa rnams kyi gnyen po bstan pa zhes bya ba ni/_nyon mongs zad pas mya ngan 'das/_/zhes bya ba yin te/_'di ni gzugs dang gzugs med pa'i khams kyi bsgom pas spang bar
[\[172b.6\]]bya ba'i nyon mongs pa 'dod chags dang /_ma rig pa dang /_nga rgyal khams gcig la yang gsum gsum ste/_drug spong bar byed de/_de yang khams gong ma gnyis kyi bsgom pas spang bar bya ba'i nyon mongs pa rnams 'phags pa'i lam gyis yongs su gtugs nas phung po'i
[\[172b.7\]]lhag ma dang bcas pa dang phung po lhag ma med pa'i mya ngan las 'das pa'i dbyings su mya ngan las 'da' bar 'gyur ba'i phyir ro/_/bskal pa bzang po 'di nyid la skye dgu rnams tshe lo brgya thub pa na/_sangs rgyas shAkya thub pa 'jig rten du byung ste/_ston pa 'di'i ring la
[\[173a\]]
[\[173a.1\]]nyan thos rnams phal cher nyon mongs pa mang bas sdig pa rnams sogs par byed cing dge ba'i phyogs cung zad tsam gyis chog par 'dzin te/_des 'bras bu chen po 'grub par 'dod/_'dod pa la nye bar bsgrubs shing sems nang du 'jog mi nus pas
[\[173a.2\]]nyes pa de dag las bzlog par bya ba dang /_gzhan yang de dang de'i nyan thos rnams la 'phan gzhan 'byung bas lo bcu gnyis kyi bar du so sor thar pa'i mdo/_sdig pa thams cad mi bya ste/_/zhes bya ba nas/_drang srong gsungs pa'i lam ni thob par 'gyur/_/zhes bya
[\[173a.3\]]ba'i bar 'di dag gsungs so/_/'di la yang rnam pa gsum du dbye ste/_sdig pa spang ba dang /_sdig pa spang ba'i thabs bstan pa dang /_de la zhugs pa rnams dran pa mi nyams par bya ba'i thabs bstan pa'o/_/de la sdig pa spang zhes bya ba ni/_sdig pa thams cad mi
[\[173a.4\]]bya ste/_/dge ba phun sum tshogs pa bya/_/rang gi sems ni yongs su gdul/_/'di ni sangs rgyas bstan pa'o/_/zhes bya ba'o/_/'di la yang rnam pa gsum du dbye ste/_sdig pa rnams sogs pa'i gnyen po dang /_dge ba'i phyogs cung zad tsam gyis chog
[\[173a.5\]]par 'dzin cing de'i 'bras bu chen por 'dod pa'i gnyen po dang /_'dod pa la nye bar bsgrubs shing sems nang du 'jog mi nus pa'i gnyen po bstan pa ste/_'di gsum tshigs su bcad pa'i rkang pa dang po gsum dang rim bzhin no/_/de la dang po/_sdig pa thams cad mi bya
[\[173a.6\]]ste/_/zhes bya ba ni lus kyi nyes pa gsum spang bar bya'o/_/dge ba phun sum tshogs par spyad/_/ces bya ba ni ngag gi nyes pa bzhi spang bar bya ba'o/_/rang gi sems ni yongs su gdul/_/zhes bya ba ni yid kyi nyes pa gsum spang ba'i phyir lhag pa'i sems la bya'o/_/
[\[173a.7\]]'di ni sangs rgyas bstan pa'o/_/zhes bya ba ni de ltar sgrubs shig pa'o/_/sdig pa spang ba'i thabs bstan pa zhes bya ba ni/_lus kyi sdom pa legs pa ste/_/ngag gi sdom pa legs pa yin/_/yid kyi sdom pa legs pa ste/_/thams cad du ni sdom pa legs/_/
[\[173b\]]
[\[173b.1\]]kun tu bsdams pa'i dge slong ni/_/sdug bsngal kun las rab tu grol/_/zhes bya ba yin te/_sngar bstan pa'i lus dang ngag dang yid kyi nyes pa rnams spangs te/_sdom pa dang ldan na so so'i nyes pa las grol zhing thar pa thob par 'gyur bas legs so zhes bsngags pa'o/_/
[\[173b.2\]]de la thams cad du ni sdom pa legs/_/zhes bya ba ni gcig bsdams na yang legs pa yin na thams cad lta ci smos zhes bstan pa'o/_/gzhan ni go sla bas ma bshad do/_/de la zhugs pa'i rnams dran pa mi nyams par bya ba'i thabs bstan pa zhes bya ba ni/_ngag rnams
[\[173b.3\]]bsrung zhing yid kyis rab bsdams te/_/lus kyis mi dge ba dag mi byed cing /_/las lam gsum po 'di dag rab spangs na/_/drang srong gsungs pa'i lam ni thob par 'gyur/_/zhes bya ba yin te/_de la ngag rnams bsrung zhing bya ba ni gleng gzhi'i dge slong mas
[\[173b.4\]]glengs pa'i tshe nyes pa chos bzhin du byed pa'o/_/yid kyis rab bsdams zhes bya ba ni yid kyi nyes pa rnams bsdam par bya zhing gzhan gyis gtses na yang khong khro bar mi byed pa'o/_/lus kyis mi dge ba dag mi byed ces bya ba ni spyod yul ma yin pa lngar mi 'gro ba ste rgyal po'i pho
[\[173b.5\]]brang dang /_/chang 'tshong ba dang /_gzugs kyis 'tsho ba dang /_rol mo mkhan dang /_rigs ngan gyi khyim rnams su mi 'gro ba dang /_gzhan yang bsod snyoms spyod pa'i zas ma brtags pa rnams mi blang ba dang /_lus kyis gzhan dag la 'tshe bar mi byed pa'o/_/
[\[173b.6\]]las lam gsum zhes bya ba la/_de la las ni 'du byed sems pa yin te/_sems pa de yang brnab sems dang /_gnod sems dang /_log par lta ba gsum gyi dbang du 'gro zhing mngon par 'du byed pas na/_'di gsum ni las kyi lam zhes bya'o/_/srog
[\[173b.7\]]gcod pa la sogs pa lus dang ngag gi las rnams bdun ni las nyid kyang yin la las 'di rnams slong zhing bskyed pa'i sems pa de yang de dag la brten cing 'jug pas na las kyi lam yang yin no/_/rab sbyangs zhes bya ba ni de dag gi sdom pa dang ldan pa'o/_/drang srong zhes bya ba ni
[\[174a\]]
[\[174a.1\]]sngar bshad pa bzhin no/_/de bzhin gshegs pa rnams la bya'o/_/lam zhes bya ba ni 'phags pa'i lam ste/_de yang las lam gsum po dag sbyangs pas 'thob par 'gyur ba'i phyir ro/_/sngon gyi tshul bstan pa zhes bya ba la/_rnam pa
[\[174a.2\]]gnyis su phye ba'i tha ma de dag ston pa gang dag gi gsung rab yin pa'i khungs bstan pa zhes bya ba 'dir ston te/_de'i phyir/_sangs rgyas rnam gzigs gtsug tor thams cad skyob/_/log par dad sel gser thub 'od srungs dang /_/shAkya thub pa gau tam lha yi lha/_/mi
[\[174a.3\]]'dul kha lo sgyur ba bla na med/_/'jig rten mgon po skyob pa mchog_/sangs rgyas dpa' bo bdun po dag_/grags ldan rnams kyis so sor thar/_/'di ni rab tu rgyas par bshad/_/ces bya ba gsungs te/_'di ni yang dag par sdud par byed pas/_sngar gong du
[\[174a.4\]]bstan pa'i sangs rgyas bdun gyi 'dul ba de dag ston pa gang dag gi gsung rab yin pa ma 'ongs pa'i skye bo rnams kyis mi shes kyis dogs pa'i phyir smos te/_sangs rgyas bdun gyi 'dul ba sngar bstan pa dang ston pa 'di bdun rim bzhin du sbyar ro zhes bya ba'i tha tshig go/_/de
[\[174a.5\]]las sangs rgyas drug gi mtshan bshad pa ni/_gzhan nas 'byung ba bzhin du sbyar ro/_/shAkya thub pa zhes bya ba ni nam rgyal bu don grub lum bi ni'i tshal du bltams te/_rin po che sna bzhi las byas pa'i khyogs kyi steng du bzhag nas skye bo mang po dang lha dag
[\[174a.6\]]gis bskor zhing bsti stang byas te/_grong khyer ser skya'i gnas su gshegs pa'i tshe/_shAkya rnams ni nga rgyal can/_kha drag pa/_mi 'jigs pa yin na/_gzhon nu grong khyer du gshegs pas de dag thub pa bzhin du 'khod par gyur pa dang /_rgyal po zas gtsang
[\[174a.7\]]mas gzhon nu 'di shAkya rnams thub pas na/_shAkya thub pa zhes mtshan gsol ba'i phyir ro/_/yang na sku dang /_gsung thub pa'i phyir thub pa zhes bya'o/_/gau tam zhes bya ba ni gau'i sgra las drangs na/_tshig dang /_phyogs dang /_sa dang /_'od dang /_rdo rje dang /_
[\[174b\]]
[\[174b.1\]]ba lang dang /_mtho ris la sogs pa rnam pa du ma la snyegs mod kyi/_skabs 'dir ni rus la bya'o/_/lha'i lha zhes bya ba ni lha la rnam pa gnyis te/_rnam par dag pa'i lha dang /_tshe'i lha'o/_/de la sangs rgyas thams cad ni rab tu byung ba'i phyir rnam par dag
[\[174b.2\]]pa'i lha zhes bya/_de las gzhan pa rnams ni skye ba'i phyir tshe'i lha zhes bya ba ste/_rnam par dag pa'i lha rnams kyi nang na de bzhin gshegs pa shAkya thub pa ni snyigs ma lnga po sems can dang /_tshe dang /_bskal pa dang /_nyon mongs pa dang /_lta ba rnams
[\[174b.3\]]rnyog pa'i dus su gdul dka' ba rnams gdul zhing kha lo sgyur ba'i phyir lha'i lha zhes bya'o/_/yang na yum gyi lhums su bltams pa'i tshe 'jig rten gyi lha thams cad kyis phyag byas pa'i phyir yang lha'i lha zhes bya'o/_/yang lha'i lha zhes bya ba ni shAkya rnams
[\[174b.4\]]kyi lha gnod sbyin shAkya skyed pa zhes bya ba zhig yod de/_shAkya dag su yang rung bu pho dang bu mo dag byung na/_de dag gis thog mar gnod sbyin shAkya skyed pa'i drung du de'i rkang pa la phyag 'tshal ba'i phyir khrid par byed de/_nam rgyal bu don grub bltams pa'i dus de na
[\[174b.5\]]yang rgyal po zas gtsang mas blon po rnams la kye deng la/_gzhon nu 'di gnod sbyin shAkya skyed pa'i rkang pa la phyag 'tshal du chug cig ces bsgo ba dang /_blon po rnams kyis kyang de bzhin du de'i mdun du khrid do/_/de nas gnod sbyin shAkya skyed pas byang chub sems dpa'
[\[174b.6\]]rgyang nas mthong ba dang /_de rtabs bzhin myur zhing rings pa'i 'gros su song nas byang chub sems dpa'i zhabs la phyag 'tshal lo/_/de nas rgyal po zas gtsang mas kye gnod sbyin shAkya skyed pas kyang gzhon nu 'di'i zhabs la phyag byas pas 'di ni lha'i nang na yang lha ste/_
[\[174b.7\]]gzhon nu 'di'i ming lha'i lha zhes gdags so zhes mtshan gsol ba'i phyir ro/_/de la/_mi 'dul kha lo sgyur ba bla na med/_/ces bya ba ni/_de bzhin gshegs pa rnams ngan song rnams 'dul ba'i phyir yang rjes su 'dzin mod kyi/_ngan song gi lus de nyid kyis
[\[175a\]]
[\[175a.1\]]'phags pa'i bden pa'i snod du mi 'gyur bas na/_de gdul ba zhes ma bshad de 'phags pa'i bden pa chud pa'i gnas ni mi yin pas mi 'dul zhes bstan to/_/de yang ji ltar 'dul zhing kha lo sgyur zhe na/_sor mo'i phreng ba la sogs pa zhe sdang che
[\[175a.2\]]ba dang /_dga' bo la sogs pa 'dod chags che ba dang /_lteng rgyas 'od srungs la sogs pa gti mug che ba 'dul ba'i sems can rta rgod dang 'dra ba gdul dka' ba rnams 'jam pos gdul bar 'os pa yang 'jam pos btul/_drag pos gdul bar 'os pa rnams kyang
[\[175a.3\]]drag pos btul/_gnyi gas gdul bar 'os pa rnams kyang gnyi gas btul te/_thabs bzang zhing sla bas thabs bzhin du btul nas sgrub pa'i mchog mya ngan las 'das pa'i gnas su kha lo sgyur zhing 'jog pas na/_mi 'dul kha lo sgyur ba bla na med/_/ces bya'o/_/
[\[175a.4\]]bla na med ces bya ba ni gong na med pa'i phyir ro/_/'jig rten mgon po skyob pa mchog_/ces bya ba ni/_brgya byin dang tshangs pa la sogs pa 'jig rten gyi mgon po skyob pa yin mod kyi/_de bzhin gshegs pa rnams ni sems can rnams ngan song gsum las skyob cing mya
[\[175a.5\]]ngan las 'das pa'i gnas su 'jog pas na khyad par du bstan pa'i phyir skyob pa mchog ces bya'o/_/sangs rgyas dpa'o bo bdun po dag_/ces bya ba ni bdud bzhi las rgyal ba'i phyir te rnam par gzigs la sogs pa'o/_/grags ldan rnams kyis so sor thar/_/'di ni
[\[175a.6\]]rab tu rgyas par bshad/_/ces bya ba la grags ldan zhes bya ba ni de bzhin gshegs pa bdun po de dag go/_/gzhan ni go sla bas bshad pa ma byas so/_/so sor thar pa'i bsdus pa'i don rnam pa brgyad du phye ba'i bzhi pa sngon gyi tshul bstan pa zhes bya ba bshad zin to//_//
[\[175a.7\]]da ni so sor thar pa nyid kyi 'bras bu bstan pa zhes bya ba 'dir ston te/_de'i phyir/_'di la sangs rgyas rnams dang gang /_/zhes bya ba la sogs pa gsungs so/_/'di la yang rnam pa gsum du dbye ste/_so sor thar pa nyid kyi 'bras bu mdor bstan pa dang /_spro ba bskyed pa dang /_
[\[175b\]]
[\[175b.1\]]so sor thar pa nyid la nan tan byed pa'i legs pa brjod pa'o/_/de la so sor thar pa nyid kyi 'bras bu mdor bstan pa zhes bya ba ni/_/'di la sangs rgyas rnams dang gang /_/sangs rgyas nyan thos rnams kyang gus/_/'di la gus bcas gyur pa ni/_/'dus ma byas pa
[\[175b.2\]]thob par 'gyur/_/zhes bya ba yin te/_'di la zhes bya ba ni so sor thar pa 'di nyid la'o/_/sangs rgyas rnams dang sangs rgyas kyi nyan thos kyang gus zhes bya ba ni/_so sor thar pa 'di nyid la dus gsum du gshegs pa'i sangs rgyas rnams dang de dag gi nyan thos rnams
[\[175b.3\]]kyang gus par mdzad de/_thams cad kyang 'di nyid la brten nas chos kyi sku dang rnam par grol ba brnyes shing thob par 'gyur ba'i phyir ro/_/'di la gus dang bcas pa ni/_/'dus ma byas pa thob par 'gyur/_/zhes bya ba ni sangs rgyas dang nyan thos ma yin pa su yang rung
[\[175b.4\]]so sor thar pa 'di la zhes skyed de nyams su blangs na mya ngan las 'das pa rnam pa gnyis thob par 'gyur ro zhes so sor thar pa'i 'bras bu mdor bstan pa'o/_/spro ba skyed pa zhes bya ba ni/_brtsam par bya zhing dbyung bar bya/_/zhes bya ba la sogs pa'o/_/'di la yang
[\[175b.5\]]rnam pa gsum du dbye ste/_rab tu dbyung bar bskul ba dang /_mthong ba'i lam bskyed pa dang /_bsgom pa'i lam bskyed pa'o/_/de la rab tu dbyung bar bskul ba zhes bya ba ni/_brtsam par bya zhing dbyung bar bya/_/zhes gsungs so/_/brtsam par bya zhes bya ba ni rab
[\[175b.6\]]tu dbyung bar brtsal ba'o/_/'byung bar bya zhes bya ba ni khyim nas khyim med par rab tu 'byung ba'o/_/rab tu 'byung ba la yon tan bcu yod de/_bu dang chung ma dang nor la sred pa med par 'gyur/_de 'dod pa med pas yongs su 'dzin par 'gyur/_dgon par gnas pa la
[\[175b.7\]]dga' bar 'gyur/_dkon mchog gsum la ri mo dang bcas par 'gyur/_byis pa'i spyod yul rnam par spong bar byed/_ngan 'gror 'gro ba'i chos rnams spong bar byed/_/bde 'gror 'gro ba'i chos rnams yongs su tshol bar byed/_lha dang mi rnams kyang rtag tu
[\[176a\]]
[\[176a.1\]]smon par byed/_de bzhin gshegs pa'i gsung rab la rab tu byung ba rnyed par 'gyur/_myur du yongs su mya ngan las 'das par 'gyur te/_de bas na rab tu byung ba la brtson par bya'o/_/mthong ba'i lam skyed pa zhes bya ba ni/_sangs rgyas bstan la
[\[176a.2\]]'jug par bya/_/zhes bya ba yin te/_de ltar rab tu byung bas mi chog gi/_sangs rgyas kyi bstan pa 'phags pa'i bden pa rnams la 'jug cing mthong ba'i lam skyes nas/_mthong bas spang bar bya ba'i nyon mongs pa rnams spongs shig pa'o/_/bsgom pa'i lam
[\[176a.3\]]skyed pa zhes bya ba ni/_'dam bu'i khyim la glang chen bzhin/_/'chi bdag sde rnams gzhom par bya/_/zhes bya ba yin te/_ji ltar glang po ches 'dam bu'i khyim brdzis na rdul du bshig ste med par byed pa de bzhin du/_mthong ba'i lam gyi gong du bsgom pa'i lam bskyed nas/_'khor
[\[176a.4\]]ba'i nyes dmigs 'chi bdag gi bdud dang /_de'i rgyu ma rig pa la sogs pa bcom ste/_mya ngan las 'das pa thob par bya'o zhes bstan pa'o/_/de la 'chi bdag sde rnams zhes bya ba la 'chi bdag ni gtso bo ste rgyal po lta bu'o/_/sde rnams zhes bya ba ni/_skye ba la
[\[176a.5\]]sogs pa yan lag bcu gcig po rnams te/_de dag ni 'chi bdag de'i 'khor yin pas de dag kyang spang bar bya'o zhes bstan pa'o/_/so sor thar pa nyid la nan tan byed pa'i legs pa brjod pa zhes bya ba ni/_gang zhig bar du bag yod par/_/chos 'dul 'di la
[\[176a.6\]]spyod 'gyur ba/_/skye ba'i 'khor ba rab spangs nas/_/sdug bsngal tha mar byed par 'gyur/_/zhes gsungs so/_/de la gang zhig ces bya ba ni su yang rung ba'o/_/bag yod par zhes bya ba ni bag med pa'i gnyen po ste/_ma chags pa nas brtson 'grus kyi bar la
[\[176a.7\]]gnas nas mi dge ba'i chos spong zhing de'i gnyen po dge ba'i chos rnams kyang bsgom pa'o/_/chos 'dul 'di la spyod 'gyur ba/_/zhes bya ba ni/_so sor thar pa'i chos 'dul ba 'di nyid la'o/_/skye ba'i 'khor ba zhes bya ba ni nye bar len pa'i phung po rnams so/_/rab
[\[176b\]]
[\[176b.1\]]spangs zhes bya ba ni gtan du'o/_/sdug bsngal tha mar byed pa ni skye ba'i 'khor ba spang zhing mya ngan las 'da' ba 'thob par 'gyur ba'i phyir ro/_/so sor thar pa bsdus pa'i don rnam pa brgyad du phye ba'i lnga pa so sor thar pa nyid kyi 'bras bu bstan pa zhes bya ba bshad zin to//_//da gso
[\[176b.2\]]sbyong gi dgos pa bstan pa zhes bya ba ston te/_de'i phyir/_phan tshun tshul khrims bsrung ba dang /_/bstan pa 'phel bar bya ba'i phyir/_/so sor thar pa bshad pas na/_/dge 'dun gyis ni gso sbyong byas/_/zhes bya ba gsungs so/_/phan tshun gcig gi nyes pa
[\[176b.3\]]las gcig 'byin cing tshul khrims bsrung ba dang /_de bzhin gshegs pa rnams kyi bstan pa 'jig rten na yun ring du gnas shing rgyas par bya ba'i phyir/_zla ba phyed phyed cing dge 'dun 'dus te so sor thar pa'i mdo bton nas gso sbyong chos bzhin du byed pa yin te/_
[\[176b.4\]]'di ni gso sbyong gi dgos pa'o/_/tshig gnyer gzhan ni sngar bstan pa dag dang 'dra bas ma bshad do//_//so sor thar pa'i bsdus pa'i don rnam pa brgyad du phye ba'i drug pa gso sbyong gi dgos pa bstan pa zhes bya ba bshad zin to//_//tshul khrims ji ltar
[\[176b.5\]]bsrung ba'i tshul bstan pa zhes bya ba ston te/_de'i phyir/_gang gi phyir ni mdo bshad dang /_/gang phyir gso sbyong byas gyur pa/_/tshul khrims de ni bsrung bya ste/_/g.yag rnga'i rtse mo ji bzhin no/_/zhes bya ba gsungs so/_/de ltar so sor thar pa'i mdo
[\[176b.6\]]bshad cing /_gso sbyong byed pa yang tshul khrims bsrung bar bya ba'i phyir byed pa yin te/_tshul khrims de yang ji ltar bsrung bar bya zhe na/_ji ltar gangs kyi g.yag ces bya ba de rnga ma'i nyag ma cig shing dag la thogs nas/_de bsrung ba'i phyir ma shi bar du
[\[176b.7\]]sdod pa de bzhin du/_nyes byas phra mo yan chad la yang srog lus la mi lta bar bsrung bar bya'o zhes bya ba'i don to/_/so sor thar pa'i bsdus pa'i don rnam pa brgyad du phye ba'i bdun pa tshul khrims ji ltar bsrung bar bya ba'i tshul bstan pa zhes bya ba bshad zin to//_//
[\[177a\]]
[\[177a.1\]]da ni so sor thar pa bsdus pa'i don brgyad du phye ba'i tha ma 'jig rten yongs la bsod nams bsngo ba zhes bya ba bstan pa'i phyir/_so sor thar pa bshad pa yi/_/bsod nams grub pa gang yod pa/_/des ni 'jig rten ma lus pa/_/thub dbang go
[\[177a.2\]]'phang thob par shog_/ces bya ba gsungs so/_/'di ni yang dag par sdud par byed pa dag gis brtsams pa'i mthar phyin nas 'gro ba yongs la bsod nams bsngo ba'o/_/de la thub pa ni nyan thos dang rang rgyal ba rnams so/_/thub pa de dag gi dbang po ni de
[\[177a.3\]]bzhin gshegs pa dgra bcom pa yang dag par rdzogs pa'i sangs rgyas rnams te/_de ltar so sor thar pa'i mdo bton pa'i dge ba'i rtsa ba ci yod pa de dag kyang gzhan du mi bsngo'i 'gro ba rnams bla na med pa'i go 'phang thob par gyur cig ces bsngo ba'o/_/so sor thar
[\[177a.4\]]pa'i bshad sbyar 'di/_/'dul ba rgya mtsho las btus pa'i/_/bsod nams cung zad gang bskyed des/_/'gro rnams sangs rgyas 'grub par shog_/'phags pa thams cad yod par smra ba'i rtsa ba'i dge slong ma'i so sor thar pa'i mdo'i 'grel pa rdzogs so//_//
[\[177a.5\]{D4113}]@##/_/rgya gar skad du/_bi na ya bstu TI kA/_/bod skad du/_'dul ba gzhi rgya cher 'grel pa/_bam po dang po/_/dkon mchog gsum la phyag 'tshal lo/_/bskal ba grangs med pa gsum du dka' ba spyad pa sna tshogs dpag tu med pa spu zing
[\[177a.6\]]zhes byed pa brgya stong mdzad pas ston ka'i chu'i rgyun ltar dri ma med cing ches dkar ba'i yon tan gyi tshogs nye bar bsgrub pa'i gzhi gcig gis gtso bor gyur pa yang dag par rdzogs pa'i sangs rgyas la phyag 'tshal lo/_/dpal ldan gsung gi 'od zer dkar po yis/_/
[\[177a.7\]]'gro ba'i gti mug mun pa sel mdzad pa/_/mu stegs skar ma rnams kyi snang ba dag_/zil gyis gnon par mdzad la brtson gyur pa/_/ye shes dkyil 'khor rgya chen yangs pa dang /_/zab mo dri ma med pa mchog mnga' zhing /_/rab tu 'bar yang mig dang mthun
[\[177b\]]
[\[177b.1\]]pa yi/_/rdzogs sangs nyi ma de la phyag 'tshal te/_/bdag la gang dag 'dul ba gzhi yi tshig_/mi gsal snang bar gyur pa gang yin pa/_/de dag rgya cher 'grel par spros bral ba/_/gsal ba 'dus pa tsam zhig brtsam par bya/_/thub pa nyid kyi spyod yul
[\[177b.2\]]gang yin pa/_/bde bar gshegs pa'i bka' lung zab mo la/_/bdag 'dras tshig gi rnam bshad byed pa 'di/_/nges par bab col byed pa'ang yin mod kyi/_/bla ma rnams kyi lung la brten byas nas/_/blo gros dman pa rnams kyi don gyi phyir/_/bdag gis 'bad
[\[177b.3\]]pa 'di 'dra 'di skyes te/_/'di la mkhas pa dga' bar ga la 'gyur/_/bdag 'dra glen pa'i blo dang ldan pa rnams/_/thub pa'i gsung la rten par byed gyur na/_/blo gros phun sum tshogs pa ldan gyur pas/_/de dag rnams kyi don phyir bdag gis brtsal/_/mong
[\[177b.4\]]rtul chen po nyid dang ldan gyur kyang /_/'phags pa lam phran pa yis nges par ni/_/rdul 'phyag dri ma 'phyag pa'i sbyor ba yis/_/nyon mongs nges par zad pa'ang brnyes par 'gyur/_/mkha' la nam mkha' lding dag 'phur ba na/_/bye'u rtsol bar byed pa ji bzhin du/_/
[\[177b.5\]]shes rab yangs pa can dag dga' dgur ni/_/rgya cher 'grel ba byed ltar bdag gis byas/_/dkon mchog gsum la phyag 'tshal lo/_/gang gis 'ching rnams yang dag rab bcad cing /_mu stegs tshogs rnams thams cad rab bcom ste/_/sde dang bcas pa'i
[\[177b.6\]]bdud rnams nges bcom nas/_/byang chub 'di brnyes de la phyag 'tshal lo/_/zhes bya ba ni 'dul ba 'dzin pa dag gis dang por phyag 'tshal ba'i rgyud smras pa yin no/_/khyim don che chung spangs te dang por rab 'byung dka'/_/rab 'byung thob nas yul spyad dag gis dga'
[\[177b.7\]]thob dka'/_/mngon dga' ji bzhin don skyed yang dag byed pa dka'/_/ngur smrig gos 'chang mkhas pa tshul las nyams pa dka'/_/zhes bya ba de la je dang po kho nar brjod par bya ba dang /_dgos pa dang /_'brel pa dang /_dgos pa'i dgos pa
[\[178a\]]
[\[178a.1\]]rnams brjod par bya ste/_'di ltar rtogs pa dang ldan pa dag ni bstan bcos kyi ming thos pa nyid nas 'dir ci zhig brjod ces brjod par bya ba la the tshom skye'o/_/de'i 'og tu 'di'i don ci yin zhes dgos pa la kun tu rmongs par 'gyur ro/_/de nas
[\[178a.2\]]bstan bcos 'dis don de yang dag par 'grub pa'am/_'on te mi 'grub ces 'brel pa la dogs par 'gyur ro/_/de nas 'grub na yang don des khyad par cir 'gyur zhes dgos pa'i dgos pa la the tshom za bar 'gyur bas/_de'i phyir brjod par bya ba med par the
[\[178a.3\]]tshom skye ba bsal ba'i phyir brjod par bya ba bstan to/_/don med par kun du rmongs pa bsal ba'i phyir dgos pa bstan to/_/thabs med par dogs pa bsal ba'i phyir 'brel pa bstan to/_/'dod pa'i don grub par bya ba'i phyir dgos pa'i dgos pa bstan to/_/de la
[\[178a.4\]]brjod par bya ba ni/_/rab tu 'byung ba dang /_gso sbyong dang /_dgag dbye dang /_dbyar dang /_ko lpags dang /_sman dang /_gos dang /_chos gos bstan pa dang /_kau shAm bI pa dang /_las dang /_dmar ser can dang /_gang zag dang /_
[\[178a.5\]]yongs su gnas pa dang /_gso sbyong gzhag pa dang /_gnas mal dang /_rtsod pa dang /_dge 'dun gyi dbyen zhes bya ba'i gzhi bcu bdun po dag don gyi bdag nyid kyis spang ba dang /_blang ba'i bye brag gnyis su dbye bar bya'o/_/de la spang ba ni 'di lta
[\[178a.6\]]ste/_dge slong gis bran rab tu dbyung bar mi bya'o zhes gsungs pa la sogs pa lta bu'o/_/blang ba ni 'di lta ste/_de lta bas na dge slong ma rnams kyis deng phyin chad nas 'dug pa'i bya ba dang /_gso sbyong la tron bya'o zhes gsungs pa la sogs pa'o/_/dgos
[\[178a.7\]]pa ni brjod par bya ba de'i ngo bo nyid bstan pa ni de bzhin gshegs pa'i dgos pa ste 'di ltar bya ba bstan pas 'jug pa'i 'bras bus dgos pa bstan to/_/de yang bcom ldan 'das kyis 'di ltar bya ba dge slong rnams la bstan par rtsol bas de'i phyir de'i ngo bo
[\[178b\]]
[\[178b.1\]]nyid bstad pa ni dgos pa yin par gnas so/_/'brel pa ni de'i ngo bo nyid bstan pa de yang gzhi zhes bya ba'i bstan bcos sgra'i bdag nyid 'dis byed pas de'i phyir bstan bcos sgra'i bdag nyid thabs su gyur pa 'dis don gyi bdag nyid thabs las byung ba'i ngo bo nyid yongs
[\[178b.2\]]su shes pas de'i phyir bstan bcos dang /_dgos pa thabs dang thabs las byung ba'i ngo bo nyid kyis 'brel pa yin te/_'di ltar bstan bcos 'dis gzhi bcu bdun po de dag gi ngo bo nyid ston par byed de/_thabs su gyur pa ma yin pa'i bstan bcos kyis ni
[\[178b.3\]]gzhi rnams kyi ngo bo nyid yongs su shes par mi 'gyur bas de'i phyir bstan bcos ni thabs yin la/_/dgos pa ni thabs las byung ba yin par gnas te/_de nyid 'bras bu dang /_rgyu'i mtshan nyid kyis 'brel ba dang /_de bzhin du bsgrub par bya ba dang /_sgrub
[\[178b.4\]]pa'i mtshan nyid kyis 'brel pa yang yin no/_/dgos pa'i dgos pa ni gal te 'ga' zhig na re gzhi yongs su shes pa des ci bya ste de ni gar yang dgos pa med de/_bya rog gi so brtag pa dang 'dra bar gnas ma yin pa la/_yongs su ngal bar 'gyur ro zhes
[\[178b.5\]]zer na de'i phyir dgos pa'i dgos pa yang brjod par bya ste/_gzhi la sogs pa'i 'dul ba yongs su shes na tshul khrims yongs su dag par 'gyur la de yongs su dag na 'jig rten pa'i thos pa las byung ba'i shes rab mngon par 'phel bar 'gyur zhing /_de nas bsams pa
[\[178b.6\]]dang /_bsgoms pa las byung ba'i shes rab dang /_mi sdug pa dang /_dbugs rngub pa dang /_'byung ba dran pa dang /_dran pa nye bar gzhag pa dang /_dro bar gyur pa dang /_rtse mo dang /_bzod pa dang /_chos mchog dang /_shes pa dag skye bar 'gyur
[\[178b.7\]]la/_de nas 'dod pa na spyod pa'i nyon mongs pa mthong bas spang bar bya ba rnams nas bzung ste/_srid pa'i rtse mo pa'i nyon mongs pa bsgom pas spang bar bya ba'i rnam pa chung ngu'i bar dag spangs pas/_rdo rje lta bu'i ting nge 'dzin gyi mjug thogs su zad pa
[\[179a\]]
[\[179a.1\]]dang /_mi skye ba shes pa'i mtshan nyid kyi byang chub thob nas/_sdug bsngal ma lus par zhi ba gcig pu'i mtshan nyid phung po'i lhag ma med pa'i mya ngan las 'das pa'i dbyings thob par 'gyur ba 'di ni dgos pa'i dgos pa yin no/_/de ltar na
[\[179a.2\]]'dir tshig gi don 'di 'byung ste/_'dir brjod par bya ba ni gzhi rnams so/_/dgos pa ni de dag gi ngo bo nyid bstan pa'o/_/'brel pa ni gang gi ngo bo nyid ston pa de yang bstan bcos 'dis byed pas thabs dang thabs las byung ba'i mtshan nyid 'brel pa'o/_/
[\[179a.3\]]dgos pa'i dgos pa ni gzhi la sogs pa 'dul ba yongs su shes pas tshul khrims yongs su dag na 'phags pa'i lam bsgom pas mya ngan las 'das pa 'thob po/_/de ni re zhig spyi'i don to/_/da ni yan lag gi don bshad par bya ste/_yang dag par sdud par
[\[179a.4\]]byed pas rab tu 'byung ba'i gzhi'i zhar la rab tu 'byung ba dang /_dga' ba dang /_byed pa dang /_nyams pa'i ngo bo nyid kyi rnam pa bzhi dka' bar bstan pa'i phyir dang /_dge slong rnams spro bar bya ba'i phyir/_khyim don che chung spangs te dang por rab 'byung dka'/_/
[\[179a.5\]]zhes bya ba la sogs pa stag rnam par rtsen pa lta bu'i tshigs su bcad pa gcig gsungs so/_/de la re zhig rnam pa dang po dka' bar bstan pa'i phyir/_khyim don che chung spangs te dang por rab 'byung dka'/_/zhes gsung te/_khyim spangs te dang po rab tu 'byung
[\[179a.6\]]bar dka'o zhes bya bar sbyar ro/_/khyim ji lta bu zhig ce na/_de'i phyir khyim don che chung zhes bya ba gsungs te/_khyim gyi don chen po zhes bya ba ni nor dang /_'bru dang /_dbyig dang /_gser dang /_glang po che dang /_rta dang /_ba lang dang /_ma he la
[\[179a.7\]]sogs pa mang po dag go/_/khyim gyi don chung ngu zhes bya ba ni de dag nyung ba'o/_/de dag spangs te zhes bya ba ni sdug bsngal thams cad kyi gnas su gyur pa'i khyim gyi gnas yongs su spangs te'o/_/de ltar yang /_nor bcas nor ni med pa yi/_/khyim na
[\[179b\]]
[\[179b.1\]]gnas pa sdug bsngal che/_/gcig ni bsrung ba'i tshegs phyir te/_/gnyis pa bsgrub pa'i tshegs phyir ro/_/zhes gsungs pa yin no/_/dang por zhes bya ba ni rab tu 'byung ba dang /_dga' ba dang /_byed pa dang /_nyams pa zhes bya ba rnam pa bzhi po dag las dang por
[\[179b.2\]]rab tu 'byung ba dka' ba'am/_sdig pa thams cad spong ba'i mtshan nyid mya ngan las 'das pa 'thob pa'i rgyur gyur pa rdzogs par bsnyen pa'am/_sdug bsngal thams cad spang ba'i mya ngan las 'das pa bas dang por rab tu 'byung bar dka'o zhes bya bar sbyar ro/_/rab tu 'byung
[\[179b.3\]]ba zhes bya ba ni rab tu 'byung bas rab 'byung ste khyim yongs su spang ba'o/_/de ji ltar dka' zhe na/_'di ltar khyim na gnas pa ni shin tu goms pa'i phyir dang /_rab tu 'byung ba ni ma goms pa'i phyir khyim yongs su spang ba bya dka' ba'i phyir ro/_/de ltar yang /_'dod pa'i
[\[179b.4\]]'dod chags rjes 'jug pa/_/dben pa la ni ma goms pa'i/_/mi rnams phal cher rab 'byung la/_/g.yang sa bzhin du sems par byed/_/ces gsungs pa yin no/_/'on kyang shAkya'i rgyal po 'phags pa bzang ldan la sogs pa khyim gyi don chen po dang ldan pa rnams
[\[179b.5\]]kyis rab tu 'byung ba ni dka' mod/_khyim gyi don chung ngu dang ldan pa rnams kyis rab tu 'byung ba ji ltar dka' zhe na/_bden mod kyi 'on kyang de tsam la lhag par chags pa'i rgyu yin pa'i phyir de dag gi khyim yongs su spang ba yang dka' ste/_de'i phyir bcom ldan 'das kyis
[\[179b.6\]]kyang mi dbul po'i dbang du mdzad nas/_mdo sde las 'di ltar khyim gyi 'ching ba gang dag gis bcings pa'i mi des ni khyim gyi 'ching ba de dag spangs te/_rab tu 'byung bar mi nus so zhes bya ba la sogs pa bka' stsal to/_rnam pa gnyis pa dka' bar bstan pa'i
[\[179b.7\]]phyir/_rab 'byung thob nas yul spyad dag gis dga' thob dka'/_/zhes bya ba gsungs te/_rab tu 'byung ba thob nas dga' ba thob par dka'o zhes bya bar sbyar ro/_/rab 'byung thob nas zhes bya ba ni rab tu 'byung ba thob nas so/_/de thob nas dga' ba thob par dka' ste/_su
[\[180a\]]
[\[180a.1\]]dag gis she na/_yul spyad dag gis zhes bya ba gsungs te/_gzugs dang /_sgra dang /_dri dang /_ro dang /_reg bya zhes 'dod pa'i yon tan lnga po dag nye bar spyad pa'i gang zag gis so/_/de dag gis ci zhig thob par dka' zhe na/_de'i phyir dga' thob dka'
[\[180a.2\]]zhes bya ba gsungs te/_bcom ldan 'das kyis gsungs pa'i bslab pa'i gzhi bsrung bas dge slong gi nang du mngon par dga' ba thob par dka'o zhes bya ba'i tha tshig ste/_thog ma med pa'i dus nas goms pa nyon mongs pa can gyi bde ba'i ro myong bar byed pas nyon mongs pa can
[\[180a.3\]]ma yin pa'i bde ba'i ro myang ba thob par dka' ba'i phyir ro/_/de ltar yang /_skye bo 'dod pa lhag spyad pa/_/rab tu byung nas de dran na/_/'dod chags las byung gdung ba yis/_/sems gdungs gyur pas sdug bsngal thob/_/ces gsungs pa yin no/_/rnam pa gsum pa dka'
[\[180a.4\]]bar bstan pa'i phyir/_mngon dga' ji bzhin don skyed yang dag phyed pa dka'/_/zhes bya ba gsungs te/_mngon par dga' ba yod kyang yang dag pa'i byed pa dka'o zhes bya bar sbyar ro/_/mngon dga' zhes bya ba ni bcom ldan 'das kyis gsungs pa'i bslab pa'i gzhi bsrung bas
[\[180a.5\]]dge slong gi nang du mngon par dga' ba yod du zin kyang ngo /_/de la ci zhig dka' zhe na yang dag pa'i byed pa dka' ste/_yang dag pa'i byed pa ji lta bu zhig ce na/_de'i phyir ji bzhin don skyed byed/_/ces bya ba gsungs te/_ji bzhin don zhes bya ba ni mya ngan las 'das pa ste don dam pa'i
[\[180a.6\]]dge ba yin pa'i phyir te/_thar pa ni don dam pa'i dge ba yin no zhes gsungs pa'i phyir ro/_/de skyed par byed pa ni thob par byed pa'o/_/de gang yin zhe na/_de'i phyir yang dag byed pa zhes bya ba gsungs te/_/yang dag pa'i phyin ci ma log par ji skad gsungs pa'i tshul khrims bsrungs pas
[\[180a.7\]]kha na ma tho ba phra rab dag la yang 'jigs par lta ba'i mtshan nyid kyis rjes su bsgrub pa gang yin pa'o/_/de yang dka'o zhes bya bar sbyar te/_ji ltar yang /_dge slong tshul la gnas gyur cing /_/dbang po rnams kyis bsdams pa dang /_/zas kyi tshod kyang rig pa dang /_/mi nyal ba la
[\[180b\]]
[\[180b.1\]]sbyor ba dang /_/nyin mtshan g.yel ba med par ni/_/de ltar brtun cing gnas gyur pa/_/de ni yongs su mi nyams shing /_/mya ngan 'das la nye ba yin/_/zhes gsungs pa yin no/_/rnam pa bzhi pa dka' bar bstan pa'i phyir/_/ngur smrig gos 'chang mkhas pa tshul las nyams pa
[\[180b.2\]]dka'/_/zhes bya ba gsungs te/_chos gos ngur smrig gyon pa mkhas pa tshul las nyams pa yang dka'o zhes bya bar sbyar ro/_/ngur smrig gos 'chang zhes bya ba ni gos ngur smrig tu kha bsgyur ba gyon pa'o/_/mkhas pa zhes bya ba shes rab dang ldan pa'o/_/tshul las nyams pa zhes bya ba
[\[180b.3\]]ni bslab pa'i gzhi las 'dral bas nyams pa 'am 'bab pas nyams pa'o/_/de yang dka'o zhes bya bar sbyar te/_blo dang ldan pa ni de bzhin gshegs pa'i bslab pa'i gzhi las 'das par dka' ste rab dga' bslab par 'dod pa'i rigs kyi bu gang dag rang gi srog gi phyir yang bslab pa dag las
[\[180b.4\]]rnam par mi 'da' ba yang yod do zhes gsungs pa'i phyir ro/_/de ltar yang /_yon tan ldan pa chu bo'i ma/_/rjes 'jug mthu dang ldan pa dag/_/shin tu snying dga' 'phags pa'i ma/_/srog bde'i phyir mi spang ba bzhin/_/sdug bsngal la ni gnas gyur kyang /_/dam bcas pa ni
[\[180b.5\]]gtong mi byed/_/ces gsungs pa yin no/_/'di skad ces bstan te/_khyim don chen po'am/_chung ngu yang rung ba spangs te/_dang por rab tu 'byung bar khas len pa yang dka'o/_/rab tu byung nas bstan pa la dga' ba skyed pa yang dka'o/_/mngon par dga' ba yod kyang bslab
[\[180b.6\]]pa'i gzhi srung ba rjes su sgrub par byed pa yang dka'o/_/blang ba dang dor ba shes shing nus pa'i bslab pa'i gzhi 'dral ba yang dka' ste/_de dag las dang po gsum ni skyes bu dam pa ma yin pa rnams la dka'o/_/tha ma ni skyes bu dam pa rnams la dka' ste/_/de'i phyir skyes bu
[\[180b.7\]]dam pa ma yin pa'i spyod pa spangs te/_skyes bu dam pa'i tshul la 'jug par bya'o zhes bya ba'i tha tshig go/_/de ltar yang de mdo sde las/_/kye shA ri'i bu 'phags pa'i chos 'dul ba la ji zhig dka'/_'dzam bu'i grib ma can rab tu 'byung ba'o/_/kye shA ri'i bu rab tu 'byung
[\[181a\]]
[\[181a.1\]]ba la ci dka'/_'dzam bu'i grib ma can mngon par dka' ba'o/_/kye shA ri'i bu mngon par dga' ba la ci dka'/_'dzam bu'i grib ma can dge ba'i chos rnams sgom pa rtag tu byed pa'o zhes bya ba la sogs pa gsungs pa yin no/_/gzhi rnams kyi spyi sdom la zhes bya
[\[181a.2\]]ba la/_gzhi zhes bya ba ni rten te/_de'i phyir rab tu 'byung ba la sogs pa'i rten du gyur pa nye bar ston pa'i gzhung ni rab tu 'byung ba'i gzhi la sogs pa'i sgrar gsungs so/_/rnams kyis zhes bya ba ni gzhi bcu bdun po rnams kyi'o/_/spyi sdom zhes bya ba ni rab tu 'byung ba'i gzhi la sogs pa'i
[\[181a.3\]]spyi'i tshul 'og nas 'byung ba rnams kyi zur tsam gyi phyogs re re bsdus pa yin no/_/rab tu 'byung ba'i gzhi'i spyi sdom la zhes bya ba ni rab tu 'byung ba'i gzhi 'ba' zhig gi sdom gyi tshigs su bcad pa 'og nas 'byung ba rnams kyi zur tsam gyi phyogs re re bsdus pa yin no/_/sdom la zhes bya ba ni rab
[\[181a.4\]]tu 'byung ba'i gzhi nyid kyi 'byung ba rnams bsdus pa yin no/_/de dag thams cad kyang 'don pa rnams kyis mi brjed par bya ba'i phyir yang dag par sdud par byed pa'i tshig yin te/_'di ltar tshe dang ldan pa dag ma 'ongs pa'i dus na dge slong brjed ngas pa rgyud nyam chung ba gang dag sdom gyi tshigs su bcad pa med
[\[181a.5\]]par mdo sde dang /_'dul ba dang /_chos mngon pa rnams 'dzin mi nus pa dag 'byung bar 'gyur bas de dag gi phyir bdag cag gis snga dro sdom gyi tshigs su bcad pa dag sbyar bar bya zhing /_phyi dro mdo sde dang /_'dul ba dang /_chos mngon pa rnams yang dag par bsdu bar bya'o zhes yang dag par
[\[181a.6\]]sdud pa byed pa'i dus na gsungs pa yin no/_/byang chub sems dpa' dga' ldan gyi gnas na bzhugs pa na zhes bya ba la/_byang chub ces bya ba ni zad pa dang /_mi skye ba shes pa shin tu bsgoms pa bla na med pa'i byang chub ste/_/mi shes pa ma lus pa dang bral ba'i phyir dang /_bdag
[\[181a.7\]]gi don byas pa rtogs pa'i phyir dang /_yang byar med pa rtogs pa'i phyir ro/_/sems pa zhes bya ba ni gang la sems pa'i bsam pa yod pa ste/_de ni byang chub sems dpa'o/_/gzhan dag ni byang chub sems dpa'i mtshan nyid spyir brjod de/_'di ltar/_gang gi bde la sems ma
[\[181b\]]
[\[181b.1\]]chags/_rtag tu gzhan phan brtson phyed cing /_/rab 'byung bsam gtan lhur len pa/_byang chub sems dpa' rab tu bsgrags/_/zhes zer ro/_/dga' ldan zhes bya ba ni chos kyi ro'i yongs su dga' ba dang ldan pas dus thams cad du yid dga' ba dang ldan pa'o/_/de dag gi gnas ni
[\[181b.2\]]gzhal med khang ngo /_/de na gnas pa ni dga' ldan gyi gnas na bzhugs pa ste/_de'i tshe na zhes bya ba'i tha tshig go/_/yul ang ga dag na zhes bya ba ni/_ang ga zhes bya ba'i mi rgyal rigs rnams gnas pa'i yul ang ga zhes bya ba dag na'o/_/rgyal po zhes bya ba ni chos kyis skye dgu
[\[181b.3\]]dga' bar byed pa'i phyir te mi'i bdag po'o/_/ang gar byung ba zhes bya ba ni rgyal po'i ming te/_rgyal po pad ma chen po zhes bya ba dang 'dra'o/_/rgyal srid ces bya ba ni rje dpon dang /_blon po dang /_yul 'khor dang /_rdzong dang /_mdzod dang /_dpung dang /_mdza' bshes dag yan
[\[181b.4\]]lag bdun dang ldan pa ni rgyal srid yin te/_de ltar yang /_rje dpon blon po yul 'khor rdzong /_/mdzod dang dpung dang mdza' bshes kyi/_/yan lag bdun ldan rgyal srid de/_/sems can blo la brten pa yin/_/zhes gsungs pa yin no/_/'byor pa zhes bya ba ni/_/dbyig dang
[\[181b.5\]]gser la sogs pas so/_/rgyas pa zhes bya ba ni/_grong dang grong khyer la sogs pas so/_/bde ba zhes bya ba ni gnod pa med pas so/_/lo legs pa zhes bya ba ni bza' ba dang btung ba dang /_gos mang bas so/_/skye bo dang /_mi mang pos gang ba zhes bya ba ni glang po
[\[181b.6\]]che dang rta la sogs pa dpung phun sum tshogs pa dang /_mi zhes bya ba rgyal pos nye bar 'tsho ba'i skyes pa dang /_bud med dang /_ma ning phun sum tshogs pa ste/_des rgyal srid de skye bo mang pos gang ba dang mi mang pos gang ba yin no/_/byed du bcug go zhes bya ba ni grogs phun sum
[\[181b.7\]]tshogs pas rjes su grub pa ste rgyal po grogs med pas ni gang du lan 'ga' cung zad kyang byed mi nus so/_/de ltar yang /_rgyal po 'jig rten phan 'dogs pa'i/_/g.yog 'khor rnams dang bral gyur pa/_/nyi ma gzi brjid ldan pa yang /_/'od zer bral ba mi mdzes bzhin/_/zhes
[\[182a\]]
[\[182a.1\]]gsungs pa yin no/_/yul ma ga d+hA dag na zhes bya ba ni/_ma ga b+ha zhes pa'i mi rgyal rigs rnams gnas pa'i yul ma ga d+ha zhes bya ba dag na'o/_/pad+ma chen po ni rgyal po'i ming ste/_rgyal po ang gar byung ba zhes bya ba dang 'dra'o/_/res 'ga' zhes bya ba ni dus lan
[\[182a.2\]]'ga' na'o/_/dpung dang mthu che ba zhes bya ba la/_dpung zhes bya ba ni dpung gi tshogs yan lag bzhi pa'o/_/mthu zhes bya ba ni spra ba dang nus pa'o/_/che ba zhes bya ba ni lhag ma'o/_/gang gi tshe zhes bya ba ni dus gang gi tshe'o/_/de'i tshe zhes bya ba ni dus de'i tshe na'o/_/dpung gi tshogs
[\[182a.3\]]zhes bya ba ni glang po che dang rta la sogs pa'i tshogs so/_/yan lag bzhi pa zhes bya ba ni yan lag bzhi dang ldan pa ste/_phyi ma yan lag lnga dang ldan pa bzhin no/_/de nyid glang po che'i tshogs zhes bya ba la sogs pas ston to/_/dpung bu chung zhes bya ba ni rkang thang ngo /_/go bskon te zhes bya ba ni
[\[182a.4\]]ci la ma reg par char bcug ste'o/_/rgyal po'i khab ces bya ba ni grong khyer te/_klu gnas pa'i phyogs su grong khyer rtsig pas brtsigs so cog klu'i rgyal pos bshig cing rgyal po mang pos bkur gyi khyim 'ga' zhig ma bshig par rig nas/_blon po rnams kyis grong khyer thams cad la rgyal
[\[182a.5\]]po'i ming du byas pas de'i phyir rgyal po'i khab ces bya'o/_/kha cig na re/_rgyal po chen po bzhis byas pas rgyal po'i khab ces bya'o zhes kyang zer ro/_/ma gtogs pa bcom nas zhes bya ba ni/_rgyal po'i khab 'ba' zhig ma gtogs pa ma ga d+hA pa'i grong khyer la sogs pa gzhan thams
[\[182a.6\]]cad bcom nas so/_/phyir ldog par byed do zhes bya ba ni 'gro bar byed do zhes bya ba'i tha tshig go/_/tsam pa zhes bya ba ni grong khyer te/_/klu'i rgyal po tsam pa'i gnas kyis drung du brtsigs pas tsam pa zhes bya'o/_/kha cig na re shing tsam pa'i tshal du brtsigs pas tsam pa zhes bya'o zhes zer
[\[182a.7\]]ro/_/de nas shes pa ni de'i 'og tu'o/_/dus gzhan zhig na zhes bya ba ni dus gzhan gyi 'og tu'o/_/gyur nas zhes bya ba ni red nas so/_/brtsams pa zhes bya ba ni bshams pa'o/_/sbron pa dag ces bya ba ni mi snyan par sbron pa'i mi bsngags pa dag go/_/thos
[\[182b\]]
[\[182b.1\]]nas zhes bya ba ni de'i tshig mnyan nas so/_/'phags so zhes bya ba ni mngon du song ba'o/_/de na zhes bya ba ni de'i tshe na'o/_/phrogs zhes bya ba ni khyer ba'o/_/pham pa zhes bya ba ni zil gyis mnan pa ste/_snying tshoms gtso bo dag sgyel ba'i phyir ro/_/skrag pa zhes bya ba ni byed pa ste/_brtan
[\[182b.2\]]pa nyams pa'i phyir ro/_/bcom pa zhes bya ba ni g.yul ngo nas phyir log pa'o/_/gzhan rgyal ba zhes bya ba ni g.yul gyis nas phyir log pa'o/_/rgyab kyis phyogs par byas te zhes bya ba ni 'bros par brtsams pas te/_g.yul gyi sa nas phyir de'i rgyab bstan zhes bya ba'i tha tshig go/_/
[\[182b.3\]]sbrengs nas zhes bya ba ni bskor te srung bar byed ces bya ba'i tha tshig go/_/pho nya zhes bya ba ni 'phrin skyel ba'o/_/btang zhes bya ba ni mngags te'o/_/rje zhes bya ba'i sgra ni go rims kyi don to/_/de ltar na legs shing bya ba ni de lta na bzang ba'o/_/ci ste zhes bya ba ni gal te'o/_/steng
[\[182b.4\]]gi nam mkha' la 'gro na zhes bya ba ni rkang mthil bsku ba la sogs pa'i thabs kyis so/_/mda' brgyud pas zhes bya ba ni mda' phyi brgyud kyis so/_/mchil pa zhes bya ba ni smyig ma'i rtse mo la tha gu ring po btags pa'i sna la lcags kyo rtse rnon brtags pa'o/_/de drang ba'i tshul
[\[182b.5\]]gyis zhes bya ba ni bya ba'i bye brag de lta bus so/_/ri'i rtse mo zhes bya ba ni ri'i sgang ngo /_/de zhes bya ba ni rgyal po pad+ma chen po'o/_/mi bde bar gyur te zhes bya ba ni/_/'jigs pa'am sdug bsngal bar gyur te'o/_/lag pa la 'gram pa gtad nas zhes bya ba ni lag mthil la rkam
[\[182b.6\]]tshugs bcas nas so/_/sems khong du chud cing 'dug 'dug nas zhes bya ba ni sems mi dga' zhing 'dug 'dug nas so/_/shes ldan zhes bya ba ni bod pa'i phyir rje sa'i tshig yin te/_shes pa de dag la yod pa'i phyir ro/_/'dug pa zhes bya ba ni lus kyi stobs kyis so/_/pha rol
[\[182b.7\]]gnon pa zhes bya ba ni grogs kyi stobs kyis so/_/'di dang 'di skad ces bya zhes bya ba ni gal te je phyir 'byung na de lta na legs/_gal te phyir mi 'byung na ji ste steng gi nam mkha' la 'gro na ni mda' brgyud pas khyod ltung bar bya'o zhes bya ba la sogs pa'i rnam pa dag yod pas tshigs
[\[183a\]]
[\[183a.1\]]gnyis su bzlas so/_/ji ltar bsgrub par bya zhes bya ba ni ji ltar nan tan bya zhes bya'o/_/tshigs su bcad pa zhes bya ba ni tshul ma nges pa ste/_ji skad du/_sdeb sbyor 'bri zhing skye ba dang /_rtsa ba dag kyang ma nges dang /_/tshig phrad dag gis gang brjod pa/_/de ni tshigs su
[\[183a.2\]]bcad pa bstan/_/zhes brjod pa lta bu'o/_/yul dang srog la gnod gyur na/_/zhes bya ba ni yul ni grong dang grong khyer la sogs pa'i yul lam/_gzugs la sogs pa'i yul lnga'o/_/srog ni srog gi dbang po'o/_/kun du zhes bya ba ni 'bad pas so/_/bsrung bya zhes bya ba ni bskyang bar
[\[183a.3\]]bya ba'o/_/blo yis zhes bya ba ni shes rab kyis so/_/gnyi ga zhes bya ba ni yul dang srog la gnod par gyur pa gnyi ga'o/_/dpyad byas na zhes bya ba ni brtags na'o/_/yul ni yang rnyed ces bya ba ni lan cig bcom yang yang phyir 'thob tu rung ba'o/_/srog rnams min zhes bya ba ni lan
[\[183a.4\]]cig bcad nas yang phyir gsor mi rung ba'o/_/mgul du thogs te zhes bya ba ni gnya' bar thogs te'o/_/'dud pa la bsnun par mi byed do zhes rgyal po'i tshul las 'byung zhes grag go/_/lo thang zhes bya ba ni grong khyer la sogs pa nas 'byung ba'o/_/bca' zhes bya ba ni sho gam gyi gnas
[\[183a.5\]]la sogs pa nas 'byung ba'o/_/phab ste zhes bya ba ni khyed kyis tshad 'di tsam gzhal bar bya'o zhes thang bcad de'o/_/bcom ldan 'das byang chub sems dpa' zhes bya ba la/_'dir bcom ldan 'das zhes smos pa ni phyis 'byung ba'i mtshan las bsams nas smos pa yin te/_'dir da
[\[183a.6\]]dung des bdud bzhi ma bcom pas dper na 'bras chan 'tshod do zhes pa'i tshul dang 'dra'o/_/yang na legs pa rnam pa drug po rang dbang dang /_rab tu sbyangs pa dang /_gzugs bzang ba dang /_grags pa dang /_dpal ldan dang /_che ba nyid tshogs pa la bya ste/_sgra nges par sbyor ba las ji
[\[183a.7\]]skad du/_rang dbang dang ni rab sbyangs dang /_gzugs bzang ba dang grags pa dang /_dpal dang che ba nyid tshogs pa/_/drug po rnams la legs shes bshad/_/ces 'byung ba lta bu'o/_/gzigs pa lnga po dag la zhes bya ba ni brtag pa'i gnas lnga po dag ste/_rigs dang /_yul dang /_
[\[183b\]]
[\[183b.1\]]dus dang /_rus dang /_bud med la gzigs pa dag la'o/_/'dod pa na spyod pa'i lha drug ces bya ba ni rgyal po chen po bzhi dang /_sum cu rtsa gsum dang /_'thab bral dang /_dga' ldan dang /_'phrul dga' dang /_gzhan 'phrul dbang byed ces bya ba 'dod pa spyod pa dbang phyug sna tshogs dag
[\[183b.2\]]gis brtsal ba drug po dag go/_/lan gsum bsgo ba mdzad de zhes bya ba ni mi'i 'jig rten du skye ba'i phyir lan gsum bsgo ba mdzad pa ste/_/de ltar yang 'og nas bzod ldan dag da ni dga' ldan gyi lha'i ris 'di nas shi 'phos te/_mi rnams kyi nang du rgyal po zas gtsang gi btsun mo
[\[183b.3\]]dam pa'i mngal du de'i bu nyid du skye ba len par byed cing bdud rtsi thob par bya ste/_bdud rtsi thob nas 'gro ba tshim par byed cing khyed cag las gang bdud rtsi 'dod pa des yul dbus su skye ba long shig ces bya ba la sogs pa 'byung ba yin no/_/glang po che ltar snang bar bsgyur te zhes bya ba ni
[\[183b.4\]]rmi lam du dge ba'i mtshan ma bstan pa'i phyir bdag nyid glang po che mche ba drug par bstan par gyur te zhes bya ba'i tha tshig go/_/'jig rten 'di'i zhes bya ba ni stong gsum gyi stong chen po'i 'jig rten 'da'/_/kha dog gi mthu bas zhes bya ba ni kha dog gi mdangs pas so/_/snang ba
[\[183b.5\]]rgya chen pos zhes bya ba ni gsal ba chen pos so/_/khyad par gyur ces bya ba ni thams cad du khyab pa ste/_de ltar yang byang chub sems dpa' bar ma do'i srid pa la gnas pa ma'i mngal du zhugs pa ni gling bzhi pa ther 'bum snang bar gyur to zhes gsungs pa yin no/_/'jig rten gyi bar
[\[183b.6\]]zhes bya ba ni gling bzhi pa'i 'jig rten gyi khor yug gi bar dag na grang ba'i dmyal ba'i gnas dag na yod pa zhes bya ba'i tha tshig go/_/rdzu 'phrul che ba zhes bya ba ni dbang phyug dang ldan pa'i phyir ro/_/mthu che ba zhes bya ba ni gzhan la phan pa byed pa'i phyir ro/_/'od dag ces bya ba ni rang gi 'od dag
[\[183b.7\]]go/_/nyams su mi myong ba zhes bya ba ni snang bar mi byed pa zhes bya ba'i tha tshig go/_/mun pa zhes bya ba ni mi snang ba'o/_/gang gis mi snang zhe na/_de'i phyir mun nag ces bya ba gsungs te/_mun nag gis mi snang ba yin gyi mig med pas mi snang ba ma yin no/_/brgyal ba dang rmongs pa
[\[184a\]]
[\[184a.1\]]la sogs pas kyang mun nag tu 'gyur zhing mi mthong ba yod pas de las bye brag tu bstan pa yin pa'i phyir/_mun par byed pas gnag par gyur pa zhes bya ba gsungs te/_mun par byed pa nyid kyis bsgribs shing gnag par gyur pas mi mthong ba yin gyi/_brgyal ba dang
[\[184a.2\]]rmongs pa la sogs pas mi mthong bar gyur pa ni ma yin no zhes bya ba'i tha tshig go/_/rang gi lag pa brkyang ba yang mi mthong ba zhes bya ba ni rang gi lag pa brkyang pa tsam yang mi mthong na rang gi lus gzhan lta smos kyang ci dgos pa'o/_/gcig gis gcig ces bya ba ni phan tshun no/_/shes ldan dag
[\[184a.3\]]sems can gzhan yang 'dir skyes so/_/shes ldan dag sems can gzhan yang 'dir skyes so zhes bya ba ni sems can gzhan mthong bas rangs pa'i phyir tshig lan gnyis su bzlas so/_/yang na sems can sdug bsngal ba gzhan dag mthong bas yi chad pa'i tshig lan gnyis su bzlas so/_/mnyan
[\[184a.4\]]du yod ces bya ba ni grong khyer te/_drang srong mnyan pa dang /_yod pa zhes bya ba gnyis kyis brtsigs pa'i phyir ro/_/rtsibs kyis 'phur tshangs byin zhes bya ba la rtsibs kyis 'phur ba zhes bya ba ni de'i dus yin la tshangs byin zhes bya ba ni ming yin no/_/'phags rgyal zhes bya ba yang grong khyer te/_'phags
[\[184a.5\]]rgyal zhes bya bas brtsigs pa'i phyir ro/_/kau shAm bI zhes bya ba yang grong khyer te/_kau shAm bI zhes bya bas brtsigs pa'i phyir ro/_/nyi ma'i gzugs zhes bya ba ni nyi ma'i gzugs brnyan no/_/btsun mo gzugs can zhes bya ba ni btsun mo chen mo'i ming ngo /_/gsal ba gsal ba zhes bya ba ni
[\[184a.6\]]gsal ba dag pas kyang ches dri ma med cing gsal ba ste rdul dang zhes bya ba'i tha tshig go/_/gsal rgyal zhes bya ba ni gsal byed do/_/rab snang zhes bya ba ni skar mda'o/_/rigs dang mthun par zhes bya ba ni rigs dang 'tsham par ro/_/ma ma brgyad po zhes bya ba la sogs pa la/_pad na
[\[184a.7\]]'tsho ba'i ma ma zhes bya ba ni 'tsho ba'i bud med do/_/nu ma snun pa'i ma ma zhes bya ba ni 'o ma ldud pa'o/_/dri ma 'phyi ba'i ma ma zhes bya ba ni khrus dang /_dri la phyi la sogs pa byed pa'o/_/rtsed grogs kyi ma ma zhes bya ba ni rtser 'jug par byed pa gang yin pa'o/_/gnyis gnyis sko ba ni brel ba
[\[184b\]]
[\[184b.1\]]nyid kyis phongs par mi 'gyur bar bya ba'i phyir ro/_/mar gyi snying khu zhes bya ba ni zhun mar gyi snying po'o/_/yo byad kyi bye brag ces bya ba ni yo byad khyad par can dag go/_/gtso bo gtso bo dag ces bya ba ni gos dang rgyan dang /_byug pa la sogs pa bzang po dag ste/_rnam pa'i tshig tu lan gnyis
[\[184b.2\]]smos so/_/sring par byed ces bya ba ni srid du'o/_/skyed par byed ces bya ba ni sboms su'o/_/rdzing na gnas pa zhes bya ba ni rdzing gi nang na gnas pa'o/_/pad+ma zhes bya ba ni pad+ma dang /_ut+pa la sngon po la sogs pa dag go/_/myur du zhes bya ba ni skyen par ro/_/yi ge zhes bya ba ni yig
[\[184b.3\]]'bru dag go/_/grangs zhes bya ba ni yid kyis bgrang ba'o/_/rtsis zhes bya ba ni tshig gis brtsi ba ste rtsis su bya ba'o/_/lag rtsis zhes bya ba ni lag pa'i tha snyad do/_/'byung ba zhes bya ba ni sprog ma la sogs pa nas rdzas 'byung ba'o/_/gzhug pa zhes bya ba ni de nyid kyi nang du
[\[184b.4\]]gzhug pa'o/_/gzhag pa zhes bya ba ni phyi rol du gzhag pa'o/_/nye bar zhugs nas zhes bya ba ni bslab pa'i phyir nges par sbyar nas so/_/'byed pa zhes bya ba ni yi ge 'dri ba'am bstan bcos kyi gnas la mkhas pa'o/_/glog pa zhes bya ba ni yi ge glog pa'o/_/mkhas pa zhes bya
[\[184b.5\]]ba ni don shes pa'o/_/spyod pa gsal ba zhes bya ba ni grims pa'o/_/brtag pa zhes bya ba ni rin po che la sogs pa'i yon tan dang skyon dpyad pa'o/_/gzhi zhes bya ba ni sa gzhi'o/_/mkhas par gyur to zhes bya ba ni byang bar gyur to/_/rgyal rigs zhes bya ba ni skye dgu bsrung ba'i phyir te lhur
[\[184b.6\]]len pa'o/_/spyi bor dbang bskur ba zhes bya ba ni skye bo'i steng du gzhag pa'i phyir ro/_/ljongs kyi dbang phyug ces bya ba ni yul bsrung ba'o/_/mthu zhes bya ba ni stobs so/_/brtson 'grus zhes bya ba ni mngon par spro ba ste de gnyis thob pa'o/_/mngon par rgyal bar byas te zhes bya ba ni phab
[\[184b.7\]]ste'o/_/gnas pa zhes bya ba ni nye bar spyod pa ste bsrung ba zhes bya ba'i tha tshig go/_/bzo'i gnas zhes bya ba la/_bzo zhes bya ba ni las la mkhas pa'o/_/de'i gnas ni yul lo/_/las kyi gnas zhes bya ba la/_las zhes bya ba ni yongs su sbyang ba rjes su sgrub cing byed pa'o/_/
[\[185a\]]
[\[185a.1\]]de'i gnas ni yul te/_de bdag nyid glang po che'i gnya' bar zhon pa la sogs pas ston to/_/tha dad par gyur pa zhes bya ba ni so so ba'o/_/glang po che'i gnya' bar zhon pa zhes bya ba ni glang po che dag gi gnya' bar bzhon pa'i phyir bslab pa'o/_/rta la bzhon pa
[\[185a.2\]]zhes bya ba yang rta bzhon pa'i phyir bslab pa'o/_/shing rta'i thabs zhes bya ba ni shing rta bzhon pa'i phyir bslab pa'o/_/ral gri'i thabs zhes bya ba ni ral gri'i gzung ba shes pa'o/_/'phong zhes bya ba ni mda' gzhu'i thabs shes pa'o/_/phyir bsnur ba zhes bya ba ni g.yul ngo nas phyir 'gyed
[\[185a.3\]]pa'o/_/mdun du bsnur ba zhes bya ba ni g.yul ngor 'jug pa'o/_/lcags kyos bsgyur thabs zhes bya ba ni lcags kyis gzung ba shes pa'o/_/zhags pa gdab pa zhes bya ba ni zhags pa gzung ba zhes pa'o/_/mda' bo che'i 'phen thabs zhes bya ba ni/_mda' bo che 'phangs pa shes pa
[\[185a.4\]]ste/_mda' bo che zhes bya ba ni/_mtshon mdung gi rnam pa lta bu mdung rtse can yu ba sbom po thung ngu zhes bya ba'o/_/'dzin stangs zhes bya ba ni mda' 'phang ba la dgos pa'o/_/goms stangs zhes bya ba ni 'khor lo 'phang ba la sogs pa la dgos pa'o/_/thor tshugs zhes bya ba ni
[\[185a.5\]]g.yul la sogs pa la dgos pa'i sgra bcing ba'o/_/bcad pa zhes bya ba ni go cha'i sgro gu la sogs pa'o/_/dral ba zhes bya ba ni go cha la sogs pa'o/_/dbug pa zhes bya ba ni ri la sogs pa'o/_/gnas lnga po zhes bya ba la/_kha cig na re glang po che dang /_rta dang /_shing rta bzhon
[\[185a.6\]]pa'i mtshan nyid ni gnas gcig go/_/ral gri'i thabs dang 'phong gi yul shes pa ni gnyis pa'o/_/g.yul ngor phyin pa bsnur ba dang /_mdun du bsnun pa ni gsum pa'o/_/lcags kyos bsgyur thabs la sogs pa'i yul sgyel ba'i thal mo zhes bya ba ni bzhi pa'o/_/bcad pa la
[\[185a.7\]]sogs pa'i yul la mtshon gyi las shes pa ni lnga pa'o zhes zer ro/_/gzhan dag na re phyir bsnur ba la sogs pa ni gcig go/_/lcags kyos bsgyur thabs la sogs pa ni gnyis so/_/'dzin stangs la sogs pa ni gsum pa'o/_/rgyang nas phog pa la sogs pa ni bzhi pa'o/_/
[\[185b\]]
[\[185b.1\]]tshabs che ba ni lnga pa'o zhes zer ro/_/kha cig na re gcad pa ni dang po'o/_/dral ba ni gnyis pa'o/_/dbug pa ni gsum pa'o/_/'dzin stangs la sogs pa ni bzhi pa'o/_/sgra grag par phog pa la sogs pa ni lnga pa'o zhes zer ro/_/kha cig na re 'dzin stangs la sogs pa'i 'og tu gnas lnga
[\[185b.2\]]po 'di lta ste/_rgyang nas phog pa dang /_sgra grag par phog pa dang /_gnad du phog pa dang /_mi 'chor bar phog pa dang /_tshabs che ba zhes smos pas rgyang nas phog pa ni gnas dang po yin no/_/sgra grag par phog pa ni gnyis pa'o/_/gnad du phog pa ni gsum pa'o/_/mi 'chor bar phog pa
[\[185b.3\]]ni bzhi pa'o/_/tshabs che ba ni lnga pa'o zhes zer te/_skabs 'dir ni rnam grangs tha ma 'di gzung bar rig par bya'o/_/rgyang nas phog pa zhes bya ba ni/_thag ring po nas phog pa'o/_/sgra grag par phog pa zhes bya ba ni sgra'i rjes su 'brang bas phog pa'o/_/gnad du phog pa zhes bya ba ni
[\[185b.4\]]'chi ba'i phyogs dag tu phog pa'o/_/mi 'chor bar phog pa zhes bya ba ni gdon mi za bar phog pa'o/_/tshabs che ba zhes bya ba ni mthu dang ldan par phog pa'o/_/byang bar gyur to zhes bya ba ni legs par lobs par gyur pa'o/_/bzo sbyang ba bco brgyad ces bya ba ni bzo'i rig pa'i gnas bco
[\[185b.5\]]brgyad de/_tshong pa dang /_rdzong mkhan dang /_phreng ba mkhan dang /_chang 'tshong dang /_phyugs btsal ba dang /_'dreg mkhan dang /_'bru mar 'tshir ba dang /_mgar ba dang /_shing mkhan dang /_phywa mkhan dang /_tha ga pa dang /_ko lpags mkhan dang /_rkyal chen pa dang /_btso
[\[185b.6\]]blag mkhan dang /_smyig ma mkhan dang /_shan pa dang /_gdol ba'i las dang /_shing rta mkhan zhes bya ba dag go/_/bcug nas zhes bya ba ni de dag slob tu bcug nas so/_/zho shas 'tsho ba dag ces bya ba ni dpya phul ba'i mi dag gam/_mtshon chas phog pa dag go/_/sdud pa
[\[185b.7\]]zhes bya ba ni len pa'o/_/lo thad 'dul ba zhes bya ba ni lo thang nges par 'bul lo/_/rgyus mi shes pa zhes bya ba ni skabs mi shes pa'o/_/ma bzlog gam zhes bya ba ni dri ba'o/_/mtshams chen po gcad par bya'o zhes bya ba ni chad pa'o/_/gnas yod par 'gyur gyi zhes bya ba ni srid
[\[186a\]]
[\[186a.1\]]kyis zhes bya ba'o/_/chas zhes bya ba ni nas la sogs pa'i 'bru'o/_/'ba' zhig ces bya ba ni gzhan med pa'o/_/mthu zhes bya ba ni dral ba la sogs pa nus pa'o/_/dpung zhes bya ba ni dmag dang ldan pa'o/_/brtson 'grus zhes bya ba ni spro ba dang bcas pa'o/_/
[\[186a.2\]]pha rol gnon pa zhes bya ba ni dmag mi'o/_/ma nyams par gyis shig ces bya ba ni ma bri bar gyis shig pa'o/_/yul 'khor gzhom par byas zhes bya ba ni rgyal srid gzhig par bya ba'o/_/khyim dpal zhes bya ba ni khyim khol gyis shig pa'o/_/lte ba zhes bya ba ni shing rta'i dkyil
[\[186a.3\]]lo/_/rtsibs zhes bya ba ni shing rta'i rtsibs so/_/steng gi khang bzangs kyi gzhir gtogs pa zhes bya ba ni steng gi khang bzangs kyi gzhi'o/_/phru ma zhes bya ba ni pho brang gi gnas so/_/byer zhes bya ba ni skrag nas phan tshun du bros pa'o/_/pho nya rta pa zhes bya ba ni rta zhon pa'o/_/
[\[186a.4\]]'tsho ba'i rgyu zhes bya ba ni grong dang longs spyod la sogs pa 'tsho ba'i rgyu'o/_/gnas skabs zhes bya ba ni gzugs brnyan nam chad pa'am/_/yongs su ma grub pa zhes bya ba'i don no/_/thal mo zhes bya ba ni phyi rol gyi yul 'khor dang 'khon pa'o/_/'thab pa zhes bya ba ni rang gi yul 'khor
[\[186a.5\]]dang 'khon pa'o/_/phyi dgra zhes bya ba ni phyi rol gyi dmag [(]tshog [,]tshogs [)]kyis byas pa'i 'khrug pa'o/_/nang 'khrug ces bya ba ni rang gi dmag tshogs kyis byas pa'i 'khrug pa'o/_/kha cig na re gnod par byed pa'i gnod sbyin ni/_/phyi dgra zhes ni brjod par bya/_/gnod sbyin gnod par
[\[186a.6\]]byed pa'i tshogs/_/gtso dang bcas pa nang 'khrug yin/_/zhes kyang zer ro/_/chom rkun zhes bya ba ni g.yon can no/_/mu ge zhes bya ba ni bza' ba dang btung ba dkon no/_/nad ces bya ba ni yams kyi nad la sogs pa'o/_/sA lu'i phreng ba zhes bya ba ni 'bras sA lu'i zhing
[\[186a.7\]]gi tshar ro/_/bu ram shing gi phrer ba zhes bya ba ni bu ram shing gi tshar ro/_/chos dang ldan pa zhes bya ba ni sbyin pa dang tshul khrims la sogs pa'i chos spyod pa'i phyir ro/_/chos kyi rgyal po zhes bya ba ni rigs pas rgyal srid thob pa'i phyir ro/_/chos kyi rgyal srid byed du bcug go
[\[186b\]]
[\[186b.1\]]zhes bya ba ni mi rigs pa'i chad pa la sogs pas skye bo la gnod par mi byed pas blon po'i tshogs rnams rgyal srid byed du bcug pa yin no/_/shed bu zhes bya ba ni bram ze gzhon nu ste/_bram ze lo bzhi bcu ma lon pa zhes bya ba'i tha tshig go/_/gsang tshig ces bya ba ni dug la sogs pa
[\[186b.2\]]bsal ba la dgos pa skyes bu chen pos bshad pa'i rig byed dang /_/gsang sngags so/_/'dod pa zhes bya ba ni sems kyis so/_/tshol ba zhes bya ba ni lus dang ngag gi bya bas so/_/zhig ces bya ba ni 'jig rten la ming ma grags pa'am ming gtso bo ma yin pa'o/_/yul dbus
[\[186b.3\]]nas zhes bya ba ni/_/bcom ldan 'das nyid kyis nye ba 'khor yul gyi dbus kyi mtshams ni shar du ni grong khyer li kha ra shing 'phel zhes bya ba ni mdun gyi nags li kha ri'i shing tshang tshing can zhes bya'o/_/lhor ni grong khyer 'dam bu can zhes bya ba'i lhor ni chu klung 'dam bu can
[\[186b.4\]]zhes bya ba'o/_/nub tu ni bram ze'i grong ka ba dang /_nye ba'i ka ba zhes bya ba gnyis so/_/byang du ni u shi ra'i ri zhes bya ba'o zhes gsungs pas de'i nang nas so/_/rig byed ces bya ba ni nges brjod kyi rig byed dang /_mchod sbyin gyi rig byed dang /_snyan tshig gi rig byed dang /_srid
[\[186b.5\]]srung gi rig byed ces bya ba bzhi po dag go/_/rig byed kyi yan lag ces bya ba ni bslab pa dang /_cho ga dang /_brda sprod pa dang /_sdeb sbyor dang /_nges pa'i tshig dang /_skar ma zhes bya ba'i bstan bcos drug po dag go/_/pha rol du son pa zhes bya ba ni mkhas pa'o/_/ston par
[\[186b.6\]]gyur pa zhes bya ba ni rten du gyur pa'o/_/zhi ba zhes bya ba ni mi rgod pa'o/_/spyod lam bzhis zhes bya ba ni cha lugs kyis so/_/zhabs la sri zhu bgyis par zhes bya ba ni bla ma la mchod pa byed par ro/_/klag pa zhes bya ba ni gdon pa'o/_/kun du spyod pa zhes bya ba ni rtag tu
[\[186b.7\]]grags pa'o/_/mi glog pa zhes bya ba ni mi 'don pa ste/_de skad du bram ze dag gis/_tshes brgyad mkhan po nyams 'gyur te/_/bcu bzhi slob ma nyams par 'gyur/_/bco lnga ldom skyon nyams 'gyur bas/_/de'i phyir dus tshigs spong bar bya/_/zhes smras pa yin
[\[187a\]]
[\[187a.1\]]no/_/chu ngogs zhes bya ba ni rje dpon smin drug skyes kyi chu ngogs la sogs pa bsod nams kyi gnas dag go/_/nye reg ces bya ba ni khrus bya ba dang /_spyi blugs la sogs pa'i las so/_/grong khyer lta zhes bya ba ni grong khyer blta ba'i phyir ro/_/yam sreg
[\[187a.2\]]shing zhes bya ba ni sbyin sreg bya ba'i bud shing rgya skyegs kyi shing la sogs pa'o/_/bar skabs kyi gtam brjod pa zhes bya ba ni bar skabs kyi gtam zer ba'o/_/skud pa'i rigs zhes bya ba la sogs pa ni rigs kyi sgra ste/_drang srong skud pa dang bad sa la sogs pa'i rigs
[\[187a.3\]]rgyud yin pa'i phyir ro/_/blo can zhes bya ba ni shes rab can no/_/yon byed ces bya ba ni sbyin pa dang rim gro dang /_bkur sti la sogs pa byed pa'am gzhan gyi sems rjes su bsrung ba'o/_/phra ma can zhes bya ba ni dbye bar 'dod pa'i tshig smra ba'o/_/tshig rtsub ces bya ba ni tshig
[\[187a.4\]]rtsub po smra ba'o/_/mchog ces bya ba ni gtso bo'o/_/slong mo brgyas zhes bya ba ni zan gyi phyir rgyu ba mang po ste/_'dis ni brtul zhugs nges pa dang ldan pa'i skye bo mang po rgyu ba bstan to/_/dbus pa'i skye bo zhes bya ba ni skye bo dge ba'o/_/mtha' 'khob pa'i skye bo zhes bya ba ni kla klo
[\[187a.5\]]dang /_drag shul gyi las byed pa'o/_/skye bo mkhas pa zhes bya ba ni skye bo mdzangs pa'o/_/kha rje zhes bya ba ni 'jig rten pa'i don grub pa'o/_/bsod nams zhes bya ba ni bde 'gro 'grub pa'o/_/bkra shis zhes bya ba ni sdig pa nyams par byed pa'am/_'dod pa'i don
[\[187a.6\]]grub pa'i rgyu yin pa'o/_/gtsang ba zhes bya ba ni rang nyid skyon med cing dben pa'i phyir ro/_/gtsang ba nyid kyi gnas su grags zhes bya ba ni gzhan dag gi sdig pa'i las spang pa'i phyir ro/_/'gram gnyis nas rlan 'phyo ma zhes bya ba ni skye ba mang po la mkho ba nyid kyi chus gang bas
[\[187a.7\]]dogs kyi mu gnyis ka nas chu'i dbyings spyad du rung pa'o/_/bsti gnas zhes bya ba ni drang srong gi gnas so/_/chu dgur bco brgyad 'bab pa zhes bya ba ni gya gyur 'bab pa'i gling bco brgyad kyis mtshon pa'i yul lo/_/kha cig na re drang srong gya gyu bco brgyad pa zhes bya ba'i gnas yin
[\[187b\]]
[\[187b.1\]]no zhes kyang zer ro/_/dka' thub spyad na zhes bya ba ni tshangs par spyod pa spyad na ste/_du ba rngub pa dang dka' thub lnga la sogs pa'i dka' thub spyad na'o/_/rang gi lus nyid kyis mtho ris su 'dong ba zhes bya ba ni de dag dka' thub spyod pa nyid na bde ba dang yid bde ba dang ldan bzhin du dus byas
[\[187b.2\]]nas bar ma do'i srid pas mtho ris su 'dod par shes par bya'o/_/gzhan du na bar ma do'i srid pa bkag par 'gyur ro/_/mkhas par bgrang ba zhes bya ba ni mang du thos par grags pa'o/_/snyan par smra ba'i zhes bya ba ni snyan par smra ba'o/_/smra ba'i khyu mchog ces bya ba ni smra ba'i
[\[187b.3\]]gtso bo ste smra ba'i dpa' bo zhes bya ba'i tha tshig go/_/bsngags pa zhes bya ba ni rang bzhin gyis bden pa brjod pa'o/_/sa dang sa gzhi zhes bya ba ni sa nyid do/_/mdzes pa mdzes pa dag ces bya ba ni bzang po dag gi rnam grangs so/_/bsnyen bkur bgyi zhes bya ba ni bsten par bya ba'am
[\[187b.4\]]blta bar bya ba'o/_/tshar gcad par bgyi zhes bya ba ni pham par bya ba'o/_/slob ma la rjes su chags pa dang bcas pa zhes bya ba ni slob ma la dga' ba'o/_/'khor nyung ba zhes bya ba ni g.yog 'khor nyung ba'am khyim kyi yo byad nyung ba'o/_/g.yang gzhi dag ces bya ba ni ri dgas la
[\[187b.5\]]sogs pa'i pags pa dag go/_/shing shun dag ces bya ba ni shing ljon pa'i shun pa dag go/_/dbyu gu dag ces bya ba ni khar ba dag go/_/blugs gzar zhes bya ba ni sbyin sreg rgyu ldugs par byed pa'i gzar bu yu ba ring bo'o/_/dgang gzar zhes bya ba ni sbyin sreg rgyus dgang bar bya
[\[187b.6\]]ba'i gzar bu chen po'o/_/ril ba dag ces bya ba ni bkru bshal bya ba'i snod do/_/rgol ba'i shing rta zhes bya ba ni/_rgol ba tshar bcad pa dag gis drang bar bya ba'i shing rta'o/_/kha cig ni mgor thal ba'i bum pa dag gis bsnun zhes bya ba ni rgol bas pham na tshar gcad pa'i phyir mgor thal
[\[187b.7\]]bas bkang ba'i bum pa gcog par byed pa'o/_/kha cig ni 'phang gi pong par khwa bzhin du thag ring po nas yongs su spong bar byed ces bya ba ni/_gang dag mkhas par grags pa de dag gis ni shes pa lhag par gyur pa yin no snyam du sems pas 'phong gi bong bar khwa 'byol ba
[\[188a\]]
[\[188a.1\]]bzhin du thag ring por 'byol bar byed pa'o/_/kha cig ni gdugs dang rgyal mtshan dang ba dan dag gis bsu bar byed ces bya ba ni 'di ni shes pas phyug pa yin no snyam du rig nas gdugs la sogs pas mdun du bsu bar byed pa'o/_/kha cig ni slob pa nyid du khas len
[\[188a.2\]]par byed ces bya ba ni 'di ni rig byed dang rig byed kyi pha rol du son pa gtso bo yin pas bdag cag gi mkhan por rung ba'o snyam du shes nas slob pa nyid khas len par byed pa'o/_/mthar gyis zhes bya ba ni rkang pa bsku ba la sogs pas thod rgyal ma yin par ro/_/grong zhes bya ba ni skye bo'i
[\[188a.3\]]tshogs gnas pa zong bkram pa dang bcer ba med pa'o/_/grong khyer zhes bya ba ni bam po 'byed par byed pa'i gnas chen po zong bkram pa dang bcer ba dang ldan pa'o/_/grong rdal zhes bya ba ni grong khyer dang 'dra ba chung ngu zong bkram pa dang bcer ba dang ldan pa'o/_/dbye tshong zhes bya ba ni 'brog
[\[188a.4\]]pa 'brog na gnas pa'i gnas chen por nyo tshong byed pa'i gnas so/_/tshong rdal zhes bya ba ni chu klung chen po'i 'gram gyi grong khyer du nyo tshong byed pa'i gnas so/_/'dul zhing zhes bya ba ni pham par byed cing ngo /_/yal ga zhes bya ba ni lcug ma'o/_/lo ma zhes bya ba ni yal ga phre'u'o/_/
[\[188a.5\]]nyug par bya zhes bya ba ni nom mar bya'o/_/snyam nas zhes bya ba ni rnam par rtog pa'o/_/rgyal ba dang tshe spel ba byas te zhes bya ba ni khyod rgyal bar gyur cig_/khyod tshe ring bar gyur cig ces shes pa brjod pas spel ba'i gtam byas te'o/_/de ltar yang /_rgyal po tshe dang kha dog dang /_
[\[188a.6\]]dpung dang dpal gyis 'phel gyur cig_/dgra yi tsher mas ma smras par/_/rgya mtsho'i mthas gtugs sa skyongs shig_/ces brjod pa yin no/_/bka' mchid rnam par gtan la dbab pa zhes bya ba ni gtam rnam par gtan la dbab par bya'o/_/zhugs lta bu'i shes pas zhes
[\[188a.7\]]bya ba ni me dang 'dra ba'i shes pa ste/_shes pa thams cad la mthus thogs pa med pa'i phyir ro/_/rang gi smra ba gsal bar bgyis pa zhes bya ba ni rang gi gzhung lugs rab tu gzhag pa'o/_/gzhan gyi smra ba tshar gcod pa zhes bya ba ni/_gzhan gyi gzhung lugs dgag pa'o/_/bstan
[\[188b\]]
[\[188b.1\]]bcos gnas len gyi bu zhes bya ba ni gnas len gyi bu zhes bya bas byas pa'i phyir bstan bcos kyi ming yang gnas len gyi bu zhes bya ste tshul gyi bstan bcos so/_/kha cig na re skar ma'i bstan bcos zhes kyang zer ro/_/nye bar sbyar te zhes bya ba ni byas pa'o/_/rdo ci thogs pas zhes bya ba ni ci nus
[\[188b.2\]]pas so/_/rgol ba'i dkyil 'khor zhes bya ba ni zhal ce'i mi dag go/_/phyogs zhes bya ba ni rang gi gzhung lugs dam 'cha' ba'o/_/gzhan gyi phyogs zhes bya ba ni gzhan gyi gzhung lugs dam 'cha' ba'o/_/phyogs snga ma zhes bya ba ni rang gi gzhung lugs dam 'cha' ba sngar byed pa'o/_/'gron
[\[188b.3\]]pa zhes bya ba ni glo bur du 'ongs pa ste/_de nyid mchod par bya ba yin no/_/de ltar yang /_glo bur 'ongs pa'i 'gron la ni/_/gang yang rung bas bsnyen bkur bya/_/zhes bya ba dang /_ba ra dwa dza 'gron la bsnyen bkur bya ba zhes bya ba la sogs pa gsungs pa yin no/_/rgyud chags zhes bya ba ni
[\[188b.4\]]brtsad pa'i bstan bcos so/_/lnga brgya zhes bya ba ni gzhung lnga brgya'i tshad do/_/rigs pa med pa zhes bya ba ni lung dang 'gal ba'o/_/mi mthun bya ba zhes bya ba ni snga phyi 'gal ba'o/_/mi 'thad pa zhes bya ba ni rigs pa dang 'gal ba'o/_/ci yang mi smra bar 'dug go zhes bya ba ni kha rog par
[\[188b.5\]]'dug pa'o/_/tshar bcad pa'i gnas zhes bya ba ni pham pa'i rgyu'o/_/lan la spobs pa med pa zhes bya ba ni lan gyi skabs su cang mi smra bar 'dug pa ste/_brgal bar khas blangs nas spobs pa med pas kyang cang mi smra ba ni tshar bcad pa'i gnas yin no zhes zer ba'i phyir ro/_/tha chad ces bya
[\[188b.6\]]ba ni smad pa'o/_/su rgyal zhes bya ba ni gang rgyal zhes bya ba'o/_/yid dga' ba zhes bya ba ni sems dga' ba'o/_/rnyed pa zhes bya ba ni rgyal srid skye bo mkhas pas gang ba'o/_/legs par rnyed do zhes bya ba ni phas kyi rgol ba tshar gcad nus pa'i phyir ro/_/rangs pa zhes bya ba ni spu gyen
[\[188b.7\]]du 'greng ba'o/_/dga' ba zhes bya ba ni lus kyi bde ba dang ldan pa'o/_/mchog tu dga' ba zhes bya ba ni yid kyi bde ba dang ldan pa'o/_/'byor pa 'dod pa zhes bya ba ni phun sum tshogs pa la dga' ba'o/_/rigs mnyam pa las zhes bya ba ni thab rir 'bab pa las so/_/chung ma zhes bya
[\[189a\]]
[\[189a.1\]]ba ni khyo mo'o/_/de dang zhes bya ba ni chung ma dang ngo /_/rtse bar byed ces bya ba ni rgyan po dang pho lang la sogs pas so/_/dga' bar byed ces bya ba ni glu dang bro dang 'o dang 'khyud pa la sogs pas so/_/dga' mgur spyod par byed ces bya ba ni sprod pa las byung bas bdag nyid
[\[189a.2\]]kyis spyod par bsnyen bkur byed du 'jug pa'o/_/ro stod ring ba zhes bya ba ni de'i lus kyi ro stod kyi cha ring ba zhes bya ba'i tha tshig go/_/btsas nas zhes bya ba ni mngal gyi gnas nas btsas nas so/_/'dus shing zhes bya ba ni nye 'khor na 'khod pa dag 'dus shing ngo /_/lhags nas zhes bya ba ni thag ring
[\[189a.3\]]po na 'khod pa dag lhags nas so/_/nyi ma bdun gsum nyi shu rtsa gcig ces bya ba ni bdun pa dang po dang /_gnyis pa dang /_gsum pa la btsas ston chung ngu dang /_'bring dang /_chen po byed du bcug pa nyid kyi nyi ma ni bdun gsum yang yin la/_spyir bsdoms na nyi shu gcig kyang yin pa'o/_
[\[189a.4\]]btsas ston zhes bya ba ni btsas pa'i mchod pa ste/_bang zan no/_/rgya cher zhes bya ba ni yo lang cher ro/_/ming zhes bya ba ni ming du gdags pa'o/_/stod rings zhes bya ba ni ro stod ring pa'o/_/bram ze'i zhes bya ba ni bram ze dang 'brel ba'i 'o/_/spyod tshul zhes bya ba ni 'gro ba dang /_'ged ba dang /_
[\[189a.5\]]'dug pa dang /_nyal ba dang /_bral ba'i cha lugs so/_/spyod pa zhes bya ba ni 'gro ba la sogs pa'i bya ba'o/_/gtsang sbra zhes bya ba ni gnas skabs kyi tshul gyis yan lag dag par byed pa'o/_/kun du spyod pa zhes bya ba ni gus par smra ba la sogs pa rjes su sgrub pa'o/_/thal ba blang ba zhes
[\[189a.6\]]bya ba ni thal bas bya ba gang yin pa de blang ba rjes su mthun par sgrub pa'o/_/'og ma dag la yang de bzhin du sbyar ba'o/_/bya ma bum zhes bya ba ni chu snod kyi ril ba'o/_/sa blang ba zhes bya ba ni 'dag rdzas kyi rgyu gang nas ji snyed ji ltar blang ba'o/_/lag stangs zhes bya ba ni lag pa gzhag pa'i
[\[189a.7\]]thabs so/_/thor tshugs zhes bya ba ni skra bcing ba'i thabs so/_/rab bsngags zhes bya ba ni oM zhes bya ba skye dgu srung ba'i thabs te/_de ji ltar srid pa de ltar bslab par bya'o/_/kye zhes bya ba ni mchod sbyin byed pa'i tshe na bram ze rnams bod pa'i phyir legs par sbyar bas bod pa bya ba'o/_/
[\[189b\]]
[\[189b.1\]]nges brjod kyi rig byed ces bya ba ni tshig gi tshad nges pa ste/_shes pa bskyed pa'i tshig go/_/mchod sbyin gyi rig byed ces bya ba ni tshig sbyar ba'i tshad nges par byed pa dag go/_/snyan tshig gi rig byed ces bya ba ni brgya byin dang /_tshangs pa la sogs pa la bstod pa'i tshig dag go/_/srid srung
[\[189b.2\]]gi rig byed ces bya ba ni skye dgu srung ba'i thabs ston pa'o/_/mchod sbyin byed pa zhes bya ba ni bdag nyid mchod sbyin la sogs pa'i bya ba byed pa'o/_/mchod sbyin byed du 'jug pa zhes bya ba ni gzhan mchod sbyin la sogs pa'i bya ba byed du 'jug pa'o/_/klog pa zhes bya ba ni bdag nyid tshig 'don
[\[189b.3\]]pa'o/_/klog tu 'jug pa zhes bya ba ni gzhan tshig la 'don du 'jug pa'o/_/sbyin pa zhes bya ba ni bram zes bram ze dag la sbyin pa'o/_/len pa zhes bya ba ni bram ze las bram ze dang /_rgyal rigs dang /_dmangs rigs gsum gyis len pa'o/_/mkhas pa zhes bya ba ni las drug po de dag lhur
[\[189b.4\]]len pa'o/_/yang zhes bya ba ni phyis yang ngo /_/sha ri ka zhes bya ba ni ri skegs so/_/yig 'bru'i yi ge zhes bya ba ni lag yig la sogs pa'i yi ge gzhan dag kyang yod pas de dag btsal ba'i phyir/_yig 'bru zhes bya ba smos te/_yig 'bru kho na'i yi ge'o zhes bya ba'i tha tshig go/_/nye bar
[\[189b.5\]]sbyar nas zhes bya ba ni slob tu bcug nas so/_/dam zhes bya ba ni mi bzod pa'o/_/nga 'das nas zhes bya ba ni med nas te shi nas zhes bya ba'i tha tshig go/_/'jig rten rgyang pan zhes bya ba ni med pa'i bstan bcos zhes bya ba'i tha tshig go/_/bzung ba zhes bya ba ni klag pa'o/_/gzhung gsar zhes bya ba ni
[\[189b.6\]]gzhung gsar du klag pa'o/_/byed pa gsal ba zhes bya ba la 'dir byed pa zhes bya ba ni lce dang /_rkan dang /_mgul dang /_mchu la sogs pa dag ste/_de dag gsal ba na de'i tshig 'khrul ba med pa'i phyir ro/_/tshig 'grel pa zhes bya ba ni sgra dka' bas rgyud chags 'dod pa ste/_dper na 'dam rdzab rkang
[\[189b.7\]]pa 'gred par rkang pa mi tshugs pa dang 'dra bar sgra dka' ba brjod na myur du brda' mi phrad cing len mi thebs pa'o/_/mchis shing lhags zhes bya ba la mchis shing zhes bya ba ni sngar 'dus pa'o/_/lhags pa zhes bya ba ni phyis 'ongs pa'o/_/longs spyod kyi ba dan zhes bya ba ni rgyal ba'i longs spyod kyi rtags
[\[190a\]]
[\[190a.1\]]su'o/_/bzang mo zhes bya ba ni snyan pa'i tshig gis bod pa'o/_/khyim gyi so nam zhes bya ba ni khyim gyi so tshis so/_/phan pa mang du btags zhes bya ba ni phas kyi rgol ba tshar gcod pa la sogs pa'o/_/zil gnon zhes bya ba ni brnyas pa'o/_/dgra bo zhes
[\[190a.2\]]bya ba ni dgra'o/_/srog dang bral ba zhes bya ba ni gsod pa'o/_/dpal gyis 'byor pa chen pos zhes bya ba ni longs spyod chen po phun sum tshogs pas so/_/kun du rgyu zhes bya ba ni mu stegs can gyi rnam pa ste/_rab tu byung ba zhes bya ba'i tha tshig go/_/sen rings zhes bya ba ni lus kyi ro stod ring
[\[190a.3\]]zhing sen mo yang mi 'breg par 'jog pa'i phyir ro/_/srid pa tha ma zhes bya ba ni skye ba tha ma pa'o/_/spyod pa tshol ba zhes bya ba ni lam gyi spyod pa tshol bar byed pa'o/_/thar pa'i snying po gzung ba zhes bya ba ni thar pa'i cha dang mthun par 'phangs pa'o/_/mya ngan las 'das pa la phyogs pa zhes bya ba ni thar pa
[\[190a.4\]]mngon par 'dod pa'o/_/'khor ba las phyir phyogs pa zhes bya ba ni kha phyir phyogs par gyur pa'o/_/srid pa'i 'gro ba thams cad du 'chi 'pho dang skye ba don du mi gnyer ba zhes bya ba ni srid pa'i ngo bo nyid 'gro ba lnga bo thams cad du 'chi 'pho dang skye ba la mi ltos pa zhes bya ba'i tha tshig go/_/skyes bu dam
[\[190a.5\]]pa'i 'gro ba bdun brtsal ba'i phyir srid pa'i nyes pa smos so/_/bde 'gro bsdu ba'i phyir thams cad ces smos so/_/lus tha ma 'dzin pa zhes bya ba ni srid pa bar ma'i lus tha ma 'ba' zhig 'dzin pa zhes bya ba'i tha tshig go/_/zhig kyang zhes bya ba ni ming ma grags pa'i sems can zhig kyang ngo /_/lha'i ris
[\[190a.6\]]zhes bya ba ni lha'i gnas so/_/bzang po zhig nas zhes bya ba ni yul gsal ba zhig nas so/_/zhugs so zhes bya ba ni babs pas so/_/rmis ltas zhes bya ba ni rmi lam bzang ngan ston pa'i bstan bcos so/_/lo brgyad gnyis zhes bya ba ni lo bcu drug go/_/sbyor ba gang yin zhes bya ba ni
[\[190a.7\]]'brel pa gang yin zhes bya ba'o/_/zla ba brgyad dam dgu zhes bya ba la gang dag zla ba ngo tshang ba la 'ba' zhig zla ba nyid du bgrang zhing zla ba phyed la sogs pa yongs su spo bar byed pa de dag gi lugs ltar ni zla ba brgyad ces smos so/_/gang dag zla ba phyed pa la sogs pa'i bsam pas kyang zla ba nyid
[\[190b\]]
[\[190b.1\]]du bsnan te bgrang bar byed pa de dag gi lugs ltar ni zla ba dgu smos so/_/'das nas zhes bya ba ni yol nas so/_/btsas pa las zhes bya ba ni mngal na gnas pa btsas pa las so/_/gzugs bzang ba zhes bya ba ni kha dog gis so/_/blta na sdug pa zhes bya ba ni dbyibs kyis so/_/mdzes pa
[\[190b.2\]]zhes bya ba ni dga' zhing sdug pa'i rgyur gyur pa'o/_/gsal ba gser gyi mdog 'dra ba zhes bya ba ni gser gyi mdog 'dra ba nyid kyis gsal ba ste/_sngo bsangs la sogs pa bsal ba yin no/_/mgo gdugs lta bu dang ldan pa zhes bya ba ni mgo gdugs ltar zlum pa dang ldan pa'o/_/lag pa ring
[\[190b.3\]]ba zhes bya ba ni lag pas pus mor slebs pa'o/_/'phral ba'i dbyes che ba zhes bya ba ni 'phral ba yangs pa'o/_/smin ma 'jar ba zhes bya ba ni smin ma'i spu rnams nang 'jar zhing 'dab chags su 'byor pa'o/_/sna'i gzengs mtho ba zhes bya ba ni sna'i gzengs kyi 'phang mtho ba'o/_/byung ngo zhes bya
[\[190b.4\]]ba ni mngal nas byung ba'o/_/mes po zhes bya ba ni ma'i pha'o/_/pha las drangs te zhes bya ba ni pha las glengs te'o/_/rig pa'i gnas thams cad ces bya ba ni rtog ge dang /_lung dang /_gso ba dang /_sgra dang /_las dang /_bzo'i rig pa dag go/_/yab ces bya ba ni pha la bod pa'o/_/gsang tshig
[\[190b.5\]]gi gzhi zhes bya ba ni rig byed kyi tshig go/_/sngon gyi drang srong zhes bya ba ni brgyad pa la sogs pa drang srong chen po rnams so/_/bstod pa zhes bya ba ni rab tu bsngags pa'o/_/bsgrags pa zhes bya ba ni gzhan dag la smras pa'o/_/yang dag par sbyor ba zhes bya ba ni phan tshun sbyar ba'o/_/rjes su sgrogs
[\[190b.6\]]zhes bya ba ni snyan tshig gi rig byed sgrogs pas stod par byed pa'o/_/rjes su brjod pa zhes bya ba ni mchod sbyin gyi rig byed dang /_nges brjod kyi rig byed dang /_srid srung gi rig byed brjod pas rjod par byed pa'o/_/yang na rjes su sgrogs zhes bya ba ni yi ge'i sgo nas so/_/rjes su brjod ces bya ba ni
[\[190b.7\]]don gyi sgo nas so/_/gzhung bsrang bar bya ba zhes bya ba ni tshig gtso bo gsal bar bya ba'o/_/khyad par lhag par rnyog par bya ba zhes bya ba ni bye brag tu ches gsal bar bya'o/_/klog tu 'jug pa zhes bya ba ni 'don du 'jug pa pa'o/_/rig byed ring po ring po gang dag yin pa de dag ni tshig dang yi ge
[\[191a\]]
[\[191a.1\]]phyi zhing thung ngur rnam par gzhag go zhes bya bar sbyar ro/_/rig byed thung ngu thung ngu gang dag yin pa de dag ni don dang nges pa'i tshig tu ring por rnam par gzhag go zhes bya bar sbyar ro/_/de la rig byed ring po gang dag yin pa de dag las ni tshig zlos bu phri ba na/_de dag las
[\[191a.2\]]tshig zlos bu phri ba ni tshig phri zhing thung ngur rnam par gzhag pa yin no/_/gcig gi tshig dang gnyis kyi tshig dang mang po'i tshig rnams las gcig gi tshig 'ba' zhig bzhag ste gnyis kyi tshig dang mang po'i tshig don 'dra ba gnyis phri ba ni yi ge phri zhing thung ngur rnam par bzhag pa yin no/_/thung ngu gang
[\[191a.3\]]dag yin pa de dag ring por rnam par gzhag pa tshig dang yi ge'i sgo nas ma yin gyi 'di ltar don dang nges pa'i tshig gi sgo nas te tshig thung ngu gcig la yang don mang por drangs te bskyed pa ni don dang nges pa'i tshig gi sgo nas rnam par gzhag pa yin no//_//bam po gnyis pa/_grong shing
[\[191a.4\]]thags can zhes bya ba ni/_shing thags kyis mtshan pa'i phyir ro/_/mdun na 'don pa zhes bya ba ni bsod nams bya ba la/_rgyal po'i bla ma'o/_/phyug pa zhes bya ba ni sA lu la sogs pa nang gi yo byad 'byor pa'o/_/nor mang ba zhes bya ba ni dbyig dang gser la sogs pa'i nor 'byor pa'o/_/longs
[\[191a.5\]]spyod che ba zhes bya ba ni ba lang dang /_ma he dang /_ra dang /_grong la sogs pa dag gis so/_/yongs su gzung ba zhes bya ba'i sgra ni yangs pa dang rgya che ba gnyi ga dang so sor sbyar ro/_/de nas yongs su bzung ba yangs zhes bya ba ni bran dang bran mo dang /_las byed pa la sogs pa yo byad mi dag gis so/_/
[\[191a.6\]]yongs su gzung ba rgya che ba zhes bya ba ni khang khyim gyi gtos rgya che ba'o/_/rnam thos kyi bu'i nor dang ldan pa zhes bya ba ni grangs dang rin che ba'i nor dang ldan pa'i phyir ro/_/rnam thos kyi bu la nor gyis 'gran pa zhes bya ba ni nor mnyam pa gzhan mi snang bas rnam thos kyi bu la nor kyis 'gran pa'i
[\[191a.7\]]phyir ro/_/kha cig na re rnam thos kyi bu yang sbyin pa sbyin pas zad par mi 'gyur la bdag kyang sbyin pa sbyin pas zad par mi 'gyur ro zhes 'gran pa'i phyir ro zhes kyang zer ro/_/bu mngon par 'dod pas zhes bya ba ni bu yod par 'dod pas so/_/zhi ba zhes bya ba ni lha chen po'o/_/chu lha zhes bya ba ni chu'i
[\[191b\]]
[\[191b.1\]]lha'o/_/lus ngan zhes bya ba ni rnam thos kyi bu'o/_/stsogs pa zhes smos pas ni yul 'khor srung la sogs pa dag pa sdu'o/_/gsol ba 'debs zhes bya ba ni 'tshol ba'o/_/lha'i bye brag ces bya ba ni lha'i rnam pa'o/_/kun dga' ra ba zhes bya ba ni 'bras bu dang ldan pa'i shing ljon pa'i gnas so/_/tshal zhes bya
[\[191b.2\]]ba ni 'bras bu med pa'i shing ljon pa'i gnas so/_/bzhi mdo zhes bya ba ni lam gyi bzhi mdo'i gnas so/_sum mdo zhes bya ba ni lam gyi sum mdo'i gnas so/_/gtor ma len pa zhes bya ba ni khyim gyi lha dag go/_/lhan cig skyes la dag ces bya ba ni dus gcig tu byung ba srung bar byed pa gnod sbyin la sogs pa dag
[\[191b.3\]]go/_/chos mthun pa dag ces bya ba ni bstan bcos mthun pa dag ste/_dge ba bya ba la mthun par mngon par dga' ba dag go/_/rtag tu rjes su 'brang ba zhes bya ba ni rtag tu phyi bzhin 'ong ba'o/_/gtam zhes bya ba ni grags pa'o/_/'khor los sgyur ba zhes bya ba ni gser gyi 'khor los nam mkha' la 'gro bas rgyal srid
[\[191b.4\]]byed du 'jug pa gang la yod pa'o/_/gnas gsum po dag ces bya ba ni rgyu gsum po dag go/_/mngon du gyur pa las zhes bya ba ni nye bar gyur pa las so/_/pha dang ma gnyis chags par gyur cing 'dus pa zhes bya ba ni gnas gcig ste/_chags par gyur cing 'dus pa zhes bya ba ni 'dod chags mngon sum du gyur
[\[191b.5\]]pa'o/_/'dus pa zhes bya ba ni bya ba cig rtsom zhing sbyor ba ste/_sprod pa las byung ba brtsams pa'o/_/ma dus la bab cing zla mtshan dang ldan pa zhes bya ba ni gnas gnyis pa ste/_dus la bab cing zhes bya ba ni 'dod chags kyis yid bde zhing mngal na gnas pa 'dzin nus pa'o/_/zla mtshan dang ldan pa
[\[191b.6\]]zhes bya ba ni khrag gi thigs pa gnyis sam gsum tsam gyi gnas skabs dang ldan pa ste/_me tog dang ldan pa zhes bya ba'i tha tshig go/_/dri za nye bar gnas shing 'jug 'dod pa zhes bya ba ni gnas gsum pa ste/_dri za zhes bya ba ni srid pa bar ma'i sems can ste/_zas su dri bza' ba'o/_/nye bar gnas shing
[\[191b.7\]]zhes bya ba ni 'jug pa'i phyir nye bar 'ongs shing ngo /_/'jug 'dod pa'o zhes bya ba ni mngal du 'jug 'dod pa'o/_/de'i zhes bya ba ni bram ze de'i 'o/_/skye dgu'i bdag mo zhes bya ba ni skye dgu zhes bya ba bu'i tshogs te de'i bdag mo yin pa'i phyir ro/_/bud med kyi yul zhes bya ba ni mo btsun te/_bud med
[\[192a\]]
[\[192a.1\]]ces bya ba ni bu skyed pa'i phyir ro/_/yul zhes bya ba ni longs spyad par bya ba'i phyir ro/_/de ltar na bud med kyang yin la yul yang yin pas bud med kyi yul zhes bya bar rnam par sbyar ro/_/mkhas pa'i rang bzhin can zhes bya ba ni shes rab dang ldan pa'o/_/la la la zhes
[\[192a.2\]]bya ba ni 'ga' zhig la'i thams cad lam yin te/_dge ba dag gi nang nas phyogs la la la gnas pa 'ba' zhig la zhes bya ba'i tha tshig go/_/ma 'dres pa zhes bya ba ni thun mong ma yin pa'o/_/chos zhes bya ba ni dngos po'o/_/skyes pa chags par gyur pa shes shing chags pa dang bral ba shes pa zhes
[\[192a.3\]]bya ba ni chags par gyur pa dang /_chags pa dang bral ba'i gnas skabs shes pa'i phyir chos gcig go/_/dus shes shing zla mtshan shes pa zhes bya ba ni bdag nyid kyi ngo bo nyid shes pa'i phyir chos gnyis pa ste/_dus shes bya ba ni mngal na gnas pa'i yongs su 'dzin pa'i dus la bab pa'i dus so/_/zla
[\[192a.4\]]mtshan zhes bya ba ni khrag gi dri ma zags pa'i lhag ma khrag gi thigs pa gnyis gsum tsam ste/_me tog ces bya ba'i tha tshig go/_/mngal na gnas pa zhugs pa shes pa zhes bya ba ni mngal na gnas pa zhes bya ba bu mngal du zhugs shing chags par shes pa'i phyir chos gsum pa yin no/_/gang las
[\[192a.5\]]mngal na gnas pa zhugs pa de shes pa zhes bya ba ni mngal na gnas pha 'jog par byed pa'i skyes pa gang las mngal na gnas pa rang gi rum du zhugs pa'i skyes pa'i bye brag shes pa'i phyir chos bzhi pa'o/_/khye'u shes shing bu mo shes pa zhes bya ba ni mngal na gnas pa'i bye brag shes pa'i phyir chos lnga
[\[192a.6\]]pa'o/_/khye'u dang bu mo shes pa'i bud med kyi shes pa'i rgyu bstan pa'i phyir/_gal te zhes bya ba la sogs pa gsungs so/_/khye'u yin na dku g.yas par brtan cing 'dug ces bya ba ni 'dod chags ston pa yin pas ma'i dku g.yas rol na ma'i lto logs su rgyab bstan zhing rgal tshigs logs
[\[192a.7\]]su mdun bstan zhing 'dug pa'o/_/bu mo yin na dku g.yon par brten cing 'dug ces bya ba ni 'dod chags bstan par bya ba yin pas ma'i dku g.yon rol na ma'i lta logs su mdun bstan rgal tshigs logs su rgyab bstan cing 'dug pa'o/_/yid dga' zhing yid dga' nas zhes bya ba ni yid mgu ba ste/_rnam
[\[192b\]]
[\[192b.1\]]pa'i phyir tshig gnyis su smos so/_/khyim thab ces bya ba ni khyo'o/_/sems can zhugs pa zhes bya ba ni mngal na gnas pa chags pa'o/_/nges par zhes bya ba ni gdon mi za bar gor ma chag par ro/_/dgyes pa bskyed du gsol zhes bya ba ni shis pa brjod pa'i tshig ste/_dgyes pa zhes bya ba ni dga' ba
[\[192b.2\]]yin pa de 'phel bar gyis shig ces bya ba'i tha tshig go/_/de yang zhes bya ba ni khyim thab de yang ngo /_/ro stod srong ste zhes bya ba ni spyi bo la sogs pa stod de'o/_/lag pa g.yas pa brkyang nas zhes bya ba ni bteg nas song /_/'di skad ces bya ba ni legs su smon pa'o/_/kho bo dang mthun par skye zhing mi mthun
[\[192b.3\]]par mi skye ba zhes bya ba ni kho bo'i rjes su skyel tshig nyan par 'gyur zhing tshig nyan par mi 'gyur ba ma yin no/_/bya ba dag byed pa zhes bya ba ni khyim gyi bya ba dag go/_/gsos pas zhes bya ba ni gsos pas so/_/phyir gso ba zhes bya ba ni bus pha dag la lan du phan 'dogs shing phyir gso ba'o/_/bgo skal
[\[192b.4\]]la spyod pa zhes bya ba ni skal ba byin pa'i rigs kyi nor la longs spyod par byed pa ste/_khyim gyi nor chud mi gson par byed pa zhes bya ba'i tha tshig go/_/rigs rgyud ces bya ba ni rigs kyi rgyun no/_/yun ring du gnas par sgrub pa zhes bya ba ni dus yun ring du gnas par byed pa ste/_/bu dang tsha bo la sogs pa
[\[192b.5\]]bskyed pa'i phyir ro/_/bdag cag ces bya ba ni pha dang ma dag go/_/shi zhing zhes bya ba ni bar ma dor dus ma yin par 'chi bas shi ba'o/_/dus la bab pa zhes bya ba ni tshe zad cing 'chi bas shi ba'o/_/sbyin pa dag ces bya ba ni phan 'dogs par byed pa'i phyir ro/_/bsod nams dag ces bya ba ni mchod pa
[\[192b.6\]]byed pa'i phyir ro/_/yang na sbyin pa dag ces bya ba ni sbyin pa las byung ba'i bsod nams bya ba'i gzhi dag go/_/bsod nams dang ces bya ba ni tshul khrims las byung ba dang /_bsgoms pa las byung ba'i bsod nams bya ba'i gzhi dag go/_/'di zhes bya ba ni sbyin pa dag byin zhing bsod nams dag byas pa'o/_
[\[192b.7\]]'gro zhing zhes bya ba ni 'khor ba'i lam du mtshams sbyor zhing ngo /_/rjes su 'gro bar gyur cig ces bya ba ni rjes su thob par gyur cig ces so/_/ming gis yon bshad pa byed par gyur cig ces bya ba ni bdag cag gi ming nas 'byin cing yon gnas dag la mchod pa bya ba'i phyir yon 'bul ba la sogs pa
[\[193a\]]
[\[193a.1\]]byed cing smon lam 'debs par gyur cig ces bya ba'i tha tshig go/_/ched du brjod pa ched du rjod par byed do zhes bya ba ni mgu ba'i tshig rjod par byed pa ste/_yid bde ba tshig tu rjod par byed ces bya ba ni tha tshig go/_/yongs su sbyin par bya ba'i phyir zhes bya ba ni gso ba'i phyir ro/_/
[\[193a.2\]]steng gi zhes bya ba ni khang steng gi steng phyogs su rnam par lta bas bsang ba'i phyir dang /_dben pa nyid du byung ba'i phyir steng du rim gror byed du 'jug pa'o/_/gzhir zhes bya ba ni sa gzhir ro/_/grang ba na zhes bya ba ni grang ba'i dus na'o/_/dro ba na zhes bya ba ni dro ba'i dus na'o/_/sman pas bcas pa zhes
[\[193a.3\]]bya ba ni sman pas bstan pa'o/_/zas ha cang mi kha ba zhes bya ba la sogs pa dang /_kha ba la sogs pa rnam par spangs pa ni rlung la sogs pa'i rnam par 'gyur ba yongs su spang ba'i phyir ro/_/de skad du/_tsha dang kha dang bska bas ni/_/rlung dag 'khrug par byed pa yin/_/tsha dang skyur dang lan
[\[193a.4\]]tshwas ni/_/mkhris pa 'khrug par byed pa yin/_/mngar dang skyur dang lan tshwas ni/_/bad kan 'khrug par byed pa yin/_/zhes 'byung ba'i phyir ro/_/do shal zhes bya ba ni mu tig gi do shal 'phyang ba'o/_/se mo do zhes bya ba ni mu tig gi do shal gyi phyed nu ma dag gi steng na gnas pa'o/_/rgyan gyis klubs
[\[193a.5\]]ba'i lus zhes bya ba ni rgyan gyis brgyan pa'i lus so/_/dga' ba'i tshal zhes bya ba ni sum cu rtsa gsum pa'i lha rnams kyis so/_/rnam par spyod pa zhes bya ba ni rgyu ba'o/_/khri nas khrir zhes bya ba la sogs pa ni gcig gi steng nas gcig gi steng du rjes su rgyu ba'o/_/shod kyi gzhir mi 'bab pa zhes bya
[\[193a.6\]]ba ni ngal ba yongs su spang ba'i phyir ro/_/sgra yid du mi 'ong ba cung zad kyang mi thos par zhes bya ba ni mi dga' bar mi 'gyur bar bya ba'i phyir ro/_/gnod pa med pa nyid du zhes bya ba ni nyam nga ba med pa nyid du'o/_/rim gro byed du 'dzud do zhes bya ba ni srel bar byed pa ste/_rnam pa de dag thams cad kyang lus
[\[193a.7\]]gnas na bde ba dang /_yid bde ba skye la de skye ba'i phyir rgyur bstan pa yin no/_/lha dbang du blangs nas zhes bya ba ni snying la bsams te/_lha la gsol ba btab nas zhes bya ba'i tha tshig go/_/maud gal ma'i rigs yin pas maud gal gyi bu zhes bya ba ni drang srong mud ga la'i bu ni maud gal yin la/_
[\[193b\]]
[\[193b.1\]]maud gal ya'i rigs ni pang nas skyes yin pas maud gal gyi bu zhes bya'o/_/spa gong zhes bya ba ni zhum pa'i phyir mig dma' bar lta ba'o/_/mi dga' ba zhes bya ba ni mthu med pa'i phyir ro/_/mi 'jigs pa med ces bya ba ni sems zhum pas 'jigs pa dang bcas pa'o/_/bsam pa zhes bya ba ni sems
[\[193b.2\]]kyi bsam pa'o/_/skad mdog dbang po'i rnam pa dag ces bya ba la skad kyi rnam pa ni/_chags pa'i mi yi skad ni dang dang po/_/sdang ba'i mi yi skad ni rtsub pa yin/_/rmongs pa'i mi yi skad ni 'khrugs par 'gyur/_/tshangs pa rnga sgra 'di ni sangs rgyas te/_khyim thab de ni gzhon nu mi bsten gyi/_/phyir
[\[193b.3\]]log rang gi sdum pa nyid du 'dong /_/zhes ji skad gsungs pa lta bu'o/_/mdog gi rnam pa ni/_skyes bu chags pa'i rjes ni gsal mi 'gyur/_/zhe sdang ldan pa'i rjes ni zab pa yin/_/rmongs par gyur pa'i rjes ni nogs par gyur/_/shin tu chags bral rjes ni 'di 'dra ste/_/khyim thab de ni
[\[193b.4\]]gzhon nu mi bsten gyi/_/phyi rol rang gi sdum pa nyid du 'dong /_/zhes ji skad gsungs pa lta bu'o/_/dbang po'i rnam pa ni/_chags pa'i mig ni rig rig lta bar byed/_/sdang ba'i mig ni dug drag sbrul bzhin blta/_/rmongs pa'i mig ni mun khrod rtog bzhin blta/_/shin tu chags bral
[\[193b.5\]]gnya' shing tsam du blta/_/khyim thab de ni gzhon nu mi bsten gyi/_/phyir log rang gi sdum pa nyid du 'dong /_/zhes ji skad du gsungs pa lta bu'o/_/rnam par sba bar zhes bya ba ni bcab par ro/_/skabs de zhes bya ba ni byung ba'i mtha' de'o/_/ches shes rab can zhes bya ba ni shes rab ches che ba'o/_/
[\[193b.6\]]rigs kyis rgan pa zhes bya ba ni rigs kyi thu bo'o/_/lhag ma rnams la yang de bzhin du shes par bya'o/_/don du gnyer bas zhes bya ba ni thos pa tshol bas so/_/bgo bsha' zhes bya ba ni mgron bya ba'o/_/ji bya snyam nas zhes bya ba ni mchid lung nod pas so/_/klu'i rgyal po ri bo dang yid 'ong gnyis
[\[193b.7\]]kyi dus ston zhes bya ba ni klu'i rgyal po de gnyis kyi phyir dus ston byed pa ste/_de nyid gzhung 'di las 'og nas 'byung ngo /_/nyams su myong bar byed ces bya ba ni bro dang glu dang rol mo la sogs pa blta bas dga' ba nyams su myong bar byed pa'o/_/ma skyes dgra zhes bya ba ni ming sde ma'i mngal na
[\[194a\]]
[\[194a.1\]]gnas pa nyid nas pha'i rgyab kyi sha za ba la sogs pas ming de skad btags te/_de yang gzhung 'di nyid las 'og nas 'byung ngo /_/bya ba cung zhig ces bya ba ni dgos pa chung ba'i phyir ming ma smos so/_/rgol ba'i stan zhes bya ba ni gang du rgol ba 'dug pa'o/_/mchog
[\[194a.2\]]thob pa'i stan zhes bya ba ni bram ze klog pa phun sum tshogs pa dang ldan pa gang la rgyal pos grong la sogs pa mchog phul ba de'i stan no/_/mchog thob pa'i stan la dbyug gu dang ril ba zhog ste zhes bya ba ni klog pa phun sum tshogs pa dang ldan pa yin pas khyod dang 'dra ba gzhan med pa'i mchog
[\[194a.3\]]thob par 'gyur ro zhes bsams pa'o/_/rgol ba'i stan la 'dug shig ces bya ba ni rgol ba thams cad pas khyad par du 'phags pa khyod dang 'dra bar gzhan med pa'i phyir/_rgol ba'i stan thob par 'gyur ro zhes bya bar bsams pa yin no/_/to ta ka zhes bya ba ni klu dbyangs kyi sdeb sbyor
[\[194a.4\]]gyi ming ngo /_/dbang po dag phyir blan te zhes bya ba ni mi g.yeng ba'i phyir mig gi dbang po nang du bsdus pa'o/_/blun po chen po zhes bya ba ni ltad mo la 'ongs la mi lta bar 'jug pa'i phyir ro/_/shes pas mi 'khrugs pa zhes bya ba ni nye bar zhi ba'i phyir bskyod par mi nus pa'o/_/gang gis mthong
[\[194a.5\]]ba'am thos pa la snang ngo zhes bya ba ni kho bos ni ma mthong ma thos so zhes bya bar bsams pa'o/_/dbang po dag nang du bsdus pas ma mthong ba ni bden na zhes bya ba ni mig gi dbang po nang du bsdus pas ma mthong ba ni rung na zhes bya ba'i tha tshig go/_/mig gi dbang po'i rgyun mang du 'byung ba'i phyir
[\[194a.6\]]mang po'i tshig tu gsungs so/_/ji ltar ma thos zhes bya ba ni rna ba ni ma bkag na sgra ji ltar ma thos zhes bya ba'i tha tshig go/_/shi lpags zhes bya ba ni rnga pa Ta ha la sogs pa'o/_/shi ba'i rgyus pa zhes bya ba ni pi wang la sogs pa'o/_/'chir 'gyur bzhad gad pa zhes bya ba ni 'chi bar 'gyur
[\[194a.7\]]ba bsnyon thabs mkhan nam ltad mo ba'o/_/'chir 'gyur 'jo sgeg pa zhes bya ba ni 'chi bar 'gyur ba'i 'jog sgeg dag gam gar mkhan nam/_glu mkhan dag go/_/'chi ba'i skye bo 'dus pa la zhes bya ba ni 'chi bdag gis zin pa'i sems can 'dus pa 'di la'o/_/mkhas pa su zhig
[\[194b\]]
[\[194b.1\]]ces bya ba ni shes rab dang ldan pa su zhig go/_/bag med byed ces bya ba ni bag med par ga la bde byed ces bya ba ni tha tshig go/_/'di skad bstan te/_ko lpags dang /_chu rgyus gang dag yin pa dag thams cad ni shi ba dang 'brel pa yin la/_bzhad gad dang /_'jo sgeg pa gang dag yin pa de dag
[\[194b.2\]]thams cad ni 'chi bar 'gyur ba'i chos can yin te/_de lta'i skye bo 'chi bdag dang 'brel pa 'dus pa 'di la shes rab dang ldan pa su zhig bag med pa byed de de ltar mi byed do zhes bya ba ni tha tshig go/_/rgyan ces bya ba ni mgul gdub dang /_gdu bu rgyan can dang /_dpung rgyan la sogs
[\[194b.3\]]pa'o/_/khur yin te zhes bya ba ni gnod pa byed pa'i phyir ro/_/tho 'tshams pa zhes bya ba ni bzhad gad du gyur pas smyon pa dang 'dra ba'i phyir ro/_/kyal ba bya ste zhes bya ba ni tshig kyal par smras pa'i phyir ro/_/mi rtag nyid yin no zhes bya ba ni mi brtan pa'i phyir ro/_/yang dag pa kho nar
[\[194b.4\]]zhes bya ba ni phyin ci ma log pa nyid du'o/_/dad pas zhes bya ba ni yid ches pa bskyed pas so/_/khyim nas zhes bya ba ni khyim pa'i khyim nas so/_/khyim med par zhes bya ba ni khyim yongs su spangs pa'i ngo bo nyid kyi rab tu 'byung ba khas blang bar ro/_/gang gi don du zhes bya ba ni gang gi
[\[194b.5\]]phyir ro/_/mchod sbyin sbyin par byed ces bya ba ni rtas bsang ba la sogs pas mchod sbyin byed pa'o/_/sbyin sreg sreg par byed ces bya ba ni rgyun du mer sbyin sreg byed pa'o/_/dka' thub kyis gdung bar byed ces bya ba ni du ba rngub pa la sogs pa dka' thub drag po byed pa'o/_/lag mthil
[\[194b.6\]]du 'ongs zhes bya ba ni lag tu thob pa'o/_/ji zhig byed ces bya ba ni ji yang mi byed pa'o/_/yongs su bzung bas zhes bya ba ni rta dang /_glang po che dang /_nye du dang /_mdza' bshes dang /_dbyig dang /_gser la sogs pa'o/_/shing shun zhes bya ba ni shing ljon pa'i shun pa'o/_/rtswa gyon pa
[\[194b.7\]]zhes bya ba ni rtswa dUr ba'i gos so/_/ri dgas gdug pa zhes bya ba ni seng ge dang stag la sogs pa gcan gzan no/_/'jig rten pha rol 'jigs bgyid pa'i/_/zhes bya ba ni ngan 'gros 'jigs par blta ba'o/_/rgyal srid srang du ni zhes bya ba ni rgyal srid kyi phyir ro/_/gsod ces
[\[195a\]]
[\[195a.1\]]bya ba ni gsod pa'o/_/'ching zhes bya ba ni su 'dod dang /_khong sgril la sogs pa'i 'ching ba'o/_/brdeg pa zhes bya ba ni khu tshur dang thal lcag la sogs pas brdeg go/_/sdug pa zhes bya ba ni rnam par shes pa lnga dang rjes su mthun pa'i phyir ro/_/yid du
[\[195a.2\]]'ong ba zhes bya ba ni yid kyi rnam par shes pa dang rjes su mthun pa'i phyir ro/_/bzod pa zhes bya ba ni bzod pa dang ldan pa ste/_tshig nyan pa zhes bya ba'i tha tshig go/_/mthong na mi mthun pa med pa zhes bya ba ni zhe 'gras pa med pa ste/_bde ba byed pa zhes bya ba'i tha tshig go/_/mi 'dod bzhin du
[\[195a.3\]]'bral ba kho na yin gyi zhes bya ba ni mi dga' bzhin du 'bral ba'o/_/bu gzhon nu zhes bya ba ni bu thu bo la dga' ba'i tshig gis bod pa'o/_/shes par gyis shig ces bya ba ni 'og nas 'byung ba'i tshig 'di dag khong du chud par gyis shig ces bya ba'o/_/shin tu gzhon pa zhes bya ba ni lus kyi yon tan
[\[195a.4\]]gyis so/_/bde ba 'dod pa zhes bya ba ni sems kyi yon tan gyis so/_/khyod kyis sdug bsngal mi shes te zhes bya ba ni khyod kyis sdug bsngal gyi rgyus mi shes te zhes bya ba'o/_/tshangs par spyod pa zhes bya ba ni mi tshangs par spyod pa spangs pa'o/_/spyad dka' ba zhes bya ba ni bsgrub dka' ba'o/_/rab tu
[\[195a.5\]]dben pa zhes bya ba ni lus dang sems dben pa'o/_/brgya la rab tu dben par byas na de la sems dga' bar 'gyur ro zhe na/_de'i phyir/_gcig pu nyid la mngon par dga' bar dka'o zhes gsungs te/_gcig pu nyid la mngon par dga' bar skyed par dka'o/_/kha cig dgon par grogs dang bcas
[\[195a.6\]]pa la mngon par dga' ba skye'o snyam du dogs pa de'i phyir/_gnas mal dgon pa nags khrod dang /_ri drung dang /_bas mtha' dag tu gnas pa khong du chud par dka'o zhes bya ba gsungs te/_gnas mal zhes bya ba ni 'dug pa'i gnas te/_skabs 'di ni dgon pa zhes bya ba dang sbyar te/_gnas
[\[195a.7\]]mal dgon pa de yang gang zhe na/_'og nas nags khrod dang /_ri klung dang /_bas mtha' dag ces 'byung ba dang sbyar ro/_/de la gnas mal zhes bya ba ni 'dug pa'i nags so/_/dgon pa zhes bya ba ni skye bo mi gnas pa'i gnas so/_/nags khrod ces bya ba ni shing ljon pa thibs po'o/_/ri drung zhes
[\[195b\]]
[\[195b.1\]]bya ba ni ri dang thag nye bar na/_chu klung ngam/_ngam grog gi phyogs gcig go/_/bas mtha' zhes bya ba ni rab tu thag ring ba'i mtha'o/_/gnas mal dgon pa nags khrod la sogs pa de dag ni yid kyis kyang bzod par dka' ste/_gang dag yid kyis kyang bzod par dka' ba de dag tu ni grogs gzhan gyis
[\[195b.2\]]kyang ci bya ste/_des na de dag tu grogs yod kyang dka' bar mi 'gyur ro/_/ci'i phyir gnas mal dgon pa de dag tu gnas pa khong du chud par dka' zhe na/_de'i phyir gcig pur dgon par gnas pa sdug bsngal lo zhes bya ba gsungs te/_gcig pu dgon par gnas pa yang sdug bsngal la grogs dang
[\[195b.3\]]bcas na yang sdug bsngal lo zhes bya ba'i tha tshig go/_/gzhan gyis byin pas 'tsho bar bya dgos so zhes bya ba ni gzhan dag gis byin pa'i bza' ba dang btung ba dang /_gos la sogs pas 'tsho bar bya dgos pa ste/_gzhan gyi ngor lta dgos so zhes bya ba'i tha tshig go/_/mi'i 'dod pa dag las
[\[195b.4\]]zhes bya ba ni gzugs dang /_sgra dang /_dri dang /_ro dang /_reg bya zhes bya ba'i longs spyod kyi yo byad dag las so/_/dben par zhes bya ba ni bar chad do/_/dga' ba dang rtsed mo dag las zhes bya ba ni 'dod pa'i longs spyod dngos las so/_/dga' ba zhes bya ba ni bud med dag la yid kyis
[\[195b.5\]]chags pa'o/_rtsed mo zhes bya ba ni bud med la reg pa'i longs spyod do/_/nye du zhes bya ba ni gnyen bshes so/_/ne'u ldangs zhes bya ba ni na tshod mnyam zhing snying du sdug pa'i grogs so/_/zhi ba zhes bya ba ni dga' ba'i tshig gis bod pa ste/_zla ba dang 'dra bar zhi ba zhes bya ba'i tha
[\[195b.6\]]tshig go/_/mkhas pas bsngags pa zhes bya ba ni ye shes 'byam klas pa dag gis bsngags pa'o/_/slar ldog par zhes bya ba ni phyir khyim du 'ongs pa'o/_/'bras bu'i rin gyis zhes bya ba'i 'bras bu zhes bya ba ni 'bras brngos pa'i thug pa'i rnam pa ste/_dang po de btung ba'i rin gyis so/_/
[\[195b.7\]]zan bcad par byas pas ni chang drod chung bas dang por de 'thungs na me'i khams skye bar 'gyur ba'i phyir ro/_/de ltar yang /_brngos pa'i 'bras kyi thug pa ni/_/smin dang drod skye 'phrod par 'gyur/_/zhes 'byung ba'i phyir ro/_/mthu zhes bya ba ni bstan pa nyid do/_/stobs zhes bya ba ni 'ong
[\[196a\]]
[\[196a.1\]]ba dang 'gro ba la sogs pa'i nus pa'o/_/brtson 'grus zhes bya ba ni yid kyi spro ba'o/_/bskyed de zhes bya ba ni byas te'o/_/dben pa la dga' bas zhes bya ba ni lus dang sems dben pa la dga' bas so/_/legs pa byed pa zhes bya ba ni legs par 'gyur ba'o/_/'ching
[\[196a.2\]]ba dam po zhes bya ba ni rdzas mang po nye bar bsog pa nyid kyis dga' bar 'gyur ba gcad dka' ba'i phyir ro/_/'ching ba brtan pa zhes bya ba ni thog ma med pa'i dus nas 'dod chags kyis bsgos pas dbral la spang dka' ba'i phyir ro/_/'ching ba ma bul ba zhes bya ba ni rdzas bsrung ba'i thabs mang po dag gis
[\[196a.3\]]myur du chud za bar mi 'gyur ba'i phyir ro/_/gags shing sbom pa zhes bya ba ni pha ma dang /_nye du dang /_mdza' bshes dang /_blon po dang /_bran pho dang bran mo la sogs pa 'khor mang po dang rjes su 'brel pas rang gir bsgrub tu med pas shing gi gags shing sbom pos gnya' bar bsgags pa dang 'dra ba'o/_/
[\[196a.4\]]'ching ba stobs med pa zhes bya ba ni mi dam pa'i phyir ro/_/'ching ba stobs chung ba zhes bya ba ni mi brtan pa'i phyir ro/_/'ching ba rul pa zhes bya ba ni bsrung ba med pa'i phyir ro/_/gags shing phra ba zhes bya ba ni de nye du'i tshogs nyung ba'i phyir ro/_/tshe dang ldan pa zhes bya ba ni tshe don yod pa ste de'i 'bras bu'i
[\[196a.5\]]rjes su zhugs pas da ltar nyid du brjod par 'dod pa'i phyir ldan pa zhes smos so/_/smon lam zhes bya ba ni bsgrub pa'o/_/rtag tu rab byung mang bar shog ces bya ba ni rtag tu rab tu 'byung ba la gzhol bar shog cig ces bya ba'o/_/bram ze rab tu grags pa dag ces bya ba ni gtso bor grags pa dag go/_/
[\[196a.6\]]gang yang rung bar zhes bya ba ni legs par gsungs pa'i chos 'dul ba ma gtogs pa gzhan la bab col du'o/_/rdzogs byed la sogs pa ston pa drug po zhes bya ba ni 'drob skyong gi bu rdzogs byed la sogs pa drug go/_/ston pa zhes bya ba ni phan pa dang gnod pa nye bar ston pa'o/_/thams cad mkhyen pa
[\[196a.7\]]ma yin par thams cad mkhyen pa mngon pa'i nga rgyal can zhes bya ba ni ngo bo nyid kyi dngos po thams cad mi shes bzhin du log pa'i mngon pa'i nga rgyal gyis bdag nyid thams cad mkhyen pa yin no snyam du sems pa'i phyir ro/_/'drob skyong gi bu rdzogs byed ces bya ba la/_'drob skyong gi bu zhes bya ba ni rigs yin la
[\[196b\]]
[\[196b.1\]]rdzogs byed ni rang gi ming yin no/_/gnag lhas kyi bu kun du rgyu zhes bya ba yang gnag lhas kyi bu zhes bya ba ni ma'i ming yin la/_kun du rgyu zhes bya ba ni rang gi ming yin no/_/smra 'dod kyi bu mo'i bu yang dag rgyal ba can zhes bya ba yang /_smra 'dod kyi bu mo'i bu zhes bya ba ni ma'i ming yin la/_yang dag rgyal ba can
[\[196b.2\]]zhes bya ba ni rang gi ming yin no/_/mi pham skra'i la ba can zhes bya ba la/_mi pham zhes bya ba ni rang gi ming yin la/_skra'i la ba can zhes bya ba ni de'i brtul zhugs te/_skra las byas pa'i la ba gyon pa'i phyir ro/_/ka t+ya'i bu nog can zhes bya ba la/_ka t+ya'i bu zhes bya ba ni rigs yin
[\[196b.3\]]la/_nog can zhes bya ba ni rang gi ming yin no/_/gnyen gyi bu gcer bu zhes bya ba la/_gnyen gyi bu zhes bya ba ni ma'i ming yin la/_gcer bu zhes bya ba ni rang gi ming ste/_rab tu byung ba'o/_/nye bar brten cing gnas so zhes bya ba ni 'dug pa'o/_/chos kyi tshul zhes bya ba ni dngos po'i
[\[196b.4\]]tshul te lung rnam par gzhag pa'o/_/slob ma la gdangs pa zhes bya ba ni lan bstan pa'o/_/tshangs par spyod pa zhes bya ba ni dka' thub kyi'o/_/'bras bu ni gang yin zhes bya ba ni dngos kyi 'bras bu las bsams pa ste/_'bras bu'i gtso bo mya ngan las 'das pa gang yin zhes bya ba'o/_/
[\[196b.5\]]phan yon ni gang yin zhes bya ba ni zhar la byung ba'i 'bras bu las bsams pa ste/_gtso bo ma yin pa'i 'bras bu mtho ris la sogs gang yin zhes bya ba'o/_/'di ltar lta zhing zhes bya ba ni shes pa ste/_nang gi de kho na nyid kyis so/_/'di skad smras te zhes bya ba ni tshig gis de gzhan la ston pas so/_/
[\[196b.6\]]sbyin pa med do/_/mchod sbyin med do/_/sbyin sreg med do/_/legs par spyad pa med do/_/nyes par spyad pa med do zhes bya ba'i tshig lngas ni rgyu'i dngos po 'gog par byed/_de la byin pa zhes bya ba ni gzhan la phan gdags pa'i phyir byin pa'o/_/mchod sbyin zhes bya ba ni mchod pa'i phyir sbyin
[\[196b.7\]]pa'o/_/sbyin sreg ces bya ba ni mer blugs pa'o/_/yang na byin pa zhes bya ba ni sbyin par bya ba'i dngos po'o/_/mchod sbyin zhes bya ba ni len pa'o/_/sbyin sreg ces bya ba ni sbyin par byed pa'o/_/yang na byin pa zhes bya ba ni yid kyis gtang ba gang yin pa'o/_/mchod sbyin zhes bya ba ni las kyi
[\[197a\]]
[\[197a.1\]]gdung ba gang yin pa'o/_/sbyin sreg ces bya ba ni len pa pos zos pa gang yin pa'o/_/legs par spyad pa zhes bya ba ni srog gcod pa la sogs pa spong ba'o/_/nyes par spyad pa zhes bya ba ni srog gcod pa la sogs pa'o/_/rgyu la skur pa 'debs pa'i log par lta
[\[197a.2\]]ba 'di ni kun 'byung ba mthong bas spang bar bya ba yin no/_/'di'i kun nas slong ba ni bye brag pa'i gzhung las rtog ge pa dang /_snyoms par 'jug pa pa gnyis la lta ba'i rnam pa 'di 'byung bar brjod do/_/de la re zhig rtog ge pa dag gis ni ser sna can rab tu mi sbyin pa'i ngang tshul can kha cig
[\[197a.3\]]kyang 'byor pa dang longs spyod chen po dang ldan pa mthong la/_sbyin pa la mos pa rab tu sbyin pa'i ngang tshul can kha cig kyang dbul ba dang /_longs spyod chung ngu dang ldan par mthong nas de dag 'di snyam du sems te/_gal te sbyin pa'i 'bras bu yod par gyur na ser sna can rab tu mi sbyin pa'i ngang
[\[197a.4\]]tshul can dbul ba dang /_longs spyod chung ngu dang ldan par 'gyur zhing /_sbyin pa la mos pa rab tu sbyin pa'i ngang tshul can dag ni 'byor pa dang /_longs spyod chen po dang ldan par 'gyur bar rigs na de lta ma yin te/_log par snang bas de'i phyir sbyin pa med do/_mchod sbyin med do/_/sbyin sreg
[\[197a.5\]]med do/_/legs par spyad pa med do/_/nyes par spyad pa med do zhes de dag de ltar lta zhing de skad smra'o/_/snyoms par 'jug pa dag gis ni ser sna can rab tu mi sbyin pa'i ngang tshul can kha cig kyang 'byor pa dang longs spyod chen po dang ldan pa'i khyim dag tu skye bar mthong la sbyin pa la mos pa rab
[\[197a.6\]]tu sbyin pa'i ngang tshul can kha cig kyang dbul ba dang longs spyod chung ngu dang ldan pa'i khyim dag tu skye bar mthong nas de dag 'di snyam du sems te/_gal te sbyin pa'i 'bras bu yod par gyur na ser sna can rab tu mi sbyin pa'i ngang tshul can dag dbul ba dang /_longs spyod chung ngu dang ldan pa'i khyim dag tu
[\[197a.7\]]skye bar 'gyur zhing /_sbyin pa la mos pa rab tu sbyin pa'i ngang tshul can dag ni 'byor ba dang /_longs spyod chen po dang ldan pa'i khyim dag tu skye bar 'gyur bar rigs na de lta ma yin te/_log par snang bas de'i phyir sbyin pa med do/_/mchod sbyin med do/_/sbyin sreg med do/_/legs
[\[197b\]]
[\[197b.1\]]par spyad pa med do/_/nyes par spyad pa med do zhes de dag de ltar lta zhing de skad smra'o/_/legs par spyad pa dang nyes par spyad pa'i las rnams kyi 'bras bu dang rnam par smin pa med do zhes bya ba ni 'bras bu 'gog par byed do/_/de la 'bras bu zhes bya ba ni bdag po'i 'bras bu'o/_/rnam par smin pa
[\[197b.2\]]zhes bya ba ni rnam par smin pa'i 'bras bu'o/_/'bras bu la skur pa 'debs pa'i log par lta ba 'di ni sdug bsngal mthong bas spang bar bya ba yin no/_/'di'i kun nas slong ba yang bye brag pa'i gzhung las rtog ge pa dang /_snyoms par 'jug pa pa gnyis la lta ba'i rnam par smin pa'i
[\[197b.3\]]'bras bu'o/_/de la re zhig rtog ge pa dag gis ni kha cig srog gcod kyang tshe ring ba dang /_ma byin par len kyang longs spyod che ba dang /_gzhan la gnod pa byed kyang nad nyung bar mthong la/_kha cig srog mi gcod kyang tshe thung ba dang /_ma byin par mi len kyang longs spyod chung ba dang /_
[\[197b.4\]]gzhan la gnod pa mi byed kyang nad mang bar mthong nas de dag 'di snyam du sems te/_gal te legs par spyad pa dang nyes par spyad pa'i las rnams kyi 'bras bu dang /_rnam par smin pa yod par gyur na srog gcod pa ni tshe thung ba dang /_ma byin par len pa ni longs spyod chung ba dang /_gzhan la
[\[197b.5\]]gnod par byed pa ni nad mang bar 'gyur zhing /_srog mi gcod pa ni tshe ring ba dang /_ma byin par mi len pa'i longs spyod che ba dang /_gzhan la gnod pa mi byed pa ni nad nyung bar 'gyur ba'i rigs na de lta ma yin te/_log par snang bas de'i phyir legs par spyad pa dang /_nyes par spyad pa'i las
[\[197b.6\]]kyi 'bras bu dang /_rnam par smin pa med do zhes de dag de ltar lta zhing de skad smras so/_/snyoms par 'jug pa dag gis ni kha cig srog gcod pa dang /_ma byin par len pa dang /_gzhan la gnod pa byed kyang mtho ris dag tu skye bar mthong la/_kha cig srog mi gcod pa dang /_ma byin par mi len
[\[197b.7\]]pa dang /_gzhan la gnod pa mi byed kyang ngan song dag tu skye bar mthong nas de dag 'di snyam du sems te/_gal te legs par spyad pa dang /_nyes par spyad pa'i las rnams kyi 'bras bu dang /_rnam par smin pa yod par gyur na/_srog gcod pa dang /_ma byin par len pa dang /_gzhan la
[\[198a\]]
[\[198a.1\]]gnod par byed pa'i ngan song dag tu skye bar 'gyur zhing /_srog mi gcod pa dang /_ma byin pa mi len pa dang /_gzhan la gnod pa mi byed pa ni mtho ris dag tu skye bar 'gyur ba'i rigs na de lta ma yin te/_log par snang bas de'i phyir legs par spyad pa dang /_
[\[198a.2\]]nyes par spyad pa'i las rnams kyi 'bras bu dang /_rnam par smin pa med do zhes de dag de ltar lta zhing de skad smra'o/_/'jig rten 'di med do/_/'jig rten pha rol med do/_/ma med do/_/pha med do/_/sems can rdzus te skye ba med do zhes bya ba'i tshig lngas ni/_/rgyu dang 'bras bu'i
[\[198a.3\]]dngos po gnyis kar 'gog par byed do/_/de la 'jig rten 'di med do zhes bya ba ni 'jig rten 'dir tshe phyi ma rgyu nyid du mi 'gyur ba'o/_/'jig rten pha rol med do zhes bya ba ni tshe phyi ma tshe 'di'i 'bras bu nyid du mi 'gyur ba'o/_/de ltar na rgyu dang 'bras bu'i dngos pos 'jig rten 'di dang
[\[198a.4\]]'jig rten pha rol gnyi ga med do zhes bya ba'i tha tshig go/_/yang na 'jig rten 'di med do zhes bya ba ni tshe 'di la myong bar 'gyur ba'i las la skur pa 'debs so/_/'jig rten pha rol med do zhes bya ba ni skyes nas myong bar 'gyur ba dang /_lan grangs gzhan la myong bar 'gyur ba'i las
[\[198a.5\]]la skur pa 'debs pa'o/_/rgyu dang 'bras bu la skur pa'i log pa'i lta ba 'di ni kun 'byung mthong bas spang bar bya ba dang /_sdug bsngal mthong bas spang bar bya ba yin no/_/'di'i kun nas slong ba ni bye brag pa'i gzhung las mu stegs can snga na med pa dang zhig nas med par lta ba dag la lta ba'i
[\[198a.6\]]rnam pa 'di 'byung bar brjod de/_de dag gis 'byung ba rnams snga na med pa las 'byung zhing byung nas kyang zhig par mthong nas de dag 'di snyam du sems te/_ji ltar byung ba 'di dag ma byung bas 'byung ba de bzhin du byung nas kyang 'jig par 'gyur ro snyam nas de'i phyir 'jig rten 'di med do/_/'jig
[\[198a.7\]]rten pha rol med do zhes de dag de ltar lta zhing de skad smra'o/_/ma med do/_/pha med do zhes bya ba ni bu yod par 'gyur ba'i las la skur ba 'debs so/_/yang na pha ma la lan du phan 'dogs pa'i rgyu las byung ba'i bsod nams la skur pa 'debs pa yin no/_/rgyu dang 'bras bu la skur pa
[\[198b\]]
[\[198b.1\]]'debs pa'i log pa'i lta ba 'di ni kun 'byung ba mthong bas spang bar bya ba yin no/_/'di'i kun nas slong ba ni bye brag pa'i gzhung las mu stegs can gcig la gcig med par lta ba dag la lta ba'i rnam pa 'di 'byung bar brjod de/_de dag 'di snyam du sems te/_pha ma gnyis kyis
[\[198b.2\]]sprod pa las byung ba byed 'dod pa'i bsam pas phrad par gyur pa na mi 'dod bzhin du de las bu byung bar zad do/_/dper na lci ba dang /_mi gtsang ba dang /_ljan ljin dang /_'dam rdzab dang /_rtswa dang chu dang rtsa sngon po la sogs pa dag tu srog chags dag skyes pa de dag la pha yang med/_
[\[198b.3\]]ma yang med pa bzhin no snyam ste/_de ltar yang /_dbang po rnams ni g.yo ba dang /_/bud med rnams ni dga' 'dod pas/_/zla mtshan dus su bdag skyes te/_/de la khyod kyis ci zhig byas/_/zhes ji skad zer ba lta bu'o/_/sems can rdzus te skye ba med do zhes bya ba ni bar mdo'i
[\[198b.4\]]srid pa 'gog par byed do/_/rgyu dang 'bras bu la skur pa 'debs pa'i log par lta ba 'di ni kun du 'byung ba mthong bas spang bar bya ba dang /_sdug bsngal mthong bas spang bar bya ba yin no/_/'di'i kun nas slong ba ni bye brag pa'i gzhung las mu stegs can gtan med par lta ba dang lta ba'i
[\[198b.5\]]rnam pa 'di 'byung bar brjod do/_/'di dag gis sems can rdzus te skye bar gtan ma mthong nas/_de dag 'di snyam du sems te/_bar ma do'i srid pa de gtan med do snyam nas de'i phyir sems can rdzus te skye ba med do zhes de dag de ltar lta zhing de skad smra'o/_/'jig rten na dgra bcom
[\[198b.6\]]pa yang dag par rtogs pa yang dag par bsgrub pa gang dag tshe 'di la rang gi mngon par shes pas 'jig rten 'di dang /_'jig rten pha rol mngon sum du byas nas bsgrubs te/_bdag cag ni skye ba zad do/_/tshangs par spyad pa bsten to/_/bya ba byas so/_/srid pa 'di las
[\[198b.7\]]gzhan mi shes so zhes go bar byed pa dag med do zhes bya ba ni thar pa'i lam 'gog par byed do/_/de la dgra bcom pa zhes bya ba ni khams gsum pa'i nyon mongs pa'i dgra bcom pa'i phyir ram 'gro ba mtha' dag gis mchod par 'os pa'i phyir ro/_/'phags pa'i lam la skur pa 'debs
[\[199a\]]
[\[199a.1\]]pa'i log pa'i lta ba 'di ni lam mthong ba las spang bar bya ba yin no/_/dgra bcom pa de'i bye brag bstan pa'i phyir yang dag par rtogs pa yang dag par bsgrub pa zhes bya ba gsungs te/_yang dag par rtogs pa zhes bya ba ni dgra bcom pa yang dag pa'i
[\[199a.2\]]ye shes dang ldan pa rnams kyis rtogs pa ni mya ngan las 'das pa yin no/_/mya ngan las 'das pa la skur pa 'debs pa'i log pa'i lta ba 'di ni 'gog pa mthong bas spang bar bya ba yin no/_/yang dag par bsgrub pa zhes bya ba ni lam bzhi po mdo sde las mngon par shes pa bul ba dka'
[\[199a.3\]]ba'i lam yang yod/_mngon par shes pa bul ba sla ba'i lam yang yod/_mngon par shes pa myur ba dka' ba'i lam yang yod/_mngon par shes pa myur ba sla ba'i lam yang yod ces gsungs pa de dag yang dag pa phyin ci ma log par bsgrub pa la zhugs pa'i phyir ro/_/lam
[\[199a.4\]]bsgrub pa bzhi po dag la skur pa 'debs pa 'di yang 'phags pa'i lam la skur pa 'debs pa'i log pa'i lta ba yin te/_lam mthong bas spang bar bya ba yin no/_/de dag gi bye brag bstan pa'i phyir gang dag tshe 'di nyid la bya ba la sogs pa gsungs te/_gang dag ces bya ba
[\[199a.5\]]ni dgra bcom pa dag go/_/tshe 'di nyid la zhes bya ba ni mngon sum gyi tshe nyid la'o/_/rang gi mngon par shes pas zhes bya ba ni bdag nyid kyis shes pa'o/_/'jig rten 'di dang 'jig rten pha rol zhes bya ba ni tshe 'di dang /_tshe phyi ma 'am/_tshe 'di la myong bar 'gyur ba'i las dang /_
[\[199a.6\]]skyes nas myong bar 'gyur ba dang /_lan grangs gzhan la myong bar 'gyur ba'i las so/_/mngon sum du byas nas zhes bya ba ni mngon sum du shes par byas nas te/_'dis ni shes pa mngon sum du bya ba bstan to/_/bsgrubs te zhes bya ba ni shes pa dang ldan par gyur pa ste/_
[\[199a.7\]]'dis ni shes pa'i thob pa'i mngon sum du bya ba bstan to/_/bdag cag ni zhes bya ba ni nga cag ni zhes bya ba'o/_/skye ba zad do zhes bya ba ni 'dis ni sdug bsngal gyi bden pa bstan to/_/tshangs par spyad pa bsten to zhes bya ba ni 'phags pa'i lam spyad pa ste/_'dis ni lam gyi bden
[\[199b\]]
[\[199b.1\]]pa bstan to/_/bya ba byas so zhes bya ba ni nyon mongs pa spang ba ste/_'dis ni 'gog pa'i bden pa bstan to/_/srid pa 'di las gzhan mi shes so zhes bya ba ni las kyi srid pa ste/_'dis ni kun 'byung gi bden pa bstan to/_/go bar byed pa zhes bya ba ni shes par byed pa ste/_
[\[199b.2\]]ci zhig shes par byed ce na/_bdag cag ni skye ba zad do/_/tshangs par spyad pa bsten to/_/bya ba byas so/_/srid pa 'di las gzhan mi shes so zhes bya ba de dag shes par byed do/_/de ltar na bdag ni skye ba zad do zhes bya ba la sogs pa 'dis ni dgra bcom pa rnams kyi zad
[\[199b.3\]]pa dang mi skye ba shes pa bstan to/_/de ltar dgra bcom pa rnams kyi shes pa dang /_mthong ba la skur pa 'debs pa'i log pa'i lta ba 'di ni lam mthong bas spang bar bya ba yin no/_/de'i kun nas slong ba ni bye brag pa'i gzhung las rtog ge dang /_snyoms par 'jug pa gnyis la
[\[199b.4\]]lta ba'i rnam pa 'di 'byung bar brjod do/_/de la re zhig rtog ge pa dag gis ni dngos po rnams rtag pa dang /_brtan pa dang /_g.yung drung dang /_mi 'gyur ba dang /_rga shi med pa dang /_rga shis ma bcom par mthong nas de dag 'di snyam du sems te/_dngos po thams cad rtag pa dang /_
[\[199b.5\]]brtan pa dang /_g.yung drung dang /_mi 'gyur ba dang /_rga shi med pa dang /_rga shis ma bcom pa'i yin no snyam nas de'i phyir 'jig rten na dgra bcom pa yang dag par bsgrub pa gang dag tshe 'di nyid la rang gi mngon par shes pas 'jig rten 'di dang /_'jig rten pha rol mngon
[\[199b.6\]]sum du byas nas bsgrubs te/_bdag cag ni skye ba zad do/_/tshangs par spyad pa bsten to/_/bya ba byas so/_/srid pa 'di las gzhan mi shes so zhes go bar byed pa dag med do zhes de dag de ltar lta zhing de skad smra'o/_/snyoms par 'jug pa dag gis ni snyoms par
[\[199b.7\]]'jug pas bsam gtan dang po thob pa gang yin pa de bsam gtan gnyis pa thob pa dang /_'du shes med 'du shes med min skye mched kyi bar du thob pa gang dag yin pa de dag gi yul nyams su ma myong bas de bsam gtan dang po de la dgra bcom pa'i 'du shes skye zhing /_
[\[200a\]]
[\[200a.1\]]gang gi tshe de de las yongs su nyams nas 'dod pa'i khams su skye ba dang /_bsam gtan dang por skye ba mthong ba de'i tshe na/_de 'di snyam du sems te/_'jig rten na dgra bcom pa med do snyam nas de'i tshe 'jig rten dgra bcom pa yang dag par bsgrubs pa gang
[\[200a.2\]]dag tshe 'di nyid la rang gi mngon par shes pas 'jig rten 'di dang 'jig rten pha rol mngon sum du byas nas bsgrubs te/_bdag cag ni skye ba zad do/_/tshangs par spyad pa bsten to/_/bya ba byas so/_/srid pa 'di las gzhan mi shes so zhes go bar byed pa dag med do zhes de dag de ltar
[\[200a.3\]]lta zhing de skad smra'o/_/ji ltar na byin pa la sogs pa med cing de dag med pa 'di la rgyu gang zhe na/_de'i phyir srog ni 'di nyid la 'tsho zhing de phyis chad par 'gyur zhig par 'gyur te/_shi ba'i 'og tu mi 'byung ngo zhes bya ba smras te/_gang gi phyir srog dag ni tshe 'di nyid la 'tsho bar 'dug
[\[200a.4\]]cing srog de phyis 'jug tu shes pa'i bdag nyid kyis chad cing zad par 'gyur la/_gzugs kyi bdag nyid kyis zhig cing chud za bar 'gyur te/_shi ba'i 'og tu shes pa'i bdag nyid dang /_gzugs kyi bdag nyid gnyi ga chad par 'gyur zhing mi 'byung ba 'am yang na bya bas chad par
[\[200a.5\]]'gyur la/_lus kyis zhig par 'gyur te/_shi ba'i 'og tu yang skye ba mi len pas mi 'byung ba de'i phyir byin pa la sogs pa med do zhes bya ba'i tha tshig go/_/'o na de gang du 'gro bar 'gyur zhe na/_de'i phyir skyes bu'i lus ni 'byung ba chen po bzhi las gyur pa yin te/_de ni gang
[\[200a.6\]]gi tshe dus byed pa ni de'i sa'i lus ni sa'i bag la zha/_chu'i lus ni chu'i/_me'i lus ni me'i/_rlung gi lus ni rlung gi bag la zha bar 'gyur ro/_/dbang po rnams ni nam mkha'i rjes su 'gro bar 'gyur ro/_/skyes bu'i ro ni khri dang lnga'i mi dag gis khyer te/_dur khrod du 'gro zhing
[\[200a.7\]]bsregs phan chad mi mngon par 'gyur ro/_/bsreg bya dag ni thal bar 'gyur ro/_/rus pa dag ni thi ba'i mdog 'dra bar gnas so zhes bya bar smra ste/_re zhig bdag ni chad par 'gyur na skyes bu'i lus 'di gar 'gro zhe na/_skyes bu'i lus 'byung ba chen po bzhi las 'dus byas
[\[200b\]]
[\[200b.1\]]pa gang yin pa de ni 'chi ba'i dus ni 'byung ba chen po bzhi po'i bag la zha bar 'gyur ro/_/mig la sogs pa dbang po rnams ni nam mkha'i bag la zha bar 'gyur te/_dbang po snang ba'i rang bzhin rnams rten gyi 'byung ba chen po dang bral ba na nam mkha'i khams gsal ba'i rang bzhin can gyi
[\[200b.2\]]rjes su 'gro ste dper na shing ljon pa rdib pa na bya dag nam mkha' la 'gro ba bzhin no/_/ro ni ro gzhag pa'i khri dang de 'degs pa'i mi bzhi khri dang lnga'i mi dag gis khyer te dur khrod du mer bsregs phan chad mi mngon par 'gyur ro/_/khrag dang sha la sogs pa bsreg bya dag ni thal bar 'gyur ro/_/
[\[200b.3\]]bsregs pa'i lhag ma so la sogs pa'i rus pa snum bag can dag ni thi ba'i mdog 'dra bar gnas la/_snum bag med pa dag ni dung gi mdog 'dra bar gnas te/_skyes bu'i 'gro ba ni de lta bu yin no/_/de lta bas na byed pa po dang /_za ba po dang /_shes pa po'i lus ni 'di nyid du zhig ste/_
[\[200b.4\]]'jig rten pha rol du mi 'gro bas/_de'i phyir 'bras bu zab mo med pas/_byin pa la sogs pa med do/_/'o na sbyin pa dang /_len pa dag gsum dag bstan ce na/_de'i phyir 'di ltar rmongs pa nye bar bstan pa ni sbyin pa la mkhas pa nye bar bstan pa ni legs so zhes bya ba smras te/_
[\[200b.5\]]rmongs pa zhes bya ba ni blun pa'o/_/nye bar bstan pa zhes bya ba ni dang po 'ga' zhig gis sbyin pa byin cig ces nye bar bstan pa ste/_de ni rmongs pa yin pas dang po 'ga' zhig gis nye bar bstan pa'i dring 'jog cing mi phan bzhin du sbyin par byed do/_/mkhas pa zhes bya ba ni shes
[\[200b.6\]]rab can no/_/nye bar bstan pa zhes bya ba ni dang po 'ga' zhig gis long shig ces nye bar bstan pa ste/_de ni mkhas pa yin pas dang po 'ga' zhig gis nye bar bstan pa rjes su 'brang zhing 'phral gyi thob rgyal gyis zug zug tu len par byed do zhes bya ba'i tha tshig go/_/'o na
[\[200b.7\]]yod par smra ba dag gis 'jig rten pha rol la sogs pa ma bstan nam zhe na/_de la gang dag yod par smra ba de dag thams cad ni gsob gsog brdzun du smra ba dag yin no zhes bya bar smras te/_yod par smra ba zhes bya ba ni 'jig rten pha rol la sogs pa yod par smra'o/_/gsob
[\[201a\]]
[\[201a.1\]]ces bya ba ni brjod par bya bas stong pa'i phyir ro/_/gsog ces bya ba ni dgos pa'i snying po med pa'i phyir ro/_/brdzun zhes bya ba ni log par 'du shes pa'i phyir ro/_/'o na de ltar mdzangs ngan la sogs pa med dam zhe na/_de'i phyir 'di ltar byis pa dang mkhas pa de nyid ni phyis
[\[201a.2\]]chad par 'gyur zhig par 'gyur te/_shi ba'i 'og tu mi 'byung ngo zhes bya ba smras te/_chad par 'gyur zhes bya ba ni bar ma do'i srid pa la gnas pa'o/_/zhig par 'gyur zhes bya ba ni dus snga ma'i srid pa la gnas pa'o/_/mi 'byung zhes bya ba ni skye ba'i srid pa la gnas pa'o/_/de ltar lta ba 'di
[\[201a.3\]]dag ni chad par lta ba'i log pa'i ngo bo nyid yin te kun 'byung ba mthong bas spang bar bya ba yin no/_/'di'i kun nas slong ba ni bye brag pa'i gzhung las mu stegs can chad par smra ba lta ba dag la lta ba'i rnam pa 'di 'byung bar brjod do/_/de dag yang 'byung ba'i srid pa ni med de/_mngal na gnas pa'i skye
[\[201a.4\]]ba'i dngos po yin/_'chi ba ni skye ba'i tha ma yin par lta bas de dag la yang 'byung ba'i srid par phan par byed pa'i sems brtas par mi byed cing /_sems can rnams kyi tshe phyi ma med par sems pas de'i phyir srog ni 'di nyid la 'tsho zhing /_de phyis chad par 'gyur zhig par 'gyur te/_shi ba'i
[\[201a.5\]]'og tu mi 'byung ngo zhes bya ba la sogs pa de ltar lta zhing de skad smra'o/_/lam gol bar zhugs pa zhes bya ba ni yang dag pa'i shes pa spangs par gyur pa'o/_/lam ngan pa legs par sgrub ces bya ba ni lam log pa lus dang ngag gnyis kyi rjes su sgrub par byed ces bya ba'i tha tshig go/_/lam
[\[201a.6\]]'jigs pa dang bcas pa ji lta ba bzhin du zhes bya ba ni der song nas 'jigs pa dang phrad par 'gyur bas lam de snga nas spang bar bya dgos pa bzhin du'o/_/blo ngan zhes bya ba ni shes pa ste nang gi de kho na nyid kyis so/_/log par ston byed pa zhes bya ba ni tshig gis te/_gzhan la ston pas so/_/
[\[201a.7\]]dman pa zhes bya ba ni byis pa'o/_/ston par grags pa ste zhes bya ba ni ston pa ma yin par ston par grags pa'o/_/gang gi zhes bya ba ni ston pa de'i 'o/_/chos 'di ni de 'dra ba zhes bya ba ni med pa nyid dang chad par lta ba'o/_/de yi chos min ci zhig 'dra/_/zhes bya ba ni chos de bas
[\[201b\]]
[\[201b.1\]]ches dman pa'i chos ma yin pa med pa'i phyir de'i chos ma yin pa mi srid do zhes bya ba'i tha tshig go zhes smras pa zhes bya ba ni de skad ces nas smras so/_/snod stong pa bzhin du brdabs te zhes bya ba ni rdzas kyis stong pa'i snod sor mo la sogs pas brdabs te/_sgra phyung na nang na rdzas med par
[\[201b.2\]]shes pa bzhin du ston pa de yang brgal zhing brtag pa'i tshig gis brdabs te/_rang gi gzhung lugs smra ba'i sgra byung na blo'i nang na don gyi rjes med par shes so zhes bya ba'i tha tshig go/_/rdzogs byed kyi lta ba'i rnam pa bshad zin to//_//sems can rnams kun nas nyon mongs
[\[201b.3\]]par 'gyur ba la rgyu med rkyen med do/_/sems can rnams rgyu med rkyen med par kun nas nyon mongs par 'gyur ro zhes bya ba 'dis ni 'jug pa'i rgyu 'gog par byed do/_/de la kun nas nyon mongs par 'gyur ba la zhes bya ba ni skye ba la sogs pa'i sdug bsngal du 'gyur ba la'o/_/rgyu med
[\[201b.4\]]ces bya ba ni nang goms pa la sogs pa'i byed rgyu med pa'o/_/rkyen med ces bya ba ni pha rol gyi dam pa ma yin pa'i chos nyan pa la sogs pa'i byed rgyu med pa'o/_/'jug pa'i rgyu 'gog pa'i log pa'i lta ba 'dis ni kun 'byung mthong bas spang bar bya ba yin no/_/'di'i kun nas slong ba'i bye
[\[201b.5\]]brag tu smra ba'i gzhung las mu stegs can rgyu med par lta ba dag la lta ba'i rnam pa 'di 'byung bar brjod de/_'di ni mu stegs can kha cig gis dgon pa na 'dug pa dag kun nas nyon mongs par 'gyur zhing grong na 'dug pa dag rnam par byang bar 'gyur bar mthong nas de dag 'di snyam du
[\[201b.6\]]sems te/_gal te kun nas nyon mongs par 'gyur ba rgyu dang bcas pa yin na grong na 'dug pa dag kun nas nyon mongs par 'gyur zhing /_dgon pa na 'dug pa dag rnam par dag par 'gyur ba'i rigs na/_de lta ma yin te/_log par snang bas/_de'i phyir sems can rnams kun nas
[\[201b.7\]]nyon mongs par gyur pa la rgyu med rkyen med do/_/sems can rnams rgyu med rkyen med par kun nas nyon mongs par 'gyur zhes de dag de ltar lta zhing de skad smra'o/_/sems can rnams rnam par dag par 'gyur ba la rgyu med rkyen med do/_/sems can rnams rgyu med rkyen med par rnam
[\[202a\]]
[\[202a.1\]]par dag par 'gyur ro zhes bya ba 'dis ni log pa'i rgyu 'gog par byed do/_/de la rnam par dag par 'gyur ba la zhes bya ba ni 'khor ba las rnam par grol bar 'gyur ba la'o/_/log pa'i rgyu 'gog pa'i lta ba 'di ni lam mthong bas spang bar bya ba yin no/_/
[\[202a.2\]]'di'i kun nas slong ba ni bye brag tu smra ba'i gzhung las mu stegs can rgyu med par lta ba dag la lta ba'i rnam pa 'di 'byung bar brjod de/_'di na mu stegs can kha cig gis grong na 'dug pa dag rnam par dag par 'gyur zhing dgon pa na 'dug pa dag kun nas nyon mongs par mthong nas de dag 'di
[\[202a.3\]]snyam du sems te/_gal te rnam par dag par 'gyur ba rgyu dang bcas pa yin na/_dgon pa na 'dug pa dag rnam par dag par 'gyur zhing grong na 'dug pa dag kun nas nyon mongs par 'gyur ba'i rigs na de lta ma yin te/_log par snang bas de'i phyir sems can rnams rnam par dag par
[\[202a.4\]]'gyur ba la rgyu med rkyen med do/_/sems can rnams rgyu med rkyen med par rnam par dag par 'gyur ro zhes de dag de ltar lta zhing de skad smras so/_/sems can rnams shes pa med par 'gyur ba dang /_mthong ba med par 'gyur ba la rgyu med rkyen med do/_/sems can rnams rgyu med rkyen
[\[202a.5\]]med par shes pa med pa dang mthong ba med par 'gyur ro zhes bya ba 'dis ni 'jug pa'i rgyu nyid du 'dod pa shes pa med pa dang /_mthong ba med pa rgyu nyid ma yin par 'gog par byed do/_/de la shes pa med pa zhes bya ba ni ngo bo nyid mi rtogs pas so/_/mthong ba med pa zhes bya ba ni bye brag mi rtogs
[\[202a.6\]]pa'o/_/shes pa med pa dang /_mthong ba med pa 'jug pa'i rgyu nyid ma yin par 'gog pa'i log pa'i lta ba 'di ni kun 'byung ba mthong bas spang bar bya ba yin no/_/'di'i kun nas slong ba ni bye brag tu smra ba'i gzhung las mu stegs can 'jug pa'i rgyu med par lta ba dag la lta ba'i rnam pa 'di
[\[202a.7\]]'byung bar brjod de/_de ni mu stegs can kha cig gis shes pa med pa dang /_mthong ba med par bya ba'i phyir 'ga' yang rtsol bar mi byed kyang sems can rnams shes pa med pa dang /_mthong ba med par 'gyur bar mthong nas de dag 'di snyam du sems te/_sems can rnams shes
[\[202b\]]
[\[202b.1\]]pa med pa dang /_mthong ba med par 'gyur ba la rgyu med rkyen med do snyam nas de'i phyir sems can rnams shes pa med par 'gyur ba dang /_mthong ba med par 'gyur ba la rgyu med rkyen med do/_/sems can rnams rgyu med rkyen med par shes pa med pa dang /_mthong ba med par 'gyur ro zhes de dag
[\[202b.2\]]de ltar lta zhing de skad smra'o/_/sems can shes par 'gyur ba dang /_mthong bar 'gyur ba la rgyu med rkyen med do/_/sems can rnams rgyu med rkyen med par shes pa dang /_mthong bar 'gyur ro zhes bya ba 'dis ni ldog pa'i rgyu nyid du 'dod pa shes pa dang /_mthong ba rgyu nyid ma yin pa 'gog
[\[202b.3\]]par byed do/_/de la shes pa zhes bya ba ni ngo bo nyid rtogs pa'o/_/mthong ba zhes bya ba ni bye brag rtogs pa'o/_/shes pa dang mthong ba ldog pa'i rgyu nyid ma yin pa 'gog pa'i log pa'i lta ba 'di ni lam mthong bas spang bar bya ba yin no/_/'di'i kun nas slong ba ni bye brag tu smra ba'i gzhung las
[\[202b.4\]]mu stegs can ldog pa'i rgyu med par lta ba dag la lta ba'i rnam pa 'di 'byung bar brjod de/_'di na mu stegs can kha cig gis shes pa dang mthong bar bya ba'i phyir kha cig gis brtsal kyang sems can 'gas kyang shes pa dang mthong ba thob par ma mthong nas de dag 'di snyam du sems te/_sems can
[\[202b.5\]]rnams shes pa dang mthong bar 'gyur ba la rgyu med rkyen med do snyam nas/_de'i phyir sems can rnams shes par 'gyur ba dang /_mthong bar 'gyur ba la rgyu med rkyen med do/_/sems can rnams rgyu med rkyen med par shes pa dang /_mthong bar 'gyur ro zhes de dag de ltar lta zhing de skad smra'o/_/
[\[202b.6\]]stobs med do/_/brtson 'grus med do/_/stobs dang brtson 'grus med do zhes bya ba la sogs pa la stobs zhes bya ba ni lus kyi nus pa'o/_/brtson 'grus zhes bya ba ni yid kyi spro ba'o/_/de gnyis ka bsdus pa ni stobs dang brtson 'grus so/_/skyes bu'i rtsal zhes bya ba ni skyes bu'i zho sha ste rang gi
[\[202b.7\]]nus pa'o/_/pha rol gnon pa zhes bya ba ni thabs kyi nus pa'o/_/de gnyi ga bsdus pa ni skyes bu'i rtsal dang pha rol gnon pa'o/_/bdag gi rtsal zhes bya ba ni bdag nyid kyi nus pa'o/_/gzhan gyi rtsal zhes bya ba ni pha rol gyi nus pa'o/_/de gnyis ka bsdus pa ni bdag gi rtsal dang gzhan gyi
[\[203a\]]
[\[203a.1\]]rtsal lo/_/'dis ni rang dang gzhan dang gnyis kas byas pa'i bde ba dang sdug bsngal brtsal bar shes par bya'o/_/gal te gzhan gyis byas pa bkag na de nas de nyes pa med do zhes zer ro/_/rang gi las kyi bya ba bkag pa ni kun 'byung ba mthong bas spang bar bya ba'i
[\[203a.2\]]log pa'i lta ba yin no/_/sems can zhes bya ba ni lha dang mi ste/_snying stobs dang ldan pa'i phyir ro/_/srog chags zhes bya ba ni dud 'gro'i skye gnas su skyes pa'i srog chags te/_srog tsam 'dzin pa'i phyir ro/_/'byung po zhes bya ba ni yi dgas la sogs pa mi snang ba'i srog chags te/_
[\[203a.3\]]yang dag pa'i don ston pa'i phyir ro/_/mthu med ces bya ba ni yid kyi stobs dang bral ba'o/_/stobs med ces bya ba ni lus kyi stobs dang bral ba'o/_/dbang po med ces bya ba ni 'dod pa'i stobs dang bral ba'o/_/brtson 'grus med ces bya ba ni spros pa dang bral ba'o/_/pha rol gnon pa med
[\[203a.4\]]ces bya ba ni thabs kyi stobs dang bral ba'o/_/'gro ba mtshams sbyor ba'i srid pa dag nges par gyur to zhes bya ba la/_'gro ba mtshams sbyor ba'i srid pa zhes bya ba ni 'gro ba drug bo dag 'khor bar mtshams sbyor ba'i srid pa'o/_/nges par zhes bya ba ni bstan pa ste/_lha gang dag yin pa de
[\[203a.5\]]dag kyang lha nyid du mtshams sbyor la/_mi gang dag yin pa de dag kyang mi nyid du mtshams sbyor ba la sems pas/_'gro ba nang 'khrul pa med pa'o/_/gyur to zhes bya ba ni de ltar rnam par gnas so zhes bya ba'i tha tshig go/_/gang gi phyir de ltar ma yin pa'i phyir 'byung po thams cad ni 'di ltar
[\[203a.6\]]'gro ba drug po dag tu bde ba dang sdug bsngal so sor myong bar 'gyur ro zhes bya ba smras te/_nang 'khrul pa med par so sor 'khor zhes bya ba'i tha tshig go/_/'di lta ma yin gyi 'gro ba ni drug pa yin no/_/de dag gis ni chos thams cad kyi nus pa 'gog par byed do/_/de la bde ba zhes
[\[203a.7\]]bya ba ni bde ba'i tshor ba'o/_/sdug bsngal zhes bya ba ni sdug bsngal gyi tshor ba'o/_/so sor myong bar 'gyur ro zhes bya ba ni nyams su myong bar 'gyur ro/_/de dag gang du nges par 'gyur zhe na/_de'i phyir 'di ltar 'gro ba ni drug po dag tu zhes bya ba smras so/_/bye brag tu smra ba'i
[\[203b\]]
[\[203b.1\]]gzhung las ni rigs btsun pa drug po dag ces 'byung ste/_de la rigs btsun pa drug ni nag po'i rigs btsun pa ni shan pa sogs pa'o/_/sngon po'i rigs btsun pa ni rab tu byung ba gcer bu pa dag go/_/ser po'i rigs btsun pa ni rab tu byung ba kun du 'tsho zhes bya ba dag go/_/
[\[203b.2\]]dmar po'i rigs btsun pa ni shAkya'i sras kyi dge slong dag go/_/dkar po'i rigs btsun pa ni kun du 'tsho ba'i nyan thos khyim pa dag go/_/mchog tu dkar ba'i rigs btsun pa ni nan+da dang /_bat+sa dang /_kri ki dang /_sad+k+ri ki dang /_gnag lhas kyi bu kun du rgyu zhes bya ba dag go/_/de ltar
[\[203b.3\]]na sems can de dag ni rigs btsun pa drug po de dag tu bde ba dang sdug bsngal so sor myong bar 'gyur ro zhes bya ba'i tha tshig go/_/de ltar na 'dis ni zag pa'i stobs dang brtson 'grus bkag ste/_de'i phyir log pa'i lta ba 'di ni kun 'byung ba mthong bas spang bar bya ba yin no/_/zag pa med
[\[203b.4\]]pa'i stobs dang /_brtson 'grus 'gog par byed pa'i log pa'i lta ba ni lam mthong bas spang bar bya ba yin no/_/'di'i kun nas slong ba ni bye brag tu smra ba'i gzhung las mu stegs can chos thams cad kyi nus pa 'gog par byed pa dag la lta ba'i rnam pa 'di 'byung bar brjod de/_'di na mu stegs
[\[203b.5\]]can de dag gis kha cig longs spyod kyi dbang phyug sgrub pa'i phyir rtsol ba chen po byed kyang de dag gis mi 'grub la/_kha cig rtsol ba mi byed pas kyang longs spyod kyi dbang phyug 'grub par mthong nas de dag 'di snyam du sems te/_stobs med do/_/brtson 'grus med do/_/stobs dang brtson 'grus
[\[203b.6\]]med do/_/skyes bu'i rtsal med do/_/pha rol gnon pa med do/_/skyes bu'i rtsal dang pha rol gnon pa med do/_/bdag gi rtsal med do/_/gzhan gyi rtsal med do/_/bdag gi rtsal dang gzhan gyi rtsal med do/_/sems can thams cad dang /_srog chags thams cad dang /_'byung po thams cad
[\[203b.7\]]mthu med do/_/stobs med/_/dbang med/_brtson 'grus med/_pha rol gnon pa med do/_/'gro ba mtshams sbyor ba'i srid pa dag nges par gyur to/_/'di ltar 'gro ba drug po dag tu bde ba dang /_sdug bsngal so sor myong bar 'gyur ro zhes de dag de ltar lta zhing de skad smra'o/_/de'i phyir mu
[\[204a\]]
[\[204a.1\]]stegs can dag_/gang gis tsher ma rnon por byas/_/bya dang ri dgas gang gis bris/_/'byung ba 'di kun rgyu med de/_/'jig rten dbang med 'dod byed min/_/zhes zer ro/_/chos 'di de 'dra ba zhes bya ba ni rgyu la skur pa 'debs pa dang /_lam la skur pa 'debs pa dang /_
[\[204a.2\]]thar pa la skur pa 'debs pa zhes bya ba'i tha tshig go/_/kun du rgyu ba'i lta ba'i rnam pa bshad zin to//_//bam po gsum pa/_byed pa dang byed du 'jug pa zhes bya ba la sogs pa la byed pa zhes bya ba ni srog gcod pa la sogs pa bdag gis byed pa'o/_/byed du 'jug pa zhes bya ba ni srog
[\[204a.3\]]gcod pa la sogs pa gzhan byed du 'jug pa ste/_de la gzhi de las sdig pa yang med/_gzhi de las sdig par 'gyur ba yang med do zhes 'og nas 'byung ba'i byed pa'i tshig de dang sbyar bar bya ste/_sogs pa med pa'i phyir sdig pa med la/_sdig pa skye ba med pa'i phyir sdig par 'gyur ba yang
[\[204a.4\]]med do zhes bya ba'i tha tshig go/_/gcod pa dang gcod du 'jug pa la sogs pa lhag ma rnams la yang de bzhin du sbyar ro/_/gcod pa dang gcod du 'jug pa zhes bya ba ni lag pa dang /_shing ljon pa la sogs pa'o/_/sreg pa dang sreg tu 'jug pa zhes bya ba ni sems so/_/rdeg pa dang rdeg tu
[\[204a.5\]]'jug pa zhes bya ba ni dbyug pa la sogs pas so/_/srog chags la 'tshe ba zhes bya ba ni dug la sogs pas gsod par byed pa'o/_/ma sbyin par len pa zhes bya ba ni rku sems kyis len pa'o/_/'dod pa dag la log par spyod pa zhes bya ba ni 'dod pa dag la log par g.yem pa'o/_/
[\[204a.6\]]shes bzhin du brdzun smra ba zhes bya ba ni blo sngon du btang ste brdzun smra ba'o/_/myos par 'gyur ba'i btung ba 'thung ba zhes bya ba ni chang dang bcos pa'i chang myos par 'gyur ba bag med pa'i gnas 'thung ba'o/_/khyim 'bigs pa zhes bya ba ni khyim dang ra ba la sogs pa'i rtsigs pa
[\[204a.7\]]'bigs pa'o/_/mdud pa 'grol ba zhes bya ba ni shing thags la sogs pa'i sgo 'byed pa dang /_sprog ma la sogs pa 'byed pa'o/_/ril gyis 'phrog pa zhes bya ba ni ma lus par 'phrog pa'o/_/lam 'gog cing 'dug pa zhes bya ba ni gags byed pa'am/_lam gol bar song bar
[\[204b\]]
[\[204b.1\]]'joms pa'o/_/grong 'joms par byed pa zhes bya ba ni zong bkram pa med pa'i gnas 'joms par byed pa'o/_/grong khyer 'joms par byed pa zhes bya ba ni zong bkram pa yod pa'i gnas 'joms par byed pa'o/_/yul 'joms par byed pa zhes bya ba ni yul ma rung bar byed pa'o/_/'khor
[\[204b.2\]]lo'i spu gri las byas pas zhes bya ba ni spu gri'i so dang 'dra bar rnon pos zhes bya ba'i tha tshig go/_/gcod pa zhes bya ba ni thad kar gcod pa'o/_/'cheg pa zhes bya ba ni tshal pa gnyis su 'cheg pa'o/_/brdung ba zhes bya ba ni til bzhin du phye mar brdung ba'o/_/'dral ba zhes bya ba ni
[\[204b.3\]]gzhog pa'o/_/thang ma zhes bya ba ni bkram pa'i phung po'o/_/tshogs zhes bya ba ni bshigs pa'i phung po'o/_/bungs zhes bya ba ni tshoms dag gi phung po'o/_/phung po zhes bya ba ni zlum po las gzhan pa'i tshoms so/_/chu klung gang gA'i lho nas zhes bya ba ni chu klung gang gA dang nye ba'i lho'i
[\[204b.4\]]ngos nas zhes bya ba'i tha tshig go/_/byang nas zhes bya ba yang chu klung gang gA dang nye ba'i byang gi ngos nas so/_/sbyin pa zhes bya ba ni rdzas gtong ba'o/_/mchod sbyin zhes bya ba ni rta bsang gi mchod sbyin la sogs pa byed pa'o/_/dul ba zhes bya ba ni ting nge 'dzin to/_/yang dag par sdom pa zhes
[\[204b.5\]]bya ba ni tshul khrims so/_/don spyod pa zhes bya ba ni gzhan la phan 'dogs par byed pa'o/_/don mthun pa zhes bya ba ni 'bras bu mthun pa nyid kyis so/_/de ltar byed pa yang zhes bya ba la sogs pa ni de ltar de sbyin pa la sogs pa byed pa yang bsod nams mi byed pa kho na yin no zhes bya ba'i tha tshig
[\[204b.6\]]go/_/de ltar rgyu dang 'bras bu la skur pa 'debs pa'i log par lta ba 'di ni kun 'byung ba dang sdug bsngal mthong bas spang bar bya ba yin no/_/'di'i kun nas slong ba ni bye brag tu smra ba'i gzhung las mu stegs can rgyu dang 'bras bu la skur pa 'debs pa dag la lta ba'i rnam pa 'di 'byung bar brjod do/_/
[\[204b.7\]]de dag 'di skad ces chu klung gang gA'i dogs gnyis nas lha'i gnas nas gnod sbyin gyi gnas na yod pas chu klung gang gA'i lho nas kun du gcod par byed/_kun tu 'cheg par byed kun du rdung bar byed/_kun du 'dral bar byed cing 'gro ba ni gnod sbyin gyis byed du bcug pa yin pas gzhi de las
[\[205a\]]
[\[205a.1\]]sdig pa dang sdig par 'gyur ba yang med do/_/chu klung gang gA'i byang nas sbyin pa byed/_mchod sbyin byed cing 'gro ba ni lhas byed du bcug pa yin pas gzhi de las bsod nams dang /_bsod nams su gyur pa yang med do zhes de dag de ltar lta zhing de skad smra'o/_/de chos
[\[205a.2\]]'di 'dra ba zhes bya ba ni bsod nams dang sdig pa med pa dang /_rgyu dang 'bras bu la skur pa 'debs zhes bya ba'i tha tshig go/_/yang dag par rgyal ba can gyi lta ba'i rnam par bshad zin to//_//lus bdun po zhes bya ba ni cha bdun po 'am dngos po bdun po ste/_yod pa'i sgrar brjod par
[\[205a.3\]]bya zhes bya ba'i tha tshig go/_/ma byas pa zhes bya ba ni tshangs pa la sogs pa 'byin pa po rang gis ma byas pa'o/_/byas pas ma byas pa zhes bya ba ni tshangs pa pas byas pa'i skye dgu'i bdag po la sogs pas ma byas pa'o/_/ma sprul pa zhes bya ba ni tshangs pa la sogs pas rgyu med par 'dod pa'i dbang
[\[205a.4\]]gis ma blangs pa'o/_/sprul pas ma byas pa zhes bya ba ni tshangs pa la sogs pas sprul pa'i skye dgu'i bdag po la sogs pas rgyu med par 'dod pa'i dbang gis ma blangs pa'o/_/gnod par bya ba ma yin pa zhes bya ba ni bsnun par mi nus pa'o/_/ji ltar zhe na de'i phyir ther zug tu gnas pa zhes
[\[205a.5\]]bya ba gsungs te/_ngo bo nyid gcig tu gnas pa bstan pa'i phyir gnod par bya ba ma yin zhes bya ba'i tha tshig go/_/ka ba bzhin du gnas pa zhes bya ba ni ka ba'i rnam pa ltar mi 'gyur ba'o/_/srog gson pa nyid ces bya ba ni nang gi skyes bu srog gi rang bzhin du gson pa'o/_/bsod nams su
[\[205a.6\]]'gyur ba'i phyir zhes bya ba ni phan 'dogs pa'i sgo nas bsod nams su 'gyur ba'i phyir ro/_/sdig par 'gyur ba'i phyir zhes bya ba ni gnod pa med pa'i sgo nas sdig par 'gyur ba'i phyir ro/_/bsod nams dang sdig par 'gyur ba'i phyir ro zhes bya ba ni phan 'dogs pa dang gnod pa byed pa'i sgo nas
[\[205a.7\]]gnyis kar 'gyur ba'i phyir ro/_/g.yo bar mi byed ces bya ba ni 'gul bar mi byed pa'o/_/rnam par 'gyur bar mi byed ces bya ba ni gzhan du 'gyur bar mi byed pa'o/_/gcig la gcig gnod par mi byed ces bya ba ni phan tshun gnod par mi byed pa'o/_/'o na brdegs pa la sogs
[\[205b\]]
[\[205b.1\]]pas rnam par 'gyur ba snang ngo snyam du dogs pa'i phyir skyes bu gang gis zhes bya ba la sogs pa smras so/_/g.yo ba zhes bya ba ni mi la sogs pa sems pa dang bcas pa'o/_/gnas pa zhes bya ba ni shing ljon pa la sogs pa sems pa med pa'o/_/ji ltar na skyes bus skyes bu'i mgo gcod par byed
[\[205b.2\]]pas 'jig rten na g.yo ba'am gnas pa la gnod pa cung zad kyang mi byed ce na/_de'i phyir lus bdun po dag la bar med par mtshon thal byung du 'gro zhes bya ba la sogs pa smras te/_bar med par zhes bya ba ni bu gu med par ro/_/gang gi phyir lus bdun po rtag pa dag la bar ma byas pa nyid du
[\[205b.3\]]mgo gcod par byed pa'i mtshon te thal byung du 'gro ba dang /_gang gi phyir de la gnas pa'i srog chags gnod pa byar mi nus te/_dus nges pa yin pa de'i phyir gnod pa cung zad kyang mi byed do/_/de ltar gnod pa med na lus rnam pa bdun po de dag la gnod par byed pa yang med par bstan pa'i phyir
[\[205b.4\]]de la gsod par byed pa'am zhes bya ba la sogs pa smras so/_/gsod par byed pas zhes bya ba ni rang gi lag pas so/_/gsod du bcug pa zhes bya ba ni gzhan gyi lag pas so/_/skul bar byed pa zhes bya ba ni bskul bas brdegs pa la sogs pa la 'jug pa'o/_/bskul du bcug pa zhes bya
[\[205b.5\]]ba ni gzhan gyis so/_/dran par byed pa zhes bya ba ni bsod nams bya ba'am/_sdig pa bya ba rang nyid kyis mi brjed par byed pa'o/_/dran par byed du bcug pa zhes bya ba ni gzhan gyis so/_/rnam par rig par byed pa zhes bya ba ni rang nyid smra ba'o/_/rnam par rig par byed du bcug pa zhes
[\[205b.6\]]bya ba ni gzhan gyis so/_/de ltar de dag ni mthar 'dzin pa'i lta ba rtag par lta bas bsdus pa ste/_sdug bsngal mthong bas spang bar bya ba yin no/_/'di'i kun nas slong ba ni bye brag tu smra ba'i gzhung las mu stegs can dag gis 'byung ba chen po'i rgyu dang /_bde ba dang /_sdug bsngal gyi rgyu la rag
[\[205b.7\]]las pa dang /_rkyen la rag las pa dang /_byed rgyu la rag las pa dang /_gzhan dang gzhan ma yin pa ma dmigs shing /_rnam par shes pa srog gi 'du shes can rnams la lta ba'i rnam pa 'di 'byung bar brjod de/_skye nas gtso bo ldan pa khri bzhi stong zhes bya ba ni gnas kyi gtso
[\[206a\]]
[\[206a.1\]]bo dag ste/_ji ltar bdag cag gi skye gnas gtso bo sgo nga las skye ba la sogs pa bzhi po dag tu sems can skye bar gyur pa de bzhin du mu stegs can rnams kyi skye gnas gtso bo dang pa dang /_khu byug dang /_khrung khrung la sogs pa skye gnas nas skye ba khri bzhi stong
[\[206a.2\]]'dod de/_sems can re res kyang de dag tu skye bar bya dgos so zhes zer ro/_/rtog pa chen po drug khri dang drug brgya zhes bya ba ni lta ba'i rnam pa gtso bo drug khri dang drug brgya ste/_sems can re res kyang de dag skye bar bya dgos so/_/lta ba'i rnam pa la rtog pa zhes bya ste/_log par
[\[206a.3\]]rtog pa'i phyir ro/_/las lnga zhes bya ba ni skye gnas gtso bo de dag thob par byed pa'i las lnga'o/_/bram ze gsod pa dang /_ba lang gsod pa dang /_gser rku ba dang /_bla ma'i chung ma'i gnas su 'gro ba dang /_chang 'thung ba sdig to chen po lnga po dag go/_/gzhan yang de dag gi
[\[206a.4\]]las lnga ste/_'degs pa dang /_'jog pa dang /_brkyang ba dang /_bskum pa dang /_'gro ba'o/_/las gsum po zhes bya ba ni lus dang /_ngag dang /_yid kyi nyes pa dag go/_/las gnyis zhes bya ba ni rang gis byas pa dang /_gzhan gyis byas pa'o/_/gzhan yang las gnyis
[\[206a.5\]]te/_sems pa'i las dang bsams pa'i las so/_/las dang las phyed ces bya ba ni ji ltar bdag cag gi las gnyis pa'o/_/ris mthun pa'i 'phen pa'i las dang /_ris mthun pa rdzogs par byed pa'i las gnyis dang 'dra bar de dag gis las gnyis te/_zung dang zung ma
[\[206a.6\]]yin pa'o/_/de la zung ni bsam pa dang /_byas pa gang yin pa ste de ni las so/_/zung ma yin pa ni bsam pa nyid yin la/_ma byas pa gang yin pa ste/_de ni las phyed yin no/_/yang sdig to'i las dang /_sdig to dang nye ba'i las te de la sdig to'i las ni 'di lta ste/_bram ze
[\[206a.7\]]gsod pa dang /_ba lang gsod pa dang /_gser rku ba dang /_bla ma'i chung ma'i gan du 'gro ba dang /_chang 'thung ba ste de ni las yin no/_/sdig to dang nye ba'i las ni de las gzhan pa dag ste/_de ni sngon las phyed yin no/_/lam drug cu rtsa gnyis zhes bya ba ni ji ltar bdag
[\[206b\]]
[\[206b.1\]]cag gi rnam par dag pa'i lam bzhi po mngon par shes pa bul ba dka' ba'i lam dang /_mngon par shes pa myur ba dka' ba'i lam dang /_mngon par shes pa bul ba sla ba'i lam dang /_mngon par shes pa myur ba sla ba'i lam dang 'dra bar de dag gis rnam par dag pa'i lam drug cu rtsa
[\[206b.2\]]gnyis te zan mi za ba dang /_mer 'jug pa dang /_ri las mchong ba dang /_chur 'jug pa dang /_ral pa thogs pa dang /_thal bas skud pa dang /_g.yang gzhi thogs pa dang /_dbyug pa la sogs pa mtho ris la sogs pa'i thabs dag go/_/rtog pa bar ma drug cu rtsa gnyis zhes bya ba ni de dag
[\[206b.3\]]gi rtag pa dang /_chad pa'i mtha' dang ldan pa'i lta ba'i rnam pa gtso bo ma yin pa drug cu rtsa gnyis so/_/kha cig na re mi rnams kyi 'phel ba dang /_'grib pa'i dus te bar gyi bskal pa drug cu rtsa gnyis la bya'o zhes kyang zer ro/_/sems can dmyal ba brgya nyi shu zhes bya ba ni yang sos la sogs
[\[206b.4\]]pa'i sems can dmyal ba chen po brgyad dang de dag re re la yang 'khor me ma mur la sogs pa bcu drug bcu drug yod pa spyir bsdoms na brgya nyi shu yod do/_/dbang po brgya nyi shu zhes bya ba ni ji ltar bdag cag gis dbang po nyi shu rtsa gnyis dang 'dra ba de dag gi dbang po brgya nyi shu ste/_de la mig
[\[206b.5\]]gnyis dang /_rna ba gnyis dang /_sna gnyis dang /_lce dang lus dang /_yid dang srog dang /_bde ba dang /_sdug bsngal ba dang yid bde ba dang /_yid mi bde ba dang /_btang snyoms dang /_dad pa dang /_brtson 'grus dang dran pa dang /_ting nge 'dzin dang /_shes rab kyi dbang po nyi shu
[\[206b.6\]]'dod pa de dag 'gro ba drug tu bsgres na brgya nyi shur 'gyur te/_sems can gcig gis kyang de dag bskyed par bya dgos so/_/rdul gyi khams drug cu rtsa gnyis zhes bya ba ni ji ltar bdag cag gi kun du sbyor ba'i gnas phra rgyas dgu bcu rtsa brgyad dang 'dra bar de dag gi kun du sbyor ba'i gnas drug cu rtsa gnyis
[\[206b.7\]]te/_brgya byin gyi gnas la sogs pa'i bde ba'i gnas dag go/_/klu'i rigs bzhi khri dgu stong zhes bya ba ni ji ltar bdag cag gi klu'i rigs bzhi po sgo nga las skye ba dang /_drod gsher las skye ba dang /_rdzus te skye ba dang 'dra bar de dag gi klu'i rigs bzhi khri dgu stong yod do/_/sems
[\[207a\]]
[\[207a.1\]]can gcig gis kyang de dag tu skye bar bya dgos so/_/nam mkha' lding gi rigs bzhi khri dgu stong zhes bya ba ni ji ltar bdag cag gi klu'i rigs bzhi po sgo nga las skyes pa dang /_mngal las skyes pa dang /_drod gsher las skyes pa dang /_rdzus te skyes pa
[\[207a.2\]]dang 'dra bar de dag gi nam mkha' lding gi rigs bzhi khri dgu stong yod do/_/sems can gcig gis kyang de dag tu skye bar bya dgos so/_/kun du rgyu ba'i rigs bzhi khri dgu stong zhes bya ba de dag ni mu stegs can gyi gnas te/_sems can gcig gis kyang de dag thams cad du rab
[\[207a.3\]]tu 'byung bar bya dgos so/_/kun du 'tsho ba'i rigs bzhi khri dgu stong zhes bya ba de dag ni mo'i las la sogs pa bzo'i gnas dag ste/_sems can gcig gis kyang de dag thams cad bslab par bya dgos so/_/gcer bu'i rigs bzhi khri dgu stong zhes bya ba de dag kyang /_mu stegs
[\[207a.4\]]can gyi gnas te sems can gcig kyang de dag rab tu 'byung bar bya dgos so/_/'du shes can gyi gnas bdun zhes bya ba ni de dag gi 'du shes can gyi snyoms par 'jug pa bdun te/_sems can gcig gis kyang de dag bskyed par bya dgos so/_gcer bu'i gnas bdun zhes bya ba
[\[207a.5\]]de dag ni sbyor ba'i lam ste snyoms par 'jug pa de dag gi sems nye bar gtod pa ste/_de dag gis snyoms par 'jug pa de dag la sems nye bar gtod par byed do/_/lha ma yin bdun dang sha za bdun zhes bya ba ni de dag na re sems can re res kyang lha ma yin rnams kyi nang du lan bdun
[\[207a.6\]]dang /_sha za rnams kyi nang du lan bdun skye bar bya dgos so zhes zer ro/_/lha bdun dang /_mi bdun zhes bya ba yang de dag na re sems can re res kyang lha rnams kyi nang du lan bdun dang /_mi rnams kyi nang du lan bdun skye bar bya dgos so zhes zer ro/_/mtsho chen po bdun zhes bya ba ni ma dros
[\[207a.7\]]pa la sogs pa'i mtsho chen po dag go/_/mtsho bdun brgya zhes bya ba ni de dag las gzhan pa'i mtsho dag go/_/de dag gi bsod nams kyi chu ngogs dag ste/_sems can gcig gis kyang de dag thams cad du khrus bya dgos so/_/rmi lam chen po bdun zhes bya ba ni rmi lam
[\[207b\]]
[\[207b.1\]]yun ring po dag go/_/rmi lam bdun brgya zhes bya ba ni de las gzhan pa'i rmi lam yun thung ngu dag go/_/de dag ni sems can gcig gis kyang thams cad blta bar bya ste/_gang gi skye gnas gang du skye bar bya ba des rmi lam de lta bu nyid mthong bar 'gyur ro/_/'bri ba chen po
[\[207b.2\]]bdun po dang /_'bri ba bdun brgya zhes bya ba de dag ni yon tan yongs su nyams pa dag ste/_sems can re re la yang de dag nyams par 'gyur ro/_/'phel ba bdun brgya pa zhes bya ba de dag ni yon tan 'phel ba dag ste/_sems can re res kyang de dag thams cad bskyed par bya dgos
[\[207b.3\]]so/_/sad pa chen po bdun zhes bya ba ni tshangs pa'i 'jig rten la sogs pa'o/_/sad pa bdun brgya zhes bya ba ni 'dod pa'i lha dag go/_/sems can re res kyang yon tan de dag bskyed par bya dgos so/_/g.yang sa chen po bdun zhes bya ba ni ngam grog chen po dag go/_/g.yang sa bdun brgya
[\[207b.4\]]zhes bya ba ni de dag las gzhan pa dag go/_/sems can re res kyang de dag tu lus gtang bar bya dgos so/_/rigs btsun pa drug ces bya ba ni sngar bstan pa'i gnas de dag tu rigs btsun pa drug gdags par bya ste/_nag po'i rigs btsun pa dang /_sngon po'i rigs btsun pa dang /_ser
[\[207b.5\]]po'i rigs btsun pa dang /_dmar po'i rigs btsun pa dang /_dkar po'i rigs btsun pa dang /_mchog tu dkar po'i rigs btsun pa'o/_/de la nag po'i rigs btsun pa ni shen pa la sogs pa'o/_/sngon po'i rigs btsun pa ste/_kun du 'tsho ba'i nyan thos khyim pa dag go/_/ser po'i rigs
[\[207b.6\]]btsun pa ni kun du 'tsho ba'i nyan thos rab tu byung ba dag go/_/dmar po'i rigs btsun pa ni shAkya'i sras kyi dge sbyong dag go/_/dkar po'i rigs btsun pa ni gcer bu'i rab tu 'byung ba dag go/_/mchog tu dkar ba'i rigs btsun pa ni 'di lta ste/_nan+da dang /_bat+sa dang /_kri ki dang /_sang+k+ri
[\[207b.7\]]ki dang /_gnag lhas kyi bu kun du rgyu yin no/_/mngon par mtho ba bcu zhes bya ba ni bdag cag gi mi slob pa'i chos bcu po dag dang 'dra ba de dag gi 'dod chags dang bral ba'i lam bcu'o/_/kha cig na re mngon par mtho ba dang bcu zhes bya ba ni mi'i rgyal po chen po bzhi dang /_lha'i rgyal po chen
[\[208a\]]
[\[208a.1\]]po bzhi dang /_brgya byin nyid dang /_bdud nyid do zhes kyang zer ro/_/skyes bu chen pos brgyad ces bya ba ni ji ltar bdag cag gi sa brgyad po bsam gtan bzhi dang /_gzugs med pa bzhi po dag dang 'dra bar de dag gi tshangs pa'i gnas gzhan brgyad yod de de dag tu
[\[208a.2\]]sems can re res kyang skye bar bya dgos so/_/yang na skyes bu chen po sa brgyad ni gtso bo nyid dang /_dbang phyug nyid dang /_phra ba nyid dang /_chen po nyid dang /_thag ring po mthong ba dang /_thos pa dang /_dran pa dang /_rnam par shes pa'o/_/de dag yod na bya ba bzhir 'gyur te/_thams cad shes pa nyid dang /_brda sprod pa nyid dang /_
[\[208a.3\]]ci 'dod par spyod pa nyid dang /_thogs pa med pa nyid do/_/mtshams sbyar zhing zhes bya ba ni bar ma do'i srid pas so/_/'khor nas zhes bya ba ni skye ba'i srid pas so/_/sdug bsngal mthar byed do zhes bya ba ni thar pa thob par byed pa'o/_/skud pa'i dru bu zhes bya ba ni skud pa'i gong bu'o/_/steng gi
[\[208a.4\]]nam mkha' las 'phangs pa zhes bya ba ni ri'i sgang nas 'phangs pa'o/_/gzangs pa zhes bya ba ni brgyad pa na'o/_/sa la bab pa zhes bya ba ni sa la 'gro ba'o/_/de bzhin du byis pa'am mkhas pa gang dag yin pa dag kyang de dag tu bskal pa chen po brgyad khri bzhi stong du mtshams sbyor
[\[208a.5\]]zhing 'khor nas sdug bsngal mthar byed do zhes bya ba ni dper na skud pa'i dru bu yang ba steng gi nam mkha' las 'phangs pa gzangs pa na bar skabs su mi thogs par sa la 'bab pa de bzhin du byis pa'am/_mkhas pa gang dag yin pa de dag kyang /_skye gnas gtso bo dang ldan pa khri bzhi
[\[208a.6\]]stong la sogs pa ji skad bstan pa de dag tu spyir bskal pa chen po brgyad khri bzhi stong du mtshams sbyor zhing 'khor nas sdug bsngal mthar byed cing grol bar 'gyur ro zhes bya ba'i tha tshig go/_/kha cig na re nag po'i rigs btsun pa bskal pa chen po bzhi stong 'khor zhing mtshams sbyor la de bzhin
[\[208a.7\]]du sngon po'i rigs btsun pa dang /_ser po'i rigs btsun pa dang /_dmar po'i rigs btsun pa dang /_dkar po'i rigs btsun pa dang /_mchog tu dkar po'i rigs btsun pa dag tu yang bskal pa chen po khri bzhi stong 'khor zhing mtshams sbyor ba de dag spyir bsdoms na bskal pa
[\[208b\]]
[\[208b.1\]]chen po brgyad khri bzhi stong du 'gyur ro zhes kyang zer ro/_/gal te dus zad pas grol ba yin no/_/'o na ci'i phyir tshul khrims la sogs pa spyod par byed snyam du dogs pa'i phyir de la dge sbyong ngam bram ze gang 'di skad ces zhes bya ba la sogs pa smras so/_/tshul khrims zhes bya ba ni 'tshe ba
[\[208b.2\]]la sogs pa las ldog pa'o/_/brtul zhugs zhes bya ba ni mtshan mo za ba la sogs pa'i nges pa'o/_/dka' thub ces bya ba ni du ba rngub pa la sogs pa tshangs par spyod pa las ldog pa'o/_/yongs su ma smin pa zhes bya ba ni 'bras bu ma gyur pa'o/_/yongs su smin par bya zhes bya ba ni
[\[208b.3\]]'bras bu las sbyar bar bya ba'o/_/reg par byas nas zhes bya ba ni spyad nas so/_/byang bar bya'o zhes bya ba ni zad par bya'o/_/bde ba dang sdug bsngal 'di ni nges pa yin no zhes bya ba ni mthar thug par bya'o/_/yar skye ba dang mar 'grib pa ni mi srid do zhes bya ba la yar skye ba zhes bya ba ni
[\[208b.4\]]bskal pa chen po brgyad khri bzhi stong las lhag pa'o/_/mar 'grib pa zhes bya ba ni de dag pas nyung ba ste/_des na gnyis ka yang mi srid de/_de kho na'i mtha' myong nas grol bar 'gyur ro zhes bya ba'i tha tshig go/_/'di lta bu nyid dang gzhan ma yin pas zhes bya ba la 'di lta bu nyid ces bya ba ni yar
[\[208b.5\]]skye ba'o/_/gzhan zhes bya ba ni mar 'grib pa'o/_/ma yin pas zhes bya ba ni mi srid pas so/_/yang na 'di lta bu nyid ces bya ba ni kho bos sngar ji skad brjod pa'i rim pas so/_/gzhan ma yin pas zhes bya ba ni gal te de skad mi brjod na rnam pa gang gis kyang de brjod par mi 'gyur ro zhes bya
[\[208b.6\]]ba'i tha tshig go/_/'khor ba gzhal lo zhes bya ba ni rnam par phye ba'o/_/chos 'di de 'dra ba zhes bya ba ni dus kyi ngo bo nyid kyis grol bar smra ba dang /_mthar 'dzin par lta ba zhes bya ba'i tha tshig go/_/mi pham gyi lta ba'i rnam pa bshad zin to//_//gal te 'ga' zhig kho bo'i gan du
[\[208b.7\]]'ongs te/_'di skad ces 'jig rten pha rol yod dam zhes 'dri ba 'drin zhes bya ba la sogs pa la yod dam zhes bya ba ni dri ba gcig pa ste/_rtag par 'dzin pa'o/_/'di ltar shi ba'i 'jig rten gzhan du 'gro bar lta ba'i phyir ro/_/med dam zhes bya ba ni dri ba gnyis pa ste/_chad par 'dzin pa'o/_/
[\[209a\]]
[\[209a.1\]]'di ltar shi ba'i 'og tu bdag chad par lta ba'i phyir ro/_/yod pa dang med pa yin nam zhes bya ba ni dri ba gsum pa ste/_rtag pa dang chad par 'dzin pa'o/_/'di ltar bdag tu 'dod pa'i 'jig rten la rtag pa dang chad par 'dzin pa'i phyir te/_dper na sprul pa po'i tshangs pa
[\[209a.2\]]gang yin pa de ni rtag pa yin la/_des sprul pa gang yin pa de ni mi rtag pa yin pas/_kha cig ni rtag pa yin la/_kha cig ni mi rtag pa yin no zhes tshangs pa'i dra ba'i mdo las rgya cher gsungs pa bzhin no/_/yod pa yang ma yin med pa yang ma yin nam zhes bya ba ni dri ba bzhi pa ste/_rtag pa la rtag
[\[209a.3\]]pa nyid dang /_mi rtag pa la mi rtag pa nyid gnyis ka mi rigs pa'i phyir gnas skabs su gtogs pa'i dri ba'o/_/de dag ni re zhig yod pa tsam dri ba yin no/_/bye brag tu dri ba de dag gi dbang du byas nas de bzhin du gal te zhes bya ba la sogs pa dri ba bzhi smras so/_/'jig rten pha rol 'di lta
[\[209a.4\]]bu nyid dang 'di lta bu nyid ma yin nam zhes bya ba ni bye brag tu dri ba gcig ste/_'di lta bu nyid ces bya ba ni rnam pa 'di lta bu nyid do/_/dang zhes bya ba'i sgra ni'am zhes gang yang rung ba cig gzung ba'i don du mi lta'o/_/dang zhes bya ba ni sgra nyid kyis gnyis ka bsdu ba'i don du blta'o/_/ma yin pa zhes bya ba'i sgra ni dgag
[\[209a.5\]]pa'i don to/_/des na 'jig rten pha rol 'jig rten 'di'i rnam pa dang 'dra ba 'di lta bu nyid kyang yin la/_'jig rten 'di'i rnam pa dang 'dra ba 'di lta bu nyid kyang ma yin te/_cung zhig mi 'dra ba nyid kyang yod pa'i phyir ro zhes 'dra ba yang yin no/_/mi 'dra ba yang yin nam zhes 'dri'o/_/'jig rten
[\[209a.6\]]pha rol gzhan nyid dang /_gzhan ma yin nam zhes bya ba ni bye brag tu 'dri ba gnyis pa ste/_'jig rten pha rol 'di las gzhan pa nyid kyang yin la/_gzhan pa nyid kyang ma yin te/_cung zad 'dra ba yang yod pa'i phyir ro zhes gzhan yang yin la/_gzhan pa nyid kyang ma yin no zhes 'dri'o/_/'jig
[\[209a.7\]]rten pha rol gzhan ma yin pa nyid ma yin nam zhes bya ba ni bye brag tu dri ba gsum pa ste/_'jig rten pha rol 'jig rten 'di las gzhan pa nyid kyang yin la/_gzhan ma yin pa nyid kyang ma yin pa'ang yin te/_gzhan yin dang /_gzhan ma yin pa nyid gnyis ka yang mnyam du yod pa'i phyir ro zhes
[\[209b\]]
[\[209b.1\]]gzhan ma yin pa yang yin la/_gzhan ma yin pa nyid kyang ma yin nam zhes 'dri'o/_/'jig rten pha rol de nyid dang /_de nyid ma yin pa ma yin nam zhes bya ba ni bye brag tu dri ba bzhi pa ste/_'jig rten pha rol 'jig rten 'di nyid kyang yin la/_'di nyid ma yin pa yang yin te/_de nyid dang de nyid ma yin pa gnyis
[\[209b.2\]]ka yang mnyam du yod pa'i phyir ro zhes de nyid kyang yin la de nyid ma yin pa yang yin nam zhes 'dri'o/_/de la 'dri ba dang po la ni 'di lta bu nyid gtso che'o/_/gnyis pa la ni gzhan nyid gtso che'o/_/gsum pa la ni gzhan nyid dang /_gzhan ma yin pa nyid mnyam pa'o/_/bzhi pa la ni de nyid
[\[209b.3\]]dang /_de nyid ma yin pa mnyam par shes par bya'o/_/'di'i kun nas slong ba ni bye brag tu smra ba'i gzhung las mu stegs can lha mi spong bar smra ba dag dman zhing rmongs rtul ba yin la/_gzhan gyi tshig dang 'gal bar byed mi nus shing cha gcig bzung ba mi bzang ngo snyam du sems shing cha
[\[209b.4\]]gcig bzung na pha rol po'i yid mi dga' zhing gnod par gyur na bdag gis lhar skye ba spang bar 'gyur bas bdag la mi mthun par smra ba bla'o snyam nas/_gal te 'ga' zhig kho bo'i gan du 'ongs te/_'di skad ces 'jig rten pha rol yod dam zhes 'dri ba 'dri na kho bo de la 'jig rten pha
[\[209b.5\]]rol yod do zhes lan 'debs par byed do/_/'jig rten pha rol med dam zhes 'dri ba 'dri na de la kho bos med do zhes lan 'debs par byed do/_/'jig rten pha rol yod pa dang med pa yin nam zhes 'dri ba 'dri na de la kho bos yod pa dang med pa yin no zhes lan 'debs par byed do/_/'jig rten pha
[\[209b.6\]]rol yod pa yang ma yin med pa yang ma yin nam zhes 'dri ba 'dri na de la kho bos yod pa yang ma yin med pa yang ma yin no zhes lan 'debs par byed do zhes yod pa tsam du 'dri ba dang /_de dag gi bye brag 'dri ba rgya cher 'di skad du bstan pa de ltar lta zhing de skad smra'o zhes 'byung ngo /_/chos 'di de 'dra ba
[\[209b.7\]]zhes bya ba ni kun du rmongs pa mang ba'i phyir rtag pa dang chad par smra ba dang /_bdag tu smra ba zhes bya ba'i tha tshig go/_/nog can gyi lta ba'i rnam pa bshad zin to//_//skyes bu gang zag ces bya ba ni sems can no/_/so sor myong ba zhes bya ba ni bde ba dang sdug bsngal nyams su myong ba'o/_/
[\[210a\]]
[\[210a.1\]]sngon byas pa'i rgyu las byung ba zhes bya ba ni sngon gyi las kyi rgyu las byung ba'o/_/dka' thub kyis 'byang bar 'gyur la zhes bya ba ni brtul zhugs drag pos 'byang bar 'gyur ba'o/_/mi bya bar chu lon gyis zlog pa zhes bya ba ni lhag par ma spyad pas 'jug par mi bya ba'o/_/zag
[\[210a.2\]]pa med do zhes bya ba ni las kun du mi spyod pa'o/_/sdug bsngal mthar byed pa zhes bya ba ni mya ngan las 'das pa'o/_/'di'i kun nas slong ba ni bye brag tu smra ba'i gzhung las mu stegs can dag gis byed pa don med pa dang /_las mi byed pa'i ngang tshul can gyi mi dag phyug pa nor mang ba longs
[\[210a.3\]]spyod che bar mthong nas/_de dag 'di snyam du sems te skyes bu gang zag gis so sor myong bar 'gyur ba gang yin pa de dag thams cad ni sngon byas pa'i rgyu las byung ba yin no/_/las rnying pa rnams ni dka' thub kyis 'byang bar 'gyur la las sar pa rnams ni mi bya bar chu lon gyis bzlog par bya ste/_
[\[210a.4\]]de ltar na phyi ma la zag pa med do/_/zag pa med na las zad do/_/las zad na sdug bsngal zad do/_/sdug bsngal zad na sdug bsngal mthar byed par 'gyur ro zhes de dag de ltar lta zhing de smra'o zhes 'byung ngo /_/'o na chos 'di pa yang sngon byas pa'i rgyu las byung bar 'dod na/_ci'i phyir
[\[210a.5\]]de dag lta ba'i rnam par mi 'gyur la mu stegs can rnams la ni lta ba'i rnam par 'gyur zhe na/_chos 'di pa dag ni kha cig sngon byas pa'i rgyu las byung bar yang 'dod la/_kha cig da ltar gyi skyes bu'i rtsal las byung bar 'dod pas de dag la ni lta ba'i rnam par mi 'gyur gyi/_mu stegs can dag ni
[\[210a.6\]]thams cad sngon byas pa'i rgyu las byung bar 'dod la/_de dag lta ba'i rnam par 'gyur ro/_/chos 'di de 'dra ba zhes bya ba ni skyes bu'i rtsal la skur pa 'debs pa dang /_dka' thub kyis dag pa dang /_shes pa la skur pa 'debs pa zhes bya ba'i tha tshig go/_/gcer bu pa'i lta
[\[210a.7\]]ba'i rnam pa bshad zin to//_//mu stegs can gyi gnas zhes bya ba la/_mu stegs can zhes bya ba ni gang dag la chu klung du 'jug pa'i thar pa'i lam yod pa de dag ni mu stegs can no/_/de dag gi gnas ni brten te 'byung ba'i gnas zhes bya ba'i tha tshig go/_/yang dag
[\[210b\]]
[\[210b.1\]]rgyal ba can zhes bya ba ni ston pa'i ming ngo /_/byung nas ring po ma lon zhes bya ba ni byung ma thag go/_/yang dag 'jog ces bya ba ni dben par gnas pa'o/_/kye ma zhes bya ba ni ngo mtshar che ba'i tshig yin no/_/yun ring mo ring mo zhig nas zhes bya ba ni gus pa'i phyir lan gnyis su bzlas so/_/
[\[210b.2\]]tshul dang mthun pa zhes bya ba ni bzang ba'o/_/bsam gtan zhes bya ba ni dge ba'i don la sems pa'o/_/dbang po rnams tshim par gyur zhes bya ba ni ting nge 'dzin gyis brtas par gyur pa'o/_/byad bzhin zhes bya ba ni mig la sogs pa'i dbang po rnams dang bas nye bar zhi ba nyid do/_/yon tan
[\[210b.3\]]can dag ces bya ba ni tshul khrims la sogs pa'o/_/bden pa'i bsam pas rab tu byung ba zhes bya ba la/_bden pa zhes bya ba ni brdzun gyi tshig dang bral ba'o/_/de'i phyir gang la bden pa'i bsam pa yod par de'i rab tu byung ba ni bden pa'i bsam pas rab tu byung ngo /_/chos thams cad mi 'tshe
[\[210b.4\]]ba'i gzhi las byung ba zhes bya ba ni mi 'tshe ba gtso bor byed pa ste/_mi 'tshe ba ni srog gcod pa spangs pa'o/_/'dis ni sems can la 'tshe ba spangs pa bstan te/_de yang snying rje las 'gyur bas de'i phyir dge ba'i chos thams cad kyi gtso bo ni snying rje yin par bstan to/_/zhi ba zhes bya ba ni
[\[210b.5\]]legs par byed pa'i phyir ro/_/rga ba med par zhes bya ba ni rga ba dang bral ba'i phyir ro/_/'chi ba med pa zhes bya ba ni mi 'chi ba'i chos nyid yin pa'i phyir ro/_/nyams pa med pa zhes bya ba ni re zhig nyams pa med pa'i phyir ro/_/gnas zhes bya ba ni yod pa nyid dang ldan pa'i phyir ro/_/mya ngan
[\[210b.6\]]las 'das pa zhes bya ba ni nyon mongs pa'i me zhi bar byed pa'i phyir ro/_/rnam grangs zhes bya ba ni rgyu tha dad pa ma yin pa don gcig la sgra'i rnam grangs su brjod pa'o/_/de ni tshangs pa'o zhes bya ba ni mya ngan las 'das pa gang yin pa de ni tshangs pa yin te/_don dam pa'i dge ba yin pa'i phyir
[\[210b.7\]]dang /_sdug bsngal med pa'i phyir te/_gzhan ci yang ma yin no zhes bya ba'i tha tshig go/_/tshangs pa'i 'jig rten du gzhol bar bya zhes bya ba ni tshangs pa'i 'jig rten du skye ba'i phyir dus thams cad don du gnyer ba nyid yod pa'i phyir ro/_/tshangs pa'i 'jig rten du 'bab pa zhes bya ba ni de thob par
[\[211a\]]
[\[211a.1\]]bya ba'i phyir 'bad pa chen po byed pa'i phyir ro/_/tshangs pa'i 'jig rten du bab pa zhes bya ba ni 'bad pa chen po byed pa mi spong ba'i phyir ro/_/tshangs pa'i 'jig rten yang de lta bu yin zhes bya ba la yang zhes bya ba'i sgra ni yid ches pa yin no/_/de lta bu zhes bya ba'i sgra ni de 'dra ba
[\[211a.2\]]zhes bya ba'i don yin no/_/des na 'dir tshangs pa'i 'jig rten yang mya ngan las 'das pa de lta bu yin par yid ches so zhes bya ba'i tha tshig go/_/de 'dra ba yin no zhes bya ba ni rnam pa de 'dra ba yin no zhes bya ba'i tha tshig go/_/de lta bu yin zhes bya ba dang de 'dra ba yin zhes bya ba'i tshig gnyis smos pa ni
[\[211a.3\]]tshangs pa'i 'jig rten gyi yon tan yang dag par bstan pa'i phyir ro/_/tshangs pa'i 'jig rten dang skal ba mnyam pa zhes bya ba ni tshangs pa'i 'jig rten gyi nang du'o/_/sgrub pa zhes bya ba ni thob par byed pa'o/_/mya ngan las 'das pa la gzhol zhes bya ba ni mya ngan las 'das pa thob pa'o/_/thams
[\[211a.4\]]cad du zhes bya ba ni kun du'o/_/sgra zhes bya ba ni bsngags so/_/grags zhes bya ba ni thos pa'o/_/rnyed pa zhes bya ba ni chos gos la sogs pa'o/_/bkur sti zhes bya ba ni mchod pa'o/_/byung bar gyur te zhes bya ba ni skyes par gyur pa'o/_/sman zhes bya ba ni nad zhi bar bya ba'i phyir thabs su gyur pa'i
[\[211a.5\]]rtsi'o/_/rtsa ba zhes bya ba ni gla sgang la sogs pa'o/_/sdong bu zhes bya ba ni tsan dan la sogs pa'o/_/'dab ma zhes bya ba ni ko sha ta k+ki la sogs pa'o/_/me tog ces bya ba ni shing nim pa'i me tog la sogs pa'o/_/'bras bu zhes bya ba ni a ru ra la sogs pa'o/_/'jam pa zhes bya ba ni
[\[211a.6\]]cung zad [(]rgong [,]rgod [)]ba'o/_/rgyu ma mchis zhes bya ba ni rgyu med pa ste/_nang gi byed rgyu med pa'i phyir ro/_/rkyen ma mchis zhes bya ba ni phyi rol gyi byed rgyu med pa'i phyir ro/_/mi mdzad na zhes bya ba ni mi byed na'o/_/me phung zhes bya ba ni me sbar pa'i phung po'o/_/'dod pa'i rgyu zhes bya ba ni phra rgyas ma
[\[211a.7\]]spangs pa'i phyir ro/_/'dod pa'i gzhi zhes bya ba ni yul nye bar gnas pa'i phyir ro/_/'dod pa'i gnas zhes bya ba ni tshul bzhin ma yin pa yid la byed pa'i nye bar gnas pa'i phyir ro/_/kha cig na re lhag par chags pa chung ngu dang 'bring dang chen po'i gnas skabs yin no zhes zer ro/_/
[\[211b\]]
[\[211b.1\]]sdug bsngal zhes bya ba ni srog nyams pa la sogs pa'o/_/dus zhes bya ba ni ston gyi dus la sogs pa'o/_/bdud rtsi zhes bya ba ni mya ngan las 'das pa'o/_/don du gnyer zhes bya ba ni yid kyis so/_/tshol zhes bya ba ni lus dang ngag gis so/_/'di nyid kyi zhes bya ba ni dus de nyid kyi'o/_/
[\[211b.2\]]lha zhes bya ba ni lha nyid do/_/rgyu ba zhes bya ba ni phan tshun 'gro ba'o/_/gangs kyi ngos dang nye bar zhes bya ba ni ri gangs kyi lho phyogs kyi ngos dang nye ba'o/_/chu klung skal ldan shing rta'i 'gram zhes bya ba ni chu klung gang gA'i pha rol te/_ha cang yang mi ring ha cang yang mi nye ba'i bar zhes bya ba'i tha tshig go/_/
[\[211b.3\]]shAkya zhes bya ba ni gzhan gyis mi nus pa'i las byed pa'i phyir nus pa zhes bya'o/_/ltas pa zhes bya ba ni skar ma brtsi ba ste/_ltas kyi bstan bcos kyi mtshan ma la spyod pa'i phyir ro/_/mtshan mkhan zhes bya ba ni mtshan gyi bye brag go/_/'khor los sgyur ba'i rgyal po zhes bya ba ni gser gyi
[\[211b.4\]]'khor lo nam mkha' la 'gro bas rgyal srid sgyur bar byed pa'i phyir ro/_/mtha' bzhir zhes pa ni rgya mtsho bzhi'i mthar ro/_/rgyal ba zhes bya ba ni dpa' ba'o/_/chos kyi rgyal po zhes bya ba ni rigs pas rgyal srid bdag gir byas pa'i phyir ro/_/chos dang ldan pa zhes bya ba ni chos spyod pa'i
[\[211b.5\]]phyir ro/_/rin po che sna bdun dang ldan pa zhes bya ba ni rin po che sna bdun gyi dbang phyug go/_/ldan pa zhes bya ba'i sgra ni 'dir dbang ba la bya'i 'thob pa ni ma yin no/_/gzhan du sems can du bgrang ba ma yin pa dag pa dang ldan par 'gyur bas de ltar mi bzhed de 'thob pa dang 'thob pa med pa ni rang
[\[211b.6\]]gi rgyud du gtogs pa yin no zhes gsungs pa'i phyir te/_de lta bas na de dag la de 'dod dgur dbang byed pa yin no zhes bye brag tu smra ba'i gzhung las byung ngo /_/nor bu rin po che zhes bya ba ni sgron ma'i ched kyi nor bu rin po che'o/_/khyim bdag rin po che zhes bya ba ni mdzod kyi bdag po'o/_/dmag
[\[211b.7\]]dpon rin po che zhes bya ba ni dmag gi bdag po'o/_/glang po che la sogs pa sems can du bgrang ba dag ji ltar gzhan gyi las kyis 'byung bar 'gyur zhe na/_'ga' yang gzhan gyi las kyis 'byung ste/_'di ltar de dang 'brel ba'i las kyis 'phangs par zad kyi de dag 'byung ba ni rang gi
[\[212a\]]
[\[212a.1\]]las kyis tshogs pa kho na las 'byung ngo zhes bye brag tu smra ba rnams kyi gzhung lugs las 'byung ngo /_/dpa' ba zhes bya ba ni 'jigs pa'o/_/rtul phod pa zhes bya ba ni mthu phun sum tshogs pa'o/_/yan lag mchog gi gzugs dang ldan pa zhes bya ba ni yan lag mdzes
[\[212a.2\]]pa mchog gi gzugs dang ldan pa'o/_/pha rol gyi sde rab tu 'joms pa zhes bya ba ni pha rol gyi sgrub pa pham par byed pa ste/_rang gi las la bag yod ces bya ba'i tha tshig go/_/ma lus pa zhes bya ba ni thams cad dam gcugs med pa'o/_/gnod par sngo ba med cing zhes bya ba ni 'gran zla med
[\[212a.3\]]pa'o/_/'tshe ba med pa zhes bya ba ni gnod pa med pa'o/_/chad pa med cing zhes bya ba ni nor 'phrog pa med cing ngo /_/mtshon gyis bda' ba med la zhes bya ba ni gsod pa med la'o/_/chos dang mthun pa zhes bya ba ni chom rkun la sogs pa shom pa med pa'i rigs pa dang mthun zhing ngo /_/snyoms pas
[\[212a.4\]]zhes bya ba ni sdig pa dang ma 'dres pa dang /_chos bstan pas so/_/gnas par 'gyur ro zhes bya ba ni skyong bar 'gyur ro/_/skra dang kha spu bregs te zhes bya ba ni 'dod chags bral pa'i rjes su mthun par byed pa'i phyir dang /_mi 'bral bar bya ba'i phyir gnyis ka bregs te'o/_/bgos nas zhes bya ba ni
[\[212a.5\]]gyon nas so/_/de bzhin gshegs pa zhes bya ba ni dngos po thams cad kyi ngo bo nyid ji lta ba de bzhin du gshegs pa dang /_sems can 'dul ba ji lta ba de bzhin du gshegs pa dang /_nyes pa bag chags dang bcas pa yang mi 'byung ba ji lta ba de bzhin du gshegs pa yang /_de'i dang po'i smon lam ji
[\[212a.6\]]ltar gyur pa de bzhin du mdzad pa ma lus par mdzad par gyur pas de bzhin gshegs pa zhes bya'o/_/dgra bcom pa zhes bya ba ni 'gro ba mtha' dag gis mchod par 'os pa'i phyir ro/_/yang mi skye ba'i chos can yin pa'i phyir dang /_nyon mongs pa'i bag chags dang bcas pa'i dgra bcom pa'i phyir
[\[212a.7\]]dgra bcom pa zhes bya'o/_/yang dag par rdzogs pa'i sangs rgyas zhes bya ba ni yang dag par rdzogs par sangs rgyas pa zhes bya ba ste mi slu ba'i mkhyen pa phyin ci ma log pa yang dag par shes bya'i don ma lus pa mtha' dag rdzogs par thugs su chud cing sangs rgyas pa mkhyen pa'i mthu thogs pa kha bye ba dang
[\[212b\]]
[\[212b.1\]]ldan pas rang nyid kyis sangs rgyas par pad+ma kha bye ba lta bu dang /_nyon mongs pa can dang nyon mongs pa can ma yin pa'i kun du rmongs pa'i gnyid dang gtan du bral ba'i phyir mi gnyid sangs pa dang 'dra bar sangs rgyas pa'o/_/rnam par grags pa'i sgra dang ldan pa zhes bya ba ni grags pa snyan pa dang ldan
[\[212b.2\]]pa'o/_/lung bstan zhes bya ba ni rgya cher bstan pa'o/_/rigs smra ba zhes bya ba ni bram ze ni rigs mchog yin no zhes bya ba la sogs pa smra'o/_/rus smra ba zhes bya ba ni kauN+Di n+ya'i rigs mchog yin no zhes bya ba la sogs pa smra'o/_/shed bur smra ba zhes bya ba ni bram ze gzhon nu lo bzhi bcu ma lon
[\[212b.3\]]pa brtul zhugs dang klog pa la sogs pas mtho bar smra ba'o/_/rgyags pa dang nga rgyal nges par bcom pa dag gis zhes bya ba la/_rgyags pa zhes bya ba ni rang gi yon tan la ltos pas khengs par byed pa'o/_/nga rgyal zhes bya ba ni gzhan las khyad zhugs par rtogs pas khengs par byed pa'o/_/
[\[212b.4\]]de ltar na rgyags pa dang /_nga rgyal nges par bcom zhing yongs su spangs pa dag gis zhes bya ba'i tha tshig go/_/bsags pa zhes bya ba ni tshogs pa'i rang bzhin no/_/de dag kun gyi mtha' zad cing /_/zhes bya ba ni mthar zad par 'gyur ba'o/_/mthon po'i zhes bya ba ni dngos po 'phangs
[\[212b.5\]]mtho ba rnams so/_/de rnams kyi mtha' ltung 'gyur zhes bya ba mthar rdib par 'gyur ba'o/_/phrad pa zhes bya ba ni tshogs pa'o/_/de'i mtha' ni 'bral ba ste zhes bya ba ni mthar 'bye bar 'gyur ba'o/_/gson po zhes bya ba ni srog gi dbang po dang ldan pa'o/_/de'i mtha' ni 'chi bar 'gyur ba yin no/_/
[\[212b.6\]]dus kyi chos dang ldan par gyur to zhes bya ba la dus zhes bya ba ni/_'tsho ba'i dus te 'chi ba'o/_/chos zhes bya ba ni ngo bo nyid de/_dus kyi chos de dang ldan par gyur to zhes bya ba ni shi'o zhes bya ba'i tha tshig go/_/khyogs zhes bya ba ni 'dir khri yin no/_/brgyan te zhes bya ba ni mdzes par byas pa'o/_/
[\[212b.7\]]bskyal nas zhes bya ba ni khyer nas so/_/mya ngan bsang ba byas nas zhes bya ba la mya ngan zhes bya ba ni nang gi gdung ba'o/_/de bsang ba ni/_kye ma 'du byed mi rtag ste/_/skye zhing 'jig pa'i chos can yin/_/skyes nas 'jig par 'gyur ba ste/_/de dag nye bar zhi ba bde/_/zhes bya ba la sogs
[\[213a\]]
[\[213a.1\]]pa'i chos la so sor brtags pas bsang ba byas so/_/zhugs zhes bya ba ni 'ongs pa'o/_/ngo mtshar ces bya ba ni sngon ma mthong ba'i phyir ro/_/rmad du byung ba zhes bya ba ni sngon ma thos pa'i phyir ro/_/slob dpon gyi dpe mkhyud ces bya ba ni snying po'i blos bzung ba'i bstan
[\[213a.2\]]bcos gya tshom du gzhan la mi ston pa ste/_khu tshur shin tu bcangs pa dang 'dra'o/_/shin tu zhes bya ba ni te por ro/_/lha'i mig ces bya ba ni thag ring ba dang /_cha phra ba dang /_bsgribs pa mthong ba'i phyir ro/_/yul gzhan na 'dug pa'i gzugs zhes bya ba ni gser gling na rgyal po gser bdag
[\[213a.3\]]dus la bab pa'i chung ma mer mchongs pa la sogs pa'o/_/lha'i rna ba las zhes bya ba ni thag ring ba dang /_cha phra ba dang bsgribs pa'i sgra thos pa'i phyir ro/_/sgra yid du 'ong ba dag ces bya ba ni lha dag steng gi bar snang du rgyu ba'i sgra la sogs pa'o/_/khrims su bya ba zhes bya ba ni rnam par gzhag par
[\[213a.4\]]bya ba'o/_/ljongs rgyur zhes bya ba ni yul gzhan du 'gyur ro/_/'dod pa dag la ma rol te zhes bya ba ni yul rnams la ma spyad de zhes bya ba'i tha tshig go/_/thugs byung nas zhes bya ba ni dga' ba dang bral ba'o/_/dka' ba byed pa zhes bya ba ni dbugs 'gog pa la sogs pa dka' thub drag po'o/_/ci
[\[213a.5\]]yang med pa zhes bya ba ni 'bras bu med pa'o/_/ji bder zhes bya ba la sogs pa ni dbugs rngub pa dang dbugs 'byung ba'i rgyu las byung ba khong sbos pa'i bsam gtan las phyir log pa'i phyir ro/_/dbugs rngub pa zhes bya ba ni rlung nang du 'jug pa'o/_/dbugs 'byin pa zhes bya ba ni rlung phyir 'byung
[\[213a.6\]]ba'o/_/'bras chan zhes bya ba ni nas brdungs pa'i chan te/_tshal tshol gyi chan zhes bya ba'i tha tshig go/_/rgya chen po zhes bya ba ni rgyu mthun pa che ba'i phyir dang /_tshad che ba'i phyir ro/_/de nyid 'bras chan la sogs pa bstan te/_'bras chan 'brum bu gcig la sogs gsol ba las phyir log pa'i
[\[213a.7\]]phyir ro/_/zhun mar dang 'bru mar dag gis sku dag kyang skud par mdzad ces bya ba ni dri ma dang rdzab 'chang ba'i brtul zhugs las phyir log pa'i phyir ro/_/chu dron po zhes bya ba ni cung zad dro ba'o/_/grong sde 'dong zhes bya ba ni grong gi ming ngo /_/lan bcu drug bzlas zhes bya ba ni stong dang /_lnga brgya dang /_
[\[213b\]]
[\[213b.1\]]nyis brgya lnga bcu dang /_brgya nyi shu rtsa lnga dang /_drug cu rtsa gnyis dang /_sum cu rtsa gnyis dang /_bcu drug dang /_brgyad po dag bzho ba dang /_blud pa gnyis gnyis bzlas pa'i rim gyis lan bcu drug tu 'gyur te/_'di ltar ba stong bzhos nas de dag gi 'o ma stong po de dag nyid la blud nas
[\[213b.2\]]yang ba de dag bzhos pa'i 'o ma lnga brgya la blud pa dang /_lnga brgya bzhos pa'i 'o ma nyis brgya lnga bcu la blud pa dang /_nyis brgya lnga bcu bzhos pa'i 'o ma brgya nyi shu rtsa lnga la blud pa dang /_brgya nyi shu rtsa lnga bzhos pa'i 'o ma drug cu rtsa gsum la blud pa dang /_drug cu rtsa gsum bzhos pa'i
[\[213b.3\]]'o ma sum cu rtsa gnyis la blud pa dang /_sum cu rtsa gnyis bzhos pa'i 'o ma bcu drug la blud pa dang /_bcu drug bzhos pa'i 'o ma brgyad la blud pa dang /_brgyad bzhos pa'i 'o ma byang chub sems dpa'i mgur du gsol lo zhes bya bar sbyar ro/_/'o ma sbrang rtsi dang bsres pa zhes
[\[213b.4\]]bya ba ni 'o thug sbrang rtsi dang bsres pa'o/_/mngon par bstod pa ni zhes bya ba ni/_thub pa dag gis mngon mthong ba'i/_/sangs rgyas de dag rdzu 'phrul che/_/de dag dang ni khyod mthong na/_/tha dad bgyi ba ma mchis so/_/zhes bya ba la sogs pa gzhung 'di nyid las 'og nas 'byung ba
[\[213b.5\]]dag gis mngon par bstod pa na'o/_/rtswa bkra shis 'tshong ba zhes bya ba ni/_rtswa bkra shis bya ba 'tshong ba'i mi'o/_/byang chub kyi gzhi zhes bya ba ni rdo rje'i gdan no/_/rtswa ma 'khrugs pa zhes bya ba ni rtswa'i kha phyogs gcig tu blta ba'o/_/dran pa kun du ma 'khrul pa zhes bya ba ni lang long
[\[213b.6\]]du ma gyur pa'o/_/skyil mo krung bcas te zhes bya ba ni skyil mo krung byas te'o/_/sku drang por bsrangs nas zhes bya ba ni drang por rnam par bzhag nas te/_ting nge 'dzin dang rjes su mthun par mdzad ces bya ba'i tha tshig go/_/dran pa phyogs pa gzhag ste zhes bya ba ni mi mthun pa'i phyogs
[\[213b.7\]]las phyir phyogs pa dang /_dmigs pa la phyogs par brtson pa ste/_sna'i rtse mor gtad cing dbugs 'byung ba dang /_rngub pa'i dmigs pa'o/_/zag med ces bya ba ni 'dod pa dang /_gzugs dang gzugs med pa na spyod pa'i nyon mongs pa zag pa zhes bya ba ni 'khor ba 'jog pa'i mtshan nyid
[\[214a\]]
[\[214a.1\]]dag gi gnyen po bsgom pas de dag zad pa gang yin pa'o/_/thugs bskyed ces bya ba ni bsam pa brtan par bsgrub pa'i phyir ro/_/gsung brjod ces bya ba ni lha rnams la dpang gzugs pa'i phyir ro/_/byams pa'i stobs kyis zhes bya ba ni kye ma sems
[\[214a.2\]]can rnams bde bar gyur cig ces bya ba la sogs pa zhe sdang med pa'i rnam pas zhugs pa'i byams pa'i stobs kyis so/_/bla na med pa'i mkhyen pa thugs su chud nas zhes bya ba ni thams cad las khyad par du 'phags pa zad pa dang /_mi skye ba shes pa'i mtshan nyid kyis thams cad mkhyen pa'i
[\[214a.3\]]ye shes brnyes nas so/_/tshangs pas gsol to zhes bya ba ni tshangs pas gsol ba btab ste'o/_/bA rA Na sI zhes bya ba ni chu klung bA rA kas mtshon pa'i phyir ro/_/lan gsum du bzlas te zhes bya ba ni 'di ni sdug bsngal lo/_/'di ni kun 'byung ba'o/_/'di ni 'gog pa'o/_/'di ni lam mo
[\[214a.4\]]zhes bya ba ni bzlas pa dang po ste mthong ba'i lam mo/_/sdug bsngal de yongs su shes par bya'o/_/kun 'byung ba spang bar bya'o/_/'gog pa mngon sum du bya'o/_/lam bsgom par bya'o zhes bya ba ni bzlas pa gnyis pa ste bsgom pa'i lam mo/_/sdug bsngal de yongs su shes so/_/kun 'byung
[\[214a.5\]]ba spangs so/_/'gog pa mngon sum du byas so/_/lam bsgoms so zhes bya ba ni bzlas pa gsum pa ste/_mi slob pa'i lam mo/_/rnam pa bcu gnyis su zhes bya ba ni kha cig na re bzlas pa re re la yang sdug bsngal dang /_kun 'byung ba dang /_'gog pa dang /_lam gyi rnam pa bzhi bzhi yod pa'i phyir
[\[214a.6\]]ro zhes zer ro/_/yang na lan gsum du bzlas te rnam pa bcu gnyis su zhes bya ba ni bzlas pa dang po mthong ba'i lam la 'di ni sdug bsngal lo zhes bya ba yang /_mig dang /_shes pa dang /_rig pa dang /_blo skye ba'i rnam pa bzhi yod la/_bzlas pa gnyis pa bsgom pa'i lam la sdug bsngal yongs su shes par
[\[214a.7\]]bya'o zhes bya ba la yang /_mig dang /_shes pa dang /_rag pa dang /_blo skye ba'i rnam pa bzhi yod cing /_bzlas pa gsum pa mi slob pa'i lam la sdug bsngal de yongs su shes so zhes bya ba la yang mig dang /_shes pa dang /_rig pa dang /_blo skye ba'i rnam pa bzhi yod do/_/de bzhin du bzlas pa
[\[214b\]]
[\[214b.1\]]dang po mthong ba'i lam la 'di ni kun 'byung ba'o zhes bya ba la yang mig dang /_shes pa dang /_rig pa dang /_blo skye ba'i rnam pa bzhi yod la/_bzlas pa gnyis pa bsgom pa'i lam la kun 'byung ba spang bar bya'o zhes bya ba la yang /_mig dang /_shes pa dang /_rig pa dang /_blo skye ba'i rnam pa bzhi
[\[214b.2\]]yod cing /_bzlas pa gsum pa mi slob pa'i lam la kun 'byung ba spangs so zhes bya ba la yang /_mig dang /_shes pa dang /_rig pa dang /_blo skye ba'i rnam pa bzhi yod de/_de bzhin du bzlas pa dang po mthong ba'i lam la 'di ni 'gog pa'o zhes bya ba la yang mig dang /_shes pa dang /_
[\[214b.3\]]rig pa dang /_blo skye pa'i rnam pa bzhi yod la/_bzlas pa gnyis pa bsgom pa'i lam la 'gog pa mngon sum du bya'o zhes bya ba la yang /_mig dang /_shes pa dang /_rig pa dang /_blo skye ba'i rnam pa bzhi yod cing /_bzlas pa gsum pa mi slob pa'i lam la 'gog pa mngon sum du byas so
[\[214b.4\]]zhes bya ba yang mig dang /_shes pa dang /_rig pa dang /_blo skye ba'i rnam pa bzhi yod do/_/de bzhin du bzlas pa dang po mthong ba'i lam la 'di ni lam mo zhes bya ba la yang mig dang /_shes pa dang /_rig pa dang /_blo skye ba'i rnam pa bzhi yod la/_bzlas pa gnyis pa bsgom pa'i lam la
[\[214b.5\]]lam bsgom par bya'o zhes bya ba la yang /_mig dang /_shes pa dang /_rig pa dang /_blo skye ba'i rnam pa bzhi yod cing /_bzlas pa gsum pa ni mi slob pa'i lam la lam bsgoms so zhes bya ba la yang mig dang /_shes pa dang /_rig pa dang /_blo skye ba'i rnam pa bzhi yod do/_/de ltar
[\[214b.6\]]byas nas mthong ba dang /_bsgom pa dang mi slob pa'i lam dag la bden pa dbye bas ni bzlas pa bcu gnyis yod la/_mig dang /_shes pa dang /_rig pa dang /_blo'i dbye bas ni rnam pa bzhi bcu rtsa brgyad yod do/_/'o na de ltar lan gsum du bzlas te/_rnam pa bcu gnyis su zhes gsungs pa nyams
[\[214b.7\]]par 'gyur ro zhe na/_bden mod kyi 'on kyang bye brag tu smra ba'i gzhung las gsum pa dang /_bcu gnyis dang chos mthun pas bden pa re re yongs su brtag pa la brten na/_gsum dang /_bcu gnyis las mi nyams te/_'di ltar sdug bsngal gyi bden pa yongs su brtag pa la yang mthong
[\[215a\]]
[\[215a.1\]]ba dang /_bsgom pa dang /_mi slob pa'i lam gyi bzlas pa gsum pa dang /_mig dang /_shes pa dang /_rig pa dang /_blo skye ba'i rnam pa bcu gnyis yod la/_kun 'byung ba'i bden pa yongs su brtag pa la yang /_mthong ba dang /_bsgom pa dang mi slob pa'i lam
[\[215a.2\]]gyi bzlas pa gsum pa dang /_mig dang /_shes pa dang /_rig pa dang /_blo skye ba'i rnam pa bcu gnyis yod cing /_'gog pa'i bden pa yongs su brtag pa la yang mthong ba dang /_bsgom pa dang /_mi slob pa'i lam gyi bzlas pa gsum pa dang /_mig dang /_shes pa dang /_rig pa dang /_blo skye ba'i
[\[215a.3\]]rnam pa bcu gnyis yod/_lam gyi bden pa yongs su brtag pa la yang mthong ba dang /_bsgom pa dang /_mi slob pa'i lam gyi bzlas pa gsum pa dang /_mig dang /_shes pa dang /_rig pa dang /_blo skye ba'i rnam pa bcu gnyis yod do/_/de ltar na gsum dang bcu gnyis dang /_chos mthun pas lan
[\[215a.4\]]gsum du bzlas te/_rnam pa bcu gnyis su zhes gsungs te/_gnyis dang bdun gyi gnas la mkhas pa bstan pa bzhin no zhes 'byung ngo /_/chos dang ldan pa'i zhes bya ba ni mya ngan las 'das pa'i chos kyi rjes su mthun pa'i phyir ro/_/chos kyi 'khor lo zhes bya ba ni mthong ba'i lam ste/_myur du
[\[215a.5\]]'gro ba dang /_'dor zhing gnod pa dang /_ma phebs pa 'bebs pa dang /_phebs par gnas pa dang /_'phar zhing 'bab pa dang 'dra ba'i phyir ro/_/chos kyi 'khor lo ni mthong ba'i lam ste/_rtsibs la sogs pa myur du 'gro ba'i phyir ro zhes kyang gsungs pa'i phyir ro/_/bskor ba zhes bya ba ni
[\[215a.6\]]gzhan gyi rgyud la don ji lta ba bzhin du shes par byed pa bskyed pa'i phyir ro/_/'o na de ltar chos kyi 'khor lo mthong ba'i lam la 'ba' zhig yin na/_ji ltar bsgom pa dang mi slob pa'i lam gnyis dang bcas pa la lan gsum du bzlas te/_rnam pa bcu gnyis su zhes gsungs she na bden mod kyi 'on kyang
[\[215a.7\]]mthong ba'i lam gtso bo yin pa'i phyir ro/_/chos kyi 'khor lo yin par gsungs te/_de'i 'bras bu ni bsgom pa'i lam dang /_mi slob pa'i lam gnyis yin pas 'gal ba med do/_/de'i phyir/_de ni gtso phyir dang po'i phyir/_/grol ba'i rgyu phyir chos 'khor lo/_/gsum pa rnam pa
[\[215b\]]
[\[215b.1\]]bcu gnyis kyi/_/chos kyi 'khor lo gang gsungs pa/_/mthong ba'i lam la de yod pas/_/'bras bur bcas pa yongs su bzung /_/zhes gsungs pa yin no//_//bam po bzhi pa/_lnga po zhes bya ba ni lnga'i tshogs kyis spyod pa'i phyir te/_de dag kyang 'phags pa kun shes
[\[215b.2\]]kauN+Di n+ya dang /_rta thul dang /_bzang ldan dang /_rlangs pa dang /_ming chen zhes bya ba dag go/_/nye lnga zhes bya ba ni lnga pa dang /_nye bar zhugs pa'i phyir te/_de dag ni grags pa dang /_gong bo dang /_dri med dang /_ba lang bdag dang /_lag bzangs zhes bya ba dag go/_/mtho ba mtho ba zhes bya ba ni
[\[215b.3\]]gtso bo dag pas kyang ches gtso bo dag ste/_rnam pa'i phyir lan gnyis su smos so/_/btul zhes bya ba ni 'phags pa'i lam skyed pas dul bar mdzad pa'o/_/rab tu phyung zhes bya ba ni sdom pa yang ma yin/_sdom pa ma yin pa'i ngo bo nyid kyis rab tu 'byung bar thob par mdzad pa'o/_/
[\[215b.4\]]rdzogs par bsnyen pa zhes bya ba ni sdig pa thams cad spong ba'i mtshan nyid dge slong gi dngos po la rnam par gzhag pa mdzad de/_de la rdzogs pa zhes bya ba ni don thams cad yang dag par grub pa'i dpal te/_mya ngan las 'das pa zhes bya ba'i tha tshig go/_/de skad du yang /_dri ma thams
[\[215b.5\]]cad bcom byas shing /_/mya ngan 'das pa rdzogs pa thob/_/sdug bsngal tha mar byed pa ste/_/thams cad rdzogs par gyur pa yin/_/zhes ji skad gsungs pa yin no/_/der bsnyen pa ni de dang nye ba'i sgra yin te/_rdzogs pa dang /_nye ba ni rdzogs par bsnyen pa ste/_dge slong gi sdom
[\[215b.6\]]pa zhes bya ba'i tha tshig go/_/'di ltar rdzogs pa dang nye bar rnam par gnas pa yin pa de ni khad nye ba nyid kyis mya ngan las 'das pa la gnas pa yin no/_/de ltar yang nga'i dge slong tshul khrims dang ldan pa de ni mtho ris ni dar gyis bsgribs pa tsam yin la/_thar pa ni yol bas
[\[215b.7\]]bsgribs pa tsam yin no zhes gsungs pa'i phyir ro/_/rdzogs par bsnyen pa de thob par mdzad pa ni rdzogs par bsnyen pa zhes bya ba'i tha tshig go/_/kar pi sa'i tshal gseb ces bya ba ni shing ljon pa zhes mang po'i ming yin no/_/bzang sde'i tshogs zhes bya ba ni bzang po mdzes pa'i tshogs te/_
[\[216a\]]
[\[216a.1\]]des 'gro ba dang 'ongs pa la sogs pas rnam par gnas pa'i phyir ro/_/bden pa dag la zhes bya ba ni sdug bsngal dang /_kun 'byung ba dang /_'gog pa dang /_lam zhes bya ba ni phyin ci ma log pa'i mtshan nyid dag la'o/_/bkod do zhes bya ba ni shes pa
[\[216a.2\]]mi g.yo ba bskyed pa nyid kyis so/_/lteng rgyas zhes bya ba ni grong gi ming ngo /_/ga ya mgo'i mchod rten zhes bya ba ni grong khyer ga yar lha khang brtsigs pas de'i phyogs gtso bo yin pa'i phyir ro/_/cho 'phrul gsum gyis zhes bya ba ni rdzu 'phrul dang /_kun brjod pa dang /_rjes su bstan
[\[216a.3\]]pa'i ngo bo nyid kyi ya mtshan bskyed pa dag gis te/_cho 'phrul zhes bya ba ni zhe 'gras pa dang /_tha mal pa rnams kyi yid 'phrog cing sdud par byed pa'i phyir ro/_/gdams pa zhes bya ba ni rjes su bstan pa'o/_/shin tu mthar thug pa zhes bya ba ni nyon mongs pa zad par 'dod pa'i mthar thug pa'i phyir dang /_
[\[216a.4\]]yang bya ba nyid med pa'i phyir dang /_grub pa dang bde ba zhes bya ba la/_grub pa zhes bya ba ni sngon ma thob pa'i nyon mongs pa spangs pa'o/_/bde ba zhes bya ba ni de thob pa mi nyams pa ste/_de ni grub pa yang yin la bde ba yang yin te/_yongs su mi nyams pa'i ngo bo nyid ces bya ba'i tha tshig go/_/shar pa'i
[\[216a.5\]]tshal zhes bya ba ni smyug ma phra shar shar po'i tshal lo/_/'od ma'i tshal zhes bya ba ni 'od ma mang po'i gnas zhes bya ba'i tha tshig go/_/bzhes te zhes bya ba ni gnas kyi don dang sbyin pa po rnams kyis sbyin par bya ba'i chos yongs su longs spyad pa'i don du zhal gyis bzhes te'o/_/de na zhes bya ba ni 'od
[\[216a.6\]]ma'i tshal na'o/_/sangs rgyas bcom ldan 'das zhes bya ba ni lag mthil du skyu ru ra bzhag pa bzhin du 'das pa dang /_ma 'ongs pa dang da ltar byung ba'i chos thams cad thugs su chud pa'i phyir sangs rgyas yin la/_bdud bzhi bcom pa'i phyir bcom ldan 'das so/_/tshig gnyi ga smos pa ni yang
[\[216a.7\]]dag par sdud par byed pa'i tshig ste/_gus pa skyed pa'i phyir ro/_/'di la 'dul ba bye brag tu smra ba dag mu bzhir byed de/_sangs rgyas yin la bcom ldan 'das ma yin pa yang yod/_bcom ldan 'das yin la sangs rgyas ma yin pa yang yod/_sangs rgyas kyang yin la bcom
[\[216b\]]
[\[216b.1\]]ldan 'das kyang yin pa yang yod/_sangs rgyas kyang ma yin la bcom ldan 'das kyang ma yin pa yang yod do/_/de la sangs rgyas yin la bcom ldan 'das ma yin pa ni 'di lta ste/_rang sangs rgyas dang /_nyan thos kyi sangs rgyas dag go/_/bcom ldan 'das yin la sangs rgyas ma yin pa
[\[216b.2\]]ni 'di lta ste/_/byang chub sems dpa' srid pa tha ma pa'o/_/sangs rgyas kyang yin la bcom ldan 'das kyang yin pa ni 'di lta ste/_de bzhin gshegs pa dgra bcom pa yang dag par rdzogs pa'i sangs rgyas so/_/sangs rgyas kyang ma yin la/_bcom ldan 'das kyang ma yin pa ni 'di lta ste/_
[\[216b.3\]]so so'i skye bo thams cad do/_/'dir brgal ba ci'i phyir mdo sde dang chos mngon pa gnyis kyi gleng gzhir ni 'di skad bdag gis thos pa'i dus gcig na bcom ldan 'das zhes smos la/_'dul ba'i gleng gzhir ni sangs rgyas bcom ldan 'das zhes smos she na/_ya mtshan can dgu bcu rtsa drug
[\[216b.4\]]gi gnyen po'i phyir te/_ya mtshan can dgu bcu rtsa drug po dag la ni thams cad la bcom ldan 'das zhes bya ba'i sgra grag ste legs ldan rdzogs byed dang /_legs ldan brgya byin dang /_legs ldan tshangs pa zhes bya ba la sogs par brjod la/_de dag la sangs rgyas zhes bya ba'i sgra ni
[\[216b.5\]]med pas de dag las ni rnam par gcad pa'i phyir sangs rgyas zhes bya ba'i sgra smos so/_/gal te de ltar na mdo sde dang /_chos mngon pa gnyis la yang sangs rgyas zhes bya ba'i sgra smos par bya ba'i rigs na ci'i phyir ma smos she na/_mdo sde dang chos mngon pa gnyis ni nyan thos dang /_rang
[\[216b.6\]]sangs rgyas dang /_lha dang /_drang srong sprul pa dag dang lhan cig thun mong du bstan pa yin la/_bslab pa'i gzhi bca' ba la ni 'phags pa shA ri'i bu la sogs pa dgra bcom pa dag la yang dbang med na gzhan dag la lta smos kyang ci dgos te/_de'i phyir bslab pa'i gzhi bca' ba ni thun mong ma
[\[216b.7\]]yin pa'i phyir 'dul ba'i sde snod la mtshan mar bya ba'i phyir sangs rgyas bcom ldan 'das zhes smos so/_/mdo sde dang chos mngon pa gnyis la ni/_'di skad bdag gis thos pa'i dus gcig na/_bcom ldan 'das zhes smos so zhes 'dul ba bye brag tu smra ba dag zer ro/_/rgyal
[\[217a\]]
[\[217a.1\]]po'i khab na zhes bya ba ni nye ba'i dbang du mdzad nas gsungs pa yin te/_dper na chu klung ya mu na pho brang 'dug go zhes bya ba dang 'dra'o/_/ka lan da ka'i gnas na zhes bya ba ni ka lan da ka zhes bya ba srog chags bya phra mo dag gi gnas na ste/_de nyid kyi gleng gzhi
[\[217a.2\]]gzhung 'di las 'og nas 'byung ngo /_/bzhugs so zhes bya ba ni gnas pa ste/_spyod lam bzhi mdzad pa'i phyir ro/_/chem me chems se zhes bya ba ni yongs su g.yo ba dang bral ba ste/_chem me bas kyang ches chems se 'dug pa'i phyir rgyu gnyis kyis shes so/_/pha rol gyi dmag
[\[217a.3\]]tshogs kyis 'jigs pa zhes bya ba la/_pha rol gyi dmag tshogs zhes bya ba ni pha rol gyi yul 'khor ba 'ongs pa'o/_/des 'jigs pa ni grong khyer na gnas pa'i mi dag mi g.yo bar chem me chems se 'khod pa na grong khyer yang rgyun lugs med cing chem me chems ser gnas par 'gyur
[\[217a.4\]]ba'o/_/dge sbyong zhes bya ba ni rab tu byung ba'am sdig pa zhi ba'i phyir ro/_/bram ze zhes bya ba ni rigs dang ldan pa'i phyir ram sdig pa spangs pa'i phyir ro/_/dbang che bar grags pa zhes bya ba ni bsod nams dang ldan pa'o/_/gnas pa zhes bya ba ni 'dug pa ste/_de 'dug pa nyid kyis na de'i
[\[217a.5\]]mthus zhi ba nyid du 'gyur ro snyam nas zhes bya bar sbyar ro/_/re zhig pha rol gyi dmag tshogs kyis 'jigs pa med pas zhes bya ba ni rgyu gnyis po dag las zhes bya bar tshig khong nas 'byung ngo /_/sang zhes bya ba ni sang nang par ro/_/'phral ris gsum zhes bya ba ni 'phral ba'i phyogs su thal
[\[217a.6\]]ba'i ri mo gsum byas pa'o/_/spyod yul du zhes bya ba ni don gyi phyir phyi rol du 'dong ba'i sar ro/_/phyi bzhin phyi bzhin zhes bya ba ni rjes bzhin du ste/_bzlas pa'i phyir tshig gnyis su smos so/_/phyir gyur te zhes bya ba ni phyir log ste'o/_/de'i skabs su zhes bya ba ni de'i bar skabs
[\[217a.7\]]su'o/_/mi mkhyen pa zhes bya ba ni ye shes kyis sam/_'jig rten pa'i mkhyen pas so/_/ma gzigs pas zhes bya ba ni spyan gyis sam/_'jig rten las 'das pa'i mkhyen pas so/_/ma rig pa zhes bya ba ni snyan gyis sam/_thag ring po'i gzugs gzigs pas so/_rnam par
[\[217b\]]
[\[217b.1\]]mi mkhyen pa zhes bya ba ni yid kyi rnam par shes pas sam/_cha phra zhing bsgribs pa'i gzugs gzigs pas so/_/yang na sdug bsngal dang /_kun 'byung ba dang /_'gog pa dang /_lam mkhyen pa dag gis go rims bzhin no/_/sangs rgyas bcom ldan 'das rnams kyi chos
[\[217b.2\]]nyid ni nyin lan gsum mtshan lan gsum sangs rgyas kyi spyan gyis 'jig rten la rnam par gzigs nas mkhyen pa dang gzigs pa 'jug go zhes 'og nas 'byung ba dang sbyar ro/_/'tsho zhes bya ba ni yongs su mya ngan las 'das par mi mdzad pa'o/_/bzhugs pa zhes bya ba ni bsam gtan
[\[217b.3\]]dang /_ting nge 'dzin la snyoms par 'jug pa'i bde ba yongs su spangs te/_'jig rten la phan pa mdzad pa rjes su bsgrub par mdzad pa'o/_/gson zhes bya ba ni mngon par mi dga' ba'i phung po lnga po khung du gyur pa de dag bsnams pas sdug bsngal bsnams pa'o/_/bzhes zhes
[\[217b.4\]]bya ba ni thugs rje chen po dang ldan pas mngon par mi dgyes pa'i dngos po thams cad dang du bzhes shing bzhes pa'o/_/thugs rje chen po dang ldan pa zhes bya ba ni thugs rje bla na med pas bskyod pas so/_/'jig rten la phan par zhugs pa zhes bya ba ni rjes su bsgrubs pas so/_/srung ba gcig
[\[217b.5\]]pu ba zhes bya ba ni rtag tu dran pa nye bar gzhag pa'i sgo srung dang ldan pa'o/_/nyag gcig dpa' ba zhes bya ba ni grogs la mi ltos pa'o/_/gnyis pa med pa zhes bya ba ni 'dra ba gnyis pa med pa'o/_/gnyis su mi gsung ba zhes bya ba ni shin tu nges par gsungs pa ste/_snga phyi 'gal bar mi gsung
[\[217b.6\]]ba'o/_/zhi gnas dang lhag mthong gis bzhugs pa zhes bya ba la/_zhi gnas zhes bya ba ni ting nge 'dzin te/_nyes pa zhi bar byed pa'i phyir ro/_/lhag mthong zhes bya ba ni shes rab mkhas pa ste/_lhag mthong gi skyes bu mkhas par byed pa'i phyir ro/_/rig pa gsum gsal bar mdzad pa zhes
[\[217b.7\]]bya ba ni sngon gyi gnas dang /_'chi 'pho dang /_skye ba dang /_zag pa zad pa mkhyen pa'i rig pa gsum ston par mdzad pa'o/_/bslab pa gsum la legs par bslabs pa zhes bya ba ni lhag pa'i tshul khrims dang /_lhag pa'i sems dang /_lhag pa'i shes rab kyi bslab pa gsum rjes su
[\[218a\]]
[\[218a.1\]]bsgrub pa'o/_/dul ba'i gnas gsum gyi gzhi la mkhas pa zhes bya ba ni gcig tu 'jam pa dang gcig tu rtsub pa dang 'jam rtsub 'dren mas 'dul ba gnas gsum la mkhas pa'o/_/chu bo bzhi las rgal ba zhes bya ba ni 'dod pa dang /_srid pa dang /_
[\[218a.2\]]lta ba dang /_ma rig pa'i chu bo las rgal ba'o/_/rdzu 'phrul gyi rkang pa bzhis spyod pa'i gzhi la legs par gnas pa zhes bya ba ni 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dang /_sems dang /_brtson 'grus dang /_dpyod pa'i ting nge 'dzin spong pa'i
[\[218a.3\]]'du byed dang ldan pa'i rdzu 'phrul gyi rkang pa la'o/_/bsdu ba'i dngos po bzhi la yun ring po nas yongs su sbyang ba mdzad pa zhes bya ba ni sbyin pa dang /_snyan par smra ba dang /_don mthun pa dang /_don spyod pa la yun ring po nas goms par mdzad pa'o/_/mi 'jigs pa bzhis bsnyel
[\[218a.4\]]ba mi mnga' ba zhes bya ba ni yang dag par rdzogs par sangs rgyas pa nyid dang /_zag pa zad pa nyid dang /_nges par 'byung ba'i lam ston pa nyid dang /_bar du gcod pa'i de bzhin du bstan pa la/_bsnyel ba mi mnga' zhing khyu mchog rlabs po che'i gnas su dam 'cha' la 'khor gyi nang
[\[218a.5\]]du seng ge'i sgra yang dag par sgrogs pa'o/_/yan lag lnga spangs pa zhes bya ba ni 'dod pa la 'dun pa dang /_gnod sems dang /_rmugs pa dang /_gnyid dang /_'gyod pa dang /_rgod pa dang /_lta ba dang /_the tshom zhes bya ba 'khor bar byed pa'i yan lag lnga po dag spangs pa'o/_/'gro ba
[\[218a.6\]]lnga las yang dag par 'das pa zhes bya ba ni/_lha dang mi dang sems can dmyal ba dang /_dud 'gro dang /_yi dgas kyi 'gro ba lnga las so/_/yan lag drug dang ldan pa zhes bya ba ni rdzu 'phrul gyi yul dang /_lha'i rna ba dang /_sems kyi rnam grangs dang /_sngon gyi gnas dang /_'chi 'pho dang
[\[218a.7\]]skye ba dang /_zag pa zad pa shes pa dag brnyes pa'o/_/pha rol tu phyin pa drug yongs su rdzogs pa zhes bya ba ni sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi pha rol tu phyin pa dag yongs su rdzogs pa ste/_de dag 'phel
[\[218b\]]
[\[218b.1\]]ba'i phyir ro/_/rtag tu gnas pa drug gis gnas pa zhes bya ba ni mig dang /_rna ba dang /_sna dang /_lce dang /_lus dang /_yid kyi rnam par shes par bya ba'i yul drug po dag la rtag tu dran pa dang /_shes bzhin gyi gnas so/_/byang chub kyi yan lag bdun gyi me tog gis phyug pa zhes bya ba ni
[\[218b.2\]]dran pa yang dag byang chub kyi yan lag dang /_chos rnam par 'byed pa dang /_brtson 'grus dang /_dga' ba dang /_shin tu sbyangs pa dang /_ting nge 'dzin dang /_btang snyoms yang dag byang chub kyi yan lag gi'o/_/lam gyi yan lag brgyad ston pa zhes bya ba ni yang dag pa'i lta ba dang /_
[\[218b.3\]]yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin gyi ngo bo nyid kyi 'phags pa'i lam ston par mdzad pa'o/_/mthar gyis gnas
[\[218b.4\]]pa'i snyoms par 'jug pa dgu la mkhas pa zhes bya ba ni bsam gtan bzhi dang /_gzugs med pa bzhi dang /_'gog pa'i snyoms par 'jug pa la'o/_/stobs bcu'i stobs dang ldan pa zhes bya ba ni gnas dang gnas ma yin pa mkhyen pa'i stobs dang /_las bdag gir bya ba mkhyen pa'i
[\[218b.5\]]stobs dang /_bsam gtan dang /_rnam par thar pa dang /_ting nge 'dzin la snyoms par 'jug pa'i stobs dang /_dbang po mchog dang /_mchog ma yin pa mkhyen pa'i stobs dang /_khams sna tshogs pa mkhyen pa'i stobs dang /_thams cad du 'gro ba'i lam mkhyen pa'i stobs dang /_sngon gyi
[\[218b.6\]]gnas rjes su dran pa mkhyen pa'i stobs dang /_'chi 'pho dang /_skye ba mkhyen pa'i stobs dang /_zag pa zad pa mkhyen pa'i stobs dang ngo /_phyogs bcur snyan pas yang dag par rgyas pa zhes bya ba la/_phyogs bcu zhes bya ba ni phyogs bzhi dang /_phyogs mtshams bzhi/_steng dang /_'og go/_/
[\[218b.7\]]brgya phrag bcur dbang bsgyur ba las khyad par du 'phags pa zhes bya ba la/_brgya phrag bcu zhes bya ba ni grangs kyi khyad par ste/_stong gi 'jig rten gyi khams so/_/der dbang sgyur ba ni 'khor gyi bdag po ste/_stong gi 'jig rten gyi khams su dbang sgyur ba'i tshangs pa'o/_/de las khyad
[\[219a\]]
[\[219a.1\]]par du 'phags pa ni mthus lhag pa'o/_/chos nyid ces bya ba ni dngos po'i tshul te/_gdon mi za bar sku don rjes su 'grub pa zhes bya ba'i tha tshig go/_/nyin lan gsum mtshan lan gsum zhes bya ba ni nyin par snga dro dang gung dang phyi dro'i cha gsum dang /_mtshan mo'i
[\[219a.2\]]thun dang po dang /_gung dang tha ma gsum mo/_/sangs rgyas kyi spyan gyis zhes bya ba ni thams cad mkhyen pa'i ye shes kyis so/_/'jig rten la zhes bya ba ni khams gsum pa'i 'gro ba la'o/_/rnam par gzigs nas zhes bya ba ni so sor brtags nas so/_/nyams par 'gyur zhes bya ba ni
[\[219a.3\]]dad pa la sogs pa dge ba'i chos dag las ltung ba'o/_/'phel bar 'gyur zhes bya ba ni dad pa la sogs pa dge ba de dag gis nye bar sogs par 'gyur ba'o/_/gnod pa zhes bya ba ni lus kyis sdug bsngal ba'o/_/nyam nga ba zhes bya ba ni sdug pa dang bral ba'i sdug bsngal lo/_/kha cig
[\[219a.4\]]na re gnod pa zhes bya ba ni/_dbyung bar dka' ba'i phyir ro/_/nyam nga ba zhes bya ba ni phyir bcos pa'i skabs med pa'i phyir ro/_/mi bde ba zhes bya ba ni gnod pa'i bdag nyid yin pa'i phyir ro zhes zer ro/_/gnod pa dang nyam nga ba dang /_mi bde ba zhes bya ba bsdus pa ni sdug bsngal 'byung ba
[\[219a.5\]]yod pa'i phyir ro/_/gang ni ngan song la zhes bya ba la sogs pa dang /_ngan song zhes bya ba ni sems can dmyal ba la sogs pa'o/_/gzhol ba dang /_'bab pa dang /_bab pa zhes bya ba ni chung ngu dang /_'bring dang /_chen po'i rnam pas mngon par phyogs pa'o/_/kha cig na re
[\[219a.6\]]gzhol zhes bya ba ni ngan song ba'i las kyi sbyor ba byed pa'i phyir ro/_/'bab pa zhes bya ba ni las kyi dngos gzhi yongs su rdzogs pa'i phyir ro/_/bab pa zhes bya ba ni las kyi mjug yongs su rdzogs par byed pa'i phyir ro zhes zer ro/_/mtho ris zhes bya ba ni lha'i 'jig rten no/_/thar pa
[\[219a.7\]]zhes bya ba ni dus gsum las thar pa gsum pa ste/_mya ngan las 'das pa'o/_/'bras bu zhes bya ba ni dge sbyong gi tshul gyi 'bras bu'o/_/'dod pa'i 'dam zhes bya ba ni dngos po'i 'dod pa dang /_nyon mongs pa'i 'dod pa ste 'dam dang chos mthun pa'i phyir ro/_/'phags pa'i nor
[\[219b\]]
[\[219b.1\]]zhes bya ba ni zag pa med pa'i dad pa dang /_tshul khrims dang ngo tsha shes pa dang /_khrel yod pa dang /_thos pa dang /_gtong ba dang /_shes rab kyi nor bdun po dag go/_/'bras bu dang bcas pa zhes bya ba ni gnas la dad pa la sogs pa'i rim gyis so/_/dge ba'i rtsa ba dag ma bskyed pa zhes bya ba ni
[\[219b.2\]]thar pa'i cha dang mthun pa dag ma spangs pa'o/_/yongs su smin par byed pa zhes bya ba ni mthus shes shing spel ba'o/_/rnam par grol ba zhes bya ba ni 'bras bur 'gyur ba'o/_/mkhyen pa dang gzigs pa zhes bya ba la/_mkhyen pa zhes bya ba ni bya ba yongs su gcod pa'o/_/yang na rang gi ngo bo
[\[219b.3\]]nges par rtogs pa'o/_/gzigs pa zhes bya ba ni rtog pa ste bye brag tu so sor rtog pa'o/_/kha cig na re mkhyen pa zhes bya ba ni yid kyis mkhyen par bya ba'i dngos po mkhyen pa'o/_/gzigs pa zhes bya ba ni spyan gyis gzigs par bya ba'i dngos po gzigs pa'o/_/yang na med pa la med
[\[219b.4\]]par mkhyen pa dang /_yod pa la yod par gzigs pa ste go rims bzhin no/_/yang na mkhyen pa ni zag pa med pa'i yul mkhyen pa'o/_/gzigs pa ni 'jig rten pa'i yul gzigs pa'o zhes zer ro/_/smras pa zhes bya ba ni yang dag par sdud pa stod pa byed pa las so/_/chu srin gnas kyi
[\[219b.5\]]dug can pa/_/zhes bya ba ni rgya mtsho chen po'o/_/de ni chu srin gyi gnas kyang yin la/_dug can pa yang yin pa'i phyir ro/_/chu srin smos pa ni mtshon pa tsam ste/_nya chen dang /_nya chen mid dang nya chen mid chen po la sogs pa srog chags 'byung po gzhan gyi gnas kyang yin no/_/chu srin gyi gnas
[\[219b.6\]]dang dgu can pa zhes bya ba'i tshig gnyi ga smos pa ni/_rgyal ba dug can gyis bsgos pa'i chu klung dang /_rdzing bu gzhan dag kyang yod pas de las dgar bar bya ba'i phyir ro/_/dus las zhes bya ba ni dus gsum du rlabs byung ba'i dus las so/_/'da' bar 'gyur ba zhes bya ba ni yol bar
[\[219b.7\]]'gyur ba'o/_/gdul ba zhes bya ba ni gdul ba'i skye bo la'o/_/byams pa zhes bya ba ni spyan ras gzigs kyis 'tsho ba'o/_/rtog cing zhes bya ba ni/_dus thams cad du byams pa'i bsam pas nye bar gnas par byed pa'o/_/de srog srung bar byed ces bya ba ni/_sbrul dang /_dug dang /_
[\[220a\]]
[\[220a.1\]]tsher ma la sogs pa srog la gnod pa dag las kun du srung bar byed pa'o/_/gdul ba'i skye bo zhes bya ba ni gdul bar bya ba'i sems can gyi tshogs so/_/rtog par mdzad ces bya ba ni bu gcig pa la byams pa dang 'dra bar dus thams cad du byams par mdzad pa'o/_/
[\[220a.2\]]de srog srung bar mdzad ces bya ba ni rgyud la 'phags pa'i lam skye ba'i rgyu dang mi mthun pa dag la kun nas srung bar mdzad pa'o/_/ji ltar de ltar rtog par mdzad ce na/_de'i phyir kun mkhyen zhes bya ba la sogs pa gsungs te/_gang gi phyir de bzhin gshegs pa'i rgyud la mnga' ba'i
[\[220a.3\]]thugs rje ba bzhon ma lta bu mnga' ba gang yin pa de 'dul ba 'khor ba'i btson rar 'khyams pa be'u lta bu dag tshol bas mi skyo ba de'i phyir de bzhin gshegs pa 'dul ba'i skye bo la rtog par mdzad cing de'i srog srung bar mdzad do zhes bya bar sbyar ro/_/de'i phyir/_gdul ba srid dang
[\[220a.4\]]ngan 'gros nyams la byams pa ni/_/rab nyams be'u la byams pa yi ba bzhin no/_/zhes bya ba gsungs te/_de bzhin gshegs pa'i rgyud la mnga' ba'i thugs rje ni ba bzhon drus ma lta bu yin la gdul ba'i skye bo srid pa dang /_ngan 'gros nyams pa ni be'u lta bu yin pas/_
[\[220a.5\]]de bzhin gshegs pa'i thugs rjes gdul ba'i skye bo tshol bas mi skyo ba ni ba bzhon drus ma be'u tshol bas mi skyo ba dang 'dra'o zhes bya ba'i tha tshig go/_/bya ba lhag par byas pa zhes bya ba ni thar pa'i cha dang mthun pa'i dge ba'i rtsa ba 'phangs pa'o/_/dge ba'i rtsa ba'i tshogs
[\[220a.6\]]bsags pa zhes bya ba ni thar pa'i cha mthun pa'i dge ba'i rtsa ba yongs su brtas pa ste/_'bras bu bskyed pa la mngon du phyogs zhes bya ba'i tha tshig go/_/de nyid 'bras bu yongs su smin pa mtshon gyis brtol ba la sdod pa lta bu zhes bya bas bstan to/_/ci 'di gnyis re zhig ston
[\[220a.7\]]pas gdul ba yin nam/_'on te nyan thos kyis gdul ba yin snyam du dgongs na zhes bya ba la sogs pa'i tshig de ni nyan thos kyis gdul ba thams cad 'dul bar mi 'gyur ba dgag pa yin gyi ston pas gdul ba kha cig mi gdul bar dgag pa ni ma yin te/_'di ltar ston pas ni gdul
[\[220b\]]
[\[220b.1\]]ba thams cad 'dul bar 'gyur ba'i phyir ro/_/sgo gang nas zhes bya ba ni gdul bar 'gyur ba'i thabs gang nas so/_/'jug par 'gyur zhes bya ba ni bstan la 'jug par 'gyur ro/_/rdzu 'phrul zhes bya ba ni nam mkha' la 'gro ba la sogs pa'o/_/spyod lam zhes bya ba ni 'gro ba dang /_
[\[220b.2\]]'ong ba la sogs pa bya ba'i mtshan nyid do/_/yid sdud par byed pa zhes bya ba ni dang po skyed par byed pa'o/_/soms shig ces bya ba ni ltos shig ces bya ba'o/_/cang mi smra bas zhes bya ba ni kha rog pas so/_/blang ba zhes bya ba ni dang du blangs pas so/_/mngon par bstod pas zhes bya ba ni
[\[220b.3\]]sems kyis khas blangs pa'o/_/rjes su yi rangs pa zhes bya ba ni de lta lags so zhes tshig gis bstod pa'o/_/snga dro zhes bya ba ni gung tshigs kyi mdun rol lo/_/sham thabs bgos zhes bya ba ni smad kyi gos bgos ba'o/_'di ltar sham thabs ni snga nas kyang bgos zin mod kyi/_
[\[220b.4\]]'on kyang spyod yul du 'jug pa'i tshe legs par bcos pa yin pas nyes pa med do/_/kha cig na re sham thabs kyi gzan gyon gyon pa phud de spyod yul du 'jug khar sham thabs nyid bgos pa la bya'o zhes kyang zer ro/_/lhung bzed thogs zhes bya ba ni lag na thogs pa'o/_/chos gos thogs zhes
[\[220b.5\]]bya ba ni stod kyi gos bgos pa'o/_/'gro ba zhes bya ba ni phar 'gro ba'o/_/ldog pa zhes bya ba ni phyir ldog pa'o/_/cung zad lta ba zhes bya ba ni mdun du lta ba'o/_/rnam par lta ba zhes bya ba ni g.yas g.yon du lta ba'o/_/bskum pa zhes bya ba ni lag pa la sogs pa bskum pa'o/_/
[\[220b.6\]]brkyang ba zhes bya ba yang lag pa la sogs pa brkyang ba'o/_/snam sbyar zhes bya ba ni snam phran gyi glegs bu sbyar ba'i gos stod du bgo ba'o/_/chos gos zhes bya ba ni snam sbyar las gzhan pa bla gos la sogs pa'o/_/bya ba zhig gi phyir zhes bya ba ni don gtso bo ma yin pas ming mi smos
[\[220b.7\]]so/_/gang gi phyir ni rab tu byung ba zhes bya ba ni rab tu byung ba mthong ngam/_thos pa'i phyir rab tu byung ba'o/_/dga' ba zhes bya ba ni 'dod pa'o/_/lam chen po zhes bya ba ni shing rta'i lam mo/_/de ni yangs pa yang yod pas de'i phyir rub pa zhes bya ba ni smos te/_srang dog pa
[\[221a\]]
[\[221a.1\]]bsgugs sla ba zhig na zhes bya bar sbyar ro/_/'gro ba dang ldog pas zhes bya ba ni chags pas so/_/shas cher zhes bya ba ni gtso cher te zhar la don gzhan yang byed pa'o/_/sdod cing zhes bya ba ni sdod pa'o/_/dge sbyong gau ta ma zhes bya ba smos pa ni/_
[\[221a.2\]]gzhan dag de skad zer ba'i tshig gi rjes snyegs pa yin gyi tshe dang ldan pa rta thul nyid ni ston pa la de skad ces mi brjod do/_/gau ta ma zhes bya ba ni drong srong gau ta ma'i rgyud yin pa'i phyir ro/_/bla na med pa yang dag par rdzogs pa'i byang chub ces bya ba ni bla na med pa'i mkhyen pa'o/_/
[\[221a.3\]]mngon par rdzogs par sangs rgyas zhes bya ba ni brnyes par gyur pa'o/_/chos zhes bya ba ni bstan pa'i chos so/_/ston cig ces bya ba ni smos shig ces bya ba'o/_/na gzhon zhes bya ba ni na tshod gzhon pa'o/_/bstan pa zhes bya ba ni chos so/_/sla ba ma yin te zhes bya ba ni mi nus
[\[221a.4\]]te zhes bya ba'o/_/de'i zhes bya ba ni ston pa'i'o/_/chos gang rgyus byung zhes bya ba ni sogs pa la chos gang zhes bya ba ni gzugs la sogs pa 'dus byas kyi dngos po rnams so/_/rgyus byung zhes bya ba ni rgyu la brten te/_byung ba 'bras bur gyur pa'i nye bar len pa'i phung po lnga po
[\[221a.5\]]zhes bya ba'i tha tshig go/_/de ltar na 'dis ni sdug bsngal gyi bden pa bstan te de bzhin gshegs pas bka' stsal to zhes bya bar sbyar ro/_/de dag gi rgyu zhes bya ba ni sngar bstan ma thag pa'i chos gang dag rgyu la brten te/_byung ba de dag gi rgyu ste rgyur gyur pa'i nye bar len pa'i phung po
[\[221a.6\]]zhes bya ba'i tha tshig go/_/de ltar na 'dis ni kun 'byung ba'i bden pa bstan te/_de yang de bzhin gshegs pas bka' stsal to zhes bya bar sbyar ro/_/de 'gog pa gang yin pa'ang zhes bya ba ni sdug bsngal te 'gog pa gang yin pa ste/_mya ngan las 'das zhes bya ba'i tha tshig go/_/
[\[221a.7\]]de ltar na 'dis ni 'gog pa'i bden pa bstan te/_de yang de bzhin gshegs pas bka' stsal te zhes bya bar sbyar ro/_/dge sbyong chen po zhes bya ba ni dge sbyong gzhan dag pas gtso bor gyur pa ste sdig pa zhi ba'i phyir ro/_/de skad gsungs zhes bya ba ni gsungs pa'i ngang tshul can te/_
[\[221b\]]
[\[221b.1\]]'dis ni lam gyi bden pa bstan te/_de skad ces bya ba'i sgra smos pa'i phyir ro/_/'di ltar de skad ces bya ba'i sgra ni de ltar zhes bya ba ste de ltar sgra yang ji ltar zhes bya ba'i sgra dang sbyar ro/_/des nas ji ltar sdug bsngal gyi bden pa rgyu dang bcas pa de bzhin gshegs pas bka' stsal pa/_
[\[221b.2\]]de ltar 'gog pa'i bden pa yang rgyu dang bcas par de bzhin gshegs pas bka' stsal to zhes sbyar ro/_/de ltar na tshigs su bcad pa 'dis ni 'phags pa'i bden pa bzhi bstan pa yin no/_/kha cig na re chos gang zhes bya ba 'dis ni sdug bsngal gyi bden pa ste/_rgyu zhes bya
[\[221b.3\]]ba 'dis ni kun 'byung ba'i bden pa bstan to/_/'gog pa zhes bya ba 'dis ni 'gog pa'i bden pa dang /_lam gyi bden pa gnyis bstan te/_de gnyis 'brel ba'i phyir te/_'di ltar bya ba bsgrub pas ni 'gog pa bstan te/_'gog pa ni mya ngan las 'das pa yin no/_/byed pa
[\[221b.4\]]bsgrub pas ni lam bstan te/_lam 'dis 'gog par byed pas na 'gog par byed pa ni lam yin no zhes zer ro/_/yang kha cig na re chos gang zhes bya bas ni sdug bsngal gyi bden pa bstan to/_/rgyu zhes bya bas ni kun 'byung ba'i bden pa bstan to/_/'gog pa zhes bya bas ni
[\[221b.5\]]'gog pa'i bden pa bstan to/_/'ang zhes bya ba'i sgras ni lam gyi bden pa bstan to/_/'di ltar 'ang zhes bya ba'i sgra 'di ni bsdu ba'i don to/_/des na ji ltar sdug bsngal gyi bden pa rgyu dang bcas par gsungs pa de bzhin du 'gog pa'i bden pa la rgyu dang bcas par gsungs so zhes
[\[221b.6\]]bya ba'i tha tshig go/_/lam ni 'gog pa thob pa'i rgyu nyid du rnam par gzhag gi_/_skyed pa'i rgyu nyid ni ma yin no zhes zer ro/_/chos kyi rnam grangs zhes bya ba ni chos kyi rnam pa'am chos kyi go rims so/_/bden pa bzhi'i mtshan nyid do/_/chos rnams la zhes bya ba ni 'phags pa'i bden
[\[221b.7\]]pa bzhi mthong bas te/_rgyun du zhugs pa'i 'bras bu zhes bya ba'i tha tshig go/_/rdul med ces bya ba ni phra rgyas med pa'i phyir ro/_/dri ma dang bral ba zhes bya ba ni kun nas dkris pa med pa'i phyir ro/_/yang na rdul med ces bya ba ni gsal bar snang ba'i phyir ro/_/dri ma dang bral
[\[222a\]]
[\[222a.1\]]ba zhes bya ba ni zag pa med pa'i phyir te/_ji skad du/_bsgoms pa'i stobs kyis gsal ba ste/_/'jigs la sogs pa snang ba bzhin/_/shes pa ma nor mi rtog pa/_/gang yin de ni mngon sum mo/_/zhes bya ba la sogs pa bshad pa lta bu'o/_/
[\[222a.2\]]skyes so zhes bya ba ni thos pa zhes bya ba'i tha tshig go/_/chos mthong ba zhes bya bas ni sdug bsngal gyi bden pa bstan to/_/chos thob pa zhes bya bas ni 'gog pa'i bden pa bstan to/_/chos rig pa zhes bya bas ni kun 'byung ba'i bden pa bstan to/_/chos kyi gting slebs zhes bya bas
[\[222a.3\]]ni lam gyi bden pa bstan to/_/som nyi las rgal ba zhes bya ba ni thog ma med pa'i dus nas bag chags kyis bsgos pas chos rnams ma rtogs pa rtogs par 'dod pa dang bral ba'i phyir ro/_/the tshom rgal ba zhes bya ba ni bden pa'i yul la yid gnyis dang bral ba'o/_/gzhan
[\[222a.4\]]gyi dring mi 'jog pa zhes bya ba ni bdag nyid kyis chos rnams rtogs pa'i phyir gzhan gyi rkyen gyis mi 'gro ba'o/_/gzhan gyis mi bkri ba zhes bya ba ni gzhan gyis bkri bar mi nus pa'i phyir ro/_/ston pa'i bstan pa'i chos rnams la zhes bya ba ni bshad pa'i chos rnams la'o/_/mi 'jigs
[\[222a.5\]]pa thob ces bya ba ni chos rnams kyi rang dang spyi'i mtshan nyid yongs su shes pa'i phyir mi 'jigs pa thob pa'o/_/bla gos zhes bya ba ni steng du bgo ba'i gos so/_/phrag pa gcig tu zhes bya ba ni phrag pa ya gcig tu'o/_/thal mo sbyar ba zhes bya ba ni lag mthil gnyis sbyar ba'o/_/btud
[\[222a.6\]]de zhes bya ba ni brkyang ste'o/_/skyob pa rnams kyi zhes bya ba ni gdul ba'i skye bo yongs su srung ba la gzhol ba sangs rgyas bcom ldan 'das kyi'o/_/chos 'di yin zhes bya ba ni 'phags pa'i bden pa bzhi'i ngo bo nyid kyi chos 'di'o/_/bskal pa zhes bya ba ni dar gyi bskal pa la sogs
[\[222a.7\]]pa dus kyi bye brag go/_/bye ba khrag khrig ces bya ba ni bye ba khrag khrig ste/_grangs kyi tshad kyi gnas bcu gnyis pa'o/_/sngon chad ma mthong zhes bya ba ni 'khor ba thog ma med pa nas/_lan 'ga' yang ma mthong ba'i phyir ro/_/ma thos zhes bya ba ni nye bar ston pa med pa'i phyir ro/_/'chi
[\[222b\]]
[\[222b.1\]]med ces bya ba ni yongs su nyams pa med pa'i phyir ro/_/mya ngan med pa zhes bya ba ni sdug bsngal med pa'i phyir ro/_/go 'phang zhes bya ba ni gnas te/_yon tan thams cad kyi gnas yin pa'i phyir ro/_/rjes su rtogs zhes bya ba ni da ltar shes par gyur pa'o/_/gal bzhugs zhes bya ba ni
[\[222b.2\]]dri ba'o/_/rnam par dang zhes bya ba ni shin tu gsal ba'o/_/yongs su dag ces bya ba ni mdangs dang ldan pa'o/_/yongs su dkar zhes bya ba ni ches bkrag pa dang ldan pa'o/_/da dung yang lan cig rjod cig ces bya ba ni ma rtogs pa'i phyir yang lan cig zlos su bcug pa'o/_/'khor
[\[222b.3\]]la lta ba ni legs pa yin no zhes bya ba ni g.yog 'khor la lta ba bzang ba'o/_/da zhes bya ba ni da ltar te 'grub pa'i dus so/_/de'i zhes bya ba ni rab tu byung ba zhes bya ba'i dgongs pa de'i'o/_/shes par gyis shig ces bya ba ni khong du chud par byos shig ces bya ba'o/_/nyin mo spyod pa
[\[222b.4\]]zhes bya ba ni nyin par dge ba'i phyogs byed pa'o/_/bsnyen bkur zhes bya ba ni mchod pa'o/_/'on te zhes bya ba ni spyad pa'o/_/'byung ba zhes bya ba ni skabs so/_/gang las zhes bya ba ni nye bar ston pa las so/_/chos zhes bya ba ni 'jig rten gnyis ka dang mi 'gal ba'o/_/rnams shes pa
[\[222b.5\]]zhes bya ba ni rtogs par gyur pa'o/_/gus byas zhes bya ba ni rjes byas te'o/_/gtsang ma zhes bya ba ni khrus la sogs pas so/_/brgya phrag du ma zhes bya ba ni brgya phrag mang po'i tshad do/_/grogs po zhes bya ba ni snying du sdug pa'o/_/tshogs yongs su sdud pa zhes bya ba ni tshogs yongs
[\[222b.6\]]su srung ba ste/_tshogs mtha' dag sdud par byed pa'o/_/tshogs yongs su 'dren pa zhes bya ba ni gtso bor gyur pa'i phyir tshogs kyi mdun nas bdar ba'o/_/mchod pa'i tshig ste/_shin tu dge ba dang /_bde ba skyed pa'i phyir ro/_/nyan thos zung zhes bya ba ni zung gcig ste/_
[\[222b.7\]]gnyis zhes bya ba'i tha tshig go/_/zung gcig mchog ces bya ba ni nyan thos rdzu 'phrul dang ldan pa dang /_shes rab dang ldan pa rnams kyi mchog go/_/zung bzang po zhes bya ba ni tshegs chung dus gdul ba dang /_/gzhan la phan 'dogs pa'i phyir bzang po'o/_/dgongs yul
[\[223a\]]
[\[223a.1\]]mtha' yas pa zhes bya ba ni thams cad mkhyen pa'i ye shes kyi yul mtha' yas pa dang ldan pa zhes bya ba'i tha tshig go/_/skyes bu'i dbang po mkhyen mthar byon/_/zhes bya ba ni sems can rnams kyi dad pa la sogs pa'i dbang po mkhyen pa'i pha rol tu byon pa ste/_
[\[223a.2\]]'dis ni dbang po mchog dang /_mchog ma yin pa mkhyen pa'i stobs dang ldan par bstan to/_/srid pa mthar mdzad pas zhes bya ba ni srid pa gsum gyi mthar phyin pas so/_/tshogs mchog ces bya ba ni dge slong gi dge 'dun no/_/lung bstan mdzad ces bya ba ni lung bstan par gyur
[\[223a.3\]]pa'o/_/legs par gsungs pa zhes bya ba ni ji lta ba bzhin du gsungs pa'o/_/chos 'dul ba la zhes bya ba ni mya ngan las 'das pa'i don du nye bar bstan pa'i gsung rab la'o/_/rdzogs par bsnyen pa dge slong gi dngos po zhes bya ba ni rdzogs par bsnyen pa'i mtshan nyid kyi dge slong gi
[\[223a.4\]]dngos po'o/_/tshig gnyis ka smos pa ni ming gi dge slong la sogs pa bslang ba'i phyir ro/_/dge slong tshur shog pa zhes bya ba ni bya ba gang la dge slong tshur shog ces bya ba yod pa de ni dge slong tshur shog pa'o/_/gang la khas blang ba bya ba dang byed du 'jug pa tsam kho nas rdzogs par bsnyen par
[\[223a.5\]]'gyur ba ste/_smon lam btab pa'i phyir slob dpon la sogs pa la mi ltos pas des zhes bya ba'i tha tshig go/_/dge slong dag ces bya ba ni phyis dge slong du ma gyur pa la brten nas bka' stsal pa yin no/_/bka'i mjug kho nar zhes bya ba ni bka' stsal ma thag pa kho nar ro/_/lag pa
[\[223a.6\]]lhung bzed dang byam bum gyis brel bas zhes bya ba ni lag na de dag bsrel ba'o/_/snam sbyar gyon pa'i lus dang ldan zhing zhes bya ba la/_snam sbyar zhes bya ba ni snam bur dras shing sbyar ba'i chos gos te/_gang gi lus la de gyon pa de ni snam sbyar gyon pa'i lus dang ldan pa'o/_/mod la
[\[223a.7\]]dbang po rab zhi gnas gyur te/_/zhes bya ba ni rab tu byung ba'i mod la dbang po rnams rab tu zhi bar gnas par gyur pa'o/_/dgongs pas zhes bya ba ni thugs la dgongs pas so/_/de dag gis ji zhig dgongs par gyur zhe na de'i phyir/_lus gzugs bkab par gyur ces gsungs te/_lus
[\[223b\]]
[\[223b.1\]]gzugs zhes bya ba ni rang bzhin du gnas pa'i lus kyi gnas skabs so/_/de bkab pa ni 'gebs shing g.yogs par byed pa ste cha lugs so/_/cha lugs de dang ldan par gyur ces bya ba'i tha tshig go/_/rab tu mang po zhes bya ba ni gnyis las lhag pa ni mang po yin no/_/yang dag rgyal ba can
[\[223b.2\]]gyi mu stegs can gyi gnas zhes bya ba ni ston pa yang dag rgyal ba can gyi slob ma mu stegs can gyi gnas kun du rgyu nye rgyal dang /_pang nas skyes 'khor dang bcas pa'o/_/rab tu byung zhing rdzogs par bsnyen nas zhes bya ba ni bcom ldan 'das kyis yang dag rgyal ba can gyi slob ma mu stegs can gyi
[\[223b.3\]]gnas pa dag rab tu byung zhing rdzogs par bsnyen par mdzad pa yin gyi yang dag rgyal ba can nyid ni ma yin te/_de ltar dus la bab pa'i phyir ro/_/ring po ma lon pas zhes bya ba ni rgyu des rgyal po'i khab kyi mi dag yi ma rangs shing mngon par mi dga' bar gyur to zhes bya bar sbyar ro/_/yi ma rangs zhes
[\[223b.4\]]bya ba ni nang gi bdag nyid kyis yi chad pa'o/_/mngon par mi dga' zhes bya ba ni phyi rol nye bar ma zhi bas 'khrug pa'o/_/de dang de dag ces bya ba ni bzlas pa'i phyir lan gnyis su smos so/_/co 'dri zhes bya ba ni zher 'debs par byed pa'o/_/grong mchog ces bya ba ni grong khyer gyi gtso bo'o/_/yang dag
[\[223b.5\]]rgyal ba'i zhes bya ba ni de'i slob ma kun zhes bya bar sbyar ro/_/khrid na zhes bya ba ni rab tu phyung na'o/_/phyin chad ci zhig bkri bar bya zhes bya ba ni da yang gzhan ci zhig bkri bar byar yod na khyed cag yang grong khyer du lhags zhes bya bar bsams pa yin no/_/brgyus nas zhes bya ba ni bsod snyoms kyi
[\[223b.6\]]phyir rgyu ba byas nas so/_/zas kyi bya ba byas te zhes bya ba ni zas kyi bya ba bsgrubs pas te/_zas zos te zhes bya ba'i tha tshig go/_/phyi ma'i zas kyi bsod snyoms las phyir log pa'i zhes bya ba la phyi ma'i zas zhes bya ba ni phyed yol phan chad de'i phyi dro'o/_/bsod snyoms las phyir log pas zhes
[\[223b.7\]]bya ba ni bsod snyoms mi byed pas te/_tshig gi don phyir bsdu na/_phyi dro bsod snyoms la mi rgyu bas zhes bya ba'i tha tshig go/_/lhung bzed dang chos gos mkhos su phab nas zhes bya ba ni so sor des pa'i gnas su rnam par bzhag nas so/_/sdug bsngal zhes bya ba ni lus kyi'o/_/mi bde
[\[224a\]]
[\[224a.1\]]bas zhes bya ba ni sems kyis te/_de gnyis ni bya ba'i bye brag yin no/_/'di la zhes bya ba ni bstan pa 'di la'o/_/dpa' chen zhes bya ba ni stobs bla na med pa dang ldan pa'am bdud bzhi bcom pa'i phyir ro/_/chos kyis zhes bya ba ni dam pa'i chos kyis yin
[\[224a.2\]]gyi nan khugs kyis ma yin pa'o/_/mkhas pa zhes bya ba ni shes pa'o/_/mi bzod ces bya ba ni su zhig mi bzod pa skyed par byed ces bya ba'o/_/rlom pa tsam zhes bya ba ni khengs pa nyid do/_/spobs pa tsam zhes bya ba ni mi 'jigs pa nyid do/_/sgo ba zhes bya ba ni sgo srung ngo /_/bzhin
[\[224a.3\]]gyi gzugs zhes bya ba ni ngo shes par 'gyur ba'i mtshan ma kha dog dang /_dbyibs kyi mtshan nyid kyi rtags so/_/mngon du zhes bya ba ni mngon sum du'o/_/yang dag par dga' bar 'gyur ba zhes bya ba ni bsnyun gsol ba'i phyir ro/_/yang dag par mgu bar 'gyur ba zhes bya ba ni bde ba'i
[\[224a.4\]]gtam thos pas mgu ba skyes pa'i phyir ro/_/sna tshogs zhes bya ba ni rnam pa du ma'o/_/byas te zhes bya ba ni phan tshun byas te'o/_/kye gau ta ma bdag ni thams cad mi bzod pa'o zhes bya ba la sogs pa ni gang rigs pas rigs pa ma yin pa de bdag mi 'dod de 'jig rten pha rol yod pa
[\[224a.5\]]nyid la sogs pa ni rigs pas rigs pa ma yin te/_mngon sum gyi yul ni dngos po mdun na 'dug pa yin la/_'jig rten pha rol ni dbang po'i yul ma yin te/_dbang po'i yul ma yin pa la ni mngon sum gyi tshad ma ldog go/_/rjes su dpag pa'i yul ni spyi'i mtshan nyid yin
[\[224a.6\]]pas/_yul gyi dngos po med pas tshad mar mi rung ba ste/_de ltar yang mngon sum du ma yin pa ni tshad ma yin no zhes zer ba de'i phyir bdag ni de mi 'dod do zhes bya ba'i tha tshig go/_/de ltar kun du rgyu sen rings ni chad par lta ba yin pas de mngal na gnas pa ni skye ba dang po yin la/_
[\[224a.7\]]'chi ba ni skye ba'i tha ma yin te/_sems can shi ba'i 'og tu chad par 'gyur bar lta ba'i phyir dang /_'phags pa shA ri'i bu rab tu byung bas yid mi bde bar gyur nas de la 'di lta bu'i sems skyes te shes pa mthar thug pa dag ni med pas re zhig ring du song ba'i blo can dag kyang /_bstan
[\[224b\]]
[\[224b.1\]]bcos las phyir log pas na shA ri'i bu bas dge sbyong gau ta ma ches mkhas la/_de bas kyang gzhan zhig ches mkhas shing de bas kyang gzhan zhig ches mkhas gor ma chag go/_/shA ri'i bu'i shes pa ni dge sbyong gau ta ma'i shes pas zil gyis non la/_de'i shes pa yang gzhan zhig gis zil
[\[224b.2\]]gyis non par 'gyur zhing de'i yang gzhan gyis zil gyis gnon par 'gyur bas de'i phyir shes pa mthar thug pa dag med do/_/phul du phyin pa'i khyad par can med do snyam nas/_kye gau ta ma bdag ni thams cad mi bzod do zhes zer ro/_/de de skad zer ba la bcom ldan 'das kyis mer
[\[224b.3\]]'jug gi bu yod kyi bdag cag thams cad mi bzod par lta ba gang yin pa'i lta ba de yang mi bzod do zhes bya ba bka' stsal te/_bdag ni thams cad mi bzod do zhes khyab pa'i tshig gis thams cad bkag pas chad par lta ba nyid kyang bkag par gyur pa'i phyir ro/_/de nas sen rings kyis dam
[\[224b.4\]]bcas pa nyams kyis dogs pas kye gau ta ma bdag ni thams cad mi bzod par lta ba gang yin pa'i lta ba de yang mi bzod do zhes bya ba gsol to/_/'di ni mthar 'dzin pa'i lta ba chad par lta bas bsdus pa yin te/_sdug bsngal mthong bas spang bar bya ba yin no/_/'di'i kun nas slong ba ni 'jig
[\[224b.5\]]rten rgyang pan thob pa'i phyir dang /_'phags pa shA ri'i bu rab tu byung bas yid mi bde ba'i phyir/_kye gau ta ma bdag ni thams cad mi bzod do zhes de ltar lta zhing de skad smra ste/_de ni re zhig spyi'i don yin no/_/da ni yan lag gi don bshad par bya ste/_kye zhes bya ba ni bod pa'i tshig go/_/thams
[\[224b.6\]]cad ces bya ba ni rtag par smra ba'i bdag nyid la sogs pa'o/_/mi bzod do zhes bya ba ni mi 'dod do zhes bya ba'o/_/mer 'jug gi bu zhes bya ba ni mer 'jug gi rigs las skyes pa'i phyir ro/_/thams cad mi bzod par lta ba gang yin pa'i lta ba de yang mi bzod do zhes bya ba ni thams cad mi bzod
[\[224b.7\]]pa'i khongs su chad par lta ba de yang 'dus pas khyed kyis chad par lta ba'i lta ba de yang mi bzod par rigs so zhes bka' stsal pa yin no/_/de nas sen rings dam bcas pa nyams kyis dogs pas bdag ni thams cad mi bzod par lta ba gang yin pa'i lta ba'i lta ba de yang mi bzod do zhes
[\[225a\]]
[\[225a.1\]]khas blangs so/_/'o na zhes bya ba ni khas blangs na'o/_/sen rings kyis de ltar khas blangs nas/_de'i phan yon gang zhe na/_sen rings chad par lta ba yin pas gang gi tshe des thams cad mi bzod pa de'i tshe na/_des lta ba thams cad yongs su gtang ba de nyid de'i phan
[\[225a.2\]]yon chen po yin no zhes sbyar bar bya'o/_/de ltar shes shing zhes bya ba ni lta ba thams cad mi rigs pa nyid yin pas snga phyi 'gal bar shes shing ngo /_/de ltar mthong na zhes bya ba ni rigs pa'i sgo nas de ltar mthong na'o/_/lta ba de yang zhes bya ba ni chad par lta ba de yang ngo /_/lta ba zhes bya ba ni
[\[225a.3\]]yid kyi rnam par shes pa dang mtshungs par ldan pa'i nyon mongs pa can gyi shes rab ste/_kun du rtog pa'i bdag nyid yin pa'i phyir ro/_/spong ba zhes bya ba ni rnam par gnon pa'i sgo nas so/_/'dor ba zhes bya ba ni de'i 'thob pa chad pa'i phyir ro/_/med par 'gyur ba zhes bya ba ni yang mi 'byung
[\[225a.4\]]ba'i phyir ro/_/lta ba gzhan yang zhes bya ba ni chad par lta ba las gzhan pa de'i rgyu las byung ba'i lta ba gzhan dag go/_/mtshams mi sbyor ba zhes bya ba ni mngon sum du 'gyur ba med pa'i phyir ro/_/nye bar mi len pa zhes bya ba ni 'brel pa med pa'i phyir ro/_/mi 'byung bar 'gyur
[\[225a.5\]]ro zhes bya ba ni rgyun chad pa'i phyir ro/_/'di skad bstan te/_gal te khyod kyis lta ba thams cad mi rigs par shes na de'i tshe lta ba thams cad las log par 'gyur bas de nyid phan yon no zhes bya ba'i tha tshig go/_/sen rings kyi phan yon legs par mnyan pas bcom ldan 'das kyi
[\[225a.6\]]bka' bzlas pa'i phyir kye gau ta ma bdag gis de ltar shes shing de ltar mthong na zhes bya ba la sogs pa gsol te/_de de bzhin te bdag gis de ltar shes shing de ltar mthong na lta ba'i rnam pa thams cad ldog par 'gyur ro zhes bya ba'i tha tshig go/_/gal te sen rings 'di snyam du lta
[\[225a.7\]]ba thams cad dang bral bar gyur na de'i tshe bdag gi chad par smra ba dang /_bye brag 'ga' yang med do snyam du dogs pa de'i phyir mer 'jug gi bu khyod ni skye bo phal po che dang lhan cig ces bya ba la sogs pa gsungs te/_khyod ni skye bo phal po che lta ba mi bzad pa dag dang lhan cig lta ba
[\[225b\]]
[\[225b.1\]]mtshungs par 'gyur ro zhes ston to/_/mtshungs shing zhes bya ba ni brgyud pas gzhan du 'gro ba'i phyir ro/_/'dra bar 'gyur te zhes bya ba ni dngos po gcig pa'i tshul gyis so/_/skye bo phal po che yang de ltar lta zhing de skad smra bas khyod kyang de dang 'dra ba kho nar 'gyur ro zhes bya ba ni rdzogs
[\[225b.2\]]byed pa mang po gti mug gis kun nas dkris pa dag ni rnam pa de lta bu dag gis lta ba'i chu bo dang ldan pa yin gyi khyod ni shes rab can yin pas gal te de 'dra ba kho nar gyur na mi rigs so zhes bya ba'i tha tshig go/_/'di yang lta ba ngan par yongs su spangs pa'i phan yon bstan
[\[225b.3\]]pa'i phyir mer 'jug gi bu 'jig rten na zhes bya ba la sogs pa gsungs so/_/dge sbyong zhes bya ba ni 'di las phyi rol ba'i rab tu byung ba'o/_/lta ba 'di yang zhes bya ba ni chad par lta ba la sogs pa'o/_/'dor zhing zhes bya ba ni yongs su spong zhing ngo /_/lta ba gzhan yang zhes bya ba
[\[225b.4\]]ni log par lta ba la sogs pa'o/_/nye bar mi len pa'i zhes bya ba ni mi 'dzin pa'o/_/nyung ba bas kyang ches nyung ba ste srab ces bya ba'i tha tshig go/_/'di skad bstan te/_sa gzhi la brten pa'i rdul ji snyed kyi sems can ni blo ma byang ba yin la sen mo'i rtse la brten pa'i rdul ji snyed pa de
[\[225b.5\]]snyed kyi sems can ni blo byang ba yin pas de'i phyir khyod kyis kyang skye bo ya rabs ches nyung ba'i nang du bdag nyid 'jug par bya zhing lta ba'i rnam pa gtang bar gyis shig ces bya ba'i tha tshig go/_/de nas sen rings lan rigs pa thos pa'i phyir dang /_rigs pa brjod pa'i phyir dang /_tshig 'jam
[\[225b.6\]]po bka' stsal pa'i phyir sems gtod pa la bcom ldan 'das kyis lta ba rnams kyi ngo bo nyid dang /_nyes dmigs dang phan yon bstan pa'i rim gyis mdo sde bstan pa stsal pa'i phyir mer 'jug gi bu gsum po 'di dag ni zhes bya ba la sogs pa gsungs so/_/lta ba'i gnas zhes bya ba ni lta ba
[\[225b.7\]]rnams skye ba'i gnas te/_'byung gnas zhes bya ba'i tha tshig go/_/gsum gang zhes bya ba ni dri ba'i tha tshig ste/_dri ba 'di yang kha cig tu bcom ldan 'das kyis skye bo mi 'jigs pa ma thob par mkhyen pa nas nyid kyis mdzad pa'i'am/_yang na nyan pa'i mi 'jigs pa dang ldan pas rang gi
[\[226a\]]
[\[226a.1\]]byas pa shes par bya'o/_/'di la zhes bya ba ni lta ba yongs su brjod pa la'o/_/la la zhes bya ba ni 'ga' ste thams cad ma yin no zhes bya ba'i tha tshig go/_/thams cad bzod do zhes bya bas ni rtag par lta ba bstan to/_/gzhan yang zhes bya ba ni rnam grangs gzhan
[\[226a.2\]]yang ngam/_dngos po brjod pa'i tshig gi lhag ma'o/_/thams cad mi bzod do zhes bya bas ni chad par lta ba bstan pa'o/_/kha cig ni bzod la kha cig ni mi bzod do zhes bya bas ni rtag par lta ba dang /_chad par lta ba gnyis ka bstan to/_/'o na gang zag de nyid rtag par yang lta/_chad par
[\[226a.3\]]yang lta bar ji ltar 'gyur zhe na/_'di lta gang zag la gzugs rtag par 'dzin pa de'i tshe na/_phung po bzhi chad par 'dzin to/_/yang na gzugs chad par 'dzin pa de'i tshe phung po bzhi rtag par 'dzin pas 'gal ba med do zhes bye brag pa'i gzhung las 'byung ngo /_/mer 'jug gi bu de la zhes
[\[226a.4\]]bya ba la sogs pa/_de la zhes bya ba'i sgra ni dmigs kyis bsal ba ste/_dmigs kyis bsal ba zhes bya ba ni rigs dang /_yon tan dang bya ba dag gi spyi las phyogs gcig tha dad par dgar ba'o/_/de yang re re la rnam pa gsum gsum ste/_gang las dang /_gang gis dang /_ji'i
[\[226a.5\]]phyir ro/_/de la gang las dmigs kyis bsal zhe na/_lta ba gsum gyi spyi las so/_/gang gis dmigs kyis bsal zhe na/_rtag pa nyid kyis rigs so/_/ci'i phyir dmigs kyis bsal zhe na/_ma grags pa'i chos shes par bya ba'i phyir te rnam pa gzhan dag la yang de bzhin du shes par
[\[226a.6\]]bya'o/_/lta ba gang yin pa 'di ni zhes bya ba ni rtag par lta ba'o/_/kun du 'dod chags pa zhes bya ba ni 'dod chags kyi rgyun to/_/'gyur zhes bya ba ni rgyu'i dngos por 'gyur ba'o/_/kun du zhe sdang ba dang /_kun du gti mug pa yang de bzhin du shes par bya'o/_/gal te rang gi la kun du
[\[226a.7\]]zhe sdang bar ji ltar 'gyur zhe na/_de ltar mi 'gyur te/_'di ltar gzhan gyi lta ba la zhe sdang bar 'gyur te/_'di ltar rang gi lta ba la lhag par chags par gyur na de'i dgra bor gyur pa gzhan gyi lta ba la kun du zhe sdang bar 'gyur ba'i phyir ro/_/kun du sogs pa zhes bya ba ni yang 'byung bar
[\[226b\]]
[\[226b.1\]]byed pa'i las rnams brtas pa'o/_/kun du sogs pa med pa zhes bya ba ni yang 'byung bar byed pa'i las rnams ldog pa'o/_/kun du sbyor ba zhes bya ba ni yang 'byung bar byed pa'i phung po 'phangs pa rnams dang lhan cig kun du sbyor ba'o/_/kun sbyor ba dang bral ba zhes bya ba ni de dag dang
[\[226b.2\]]bral ba'o/_/kun nas nyon mongs pa zhes bya ba ni skye ba la sogs pa'i rgyu las byung ba'i sdug bsngal gyi rgyun to/_/rnam par byang ba zhes bya ba ni sdug bsngal las log pa'o/_/mngon par dga' ba zhes bya ba ni ma 'ongs par 'dod pa'o/_/nye bar len pa zhes bya ba ni de'i thob pa yongs su tshol
[\[226b.3\]]ba las byung ba'i nyon mongs pa'o/_/lhag par chags pa zhes bya ba ni thob pa las lhag par chags pa'o/_/de dag las bzlog pa yang /_de bzhin du shes par bya'o/_/'o na lta ba'i rnam pa thams cad kyang kun du 'dod chags pa la sogs par 'gyur ba yin na ci'i phyir rtag par lta ba na 'ba'
[\[226b.4\]]zhig kun du 'dod chags pa la sogs par 'gyur la/_chad par lta ba ni kun du 'dod chags pa la sogs par mi 'gyur bar bstan ce na/_'di la bye brag tu smra ba dag gis lan btab pa de ni dgongs te gsungs pa yin te/_mu stegs can rtag par lta ba la yang 'byung ba yod pas de ni
[\[226b.5\]]yang 'byung ba 'phen pa'i sems brtas par byed do/_/mu stegs can chad par lta ba la ni yang 'byung ba med pas mngal na gnas pa ni de'i skye bo tha ma yin pas de ni yang 'byung ba 'phen pa'i sems brtas par mi byed do/_/de'i phyir de las dgongs nas/_rtag par lta ba ni kun du 'dod
[\[226b.6\]]chags par 'gyur la chad par lta ba ni kun du 'dod chags pa la sogs par mi 'gyur bar bstan to/_/de lta bas na mu stegs can rtag par lta ba ni 'jig rten pha rol 'dod pa sngon du btang bas de la nyon mongs pa dang nye ba'i nyon mongs pa thams cad 'byung ngo /_/mu stegs can chad par
[\[226b.7\]]lta ba ni 'jig rten pha rol mi 'dod pas de la ni nyon mongs pa dag mi 'byung ngo /_/de ltar na 'dis lta ba rnams kyi ngo bo nyid dang /_nyes dmigs dang /_phan yon bstan pa yin no//_//bam po lnga pa/_gal te sen rings 'di snyam du rtag par lta ba sngon du btang ba las/_
[\[227a\]]
[\[227a.1\]]nyon mongs pa dang /_nye ba'i nyon mongs pa thams cad 'byung bas chad par lta ba nyid bzang ste/_mya ngan las 'das pa'i rjes su mthun pa'i phyir ro/_/de'i phyir phyi rol pa'i lta ba rnams kyi nang na 'di lta ste/_bdag med do/_/bdag gi med do/_/bdag
[\[227a.2\]]'byung bar mi 'gyur ro/_/bdag gi 'byung bar mi 'gyur ro zhes bya ba 'di ni mchog yin no zhes bstan to snyam du dgongs pa de'i phyir de la 'phags pa'i nyan thos thos pa dang ldan pa ni zhes bya ba la sogs pa gsungs so/_/de la zhes bya ba ni dmigs kyis bsal ba yin no/_/'phags
[\[227a.3\]]pa'i zhes bya ba ni sangs rgyas dang /_sangs rgyas kyi nyan thos sdig pa mi dge ba'i chos rnams las ring du gyur pa rnams kyi'o/_/de rnams kyi nyan thos zhes bya ba ni gus par nyan pa ste/_slob ma zhes bya ba'i tha tshig go/_/'di ltar so sor rtog par byed de zhes bya ba ni 'og nas 'byung ba
[\[227a.4\]]ltar rtog par byed pa'o/_/rtsod pa zhes bya ba ni gnod par byed pa'i bsam pas gnas pa'o/_/'gyod ces bya ba ni rtsub po smra zhing lan 'debs pa'i bdag nyid de 'thab ces bya ba'i tha tshig go/_/rnam par 'tshe zhes bya ba ni khu tshur dang /_thal lcag la sogs pas bsnun pa'o/_/bdag
[\[227a.5\]]la zhes bya ba ni 'phags pa'i nyan thos la'o/_/de lta bas na 'dis ni mngon par zhen pa dam pos bskyed pa'i lta ba rnam pa thams cad ni tshe 'di dang tshe phyi ma'i gnod pa skyed par byed pa yin pas rnam pa thams cad du thag bsring zhing spang bar bya'o zhes bstan to/_/'khor ba na rtsod pa'i gzhi ni
[\[227a.6\]]gnyis te/_lta ba la lhag par chags pa dang /_'dod pa la lhag par chags pa'o/_/de gnyis las lta ba la lhag par chags pa yongs su spang ba'i phyir de la chos bstan nas/_de ni 'dod pa la lhag par chags pa yongs su spang ba'i phyir de la chos bstan pa brtsam par bya ste/_
[\[227a.7\]]de'i phyir mer 'jug gi bu 'di ni zhes bya ba la sogs pa gsungs so/_/'di ltar 'dod pa la lhag par chags pa ni tshor ba'i dbang gis 'byung ste/_tshor ba'i ro myang ba'i dbang gis 'dod pa dag la mngon par chags par 'gyur ro zhes gsungs pa'i phyir ro/_/tshor ba'i ro myang ba yang
[\[227b\]]
[\[227b.1\]]dbang po dang bcas pa'i lus kyis 'grub pas de'i phyir lus la lhag par chags pa de bzlog pa'i phyir bshad pa'i rim pa 'di brtsams so/_/lus zhes bya ba ni 'byung ba dang 'byung ba las gyur pa'i tshogs 'jig pa'i bdag nyid do/_/gzugs zhes bya ba ni gnod par byar rung ba'i phyir
[\[227b.2\]]gzugs te/_'di la gzugs te yod pa'i phyir ro/_/rags pa zhes bya ba smos pa ni bar ma do'i srid pa'i gzugs dgag pa'i phyir ro/_/'byung ba chen po bzhi las gyur pa zhes bya bas ni dbang phyug la sogs pas ma bskyed par bstan to/_/yang dang yang du zhes bya ba ni dus thams cad
[\[227b.3\]]du'o/_/'byung ba dang 'jig par rjes su lta zhing gnas par bya'o zhes bya ba la 'byung ba zhes bya ba ni bskyed pa'o/_/'jig pa zhes bya ba ni 'gag pa'o/_/de gnyis su rjes su lta zhing zhes bya ba ni brtag cing ngo /_/yang na lus 'dus byas kyi mtshan nyid du bstan pa la skad cig la 'byung zhing
[\[227b.4\]]'jig par brtag par bya ba ste/_ji skad du dge slong khyod ni skad cig la skye ba dang /_rga ba dang /_'chi ba dang /_nyams pa dang /_'byung ba yin no zhes gsungs pa'i phyir ro/_/de la lus la 'dun pa zhes bya ba la sogs pa ni yul tha dad par grags pa'i rnam grangs yin te/_'di ltar bcom
[\[227b.5\]]ldan 'das chos ston pa mdzad pa ni gdul ba gang dag sems g.yengs pas don de ma go ba de dag la bcom ldan 'das kyis don de nyid tshig gzhan dag gis bstan pa yin no/_/yang na ming gi tshogs dang /_tshig gi tshogs dang /_yi ge'i tshogs gang dag gis don de bstan pa brda ma phrad pa'i
[\[227b.6\]]'dul ba don de nyid bstan pas gdul ba dag la bcom ldan 'das kyis ming gi tshogs dang /_tshig gi tshogs dang /_yi ge'i tshogs gzhan dag gis don de nyid bstan pa yin no/_/yang na de bstan pa'i snod du gyur pa phyis lhags pa ma thos pa rnams kyis thos par bya ba'i phyir te/_
[\[227b.7\]]ji skad du bye brag tu smra ba'i gzhung las btsun pa blos mi 'bebs kyis bstan pa las/_bcom ldan 'das ni gdul ba snga ma dang /_'brel ba'i bshad pa mthar phyin nas de bstan pas 'dul ba'i gdul ba gzhan dag lhags pa na don de nyid ming gi tshogs dang /_tshig gi tshogs dang /_
[\[228a\]]
[\[228a.1\]]yi ge'i tshogs gzhan dag gis ston par mdzad do zhes gsungs pa lta bu'o/_/yang na bcom ldan 'das kyi ltar nyan pa'i skye bo blo rtul po rnam par bshad pa'i rnam pa'i tshig gcig gi don 'dzin par mi nus par 'byung bar mkhyen nas/_de'i phyir rnam grangs kyi
[\[228a.2\]]tshig mang bar bstan pa yin no/_/yang na lus la 'dun pa zhes bya ba ni bstan pa'i tshig yin la/_lhag ma rnams ni bshad pa'i tshig yin te/_gong nas gong du rnam par bshad par gyur pa dag yin no/_/tshul 'di ni 'og nas 'byung ba'i rnam grangs kyis tshig gzhan dag la
[\[228a.3\]]yang de bzhin du rig par bya'o/_/yang na de dag gi don tha dad par yang bshad par bya ste/_de la 'dun pa zhes bya ba ni ma 'ongs pa 'dod pa'i phyir ro/_/chags pa zhes bya ba ni 'dod pa de grub pa la nyon mongs pa can gyi dga' ba bskyed pa'o/_/dga' ba zhes bya ba ni yang dang yang du 'dod
[\[228a.4\]]par byed pa'o/_/zhen pa zhes bya ba ni yul gzhan yongs su gtang pa de la lhag par chags pa bskyed pa'i phyir ro/_/'chums pa zhes bya ba ni skad cig kyang yongs su mi gtong ba'i phyir ro/_/lhag par chags pa zhes bya ba ni gzhan gyis bzlog pa na zhe sdang skyed pa'i phyir ro/_/de'i sems
[\[228a.5\]]yongs su gtugs te mi gnas so zhes bya ba ni lus la 'dun pa la sogs pa des de'i sems gtugs shing yongs su zad par byas te mi gnas so zhes bya ba'i tha tshig go/_/de ltar na 'dis ni 'dod pa na spyod pa'i lus la lhag par chags pa'i gzhi nyid du bstan to/_/lus la lhag par
[\[228a.6\]]chags pa de yang tshor ba'i ro myang ba'i dbang gis 'byung bas de'i phyir mer 'jug gi bu gsum po 'di dag ni zhes bya ba la sogs pa gsungs so/_/tshor ba zhes bya ba ni myong ba'i ngo bo nyid do/_/bde ba zhes bya ba ni phan 'dogs pa'o/_/sdug bsngal zhes bya ba ni gnod par byed pa'o/_/sdug
[\[228a.7\]]bsngal yang ma yin bde ba yang ma yin pa zhes bya ba ni gnyi ga ma yin pa ste/_btang snyoms zhes bya ba'i tha tshig go/_/de ltar na 'dis ni nyon mongs pa ma spangs pa rnams kyi tshor ba gang dag yin pa de dag ni 'dod pa la lhag par chags pa'i rgyu nyid du bstan pa'i phyir de dag bka' stsal to/_/
[\[228b\]]
[\[228b.1\]]da ni nyon mongs pa spangs pa rnams kyi tshor ba gang dag yin pa de dag ji ltar 'dod pa la lhag par chags pa'i rgyu nyid du mi 'gyur bar de ltar bstan pa'i phyir mer 'jug gi bu gang gi tshe zhes bya ba la sogs pa gsungs so/_/bde ba'i tshor ba ni dgra bcom pas kyang yul gyi dbang gis myong bar
[\[228b.2\]]byed de/_lus kyi tshor ba 'byung ba'i phyir ro/_/de'i phyir dge sbyong dgra bcom pa zag pa zad pa gson zhing 'dug la 'tsho zhing sdod pa'i dbang po lnga pa sngon gyi mngon par 'du byed pa'i rkyen las byung ba dag ni ma 'gags te/_de las byung ba'i tshor ba bde ba dang /_sdug bsngal so sor myong bar
[\[228b.3\]]byed do zhes gsungs so/_/la la dag tshor ba gsum char dus gcig tu myong bar 'gyur ro snyam du dogs pa de'i phyir de'i tshe na de la sdug bsngal ba dang /_sdug bsngal yang ma yin bde ba yang ma yin pa'i tshor ba gnyis 'gag par 'gyur te zhes bya ba la sogs pa gsungs te/_'gag
[\[228b.4\]]par 'gyur te zhes bya ba ni so sor ma brtags pa'i 'gog pas so/_/dus gcig tu tshor ba rnam gsum myong bar mi rigs pas de'i phyir de'i tshe na 'phags pa nyan thos bde ba'i tshor ba 'ba' zhig myong bar byed de zhes bya ba gsungs te/_sems can rnams kyi sems kyi rgyud ni re re nas byung
[\[228b.5\]]ngo zhes bstan bcos ye shes la 'jug pa las gsungs so/_/mi rtag pa zhes bya ba ni skad cig pa'i phyir ro/_/sdug bsngal ba zhes bya ba ni 'du byed kyi sdug bsngal dang /_'gyur ba'i sdug bsngal gnyis kyis so/_/'gog pa'i chos can zhes bya ba ni rgyu mi rtag pa dang ldan pa'i phyir ro/_/
[\[228b.6\]]gzhi ni gang yin zhes bya ba ni dang po kun nas slong ba'i rgyu ste/_dper na bad kan gyi dang po kun nas slong ba'i rgyu grang ba dang /_snum pa dang /_mngar ba dag lta bu'o/_/kun 'byung ba ni gang yin zhes bya ba ni rkyen gyi tshogs pas 'dus pa ste/_rkyen gcig gis skyed pa ni 'ga' yang
[\[228b.7\]]med do zhes gsungs pa'i phyir ro/_/rigs mthun ni gang yin zhes bya ba ni 'dra ba'i rgyu ste bde ba'i tshor ba ni reg pa bde ba las 'byung la sdug bsngal gyi tshor ba yang reg pa sdug bsngal ba las 'byung /_gnyis ka ma yin pa'i tshor ba yang reg pa gnyis ka ma yin pa las 'byung ba lta
[\[229a\]]
[\[229a.1\]]bu'o/_/rab tu bskyed pa ni gang yin zhes bya ba ni bar chad med pa'i rgyu ste/_gang las 'bras bu mngon sum du skye ba'o/_/kha cig na re rgyu thag ring ba dang /_thag nye ba dang /_rgyun mi 'chad pa dang /_du ma las 'byung ba dang /_go rims bzhin no
[\[229a.2\]]zhes zer ro/_/kha cig na re rgyu med pa nyid dang /_rgyu gcig pa nyid dang /_rgyu rtag pa nyid dang /_rgyu 'gyur bar smra ba'i gnyen por go rims bzhin no zhes zer ro/_/bzhi ni reg pa yin zhes bya ba la sogs pa la/_reg pa zhes bya ba ni dbang po dang yul dang rnam par shes pa gsum
[\[229a.3\]]'dus pa ste/_de ltar na 'dis ni reg pa'i rkyen gyis tshor ba zhes bstan pa yin no/_/reg pa dang de dang de zhes bya ba ni bde ba'i tshor ba dang mthun pa dang /_sdug bsngal gyi tshor ba dang mthun pa dang /_sdug bsngal yang ma yin/_bde ba yang ma yin pa'i tshor ba dang mthun pa'i kun
[\[229a.4\]]'byung ba las zhes bya ba ni skyes pa las so/_/'gags pa las zhes bya ba 'dis ni reg pa 'gags pas tshor ba 'gag ces bstan pa yin no/_/de la 'gag pa zhes bya ba ni skad cig la 'gag pa'i phyir ro/_/nye bar zhi ba zhes bya ba ni srabs par gyur pa'i phyir ro/_/bsal ba zhes bya ba ni
[\[229a.5\]]rgyun chad pa'i phyir ro/_/nub pa zhes bya ba ni yang mi 'gyur ba'i phyir ro/_/ro myang ba zhes bya ba ni nyon mongs can gyi bde ba skyed pa'i phyir ro/_/nyes dmigs zhes bya ba ni mi rtag pa'i phyir ro/_/gang mi rtag pa de ni nyes dmigs yin no zhes gsungs pa'i phyir ro/_/nges par 'byung ba zhes bya
[\[229a.6\]]ba ni 'dun pa'i 'dod chags las yang dag par 'das pa'i phyir ro/_/mi rtag pa zhes bya ba ni skad cig pa nyid yin pa'i phyir ro/_/zad pa zhes bya ba ni rgyun gyis 'jig pa'i phyir ro/_/'jig pa zhes bya ba ni ngo bo nyid kyis 'jig pa'i phyir ro/_/'dod chags dang bral ba zhes bya ba ni rnam par
[\[229a.7\]]gnod pa tsam gyi phyir ro/_/'gog pa zhes bya ba ni gnyen po zag pa med pa sgrub pa'i phyir ro/_/rab tu spang ba zhes bya ba ni phung po'i lhag ma med pa'i mya ngan las 'das pa thob pa'i phyir ro/_/'jig rten la cung zad kyang nye bar len par mi byed ces bya ba ni 'khor ba'i dngos po gang la yang snying po
[\[229b\]]
[\[229b.1\]]nyid du mi 'dzin pa'i phyir ro/_/kha cig na re sred pa mngon sum du mi byed pa'i phyir ro zhes zer ro/_/nye bar len par mi byed na zhes bya ba ni sred pa'i kun 'byung ba bzlog pa'i phyir ro/_/yongs su gdung bar mi 'gyur zhes bya ba ni 'phags pa'i lam skye ba la nyon mongs pa kun 'byung ba med pa'i phyir te/_
[\[229b.2\]]rgyud la yongs su gdung ba mi skye ba'o zhes bya ba'i tha tshig go/_/bdag nyid kho nas zhes bya ba ni rang nyid kyis so/_/yongs su mya ngan las 'das par byed ces bya ba ni phung po'i lhag ma dang bcas pa'i mya ngan las 'das pa thob par byed pa'o/_/de thob nas bdag gi skye ba zad do/_/tshangs par spyod
[\[229b.3\]]pa bsten to/_/bya ba byas so/_/srid pa 'di las gzhan mi shes so zhes go bar byed do zhes bya bar sbyar ro/_/lus kyi mtha' pa'i tshor ba zhes bya ba ni dbang po gzugs can lnga la brten pa ste/_lus kyi mtha' ni lus kyi mthar thug pa'i dbang po lnga'o/_/de'i tshor ba ni dbang po lnga la brten pa'i
[\[229b.4\]]tshor ba zhes bya ba'i tha tshig go/_/de ltar yang tshe dang ldan pa sa ga'i tshor ba gang yin pa de la ni 'dod chags bag la nyal ba sdug bsngal gyi tshor ba gang yin pa de la ni khong khro ba bag la nyal sdug bsngal yang ma yin bde ba yang ma yin pa'i tshor ba gang yin pa de la ni gti mug bag la nyal lo zhes
[\[229b.5\]]gsungs pas/_de la bag la nyal gyi ngo bo nyid kyi tshor ba dag ni mi 'byung gi lus kyi khur thogs pa tsam 'ba' zhig las byung ba'i tshor ba rgyud la 'byung ste/_de'i phyir lus tsam yod na de dag 'byung gi lus 'gags na de dag 'gag par 'gyur te/_dgra bcom pa dag la yang yul gyi
[\[229b.6\]]dbang gis tshor ba 'byung ngo zhes gsungs pa'i phyir ro/_/myong ro snyam du yang dag pa ji lta ba bzhin rab tu shes so zhes bya ba 'dis ni shes bzhin du spyod pa nyid bstan te/_shes bzhin du spyod pa nyid la ni nyon mongs pa kun du 'byung ba med do/_/srog gi mtha' pa'i tshor ba zhes bya ba ni
[\[229b.7\]]yid tsam dang mtshungs par ldan pa btang snyoms kyi tshor ba ste/_'di ltar ji srid du 'tsho ba de srid du yid tsam dang mtshungs par ldan pa btang snyoms kyi tshor ba med pa de'i rgyu las 'byung ngo /_/de'i phyir mdo sde las kyang dge slong gi sems tshor ba gsum po 'di dag las 'dod chags
[\[230a\]]
[\[230a.1\]]dang bral zhing rnam par grol ba ni de las lhag ma btang snyoms kyi tshor ba yongs su dag pa yongs su byang ba tsam zhig yod ces gsungs te/_de'i phyir de'i srog yod na/_btang snyoms kyi tshor ba kun du 'byung ba yod na srog zad la/_de yang zad par gyur to zhes
[\[230a.2\]]bya ba'i tha tshig go/_/btang snyoms srog dang yid ldan na/_/nges par gsum dang ldan pa yin/_/gzugs med pa nas 'chi ba na/_/srog yid btang snyoms 'gag par 'gyur/_/zhes bshad pa'i phyir ro/_/lus zhig pa'i zhes bya ba ni lus shi ba'i'o/_/'og tu yongs su
[\[230a.3\]]gtugs pas zhes bya ba ni yang 'byung bar byed pa'i las nye bar ma bsags pas mtshams sbyor ba med pa'i phyir ro/_/dus phyi mar srog kyang med pas zhes bya bar dgongs pa yin no/_/'di nyid du zhes bya ba ni tshe 'di nyid du'o/_/de'i tshor ba thams cad ces bya ba ni bde ba dang /_sdug
[\[230a.4\]]bsngal ba dang /_btang snyoms kyi tshor ba lus kyi mtha' ba dang /_srog gi mtha' ba thams cad do/_/ma lus par 'gag par 'gyur zhes bya ba ni gnas lus dang /_srog gnyis thams cad kyi thams cad du bsags pa'i phyir te/_phung po'i lhag ma med pa'i mya ngan las 'das
[\[230a.5\]]pa thob pa'i phyir ro/_/ma lus par nub par 'gyur zhes bya ba ni gnas de gnyis kyang mi skye ba'i phyir ro/_/ma lus par yongs su zad par 'gyur zhes bya ba ni de gnyis las gzhan pa'i gnas med pa'i phyir ro/_ma lus par yongs su gtugs par 'gyur zhes bya ba ni gnas med pa
[\[230a.6\]]la tshor ba mi 'byung ba'i phyir ro/_/bdag bde ba'i tshor ba myong bar byed pa ni lus zhig par gyur pa de nyid sdug bsngal gyi mtha' yin no zhes bya ba la sogs pa ni 'chi ba'i tshe na 'chi ba'i mtha'i tshor ba dag ni sdug bsngal skye ba'i rgyur mi 'gyur bar dgongs te/_ji skad du/_tshangs spyod legs
[\[230a.7\]]par spyad pa dang /_/lam nyid legs par bsgoms pa ni/_/tshe zad dga' bar 'gyur ba ste/_/nad dang bral ba ji bzhin no/_/tshangs spyod legs par spyad pa dang /_/lam nyid legs par bsgoms pa ni/_/tshe zad dga' bar 'gyur ba ste/_/dug snod spangs pa ji bzhin
[\[230b\]]
[\[230b.1\]]no/_/tshangs spyod legs par spyod pa dang /_/lam nyid legs par bsgoms pa ni/_/'bar ba'i khyim nas thar ba ltar/_/'chi ba'i mtha' ni mya ngan med/_/tshangs spyod legs par spyad pa dang /_/lam nyid legs par bsgoms pa ni/_/gang tshe 'jig rten shes rab kyis/_/rtswa
[\[230b.2\]]dang shing 'drar mthong gyur pa/_/de tshe nying mtshams sbyor med las/_/gzhan pa 'dod par mi byed do/_/zhes gsungs pa'i phyir ro/_/dgra bcom pa dag 'chi ba'i mthar bde ba'i tshor ba dang /_sdug bsngal gyi tshor ba gnyis ni mi myong gi/_/sdug bsngal yang ma yin bde ba yang ma yin
[\[230b.3\]]pa'i tshor ba ni myong bar 'gyur te/_'chi ba dang skye ba gnyis la ni btang snyoms kyi tshor ba yod do zhes gsungs pa'i phyir ro zhe na/_de bden mod kyi 'on kyang 'chi ba'i mtha'i skad cig ma gcig la ni btang snyoms kyi tshor ba 'ba' zhig yod la/_tshor ba gzhan med kyi lus 'jig pa ni skad
[\[230b.4\]]cig ma'i rgyun gyis yin pas de'i phyir skad cig ma'i rgyun gyis lus 'jig pa la ni tshor ba gsum char yod pas nyes pa'i skabs med do/_/de bde ba'i tshor ba myong bar byed pa ni mi ldan pa myong bar byed kyi ldan pa ni ma yin no zhes bya ba la sogs pa ni tshe dang ldan pa kun dga' bo/_kho bo
[\[230b.5\]]la ni ston pa yongs su mya ngan las 'das shing gzhan du gyur kyang /_mya ngan dang smre sngags 'don pa dang /_sdug bsngal ba dang /_yid mi bde ba dang /_'khrug pa dag mi 'byung ngo zhes gsungs pa'i phyir ro/_/de la mi ldan pa zhes bya ba ni 'dod chags la sogs pa'i nyon mongs pa
[\[230b.6\]]rnams spangs pa'i phyir ro/_/ldan pa zhes bya ba ni 'dod chags la sogs pa'i nyon mongs pa rnams kun du 'byung ba'i phyir ro/_/'dod chags dang /_zhe sdang dang /_gti mug dang mi ldan pa zhes bya ba ni de gsum gtso bo yin pa'i phyir dang yang dang yang du kun du 'byung ba'i phyir smos
[\[230b.7\]]par zad kyi/_nyon mongs pa dang nye ba'i nyon mongs pa gzhan dag kyang 'dir gzung bar bya ba'o/_/skye ba zhes bya ba ni phung po mngon par 'grub pa'o/_/rga ba zhes bya ba ni phung po yongs su smin pa'o/_/na ba zhes bya ba ni lus kyi sdug bsngal ba'o/_/'chi ba zhes bya ba ni phung po 'dor ba'o/_
[\[231a\]]
[\[231a.1\]]mya ngan zhes bya ba ni yid mi bde ba dang mtshungs par ldan pa'i rnam par rtog pa'o/_/smre sngags 'don pa zhes bya ba ni mya ngan gyis bslang ba'i tshig tu 'don pa'o/_/sdug bsngal zhes bya ba ni lus kyi tshor ba sdug bsngal glo bur du 'byung ba'o/_/yid mi bde ba zhes bya
[\[231a.2\]]ba ni sems kyi tshor ba'o/_/'khrug pa zhes bya ba ni mya ngan dang bcas pa'i brang brdung ba la sogs pa lus rnam par 'gyur ba'o/_/sdug bsngal zhes bya ba ni sngar bstan pa spyi'i bdag nyid kyi sdug bsngal gyi chu bo'am/_phung po'i khur thogs pa las skyes pa'i sdug bsngal lo/_/de ltar
[\[231a.3\]]na chos bstan pa des ni bcom ldan 'das kyis kun du rgyu sen rings la lta ba la lhag par chags pas gzugs dang /_gzugs med na spyod pa'i nyon mongs pa rnams kyi skye ba dang 'gag pa bstan la 'dod pa la lhag par chags pas ni 'dod pa na spyod pa'i nyon mongs pa rnams kyi skye ba dang
[\[231a.4\]]'gag pa bstan/_'dod chags dang bral ba'i zag pa dang bcas pa'i tshor ba rnams ni 'dod pa la lhag par chags pa'i rgyur mi 'gyur ba dang /_'khor ba'i rtsa ba yang ma yin par bstan to/_/bsil yab ces bya ba ni rnga ma'o/_/chos de dang de dag gi zhes bya ba ni lus dang tshor ba dang reg
[\[231a.5\]]pa dag gi ste/_bzlas pa'i phyir lan gnyis su smos so/_/spong ba zhes bya ba ni mya ngan las 'das pa ste/_nyon mongs pa rnams zad pa'i phyir ro/_/'dod chags dang bral ba zhes bya ba ni de la dmigs pa'i nyon mongs pa zad pa'i phyir ro/_/'gog pa zhes bya ba ni nyon mongs pa'i ngo bo nyid
[\[231a.6\]]zad pa'i phyir ro/_/rab tu spong ba zhes bya ba ni kha cig la mig la sogs pa spangs kyang kun du 'byung ba yod pas/_kun du 'byung ba de yang spangs pa'i phyir te/_'dis ni phung po'i lhag ma med pa'i gnas skabs bstan to/_/len pa med par zag pa rnams las sems rnam par grol lo zhes
[\[231a.7\]]bya ba la yang zag pa rnams las zhes bya ba ni khams gsum pa'i nyon mongs pa rnams las te/_de rnams las sems rnam par grol lo/_/ji ltar rnam par grol zhe na/_de'i phyir len pa med par zhes bya ba gsungs te/_nyon mongs pa lhag ma rnams 'thob pa'i sgo nas bzung ste/_
[\[231b\]]
[\[231b.1\]]rnam par spangs zhes bya ba'i tha tshig go/_/kha cig na re yongs su mi nyams pa'i chos nyid kyi zhes kyang zer ro/_/de la zag pa zhes bya ba'i nges pa'i tshig ni srid pa'i rtse mo man chad nas mnar med pa yan chad du skye mched kyi rma drug po dag nas 'dzag cing 'byung ba'am 'khor bar gnas par
[\[231b.2\]]gyur pa yin no/_/rnam par grol ba zhes bya ba ni khams gsum la chags pa med pa'i phyir te/_nyon mongs pa spangs pas dgra bcom par gyur ces bya ba'i tha tshig go/_/gcig pu zhes bya ba ni grogs med pa ste lus kyis dben no/_/dben pa zhes bya ba ni sems kyis thag ring du
[\[231b.3\]]gyur pa'o/_/bag yod pa zhes bya ba ni nan tan lhur len pa'o/_/brtun pa dang ldan pa zhes bya ba ni brtson 'grus dang ldan pa'o/_/bdag nyid btang ba zhes bya ba ni yid btang ba ste/_rtag tu dge ba'i phyogs 'dod ces bya ba'i tha tshig go/_/gnas so zhes bya ba ni 'dug par gyur
[\[231b.4\]]pa'o/_/rigs kyi bu dag ces bya ba ni rigs su skyes pa'i mi dag go/_/gang gi phyir zhes bya ba ni gang gi don du'o/_/tshangs par spyod pa'i mtha' zhes bya ba ni lam gyi 'bras bu mya ngan las 'das pa'o/_/bla na med pa zhes bya ba ni mchog go/_/tshe de nyid la zhes bya ba ni mngon sum gyi tshe
[\[231b.5\]]la'o/_/rang gi mngon par shes pas zhes bya ba ni rang gi shes pas so/_/mngon sum du byas te zhes bya ba ni shes par byas te'o/_/bsgrubs nas zhes bya ba ni 'thob pa mngon sum du bya ba thob nas so/_/zad do zhes bya ba ni mthar thug pa'o/_/spyad do zhes bya ba ni spyad zin pa'o/_/bya ba
[\[231b.6\]]byas so zhes bya ba ni nyon mongs pa spangs pa'o/_/srid pa 'di las gzhan mi shes so zhes bya ba ni bar ma do'i srid pa yang ngo /_/go bar byed cing zhes bya ba ni shes par byed cing ngo /_/ci zhig shes par byed cing zhe na/_bdag gi skye ba zad do zhes bya ba la sogs pa sngar bstan pa dag go/_/
[\[231b.7\]]kun shes pa dang ldan pa'i zhes bya ba ni zad pa dang mi skye ba'i shes pa thob pa'i ste/_bdag gis sdug bsngal yongs su shes par byar med do zhes bya ba la sogs pa'i kun shes pa rtogs pa gang la yod pa de ni kun shes pa dang ldan pa'o/_/dgra bcom pa zhes bya ba ni mchod par 'os pa
[\[232a\]]
[\[232a.1\]]dang yang mi skye ba dang /_nyon mongs pa'i dgra bcom pa'i phyir ro/_/sems shin tu rnam par grol ba zhes bya ba ni yongs su mi nyams pa'i chos nyid kyis so/_/bar sdom zhes bya ba ni kye gau ta ma bdag ni thams cad mi bzod do zhes bya ba la sogs pa mdo sde'i
[\[232a.2\]]khongs su gtogs pa'i rnam grangs dag mi brjed par bya ba'i phyir tshigs su bcad pas mdor bsdus pa'o/_/so so yang dag rig pa thob pa zhes bya ba ni chos dang /_don dang /_nges pa'i tshig dang /_spobs pa so so yang dag par rig par zhes bya ba'i phyir mi bzlogs pa'i ngo bo nyid kyis shes pa
[\[232a.3\]]dag la tshegs chung ngus kun du spyod pa'i bdag po thob pa zhes bya ba'i tha tshig go/_/the tshom skyes nas zhes bya ba ni 'phags pa shA ri'i bu shes rabs byam klas pa dang ldan pas dge slong rnams the tshom thams cad gcod pa zhes bya ba ni 'das pa dang /_ma 'ongs pa dang /_da ltar byung ba'i the tshom
[\[232a.4\]]gyis dbye ba thams cad nges par mdzad pa'o/_/zhus pa zhes bya ba ni dris pa'o/_/las de'i rnam par smin pas zhes bya ba la/_las zhes bya ba ni dge ba zag pa dang bcas pa'o/_/rnam par smin pa zhes bya ba ni rgyu la 'bras bu btags pa ste/_'bras bu skyed pa'i gnas skabs su gyur pa'i
[\[232a.5\]]las nyid la bya ba'i 'bras bur smin pa'i gnas skabs ni ma yin no/_/shes rab rno ba zhes bya ba ni myur du don cha phra ba dag la 'jug pa'i phyir ro/_/shes rab zab pa zhes bya ba ni gzhan dag gis gting mi slebs pa'i shes rab dang ldan pa'i phyir ro/_/nges par 'byed pa'i shes rab
[\[232a.6\]]ces bya ba ni nyon mongs pa spong bar byed pa'i phyir ro/_/tshogs rnyed pa zhes bya ba ni nang gi lhan cig byed pa'i rgyu dag rnyed pa'o/_/rkyen yongs su gyur pa zhes bya ba ni phyi rol gyi grogs rjes su mthun par gyur pa'o/_/'od pa bzhin du nye bar gnas pa zhes bya ba ni chu'i 'od pa bzhin du
[\[232a.7\]]rang gi bya ba byed pa la mngon du phyogs pa'o/_/gdon mi za bar 'byung bar gyur pa dag ces bya ba ni nges pa ste/_bcom ldan 'das kyis kyang bzlog par mi spyod pa dag go/_/byas shing zhes bya ba ni bslang zhing ngam bsgrubs shing ngo /_/bsags pas zhes bya ba ni mthun
[\[232b\]]
[\[232b.1\]]pa'i tshogs kyis gsos pa'am/_'bras bur 'gyur bar nges par byas pa ste/_ched du bsams te byas pas so/_/bcom ldan 'das ni thugs rje'i bdag nyid can yin na/_nyid kyis ci'i phyir zhal gyis mi bzhes she na/_de'i phyir shA ri'i bu nyid kyis las byas shing bsags
[\[232b.2\]]pa dag gzhan su zhig gis so sor myong bar 'gyur zhes bya ba gsungs te/_'brel pa med pa'i phyir gzhan gyi rgyud la 'bras bu dag tu mi 'gyur ro zhes bya bar dgongs so/_/rdzu 'phrul dang gsang sngags la sogs pa'i dbang gis phyi rol gyi dngos po dag las ci'i phyir 'byung
[\[232b.3\]]bar mi mdzad ce na de'i phyir dge slong dag las byas shing bsags pa dag ni phyi rol gyi sa'i khams la rnam par smin par mi 'gyur zhes bya ba la sogs pa gsungs so/_/las dge ba zhes bya ba ni bzang ba'o/_/mi dge ba zhes bya ba ni ngan pa'o/_/zin pa zhes bya ba ni sems pas zin pa ste/_
[\[232b.4\]]nang gi zhes bya ba'i tha tshig go/_/phung po zhes bya ba ni gzugs la sogs pa spungs pa'i mtshan nyid lnga'o/_/khams zhes bya ba ni mig gi khams la sogs pa 'byung gnas kyi mtshan nyid bco brgyad do/_/skye mched dag la zhes bya ba ni mig gi skye mched la sogs pa rnam par shes pa
[\[232b.5\]]skye ba'i sgo'i mtshan nyid bcu gnyis po dag la'o/_/rnam par smin par 'gyur te zhes bya ba 'dis ni lam rnams kyi phyi rol gyi sa'i khams la sogs pa sems pa med pa dag la rnam par smin par 'gyur bar dgag par bstan to/_/dus 'phongs pas ji ltar chud mi za bar mi 'gyur zhe na/_
[\[232b.6\]]de'i phyir/_las rnams bskal ba brgyar yang ni/_/chud mi za ba'ang zhes bya ba la sogs pa gsungs te/_'ang zhes bya ba'i sgra gnyis pas ni 'di ltar zhes bya ba'i sgra'i don la 'jug pa'i bye brag bstan te/_las rnams bskal ba brgyar yang chud mi za ba ni 'di ltar tshogs pa dang /_dus
[\[232b.7\]]rnyed na lus can rnams la 'bras bu dag tu 'gyur ba nyid yin gyi tshogs pa dang /_dus ma rnyed na 'bras bu dag tu 'gyur bar ma nges so zhes bya ba'i tha tshig go/_/tshogs zhes bya ba ni skyed pa'i rgyu'i tshogs pa'o/_/dus zhes bya ba ni bar du gcod pa'i rgyu med pa'o/_/rnyed na zhes bya ba ni ldan
[\[233a\]]
[\[233a.1\]]na'o/_/lus can rnams la zhes bya ba ni sems can rnams la'o/_/'bras bu dag tu 'gyur ba zhes bya ba ni 'bras bu dag tu smin par 'gyur ba'o/_/nyid ces bya ba'i sgra ni nges par gzung ba ste/_gdon mi za ba zhes bya ba'i don to/_/de ltar na 'dir tshig gi
[\[233a.2\]]don 'di 'byung ste/_las nges pa rnams ni bskal pa brgya phrag 'das pa dag tu yang chud mi za ba yin te/_de yang 'di ltar rgyu'i tshogs pa dang /_bar du gcod pa'i rgyu med pa'i dus rnyed na byed pa po sems can lus can rnams la 'dod pa dang mi 'dod pa'i 'bras bu dag tu 'gyur ba nyid yin te
[\[233a.3\]]'dir don ni de yin no/_/'phags pa shA ri'i bus gang gi tshe las dag byas shing ji ltar byas she na/_de'i phyir dge slong dag sngon byung ba zhes bya ba la sogs pa gsungs te/_sngon byung bar gyur pa de bsnyad par bya'i da ltar gyi dus kyi ma yin no zhes bya ba'i tha tshig go/_/nyon mongs pa dag
[\[233a.4\]]gis zhes bya ba ni 'dod chags la sogs pa'o/_/gnod par gyur nas zhes bya ba ni gzir bar gyur nas so/_/dgon pa'i sman dag gis zhes bya ba ni dgon pa nas 'byung ba'i sman rtsa ba sdong bu la sogs pa dag gis so/_/'tsho bar zhes bya ba ni stobs dang ldan pa'o/_/cig car ces
[\[233a.5\]]bya ba ni dus gcig tu'o/_/tshig brjod pa zhes bya ba ni tshig smra ba'o/_/sdig pa zhes bya ba ni 'bras bu mi 'dod pa dang ldan pa'o/_/dam pa ma yin pa'i chos zhes bya ba ni skyes bu dam pa ma yin pa rnams kyi chos te/_nyes par spyod pa'i mtshan nyid 'dzin pa'i phyir chos ma yin pa
[\[233a.6\]]yang chos kyi sgrar brjod do/_/lhan cig ces bya ba ni cig car ro/_/yon tan gyi tshogs zhes bya ba ni yon tan chen po ste/_'dir ni shes pa'i bye brag yin no/_/mtha' gcig tu zhes bya ba ni skye bo med pa'i gnas su'o/_/mkhan po med pa zhes bya ba ni 'dir chos rnam par 'chad
[\[233a.7\]]pa med pa'i phyir ro/_/slob dpon med pa zhes bya ba ni lam nye bar ston pa med pa'i phyir ro/_/byang chub kyi phyogs dang mthun pa zhes bya ba ni zad pa dang mi skye ba shes pa'i byang chub kyi phyogs dang rjes su mthun pa'o/_/chos sum cu rtsa bdun zhes bya ba ni dran pa nye bar gzhag pa bzhi dang /_yang
[\[233b\]]
[\[233b.1\]]dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dag bsdoms na sum cu rtsa bdun yin no/_/bskyed nas zhes bya ba ni mngon sum du byas nas so/_/rang byang
[\[233b.2\]]chub ces bya ba ni zad pa dang mi skye ba shes pa'i dbang po 'bring gis bsdus pa'o/_/mngon sum du byas so zhes bya ba ni 'thob pa dang shes pa mngon sum du bya ba gnyis kyis mngon sum du byas pa ste/_rang sangs rgyas su gyur ces bya ba'i tha tshig go/_/bdag nyid chen po de dag ni lus
[\[233b.3\]]kyis chos ston gyi tshig gis mi ston pas zhes bya ba la/_lus kyis zhes bya ba ni lus la brten pa 'bar ba dang /_gsal ba la sogs pas so/_/chos ston ces bya ba ni chos nye bar ston pa'o/_/'o na chos ston pa zhes bya ba ni tshig gi bye brag yin na lus kyis ji ltar chos
[\[233b.4\]]ston pa nyid du rung zhe na bden med kyi 'on kyang nye bar gdags pa la nyes pa med de/_ji ltar tshig gis chos ston pas 'bras bu 'dod pa bskyed pa dang 'dra bar lus kyis cho 'phrul ston pa 'dis kyang 'bras bu 'dod pa skyed pas 'bras bu rgyu btags nas 'di la chos ston pa zhes bya ste/_
[\[233b.5\]]dper na mi blun po la ba lang zhes bya ba bzhin no/_/tshig gis mi ston pas zhes bya ba ni tshig gis chos mi ston pas so/_/'o na bdag nyid chen po de dag ni snying rjes bskyed pa'i rgyu dang ldan pa dang /_so so yang dag par rig pa bzhi thob pa dang /_sems can gyi spyod pa yongs su
[\[233b.6\]]shes pa la mkhas pa yin na/_ci'i phyir de dag tshig gis chos mi ston ce na/_bden mod kyi de dag ni dus dpag tu med pa nas goms pa'i dbang gis dben pa la mos pa nyid kyis mchog tu zab pa'i chos gzung ba'i phyir sems can rnams la bya ba byed par mi spro ste/_'di ltar
[\[233b.7\]]sems can 'di dag ni thog ma med pa nas bsags pa'i nyon mongs pa'i rgyun gyis 'khor ba'i rgyun phyogs su 'dong ba yin pas de dag 'khor ba'i rgyun las bzlog phyogs su bkri ba ni bla na med pa yang dag par rdzogs pa'i sangs rgyas rnams ma gtogs pa gzhan gyis bya dka'o snyam pa'i
[\[234a\]]
[\[234a.1\]]phyir ro/_/yang na skye bo ma lus pa la rjes su ston par thal bar 'gyur ba yongs su spang ba'i phyir te/_rnam par g.yeng ba sna tshogs la brten pas 'jigs shing skrag pa'i phyir ro/_/'dab ma brkyang ba zhes bya ba ni gshog pa 'phyar ba'o/_/nam
[\[234a.2\]]mkha' la zhes bya ba ni bar snang la'o/_/mngon par 'phags nas zhes bya ba ni gyen du song nas so/_/'bar ba zhes bya ba ni me la mos pa'i phyir ro/_/gsal ba zhes bya ba ni 'od zer la mos pa'i phyir ro/_/char 'bebs pa zhes bya ba ni de nyid la mos pa'i phyir ro/_/glog 'byin pa
[\[234a.3\]]zhes bya ba ni snang ba la mos pa'i phyir ro/_/so so'i skye bo zhes bya ba ni de kho na nyid ma mthong ba'o/_/sems gtod pa zhes bya ba ni rjes su mthun par byed pa'o/_/shing ljon pa zhes bya ba ni shing skye ba'o/_/rtsa ba nas bcad pa zhes bya ba ni drung ba nas bcad pa'o/_/mkho ba bstabs pa
[\[234a.4\]]zhes bya ba ni bza' ba dang /_btung ba dang /_gos la sogs pas bkur sti bya ba'o/_/mi 'dod bzhin du dgang bar bya na zhes bya ba ni mi 'dod bzhin du yang gso bar bya na'o/_/smos kyang ci dgos kyis zhes bya ba ni bsam ci dgos kyis zhes bya ba'o/_/chen po la 'os pa zhes bya ba ni gtso
[\[234a.5\]]bo zhes bya ba'i tha tshig go/_/rno bo rno bar gcod ces bya ba ni myur du gcod pa'i phyir ro/_/shes rab rno ba zhes bya ba ni myur du don yongs su gcod pa'i phyir ro/_/zab mo zab mor 'bigs zhes bya ba ni thag ring por 'bigs pa'i phyir ro/_/shes rab zab mo zhes bya ba ni don cha phra mo yongs su gcod
[\[234a.6\]]pa'i phyir ro/_/thal byung thal byung du 'gro ba zhes bya ba ni rim pa gnyis pa la thug par 'gro ba'o/_/nges par 'byed pa'i shes rab ces bya ba ni ma lus pa'i don yongs su gcod pa'i phyir ro/_/dge slong dag de la bya ba la sogs pa na skabs kyi mjug bsdu pa'i phyir ro/_/de la zhes bya
[\[234a.7\]]ba'i sgra ni dmigs kyis bsal ba'o/_/de'i tshe zhes bya ba ni bskal pa'i bye brag go/_/de'i dus zhes bya ba ni 'phags pa shA ri'i bus mtshon pa'i dus na'o/_/skabs 'dir gzhung kha cig las dge slong dag 'di ji snyam du sems zhes kyang 'byung ste/_de'i gzhung nyams pa yin pas de ltar
[\[234b\]]
[\[234b.1\]]mi gzung ste/_'di ltar mdo sde la sogs pa gzhung gzhan las dge slong dag 'di ji snyam du sems de'i tshe de'i dus na che ge mo zhig gang yin pa de gzhan zhig yin snyam du khyed yid gnyis dang the tshom za na/_de ltar mi blta ste/_de ci'i phyir zhe na/_che ge mo nyid de'i tshe de'i dus na che ge mo
[\[234b.2\]]de yin pa'i phyir ro zhes 'byung ba'i lugs ltar ni/_'di snyam du sems zhes bya ba de rung gi/_'dir 'dul ba'i sde snod kyi skabs su/_dge slong dag de la de'i tshe de'i dus na/_bram ze'i bu mo zhi ba mo gang yin pa de ni dge slong shA ri'i bu nyid yin te zhes bya ba la sogs pa'i skabs su ni/_'di
[\[234b.3\]]ji snyam du sems zhes bya ba de 'brel pa med pa'i phyir mi gzung ngo /_/mchod pa zhes bya ba ni mchod pa'i bye brag ste bza' ba dang /_btung ba la sogs pa'i mchod pa'o/_/de ltar na zhes bya ba ni de ltar na'o/_/las gcig tu gnag pa rnams kyi zhes bya ba ni las rnam pa thams cad du mi dge ba
[\[234b.4\]]rnams kyi'o/_/rnam par smin pa ni gcig tu gnag pa yin zhes bya ba ni 'bras bu mi 'dod pa yin no/_/las gcig tu dkar ba rnams kyi zhes bya ba ni las rnam pa thams cad du dge ba rnams kyi'o/_/rnam par smin pa yang gcig tu dkar ba yin zhes bya ba ni 'bras bu 'dod pa yin pa'o/_/
[\[234b.5\]]dge slong dag de lta bas na zhes bya ba ni mjug bsdu ba'i rgyu'i tshig yin no/_/na zhes bya ba'i sgra ni yang zhes bya ba'i don to/_/brtsal bar bya ste zhes bya ba ni bsam par bya ste'o/_/khyed kyis zhes bya ba ni khyed cag gis so/_/bslab par bya'o zhes bya ba ni brtson par bya rjes su bsgrub par zhes bya ba'i tha
[\[234b.6\]]tshig go/_/chos dang chos ma yin pas zhes bya ba la/_chos zhes bya ba ni srog gcod pa spong ba la sogs pa'o/_/chos ma yin pa zhes bya ba ni srog gcod pa ste/_'dren mas zhes bya ba'i tha tshig go/_/sems can dmyal bar 'gro bar 'gyur zhes bya ba la/_sems can dmyal ba
[\[234b.7\]]zhes bya ba ni dga' bar 'gyur ba'i dngos po med pa'i phyir dang /_gcig tu sdug bsngal ba'i phyir ro/_/der 'gro bar 'gyur ba ni der lhung bar 'gyur zhes bya ba'i tha tshig go/_/legs par gsungs pa'i chos 'dul ba zhes bya ba la/_drang srong rnams kyi chos ni lam gyi mtshan nyid gang
[\[235a\]]
[\[235a.1\]]yin pa'o/_/'dul ba zhes bya ba ni kun du spyod pa'i tshul lo/_/spyos te zhes bya ba ni bsdigs te'o/_/slong phor zhes bya ba ni gyo dum mam kham phor ro/_/rgyu ba zhes bya ba ni 'phyan pa'o/_/bzhin bzangs zhes bya ba ni snyan pa'i tshig gis bod pa'o/_/chos
[\[235a.2\]]gos zhes bya ba ni rab tu byung ba'i tshul dang mthun pa'i chos gos so/_/bsti gnas zhes bya ba ni rab tu byung ba'i 'dug gnas so/_/mngon par shes pa lnga zhes bya ba ni rdzu 'phrul gyi yul dang /_lha'i rna ba dang /_sems kyi rnam grangs dang /_sngon gyi gnas rjes su dran pa dang /_'chi 'pho
[\[235a.3\]]dang /_skye ba shes pa'o/_/dul ba dang bcas pas zhes bya ba ni 'dun pa dang bcas pas so/_/dge ba'i rtsa ba zhes bya ba ni chags pa med pa la sogs pa'o/_/smon lam gyi dbang gis zhes bya ba ni smon lam gyi rgyus so/_/bskal pa bzang po zhes bya ba ni dus kyi bye brag ste/_de bzhin
[\[235a.4\]]gshegs pa lnga brgya 'byung ba'i phyir bzang ba yin no/_/ston pa zhes bya ba ni ji lta ba bzhin du ston pa'i phyir ram/_gtan du ston pa'i phyir ro/_/kha cig na re gzhan gyi don la shes pas brtson pa'i mtshan nyid kyi ston pa yod pa'i phyir rgyu la 'bras bu btags pa ste/_gzhan gyi
[\[235a.5\]]don shes brtson pa ste/_/de'i phyir thugs brtse ston pa yin/_/zhes bshad pa'i phyir ro zhes zer ro/_/ston pa ji lta bu zhig ce na de'i phyir de bzhin gshegs pa zhes bya ba la sogs pa gsungs so/_/rig pa dang zhabs su ldan pa zhes bya ba ni mi slob pa'i rig pa gsum dang /_mi slob pa'i
[\[235a.6\]]lus kyi sdom pa dang /_ngag gi sdom pa dang /_yang dag pa'i 'tsho ba'i spyod pa dag dang ldan pa'o/_/bde bar gshegs pa zhes bya ba ni kun du gzigs pa la sogs pa'i spyod pa mdzes pas gshegs pa dang ldan pa'o/_/kha cig na re bkra shis pa dang /_yang mi ldog pa dang /_ma lus par shes
[\[235a.7\]]pa'i phyir ram/_de kho na nyid dang /_brtan pa nyid dang /_lhag ma med pa'i bye brag mkhyen pa'i phyir ro zhes kyang zer ro/_/'jig rten mkhyen pa zhes bya ba ni/_sems can 'khor ba thugs su chud pa'i phyir ro/_/kha cig na re 'jig rten zhes bya ba ni nye bar len pa'i phung po lnga la sogs pa'o/_/de dag
[\[235b\]]
[\[235b.1\]]mkhyen pa ni mi rtag pa la sogs pa ni ji lta ba bzhin du mkhyen pa ste/_thugs su chud ces bya ba'i tha tshig go zhes zer ro/_/skyes bu 'dul ba'i kha lo sgyur ba bla na med pa zhes bya ba ni 'jam pa dang /_rtsub pa dang /_gnyi ga'i rang bzhin gyi 'dul ba rnam pa gsum gyis 'dul ba skyes bu lta bu dag phyin
[\[235b.2\]]ci ma log par 'dul ba mdzad pa'i phyir ro/_/lha dang mi rnams kyi ston pa zhes bya ba ni yang dag pa ji lta ba bzhin du bden pa ston par mdzad pa'i phyir ro/_/nyi tshe ba'i ston pa ni ma yin te/_'di ltar mi dang /_lha dang bcas pa'i ston pa yin te/_ji skad du dge slong dag nga'i chos 'dul ba legs par
[\[235b.3\]]gsungs pa gsal ba rnam par phye ba rgyu ba bcad pa ni lha dang mi'i bar dag la yang dag par rab tu bstan to zhes gsungs pa yin no/_/'od srungs zhes bya ba ni 'od srungs kyi rigs las 'khrungs pa'i phyir ro zhes sgra grags so zhes bya ba ni sgra grags pa'o/_/'jig rten du byung ste zhes bya ba ni
[\[235b.4\]]khams gsum pa'i 'gro ba thams cad du 'byung ba'o/_/bstan pa la zhes bya ba ni phan pa dang gnod pa nye bar bstan pa dang ldan pa bstan pa'i chos la'o/_/yon gnas zhes bya ba ni yon dbul bar 'os pa'o/_/bla na med pa zhes bya ba ni sems can thams cad kyi mchog go/_/bram ze'i khye'u bla
[\[235b.5\]]ma la zhes bya ba la sogs pa la bram ze'i khye'u bla ma rab tu byung ba'i gtam ni gzhung 'di nyid las 'og nas 'byung ba'o/_/shAkya thub pa zhes bya ba ni byang chub sems dpar gyur pa na grong khyer du gshegs pa'i tshe/_shAkya gtum po rnams thub pa dag bzhin du 'khod pa'i phyir ram/_nyon
[\[235b.6\]]mongs pa can gyi tshig mi gsung ba'i phyir ro/_/shAkya'i seng ge zhes bya ba la/_shAkya zhes bya ba ni mang pos bkur ba'i rgyud yin pa'i phyir ro/_/seng ge zhes bya ba ni mi 'jigs pa bzhis bsnyengs pa mi mnga' ba'i phyir ro/_/seng ge bzhin du bsnyengs pa mi mnga' ba ste/_mu stegs can gyi
[\[235b.7\]]ri dgas kyi tshogs ma lus pa skrag par mdzad pa'i phyir ro/_/shAkya'i rgyal po gtso bo zhes bya ba shAkya'i rgyal po gang dag yin pa de dag gi gtso bo ste/_chos kyi rje yin pa'i phyir ro/_/rdzu 'phrul che ba zhes bya ba ni nyan thos thams cad las khyad par du 'phags pa'i rdzu 'phrul dang ldan pa'i
[\[236a\]]
[\[236a.1\]]phyir ro/_/mthu che ba zhes bya ba ni bsod nams dang ldan pa'o/_/byams pa'i bdag nyid can zhes bya ba ni byams pa thob pa'o/_/snying rje dang ldan pa zhes bya ba ni snying rje thog pa'o/_/sems can la byams pa zhes bya ba ni byams pa'i bsam pa dang ldan
[\[236a.2\]]pa'o/_/nyon mongs pa zhes bya ba ni yon tan dang /_nor nyams pa ste/_dbul po zhes bya ba'i tha tshig go/_/tshegs chen pos zhes bya ba ni sdug bsngal bas so/_/'tsho ba zhes bya ba ni 'tsho ba'i thabs so/_/'di ltar zhes bya ba ni rnam pa 'di ltar ro/_/rab tu 'byung bar 'dod pa
[\[236a.3\]]zhes bya ba ni rab tu 'byung ba don du gnyer ba'o/_/rgyun chad cing dus la bab ces bya ba ni ris mthun pa spangs pas shi ba yin gyi skad cig gis zhig pa'i phyir ni ma yin no/_/kye ma zhes bya ba ni thugs brtse ba'o/_/dge 'dun thams cad ces bya ba'i tshig ni dkyil 'khor sa phyogs gcig
[\[236a.4\]]gi dge 'dun 'dus pa dgag pa'i don to/_/'di skad bstan te mtshams de na dge slong ji snyed gnas pa de dag thams cad las kyis gnas der lhags pa yin pas de'i phyir dge 'dun thams cad ces bya ba'o/_/'dus pa na zhes bya ba ni tshogs pa na'o/_/cha lugs 'di bzhin byas
[\[236a.5\]]zhes bya ba ni rab tu 'byung ba dang /_rdzogs par bsnyen par 'dod pa des/_chos 'di pa'i rab tu 'byung ba dang /_rdzogs par bsnyen pa'i cha lugs ci 'dra ba de bzhin byas pa ste/_gang gi skra dang /_kha spu dag bregs shing chos gos gsum bgos par gyur pa de'i tshe na/_cha lugs
[\[236a.6\]]'di bzhin byas zhes bya ba'o/_/rgan rims la zhes bya ba ni dge 'dun la rabs gnyis te/_gzhon rims dang /_rgan rims yod pas/_dge slong rgan pa rnams kyi rabs ni rgan rims te/_der phyag 'tshal du bcug ste zhes bya ba'i tha tshig go/_/thal mo sbyar nas zhes bya ba ni de
[\[236a.7\]]thal mo sbyor ba'i tshul dang ldan par byas nas so/_/tsog tsog por 'dug tu bcug ste zhes bya ba ni tsog pus 'dug tu bcug pa ste/_stan la mi gzhag par pus mo gnyis gyen du tsog tsog por byung bas 'dug tu bcug ste'o/_/lan gsum gsol ba 'debs su bcug nas zhes
[\[236b\]]
[\[236b.1\]]bya ba ni gsol ba gdab pa'i tshig 'og nas 'byung ba 'di lan gsum zlos su bcug nas te/_rang gi don du sngags brjod pa thams cad ni lan gsum du bzlas so zhes gsungs pa'i phyir ro/_/gsol ba byas te las bya'o zhes bya ba ni gsol ba dang bzhi'i las kyis cig car rab tu
[\[236b.2\]]'byung ba dang /_rdzogs par bsnyen pa nye bar bsgrub par bya ba'o/_/las gang la las brjod pa gsum dang /_gsol ba dang bzhi byed pa de ni/_gsol ba dang bzhi'i las yin no/_/'di skad brjod par bya ste zhes bya ba ni lan gsum gsol ba 'debs su gzhug pa'i tshig yin
[\[236b.3\]]no/_/dge 'dun zhes bya ba ni spyi la bod pa'o/_/btsun pa rnams zhes bya ba ni so so nas sems gtod du gzhug pa'i phyir bod pa'o/_/gsan du gsol ba zhes bya ba ni rna ba gtod cig ces bya ba'o/_/bdag ming 'di zhes bgyi ba zhes bya ba ni bdag nyid nye bar ston par byed pa'o/_/thugs
[\[236b.4\]]brtse ba zhes bya ba ni gang gi phyir dge 'dun ni sdug bsngal gyi 'dam du bying ba rnams yongs su skyob par mdzad pa de'i phyir thugs brtse ba can yin no/_/thugs brtse ba'i slad du zhes bya ba ni thugs brtse ba sngon du btang nas te/_lan du phan 'dogs pa'i blos ni ma yin no zhes bya ba'i tha tshig go/_/bdag
[\[236b.5\]]ces bya ba ni sdom pa 'dod pa nyid du bstan to/_/rab tu 'byung du gsol/_rdzogs par bsnyen par mdzad du gsol zhes bya bas ni dge 'dun la bskul ba bstan to/_/gsol ba byas te zhes bya ba ni dge 'dun la go bar byas ste'o/_/las bya'o zhes bya ba ni gsol ba dang /_bzhi'i las
[\[236b.6\]]bya ba'o/_/dus la bab cing zhes bya ba ni rigs pa'i tshul yin zhing ngo /_/bzod na zhes bya ba ni rab tu byung ba dang /_rdzogs par bsnyen par bya ba'i rigs pa'i tshul yin par gnang na ste/_'dod na zhes bya ba'i tha tshig go/_/dge 'dun gyis gnang bar mdzod cig dang zhes bya ba ni rigs par
[\[236b.7\]]gnang na de'i phyir dge 'dun gyis gnang bar mdzod cig ces bya ba ste/_'dis ni lam byed pa go bar bstan to/_/bzod pa de dag ni zhes bya ba ni 'dod pa de dag ni'o/_/cang ma gsung shig ces bya ba ni cang mi smra bas dang du long shig ces bya ba'o/_/gang dag mi bzod pa de dag ni
[\[237a\]]
[\[237a.1\]]gsungs shig ces bya ba ni gang dag mi 'dod pa de dag gis ni mi rung ngo zhes gyis shig ces bya ba'o/_/las brjod pa zhes bya ba ni las kyi skabs kyi don brjod pa ste/_bzlas pa zhes bya ba'i tha tshig go/_/dge 'dun gyis bzod cing gnang nas zhes bya ba la
[\[237a.2\]]sogs pa ni mjug bsdu ba'i tha tshig yin no/_/de ni sngon gyi cho ga'o zhes bya ba ni da ltar gyi cho ga bas sngar cho ga rigs pa rnam pa de lta bu byung ngo zhes bya ba'i tha tshig go/_/'dir la la dag 'di skad ces/_gal te sngon gyi cho gas rab tu 'byung ba dang rdzogs par bsnyen par 'gyur ba'i rgyu'i
[\[237a.3\]]dngos po bsgrub par 'gyur na ni da ltar gyi cho gas ci bya/_gal te da ltar gyi cho ga kho nas rgyu'i dngos po sgrub par 'gyur na yang /_sngon gyi cho gas ci bya ste/_gcig kho nas bya ba'i phyir ro zhe na/_de la nyes pa med do/_/gnyi ga yang rgyu'i dngos po sgrub par 'gyur ba yin mod kyi/_
[\[237a.4\]]'on kyang gdul ba'i sems can gyi bye brag las cho ga gnyis rnam par bzhag ste/_'di ltar dang po mngon par rdzogs par byang chub pa'i dus kyi tshe na ni sems can rnam par dag pa sha stag byung bas gdul ba'i rim pa la mi ltos shing mkhan po dang /_slob dpon la sogs pa la ma ltos
[\[237a.5\]]par tshegs chung ngu kho nas/_bcom ldan 'das kyi bka' rdzogs par byed pa dang /_de dag bsod nams byas pa yin pas nad med pa dang /_ci ste de dag las nad cig 'byung du zin na yang de dag gis nad g.yog la sogs pa rnyed par 'gyur ro/_/de ltar ni de lta bu'i rgyud rnam
[\[237a.6\]]par dag pa dag med pas des na da ltar gyi cho ga rnam par gzhag go/_/mkhan po dang slob dpon med pas zhes bya ba ni dge 'dun gyis rab tu byung zhing rdzogs par bsnyen pa'i phyir de dag la mkhan po dang slob dpon med pas so/_/legs par ma sbyangs pa zhes bya ba ni sham thabs legs
[\[237a.7\]]par ma sbyangs pa'o/_/legs par ma bgos pa zhes bya ba ni stod kyi chos gos legs par ma bgos so/_/sgra mthon po zhes bya ba ni sgra gcig gi rgyun 'byin pa'i phyir ro/_/sgra chen po zhes bya ba ni sgra mang po dag 'byin pa'i phyir ro/_/yang sgra mthon po zhes bya ba ni sgra'i gsang
[\[237b\]]
[\[237b.1\]]mthon pos so/_/sgra chen po zhes bya ba ni ku co'i sgras so/_/rgod bag gi spyod lam gyis zhes bya ba ni nye bar ma zhi bar 'gro ba dang ldog pa la sogs pa'i bya bas so/_/khyim bdag gi khyim dag tu zhes bya ba ni khyim bdag gi mchod ston nam khyim bdag gi rje dpon dag gi gan du'o/_/
[\[237b.2\]]bstan pa dang 'gal ba zhes bya ba ni bstan pa dang mi mthun pa'o/_/gzhan dag ces bya ba ni gshe ba dang rdeg pa la sogs pa'o/_/shAkya'i bu'i dge sbyong zhes bya ba ni bcom ldan 'das kyi slob ma nyid du khas blangs pa ste/_chos kyi sras nyid du nye bar btags pa'i phyir ro/_/mgo
[\[237b.3\]]reg ces bya ba ni gtsug phud bregs pas nye du rnams kyis nye du'i gral nas phyung ba'i phyir te/_'jig rten nas smad pa zhes bya ba'i tha tshig go/_/bsod snyoms zhes bya ba ni zas so/_/sbyin pa zhes bya ba ni g.yos byas pa'i ngo bo nyid yongs su gtang ba'o/_/bya ba zhes bya ba ni de'i
[\[237b.4\]]phyir g.yos gzhan bya ba'o/_/smod par byed ces bya ba ni ming nas 'byin cing nyes pa sgrogs pa'o/_/phyar ka gtong bar byed ces bya ba ni gzhogs kyis snyad 'dogs pas so/_/kha zer bar byed ces bya ba ni spyo bar byed pa'o/_/gcig gis gcig bsdu ba'i phyir zhes bya ba ni pha dang
[\[237b.5\]]bu'i tha snyad kyis gcig gis gcig la byams pa bskyed pa'i phyir ro/_/dge tshul gyi slob dpon zhes bya ba ni dge tshul gyi sdom pa byin pa'i phyir ro/_/skyabs su 'gro ba zhes bya ba la/_skyabs zhes bya ba ni 'dir thar pa dang /_lam thob par bya ba'i rten du gyur pa dkon mchog gsum
[\[237b.6\]]zhes bya ba'i dngos po'o/_/skyabs su 'gro ba zhes bya ba ni skyabs de la skyabs su 'gro ba ste/_skyabs su 'jug pa'o/_/bslab pa'i gzhi dag ces bya ba la/_bslab pa zhes bya ba ni bslab par bya bas bslab pa ste/_nyon mongs pa spong ba'o/_/gzhi dag ces bya ba ni gnas dang rten
[\[237b.7\]]ces bya ba'i tha tshig ste/_'di ltar de la rnam par gnas na mya ngan las 'das pa thob pa'i phyir te/_ji skad du/_mkhas pa tshul la gnas byas te/_/sems dang shes rab sgom byed pa/_/brtun ldan rtag tu 'khrud byed pa'i/_/dge slong sdug bsngal zad pa 'thob/_/ces
[\[238a\]]
[\[238a.1\]]tshigs su bcad pa gsungs pa'i phyir ro/_/yang na bslab par bya ba'i gzhi ni bslab pa'i gzhi ste/_srog gcod pa spong ba la sogs pa'o/_/gsang ste ston pa zhes bya ba ni dben pa stong pa'i phyogs su bar chad kyi chos dri ba'i phyir ro/_/gsang ste bstan
[\[238a.2\]]pa zhes bya ba ni/_dben par bkar te bar chad kyi chos dris pa'o/_/las byed pa zhes bya ba ni rdzogs par bsnyen pa'i tshe gsol ba dang bzhi'i las byas pa'o/_/gsol ba dang bzhi'i las bya ba ni bya ba gang la las brjod pa gsum dang /_gsol ba dang bzhi byed pa'o/_/gnas
[\[238a.3\]]sbyin pa'i slob dpon zhes bya ba ni gnas sbyin par byed pa ste/_de la gnas pas dge ba'i tshogs 'phel ba'i phyir ro/_/zhag gcig tsam yang gnas pas 'dug pa zhes bya ba ni mtshams gcig gi nang du gnas gcig pa nyid kyi phyir/_zhag gcig tsam yang de'i drung du
[\[238a.4\]]'dug ste/_yang zhes bya ba'i sgra ni mtha' bstan pa yin no/_/klog pa'i slob dpon zhes bya ba ni gtsug lag gi tshig klog tu 'jug pa'o/_/tshig bzhi pa'i tshigs su bcad pa tsam yang lan gsum bzlas te/_gzung ba zhes bya ba la/_tshig bzhi zhes bya ba ni gzhung
[\[238a.5\]]gang na tshig bzhi yod pa ste/_dper na/_sdig pa thams cad mi bya ste/_/zhes bya ba ni tshig gcig pa yin/_dge ba phun sum tshogs par bya/_/zhes bya ba ni tshig gnyis pa yin/_rang gi sems ni yongs su gdul/_/zhes bya ba ni tshig gsum pa yin/_'di ni
[\[238a.6\]]sangs rgyas bstan pa yin/_/zhes bya ba ni tshig bzhi pa yin pa lta bu'o/_/tshigs su bcad pa 'di ni de'i tshad dang mnyam pa'i gzhung rkyang pa'i dpe yin par bstan pa'i phyir tshigs su bcad pa zhes bya ba gsungs te/_tshig bzhi pa'i tshigs su bcad pa yang rung /_de dang tshad
[\[238a.7\]]mnyam pa tsam gyis gzhung rkyang pa yang rung ngo zhes bya ba'i tha tshig ste/_'dir de gnyi ga yang gtsug lag gi gzhung yin par shes par bya'o/_/lan gsum bzlas te zhes bya ba ni lan gcig dang /_lan gnyis kyis ni bzlas pa'i mthar phyin kyang /_rdzogs pa ma yin
[\[238b\]]
[\[238b.1\]]pas slob dpon du mi 'gyur gyi/_lan gsum bzlas na/_de ni klog pa mthar thug pa yin pas des na slob dpon du gyur pa yin no/_/de ltar yang bcom brlag tu yang dag par sdud pa las kyang klog pa'i slob dpon gang zhe na/_gang las tshig bzhi pa'i tshigs su bcad pa
[\[238b.2\]]tsam yang lan gsum bzlas te/_bzung ba yin no zhes 'byung la/_da ltar gyi gtsug lag las kyang de skad 'byung bas sngon gyi 'dul ba 'dzin pa dag gi lugs mthun te/_tha na tshig bzhi pa'i tshigs su bcad pa dang /_de tsam gyi gzhung rkyang pa yan chad nas/_gzhung
[\[238b.3\]]mang po mtha' yas pa'i bar dag lan gsum bzlas na de ni klog pa'i mthar thug pa yin pas/_des na slob dpon du gyur pa yin gyi lan gnyis bzlas pas mi 'gyur ro/_/gzung ba zhes bya ba ni klog pa'i slob dpon gyis smras pa zlos par byed pas rjes su bzlas pa yin no/_/
[\[238b.4\]]klog pa'i bsam pa med pas brjod pa ni klog pa nyid ma yin pas slob dpon du mi 'gyur ro/_/rab tu 'byin par byed pa gang yin pa dang /_rdzogs par bsnyen par byed pa gang yin pa zhes bya ba ni gang zag gcig gis de gnyis ka byas na yang de mkhan po yin la/_gang zag gnyis
[\[238b.5\]]kyis byas na yang de gnyis ka mkhan po yin no//_//bam po drug pa/_des zhes bya ba ni dang po'i mkhan por ma gyur pa des so/_/de la bar chad kyi chos rnams dris nas zhes bya ba la/_'dir bar chad kyi chos rnams zhes bya ba ni ma bsad pa la sogs pa yin
[\[238b.6\]]par 'dod de/_rab tu 'byung ba la bar du gcod par byed pa'i phyir ro/_/bar chad kyi chos rnams ni rnam pa gnyis te/_kha cig ni sdom pa skye ba la bar chad byed pa ste/_'di lta ste/_ma bsad pa la sogs pa'o/_/kha cig ni mdzes pa nyid la bar du gcod pa ste/_'di lta ste
[\[238b.7\]]lag rdum la sogs pa'o/_/gzhan yang bar chad kyi chos rnams ni rnam pa gnyis te/_kha cig ni lta ba'i rnam pa ste/_'di lta ste mu stegs can ma yin nam zhes bstan pa la sogs pa'o/_/kha cig ni bya ba ste/_'di lta ste rgyal pos bkrabs pa ma yin nam zhes bya ba la
[\[239a\]]
[\[239a.1\]]sogs pa'o/_/de dag kyang rab tu byung ba'i gzhi 'di nyid kyis bsdu bar bya ba'i skabs dang /_de 'phongs pa phran tshegs la sogs pa ma gsungs pa thams cad go rims bzhin du dri bar bya'o/_/dris nas gzung bar bya'o zhes bya ba ni dris nas yongs su dag
[\[239a.2\]]pa la skabs dbye bar bya ba ste/_gal te dge slong 'ga' zhig gi gan du rab tu 'byung bar 'dod pa zhig 'ong zhing /_rab tu 'byung bar gsol na/_de'i tshe dge slong des de la bar chad kyi chos rnams dri bar bya ste/_gal te bar chad de dag med na de'i 'og tu yongs su dag pa de la dang
[\[239a.3\]]po'i mkhan por 'gyur ba nyid kyis ngas khyod rab tu dbyung ngo zhes skabs dbye zhing khas blang bar bya ba'o/_/'di skad ces brjod par bya ste zhes bya ba ni tshig 'di skad ces brjod du gzhug par bya ba'o/_/btsun pa zhes bya ba ni bod pa'o/_/dgongs su gsol zhes bya ba ni sems
[\[239a.4\]]gtod cig ces bya ba'o/_/bdag ming 'di zhes bgyi ba zhes bya bas ni bdag nyid nye bar ston par byed do/_/dus 'di nas bzung ste zhes bya ba ni dus gang gi tshe gsum la skyabs su 'gro ba dang /_sdom pa len par rtsom pa'i dus 'di nas brtsams te'o/_/ji srid 'tsho'i bar du
[\[239a.5\]]zhes bya ba ni ji srid ris mthun pa ma spangs kyi bar du'o/_/rkang gnyis rnams kyi mchog ces bya ba ni rang dang gzhan gyi don phun sum tshogs pa'i mtshan nyid kyi yon tan dag dang ldan pa'i phyir/_sems can thams cad las khyad par du 'phags pa'o/_/sangs rgyas la zhes bya ba ni
[\[239a.6\]]mi slob pa la ste/_sangs rgyas su byed pa zad pa dang /_mi skye ba shes pa la'o/_/skyabs su mchi'o zhes bya ba ni sdug bsngal las yongs su bskyab pa'i phyir rten nyid du khas blang pa'o/_/'dod chags dang bral ba rnams kyi mchog ces bya ba ni 'jig rten pa'i lam gyi 'dod
[\[239a.7\]]chags dang bral ba rnams pas zag pa med pa'i lam 'thob pa'i phyir dang /_yongs su mi nyams pa'i phyir dang /_dge ba dang rtag pa'i phyir mchog go/_/chos la zhes bya ba ni mya ngan las 'das pa'o/_/tshogs rnams kyi mchog ces bya ba ni rab tu 'byung ba dang /_rab tu ma
[\[239b\]]
[\[239b.1\]]byung ba'i tshogs rnams pas mi phyed pa'i phyir ro/_/bsod nams kyi zhing bla na med pa yin pa'i phyir mchog go/_/dge 'dun la zhes bya ba ni/_slob pa dang mi slob pa la ste/_dge 'dun du byed pa la'o/_/de ltar na 'dis ni mya ngan las 'das pa'i bsam pa brtan po med par sdom pa
[\[239b.2\]]mi skye bas skyabs su 'gro bas mya ngan las 'das pa'i bsam pa brtan po sgrub par byed de/_ji ltar zhe na/_rkang gnyis rnams kyi mchog sangs rgyas la skyabs su mchi'o zhes bya ba 'dis ni lam nye bar ston par mdzad pa la yang dag par rten par byed/_'dod chags dang
[\[239b.3\]]bral ba rnams kyi mchog chos la skyabs su mchi'o zhes bya ba 'dis ni chos kyi mchog mya ngan las 'das pa la yang dag par rten par byed/_tshogs rnams kyi mchog dge 'dun la skyabs su mchi'o zhes bya ba 'dis ni mya ngan las 'das pa'i grong khyer du 'gro ba'i zla grogs la
[\[239b.4\]]yang dag par rten par byed pa'i phyir te/_de ltar na skyabs su 'gro bas ni mya ngan las 'das pa'i bsam pa brtan po sgrub par byed la/_mya ngan las 'das pa'i bsam pa brtan pos ni sdom pa 'thob par 'gyur bar shes par bya'o/_/bdag ji srid 'tsho'i bar du dge
[\[239b.5\]]bsnyen du btsun pas gzung du gsol zhes bya ba ni dge bsnyen nyid du khas blangs pa yin no/_/de la dge bsnyen zhes bya ba ni/_dkon mchog gsum la bsnyen bkur byed pa'i phyir dang /_dge ba'i chos la bsnyen bkur byed pa'i phyir dang /_bslab pa'i gzhi ji skad gsungs pa dag yongs
[\[239b.6\]]su srung bar byed pa'i phyir ro/_/btsun pas gzung du gsol zhes bya ba ni thugs su chud par mdzod cig ces bya ba'o/_/de bzhin du lan gnyis lan gsum du bzlas zhes bya ba ni lhag por ma gtogs pa rang gi don gyi sngags brjod pa ni lan gsum mo zhes 'byung bas 'dir gsum
[\[239b.7\]]la skyabs su 'gro ba dang /_dge bsnyen nyid du khas blangs pas/_dge bsnyen gyi sdom pa sbyin pa yang lan gsum brjod dgos pas/_ji ltar brjod pa dang po sngar bstan pa de bzhin du brjod pa gnyis pa dang /_brjod pa gsum pa yang brjod par bya'o zhes bya ba'i tha tshig go/_/tshig
[\[240a\]]
[\[240a.1\]]gsum pa la slob dpon gyis zhes brjod par bya'o zhes bya ba ni btsun pas gzung du gsol zhes bya ba de brjod pa dang po dang /_gnyis pa la ni btsun pas gzung du gsol zhes brjod par bya'i brjod pa gsum pa la ni btsun pas zhes mi bya bar slob dpon gyis gzung du
[\[240a.2\]]gsol zhes brjod par bya ba'o/_/de ci'i phyir zhe na/_de'i dus ni slob dpon du yang 'gyur la/_slob mas kyang sdom pa thob pa'i phyir ro/_/de yang dge bsnyen nyid du nye bar bsgrub pa la sogs pa'i don grub na slob dpon de nyid la sogs par gyur pa nyid kyis brjod pa tha ma gang yin pa'i cha
[\[240a.3\]]gsum pa la grub pa nyid yin pas/_brjod pa dang po dang /_gnyis pa la ni dge bsnyen nyid du yang ma grub la/_slob dpon nyid du yang ma gyur pas btsun pas gzung du gsol zhes brjod par bya'o/_/brjod pa tha ma gang yin pa'i cha gsum pa la ni dge bsnyen nyid du grub cing /_slob dpon
[\[240a.4\]]nyid du yang gyur pas de'i phyir slob dpon gyis gzung du gsol zhes brjod par bya ba'o/_/'di ltar dge bsnyen gyi sdom pa sbyin pa'i dus na/_don gyi mtshams gnyis te/_skyabs su 'gro ba dang /_dge bsnyen nyid du khas blang ba yin mod kyi/_'on kyang cha gsum du bya bar nus te/_skyabs su
[\[240a.5\]]'gro ba ni cha gcig go/_/bdag ji srid 'tsho'i bar du dge bsnyen nyid du zhes bya ba ni cha gnyis pa'o/_/slob dpon gyis gzung du gsol zhes bya ba ni cha gsum pa'o/_/'o na brjod pa tha ma gang yin pa'i cha gsum pa'i dus de yang gang yin par shes par bya zhe na/_bdag ji srid 'tsho'i bar du
[\[240a.6\]]dge bsnyen du zhes bya ba'i 'og tu slob dpon gyis zhes bya ba'i sgra brjod pa'i gong du zhes bya ba'i tha tshig ste/_de lta bas na de'i 'og tu slob dpon gyis gzung du gsol zhes brjod par bya'i/_btsun pas gzung du gsol zhes brjod par mi bya'o/_/dge tshul nyid du nye bar sgrub pa la sogs pa
[\[240a.7\]]las thams cad la yang cho ga 'di bzhin du blta bar bya'o/_/slob dpon gyis thabs yin no zhes brjod par bya'o zhes bya ba ni gal te gang zag gis rang gi don du brjod na/_gsol ba btab pas mjug tu thabs yin no zhes brjod par bya'o zhes gsungs pa'i phyir te/_gal te gang zag
[\[240b\]]
[\[240b.1\]]gis rang gi don tsam brjod pa'i phyir brjod na gsol ba btab pa'i gang zag gis de sngags brjod du bcug pa'i mjug tu thabs yin no zhes brjod par bya'o/_/thabs las byung ba ni thabs yin te/_khyod kyis de ltar byas pa ni don de bsgrub pa'i thabs yin no zhes bya ba'i tha tshig go/_/dge
[\[240b.2\]]bsnyen gyis legs so zhes brjod par bya'o zhes bya ba ni/_de'i rjes su de la cig shos kyis legs so zhes brjod par bya'o zhes gsungs pa'i phyir te/_gsol ba btab pa'i gang zag des thabs yin no zhes tshig brjod pa de'i rjes la gsol ba 'debs par byed pa'i gang zag cig shos kyis legs
[\[240b.3\]]so zhes brjod par bya ba'o/_/thabs yin no zhes gang smras pa de legs te/_de ni thabs yin no zhes bya ba'i tha tshig go/_/rab tu 'byung ba la sogs pa gang zag gis rang gi don du brjod pa thams cad la yang cho ga 'di bzhin blta bar bya'o/_/de ltar na dge bsnyen nyid du khas len du bcug
[\[240b.4\]]nas de'i 'og tu ci bya zhe na/_de'i 'og tu bslab pa brjod pa khas blang ba'i tshul gyis bya'o zhes gsungs te/_de'i 'og tu zhes bya ba ni dge bsnyen nyid du khas blang ba'i tshig brjod ma thag pa de'i 'og tu'o/_/bslab pa brjod pa zhes bya ba ni bslab pa'i brjod pa ni bslab pa brjod pa ste/_
[\[240b.5\]]dge bsnyen rnams kyi bslab pa'i gzhi lnga'o/_/'di skad bstan te/_bdag ji srid 'tsho'i bar du dge bsnyen du slob dpon gyis gzung du gsol zhes bya ba'i tshig de'i 'og tu de nyid la bslab pa'i gzhi gang dag yin pa de dag brjod par bya'o/_/ji ltar de ci bya ba'i tshul gyis 'di dang 'di spong ngo
[\[240b.6\]]zhes sam 'on te dgag pa'i tshul gyis 'di dang 'di mi bya'o zhes she na/_de'i phyir khas blangs pa'i tshul gyis bya'o zhes bya ba gsungs te/_bya ba'i tshul gyis bya'o/_/'di ltar bya ste zhes bya ba la sogs pa la/_'phags pa zhes bya ba ni sdig pa mi dge ba'i chos rnams las ring du gyur pa'i phyir ro/_/de
[\[240b.7\]]dag gang zhe na de'i phyir dgra bcom pa de dag ces bya ba gsungs te/_des na ji ltar 'phags pa dgra bcom pa de dag gis sems can thams cad la thugs brtse ba nyid dang /_sems can thams cad la dmigs pa dang spong ba'i dgongs pas/_ji srid 'tsho'i bar du srog gcod pa spangs te/_
[\[241a\]]
[\[241a.1\]]srog gcod pa las slar log pa de bzhin du bdag gis kyang de ltar bgyi'o zhes bya ba'i tha tshig go/_/srog gcod pa zhes bya ba ni ched du bsams te/_srog gi skad cig ma ma 'ongs pa rnams kyi rgyun gcod cing 'jig par byed pa'o/_/spangs te zhes bya ba ni yang dag
[\[241a.2\]]par len pa'i dus na/_srog chags gsod pa yid kyis btang ste'o/_/srog gcod pa las slar log pa zhes bya ba ni dus phyis kyang lus dang /_ngag dang yid dag gis phyir log par gyur pa'o/_/yan lag dang po 'dis zhes bya ba ni mya ngan las 'das pa thob pa'i rjes su mthun pa'i srog
[\[241a.3\]]gcod pa spangs pas te/_tshul khrims ni mya ngan las 'das pa 'thob pa'i rgyu yin pa'i phyir ro/_/rjes su slob bo zhes bya ba ni ji ltar de dag thar pa'i dgongs pas/_/bslab pa slob pa de bzhin du bdag kyang de dag gi bslab pa la rjes su slob po zhes bya ba'i tha tshig go/_/rjes su sgrub po
[\[241a.4\]]zhes bya ba ni thar ba'i bsam pas zhugs pas sems can la yang gnod pa mi bya bar bsgrub pa'o/_/rjes su bgyid do zhes bya ba ni bcom ldan 'das kyis gsungs pa'i bslab pa'i gzhi rnams srog dang bsngo zhing yongs su srung bar byed pa'o/_/ma byin par len pa zhes bya ba ni gzhan gyi rdzas bdag
[\[241a.5\]]gir byed pa'o/_/'dod pa la log par g.yem pa zhes bya ba ni bgrod pa ma yin pa dang /_yan lag ma yin pa dang /_yul ma yin pa dang /_dus ma yin pa dag tu smad pa'i 'dod pa bsten pa'o/_/brdzun du smra ba zhes bya ba ni bslu ba'i phyir gzhan du ston pa'o/_/'bru'i chang zhes bya ba ni zas
[\[241a.6\]]kyi chang ngo /_/bcos pa'i chang zhes bya ba ni rdzas kyi chang ngo /_/de gnyis kyis kyang myos bar 'gyur ba zhes bya ba ni ra ro bar 'gyur ba'i rdzas so/_/bag med pa'i gnas zhes bya ba ni 'bru'i chang dang /_bcos pa'i chang gi mtshan nyid de/_bag med pa zhes bya ba'i don ni nyams la/_don ma yin pa ni
[\[241a.7\]]'phel ba'o/_/de'i gnas zhes bya ba ni de'i rgyu zhes bya ba'i tha tshig go/_/dge bsnyen gyi sdom pa byin pa'i 'og tu ji ltar rab tu dbyung bar bya zhe na/_de'i phyir de'i 'og tu gang gis de zhu bar byed pa'i dge slong la gtad par bya'o zhes bya ba gsungs te/_dge slong gang gis rab tu 'byung bar
[\[241b\]]
[\[241b.1\]]'dod pa de dge 'dun la zhu bar byed pa'i dge slong la gtad par bya ste/_'di dge 'dun la zhus shig ces bya ba'i tshig gis bkri bar bya'o zhes bya ba'i tha tshig go/_/'dir zhu bas ci zhig bya zhe na/_de'i phyir zhu ba'i dge slong gis khyod kyi bar chad kyi chos rnams dris sam zhes dri bar bya'o zhes
[\[241b.2\]]bya ba gsungs te/_gang gis dge bsnyen nyid du nye bar bsgrubs pa'i dge slong la dri bar bya'o/_/'gal tshabs can zhes bya ba ni nyes pa dang bcas pa ste/_nyes byas kyi ltung ba dang ldan zhes bya ba'i tha tshig go/_/de'i 'og tu zhu ba'i dge slong gis zhu bar bya'o zhes bya ba ni bar chad kyi
[\[241b.3\]]chos rnams dag na zhu bar bya'o/_/gnas mal bsham pa byas nas zhes bya ba ni stan dag go rims bzhin du bting nas so/_/gaN+DI brdungs te zhes bya ba ni dge 'dun bsdu ba'i phyir ro/_/dris pa'i tshig gis zhes bya ba ni gaN+DI brdungs pa na gzhan dag gis ci'i phyir gaN+DI de brdungs zhes
[\[241b.4\]]dris pa'i lan du de dang mthun pa'i tshig brjod pa ni/_dris pa'i tshig ste des so/_/dge slong rnams la yang dag par bskul nas zhes bya ba ni dge slong rnams bsdu ba'i phyir bsgo nas so/_/'dug cing zhes bya ba ni nye bar zhugs pa'o/_/mthun par gyur zhes bya ba ni bya ba mthun pa nyid du
[\[241b.5\]]gyur pa'o/_/gnas khang so so na 'khod pa zhes bya ba ni gnas khang so so so so na gnas pas 'khod pa'o/_/gnyis kar yang rung zhes bya ba'i sgra smos pa ni/_rnam pa gnyis kar bstan pa'i tshig ste/_rnam pa 'dis zhur yang rung la/_rnam pa 'dis zhur yang rung ba'o/_/'di
[\[241b.6\]]skad bstan te/_dge 'dun thams cad phyogs gcig tu 'dus par gyur pa de'i tshe zhur yang rung /_yang na gang gi tshe dge 'dun du gyur pa'i dge slong dag_/rang rang gi gnas khang na gnas pa'i tshe/_gnas khang so sor song ste/_de dag gi mdun du zhur yang rung ngo zhes bstan to/_/zhu bar
[\[241b.7\]]byed pas 'di skad ces brjod par bya ste zhes bya ba ni zhu bar byed pa'i dge slong gis sngags 'di brjod par bya ba yin gyi/_rab tu byung bar 'dod pas bzlas par ni mi bya'o/_/khyim pa zhes bya ba ni khyim ma spangs pa ste/_de la khyim yod pa'i phyir ro/_/ming tsam gyis khyim yin nam zhe na/_de'i
[\[242a\]]
[\[242a.1\]]phyir gos dkar po can zhes bya ba gsungs te/_gos dkar po gyon pa'o/_/yang na khyim pa zhes bya ba ni bstan pa'i tshig yin la gos dkar po can zhes bya ba ni bshad pa'i tshig yin no/_/gang dag gi mdun du zhu bar bya ba de dag gis cho ga gang yin pa de bstan pa'i phyir/_
[\[242a.2\]]de dag thams cad kyis gal te yongs su dag na'o zhes brjod par bya'o zhes bya ba gsungs te/_dge 'dun du gyur pa'i dge slong ma lus pa de dag thams cad kyis gal te rab tu 'byung bar 'dod pa de bar chad kyi chos rnams yongs su dag par gyur na de'i tshe rab tu 'byung bar bya'o zhes bya ba'i tha
[\[242a.3\]]tshig go/_/de'i 'og tu mkhan por gsol bar bya'o zhes bya ba ni zhus pa'i 'og tu rab tu 'byung bar 'dod pas mkhan por gsol bar bya ba'o/_/'di skad ces brjod par bya ste zhes bya ba ni slob ma zlos su gzhug pa'o/_/bdag ming 'di zhes bgyi ba zhes bya ba ni bdag nyid nye bar bstan pa'o/_/
[\[242a.4\]]tshig gsum la mkhan po zhes brjod par bya'o zhes bya ba ni de'i tshe na khas blangs pa'i bdag nyid kyi mkhan por gyur pa'i phyir ro/_/'dir mkhan por 'gyur ba ni mkhan por gsol ba khas blangs pa na der gyur pa yin te/_ji srid du dge tshul nyid du mi byed pa'am/_ji srid du rdzogs par
[\[242a.5\]]bsnyen par mi byed kyi bar du mi 'gyur ba ma yin no/_/de'i 'og tu gang gis de'i skra dang kha spu dag 'dreg par byed pa'i dge slong la bcol bar bya'o zhes bya ba ni mkhan por bskos pa'i 'dreg mkhan gyis skra dang kha spu dag 'dreg par byed na de ltar na yang nyes pa med par bstan pa yin gyi/_nus na
[\[242a.6\]]mkhan po nyid kyis breg par bya ba yin no/_/gtsug phud gzhag par bya zhes bya ba ni dgos pa ni rab tu 'byung bar 'dod pa'i rab tu 'byung bar nges pa yin nam zhes dri bas yongs su shes par bya ba'i phyir ro/_/de'i gtsug phud gang gi tshe breg par bya zhe na/_de'i phyir gtsug phud breg gam zhes
[\[242a.7\]]dri bar bya zhing gal te bregs shig ces zer na breg par bya'o/_/de'i 'og tu khrus byed du gzhug ste zhes bya ba ni rab tu 'byung bar 'dod pa de skra dang kha spu bregs pa'i 'og tu dus dang mthun pa'i chus khrus byed du gzhug go zhes bya ba'i tha tshig go/_/de'i 'og tu mkhan pos gos ngur smrig dag
[\[242b\]]
[\[242b.1\]]sbyin par bya zhes bya ba ni khrus byas pa'i 'og tu mkhan pos rab tu byung ba de la rab tu byung ba'i tshul dang cha mthun pa'i tshon gyis kha sgyur ba'i gos dag sbyin par bya ba'o/_/des kyang rkang pa gnyis la gtugs te blang bar bya'o zhes bya ba ni rab tu 'byung bar 'dod pa des kyang mkhan po la phyag btsal te
[\[242b.2\]]gos de dag blang bar bya ba'o/_/de'i 'og tu mkhan pos bskon par bya zhes bya ba ni mkhan po rang gis rab tu 'byung bar 'dod pa de la gos de dag bskon par bya ba'o/_/bskon pa na mkhan pos rab tu 'byung bar 'dod pa des mtshan med pa'am/_mtshan gnyis pa'am gle 'dams pa
[\[242b.3\]]ma yin nam zhes brtag par bya'o zhes bya ba ni za ma dang /_ma ning dang /_mtshan med pa dang /_mtshan gnyis pa dang /_gle 'dams pa la sogs pa'i skyon yongs su spang ba'i phyir ro/_/mtshan med pa zhes bya ba ni dbang po med pa'o/_/mtshan gnyis pa zhes bya ba ni pho dang mo'i dbang po
[\[242b.4\]]gnyis ka yod pa'o/_/gle 'dams pa zhes bya ba ni bshang ba dang gci ba'i lam gnyis gcig tu gyur pa'o/_/ma tshor bar brtag par bya'o zhes bya ba ni ci nas kyang rab tu 'byung bar 'dod pa des bdag gi mtshan mkhan pos mthong ngo snyam du mi shes pa de ltar brtag par bya'i/_sgren mor phyung ste ni
[\[242b.5\]]ma yin no/_/rab tu dbyung ba'i dus kho nar mtshan brtag par nges pa ni ma yin no/_/'di ltar gang tshun chad kho bos rab tu dbyung ngo zhes mkhan po nyid du khas blangs pa de tshun chad nas sham thabs bskon pa'i bar dag gzung ngo /_/mkhan po rang kho nas nges par bya ba yang ma yin te/_gal te
[\[242b.6\]]dge slong yid ches pa las de byas pa de las mkhan pos thos par gyur na yang las mkhan po nyid kyis byas pa yin par khong du chud par bya'o/_/de'i 'og tu skyabs su 'gro ba rtsom pas rab tu 'byung ba nye bar bsgrub par bya'o zhes bya ba ni de ltar rab tu 'byung bar 'dod pa za ma la sogs pa'i skyon
[\[242b.7\]]dang bral bar shes nas de'i 'og tu rab tu 'byung ba nye bar bsgrub par bya'o/_/ji ltar nye bar bsgrub par bya zhe na/_skyabs su 'gro ba rtsom pa ste/_rab tu 'byung bar nye bar bsgrub pa de'i dang po rtsom pa de ni skyabs su 'gro ba rtsom pa ste/_'di skad bstan te/_dang po skyabs su 'gro ba sbyin par
[\[243a\]]
[\[243a.1\]]bya zhing phyis rab tu 'byung ba yang dag par len du gzhug go/_/'di skad ces brjod par bya ste zhes bya ba ni/_mkhan pos zlos su gzhug par bya'o/_/khyim pa'i rtags zhes bya ba ni gos dkar po gyon pa dang skra dang kha spu ring por 'jog pa la sogs pa'o/_/rab
[\[243a.2\]]tu byung ba'i rtags zhes bya ba ni gos ngur smrig gyon pa dang /_skra dang kha spu ring por mi 'jog pa la sogs pa'o/_/de'i 'og tu dge tshul nyid du nye bar sgrub par byed pa'i dge slong la gtad par bya'o zhes bya ba ni mkhan pos rab tu phyung ba'i gang zag de de la gtad par bya ba'o/_/dge tshul nyid du nye bar
[\[243a.3\]]sgrub par byed pa'i zhes bya ba ni gang gis de la dge tshul gyi sdom pa sbyin par byed pa ste/_dge tshul nyid du nye bar sgrub pa'i ngang tshul gang la yod pa de ni dge tshul nyid sgrub par byed pa'o/_/dge slong la zhes bya ba ni gsol ba dang bzhi'i las kyis rdzogs par bsnyen pa'i dge slong de la'o/_/gtad
[\[243a.4\]]par bya'o zhes bya ba ni sbyin par bya'o zhes bya ba'i tha tshig go/_/des kyang ci yongs su dag gam zhes dris nas/_yongs su dag na skyabs su 'gro ba dang dge tshul nyid du khas blangs pas dge tshul nyid du nye bar bsgrub par bya'o zhes bya ba ni dge tshul nyid du nye bar sgrub par byed par nges pa 'di bya ba yin no/_/
[\[243a.5\]]ci yongs su dag gam zhes bya ba ni ci 'di la bar chad kyi chos rnams med dam zhes bya ba'i tha tshig go/_/dris nas zhes bya ba ni gtod par byed pa'i dge slong de la dris nas so/_/gal te de 'di skad ces 'di ni yongs su dag go zhes zer na de'i tshe gang zag de yongs su dag pa yin pas skyabs su 'gro ba
[\[243a.6\]]dang /_dge tshul nyid du khas blang pa'i cho ga 'og nas 'byung bas dge tshul nyid du nye bar bsgrub par bya'i ma dag na ni mi bya'o/_/dge tshul gyi bslab pa'i gzhi ni bcu ste/_de dag las dang po lnga ni dge bsnyen dang thun mong yin no/_/lnga ni thun mong ma yin te/_de la glu gar dang rol mo'i sgra spong
[\[243a.7\]]ba ni bslab pa'i gzhi gcig ste/_rgod bag gi rang bzhin yin pa'i phyir ro/_/phreng ba dang spos nyug pa dang rgyan dang kha dog 'chang ba spong ba ni bslab pa'i gzhi gnyis pa ste/_rgyags pa bskyed pa'i phyir ro/_/de la spos nyug ba zhes bya ba ni rdzas dri zhim po dag gis lus thams cad nyug pa'o/_/rgyan
[\[243b\]]
[\[243b.1\]]zhes bya ba ni mgul rgyan dang /_gdu bu rgyan can dang /_dpung rgyan la sogs pa thogs pa'o/_/kha dog 'chang ba zhes bya ba ni gur kum dang ga bur la sogs pas rang gi lus la ri mo byed pa'o/_/khri stan mthon po dang /_khri stan chen po spong ba ni bslab pa'i gzhi gsum pa ste/_'dod zhen che
[\[243b.2\]]ba yin pa'i phyir ro/_/de la khri stan mthon po zhes bya ba ni khru tshad las lhag pa'o/_/khri stan chen po zhes bya ba ni dbyig dang gser la sogs pa las byas pa'o/_/dus ma yin pa'i zas spong ba ni bslab pa'i gzhi bzhi pa ste/_brtul zhugs kyi ngo bo nyid yin pa'i phyir ro/_/gser dngul
[\[243b.3\]]len pa spong ba ni bslab pa'i gzhi lnga pa ste/_yo byad don med pa'i phyir ro/_/'di la gser dngul zhes bya ba ni rin po che gzhan dag gi dpe yin no/_/len pa zhes bya ba ni bdag gir byed pa'o/_/'di ltar bslab pa'i gzhi de dag la ni re re la yang rnam pa du ma yod mod kyi de dag mang ches pas
[\[243b.4\]]bsrung bar mi nus so snyam du spa gong ba dag la bstan bla bar bya ba'i phyir bslab pa'i gzhi bcur bstan te/_dper na 'phags pa rgya gar bu la bslab pa gsum bstan pa dang 'dra'o/_/de ltar dge tshul nyid kyi cho ga rnam par bshad nas/_da ni rdzogs par bsnyen pa'i cho ga brjod par bya
[\[243b.5\]]ste/_de'i phyir de'i 'og tu gal te de lo nyi shu tshang na zhes bya ba la sogs pa gsungs te/_dge tshul de lo nyi shu tshang na'o/_/rdzogs par bsnyen pa ni dge 'dun kho na las 'gyur gyi/_ji ltar rab tu byung ba dang dge tshul nyid gang zag kho na las 'gyur ba ltar gang zag las ni ma yin no/_/
[\[243b.6\]]thabs gang gis dge 'dun las rdzogs par bsnyen par 'gyur zhe na/_de'i phyir de'i lhung bzed dang chos gos dag btsal bar bya zhing zhes bya ba la sogs pa gsungs te/_mkhan po nyid du phyogs par gyur pas slob ma de'i lhung bzed dang chos gos dag btsal bar bya'o zhes bya bar sbyar
[\[243b.7\]]ro/_/las byed pa dang /_gsang ste ston pa dang /_gang dag de'i las kyi gnas su 'jug pa'i dge slong de dag la yang gsol ba gdab bar bya'o zhes bya ba yang mkhan po nyid du phyogs par gyur pa de nyid kyis de dag bya'o zhes bya bar sbyar ro/_/las kyi gnas su zhes bya ba ni de
[\[244a\]]
[\[244a.1\]]rdzogs par bsnyen par byed pa'i las kyi mtshams su ste/_dge 'dun thams cad 'dug cing mthun par gyur pa'i mtshams sam/_dkyil 'khor ba'i mtshams su'o/_/dge slong rang bzhin du gnas pa ma yin pas tshogs kyi kha bskang bar mi bya'o zhes gsungs
[\[244a.2\]]pas 'dir de bsal ba'i phyir dge slong gang dag de'i las kyi gnas su 'jug par 'gyur ba de dag gis kyang zhes bya ba la sogs pa gsungs so/_/der 'du bar 'gyur ba'i tshe zhes bya ba ni dge slong rnams de rdzogs par bsnyen par bya ba'i phyir 'du ba gang yin pa'i las kyi gnas der 'du ba'i mdun
[\[244a.3\]]rol du 'du ba la sbyor ba'i tshe'o/_/zla ba phyed 'das pa'i nyes pa zhes bya ba ni de'i mdun rol du zla ba phyed kyi gso sbyong gang 'das pa phan chad kyi nyes pa ni gso sbyong de nyid kyi tshe bsdam pa dang bshags pa la sogs pa byas zin pas de la ni so sor brtag mi dgos kyi de tshun chad kyi nyes pa la so sor
[\[244a.4\]]brtag par bya'o zhes bya bar sbyar ro/_/nyes pa de yang gang zhe na/_de'i phyir bsdam par bya ba dang /_bshags par bya ba dang /_byin gyis brlab par bya ba dag ces bya ba gsungs te/_bsdam par bya ba zhes bya ba ni yid kyi nyes byas phra mo'o/_/bshags par bya ba zhes bya ba ni ltung byed dang /_
[\[244a.5\]]so sor bshags par bya ba dang /_bshags pa'i nyes byas so/_/byin gyis brlab par bya ba dag ces bya ba ni dge 'dun lhag ma dang /_spang ba'i ltung byed dag go/_/de dag la so sor brtag par bya zhing zhes bya ba ni/_bdag la nyes pa de dag gang byung ba la so sor brtag par bya zhing ngo /_/ci so sor
[\[244a.6\]]brtags nas ltung ba de phyir ma bcos pa kho nar 'dug par bya'am zhe na/_de'i phyir nyes pa shes pa bsdam pa'am bshags pa'am byin gyis brlabs pas phyir bcos te 'dug par bya'o zhes bya ba gsungs te/_gal te bsdam par bya ba'i nyes pa dag shes nas bsdams pas phyir bcos pas
[\[244a.7\]]'dug par bya'o/_/bshags par bya ba'i nyes pa dag shes nas bshags pas phyir bcos te 'dug par bya ba'o/_/byin gyis brlab par bya ba'i nyes pa dag shes nas byin gyis brlabs pas phyir bcos te 'dug par bya'o/_/'dir ltung byed la sogs pa bshags par gsungs pa
[\[244b\]]
[\[244b.1\]]ni nyi ma de nyid la phyir bcos par nus pa yin pas de dag ni byin gyis brlabs pas dag pa nyid du mi 'gyur ro zhes bstan te/_dge 'dun lhag ma dang spang ba dag byin gyis brlabs par gsungs pa ni nyi ma de nyid la phyir bcos pa mi nus pa yin pas byin gyis brlabs pas dag pa nyid du 'gyur ro
[\[244b.2\]]zhes bstan to/_/de ltar na ji skad bstan pa'i cho ga 'dis ni thams cad lta ba mthun pa/_tshul khrims yongs su dag pa 'dug cing mthun par gyur pa dag gis gso sbyong dang /_dgag dbye dang /_gsol ba dang /_gsol ba dang gnyis dang /_gsol ba dang bzhi'i las bya'o zhes gsungs pa
[\[244b.3\]]bsdus pa yin no/_/de'i las kyi mtshams gang zhe na/_de'i phyir dge 'dun thams cad 'dug cing mthun par gyur pa'am/_dkyil 'khor ba la yang rung ste zhes bya ba gsungs te/_dge 'dun thams cad 'dug cing mthun par gyur pa'am zhes bya ba ni gzhi'i cho ga nyid bstan te/_mtshams
[\[244b.4\]]gcig na dge 'dun ji snyed bzhugs pa thams cad 'dug cing mthun par gyur pa las rdzogs par bsnyen par bya ba'o/_/dkyil 'khor la yang rung ste zhes bya ba ni gzhi'i cho ga nyid la brten par mi nus na dkyil 'khor pa'i mtshams su dge 'dun du gyur pa'i dge slong phyogs gcig tu bcad
[\[244b.5\]]pa dag las rdzogs par bsnyen par byar yang rung bar bstan to/_/dge 'dun du ma gyur pa dag gis las mi bya'o zhes gsungs pas 'dir rdzogs par bsnyen par bya ba'i las la du dag dge 'dun nyid yin zhe na/_de'i phyir yul dbus su dge slong bcu la sogs pa'i tshogs sam zhes bya ba
[\[244b.6\]]la sogs pa gsungs te/_yul dbus kyi mtshan ma shar du ni li khar shing 'phel gyi mdun gyi nags li kha ra'i shing tshang tshing can zhes bya ba'o/_/lhor ni grong khyer 'dam bu can gyi lho na chu klung 'dam bu can zhes bya ba'o/_/nub tu ni bram ze'i grong ka ba dang nye ba'i ka ba zhes bya ba gnyis
[\[244b.7\]]so/_/byang du ni u shi ra'i ri zhes bya ba'o zhes gsungs pa de dag gi khongs su gtogs pa ni yul dbus te/_dge slong yul dbus su rdzogs par bsnyen pa'i bya ba'i las la ni/_dge slong bcu la sogs pa dge 'dun nyid yin no/_/mtha' 'khob dag tu gzhan med na 'dul ba 'dzin
[\[245a\]]
[\[245a.1\]]pa dang /_lnga la sogs pa'i tshogs la yang rung ste zhes bya ba ni/_yul dbus kyi phyogs bzhi'i mtshams kyi mtshan ma sngar smos pa de dag phan chad ni yul mtha' 'khob ste/_dge slong yul mtha' 'khob tu rdzogs par bsnyen par bya ba'i las la ni dge slong bcu la
[\[245a.2\]]sogs pa gzhan med na 'dul ba 'dzin pa zhes bya ba las byed pa nyid gtogs par lnga la sogs pa dge 'dun nyid yin no/_/yod na ni gzhi'i cho ga kho na la brten par bya ste/_cho ga las 'das na las mi chags so zhes gsungs pa'i phyir ro/_/dang por dge slong re re la phyag gsum
[\[245a.3\]]gsum 'tshal du gzhug go zhes bya ba ni/_rdzogs par bsnyen par bya ba'i phyir 'dus pa'i dang por dge slong dang phrad do cog thams cad la rdzogs par bsnyen par bya ba des phyag lan gsum gsum bya bar rigs pa yin te/_'di ltar phyag byas pas bdag nyid dge 'dun gyi nang du 'jug par
[\[245a.4\]]ston cing bsam pa drag pos drang por 'jug par rigs pas de'i phyir 'dir dang por phyag lan gsum bya bar gsungs so/_/phyag lan gsum 'tshal du bcug nas/_de'i 'og tu ci zhig bya zhe na/_de'i phyir de'i 'og tu mkhan por gsol ba bya'o zhes bya ba gsungs te/_rdzogs par bsnyen
[\[245a.5\]]par 'dod pas dge 'dun gyi dbus de nyid du mkhan por gsol bar bya'o/_/pha gu'i steng du rtswa bting ba la rting pa gnyis kyis mnan te tsog tsog por 'dug tu bcug ste/_zhes bya ba la pha gu'i steng du rting pa gnyis kyis mnan nas tsog tsog por 'dug tu gzhug pa yun ring du tsog tsog por
[\[245a.6\]]'dug pa sdug bsngal bas de'i phyir 'di rjes su gnang ste/_rdzogs par bsnyen par byed pa na chos gos dang /_lhung bzed byin gyis brlab pa dang /_gsang ste ston pa ma gtogs par mkhan por gsol ba dang /_rdzogs par bsnyen par gsol ba dang /_las kyi slob dpon gyis bar chad
[\[245a.7\]]dri ba mnyan pa dang /_de'i lan 'debs pa dang /_rdzogs par bsnyen par bya ba la sogs pa'i skabs thams cad du rdzogs par bsnyen par bya ba'i gang zag de pha gu'i steng du rkang pa gnyis kyis 'dug tu gzhug par bya'o/_/'dir pha gu zhes bya ba ni bong ba yin par shes par bya'o/_/rtswa bting
[\[245b\]]
[\[245b.1\]]ba la rting pa gnyis kyis mnan nas tsog tsog por 'dug tu gzhug pa ni chos gos ma rung bar 'gyur ba yongs su spang ba'i phyir ro zhes 'dul ba 'dzin pa dag gis man ngag las khong du chud par bya'o/_/ci rigs par brjod par bya'o zhes bya ba ni gang kho na la gnas ste/_rab tu byung ba de kho na
[\[245b.2\]]la gnas te/_rdzogs par bsnyen par nges pa ma yin gyi/_'di ltar 'dod pas 'dug par rigs par bya ste/_de'i phyir gal te dang po'i mkhan po nyid la mkhan por gsol na ni de'i tshe 'di skad ces/_mkhan po dgongs su gsol/_bdag ming 'di zhes bgyi ba mkhan po la mkhan
[\[245b.3\]]por gsol gyi/_mkhan po bdag gi mkhan po mdzad du gsol/_mkhan po mkhan pos rdzogs par bsnyen pa'i phyir ro zhes brjod par bya'o/_/dge tshul gyis slob dpon la sogs pa slob dpon la mkhan por gsol na ni de'i tshe 'di skad ces slob dpon dgongs su gsol/_
[\[245b.4\]]bdag ming 'di zhes bgyi ba slob dpon la mkhan por gsol gyi slob dpon bdag gi mkhan po mdzad du gsol slob dpon mkhan pos rdzogs par bsnyen par bgyi'o zhes brjod cing tshig gsum pa la mkhan po zhes brjod par bya'o/_/dge slong gzhan zhig la mkhan po la ni de'i tshe btsun pa
[\[245b.5\]]dgongs su gsol zhes bya ba la sogs pa gzhung nyid las 'byung ba bzhin du brjod par bya'o/_/mkhan por gsol ba'i 'og tu mkhan pos ci zhig bya zhe na/_de'i phyir de'i 'og tu mkhan po rang gis de la chos gos gsum byin gyis brlab par bya'o zhes bya ba gsungs te/_mkhan
[\[245b.6\]]po zhes bya ba ni rdzogs par bsnyen par 'gyur ba'i mkhan po la bsnyegs te/_'das ma thag tu bstan pa'i phyir ro/_/'o na rang gis zhes bya ba smos mi dgos te/_mkhan pos de las chos gos gsum byin gyis brlab par bya'o zhes bya ba 'di gnyis kyang don rtogs pa'i phyir rang
[\[245b.7\]]gis zhes bya ba smos ci dgos she na/_de ni 'di lta ma yin te/_rang gis smos pa ni bcol ba'i cho ga spang ba'i phyir te/_'di ltar dper na skra dang kha spu bregs pa dang /_mtshan brtag pa la sogs pa dag gzhan gyis byed na yang nyes pa med pa lta bu cho ga ma nges pa ni bcol ba'i
[\[246a\]]
[\[246a.1\]]cho ga zhes bya'o/_/'dir ni chos gos byin gyis brlab pa mkhan po nyid kyi rang gis bya ba yin gyi/_gzhan byed du mi gzhug pa de'i don du rang gis zhes bya ba'i sgra nye bar brjod par byas so/_/de la zhes bya ba ni rdzogs par bsnyen par bya ba la'o/_/
[\[246a.2\]]de ltar na 'dir tshig gi don 'di 'byung ste/_mkhan po de rang gi bye rdzogs par bsnyen par bya ba de la chos gos gsum dras shing drubs pa dag yod cing bdog pa'am/_med cing mi bdog na rgyu gzhan la yang byin gyis brlab par bya'o/_/byin gyis brlabs pa'i 'og tu bskon par bya ste/_chos
[\[246a.3\]]gos byin gyis brlab pa ni cha lugs kyi don du yin pa'i phyir ro/_/chos gos dras shing drubs pa dag ces bya ba ni snam sbyar rnam pa dgu pa glegs bu phyed dang gsum pa dang /_bla gos rnam pa bdun pa glegs bu phyed dang gsum pa dang mthang gos rnam pa lnga pa glegs bu phyed dang gnyis
[\[246a.4\]]pa dras shing drubs zin pa dag go/_/gnyis ka 'greng ste lag pas chos gos snam sbyar bzung nas zhes bya ba ni chos gos la sogs pa gos byin gyis brlab pa ni 'greng pa'i mdun du 'greng ste/_gnyi ga'i lag pas rdzas de bzung nas byin gyis brlab pa'i sngags gdon par bya ba yin
[\[246a.5\]]pa'i phyir ro/_/bgyis zhes bya ba ni tha ga pas so/_/lag pa zhes bya ba ni bkru ba dang /_btsems pa dang /_kha bsgyur ba la sogs pas so/_/rung ba zhes bya ba ni rnga mo'i bal dang /_ri dgas kyi bal la sogs pa dang bral ba'o/_/spyad par 'os pa zhes bya ba ni spyad bzod pa ste/_
[\[246a.6\]]bgo bzas yod pa zhes bya ba'i tha tshig go/_/byin gyis brlab po zhes bya ba ni sngags sngon du gtang bas bdag gir bya ba'o/_/mthang gos zhes bya ba ni smad du bgo ba'o/_/de'i 'og tu chos gos bskon par bya zhes bya ba ni byin gyis brlabs pa'i 'og tu mkhan po nyid kyis sam
[\[246a.7\]]mkhan pos bskos pa'i dge slong dag gis de la chos gos dag bskon par bya ste/_chos gos byin gyis brlab pa ni cha lugs kyi don du yin pa'i phyir ro/_/des kyang snam sbyar dang bcas pa nyid yin na der 'dus pa'i dge 'dun la phyag bya'o zhes bya ba ni rdzogs par bsnyen par byed
[\[246b\]]
[\[246b.1\]]pa'i gang zag la mkhan pos chos gos gsum byin gyis rlob tu bcug ste/_snam sbyar dang bcas pa nyid du gyur pa na/_des bdag nyid rdzogs par bsnyen par bya ba'i phyir 'dus pa'i dge 'dun la phyag bya ba nyid du rigs pa'o/_/chos gos dras shing drubs pa dag med na rgyu la byin gyis
[\[246b.2\]]brlab par bya'o zhes bya ba ni brtad pa'i dbang gis gsungs pa yin te/_'di ltar rdzogs par bsnyen pa'i tshogs pa rnyed pa'i tshe chos gos dras shing drubs pa dag med na phyis rdzogs par bsnyen par bya ba'i tshogs pa rnyed par dka'o snyam du bsams nas gang nas su las kyang rung ste/_chos
[\[246b.3\]]gos ma dras shing ma drubs pa kha ma bsgyur ba dag rnyed na de'i tshe ma dras pa ma drubs pa'i sngags kyis byin gyis brlabs te rdzogs par bsnyen pa'i las byas la/_phyis gos de dag dras shing drubs te byin gyis brlab par bcom ldan 'das kyis dgongs so zhes 'dul ba 'dzin pa dag gi man ngag
[\[246b.4\]]las shes par bya'o/_/'o na dras shing drubs pa chos gos nyid du byin gyis brlab par bya'o zhes gsungs pa dang ji ltar mi 'gal zhe na/_de ni gzhung las btsun pa chos gos ma dras pa las byin gyis brlab tu rung ngam nye ba 'khor mi rung ste/_rkyen de lta bu dag yod na mi rung ngo zhes gsungs
[\[246b.5\]]pa las khong du chud par bya ste/_rdzogs par bsnyen par 'dod pa la brtad pa'i rkyen byung ngam/_dge slong gis gos phrogs sam/_gos brlag gam/_gos tshig gam/_gos rlung gis khyer ram/_gos chus khyer ba'i rkyen de lta bu dag yod na snam sbyar yang ma dras pa la byin gyis brlab par
[\[246b.6\]]gnang la/_rkyen de lta bu dag med na snam sbyar ni ma dras pa la byin gyis brlab tu mi gnang ngo /_/bla gos dang mthang gos ni dras shing drubs pa dag med na rkyen de lta bu dag yod kyang rung med kyang rung ma dras pa la byin gyis brlab tu rung ngo /_/lung las kyang chos gos zhes bya ba ni snam sbyar yin par
[\[246b.7\]]gsungs te/_de ltar yang ma mo las nye ba 'khor gyis zhus pa las bcom ldan 'das kyis snam sbyar ni nges par dras te'o/_/bla gos dang mthang gos ni nges pa med do zhes gsungs so/_/'dul ba'i tshig le'ur byas pa byed kyang snam sbyar nges par dras te bcang /_gzhan dag ma nges
[\[247a\]]
[\[247a.1\]]gang gi phyir/_/'dod chung gang gi chos gos kyi/_/las kyis sdug bsngal 'gyur phyir ro/_/zhes smras so/_/de dag gi tshad ci tsam zhe na/_snam sbyar dang bla gos dang /_mthang gos byin gyis brlab tu rung ba chen po dag ni tshad gcig ste/_zheng du khru gsum/_
[\[247a.2\]]chur khru lnga'o/_/chung ngu dag gi tshad ni zheng du khru phyed dang gsum chur khru phyed dang lnga'o/_/'bring rnams kyi tshad ni che chung gnyis kyi bar ma'o/_/yang mthang gos kyi tshad ni zheng du khru do/_/chur khru lnga yang yin zhing zheng du khru do/_chur khru bzhi yang yin 'khor gsum khebs pa nyid kyang
[\[247a.3\]]yin no/_/tshal la zhes bya ba ni 'dod na'o/_/bar chad ma byung na zhes bya ba ni srog dang tshangs par spyod pa'i bar chad med na'o/_/snam phran dgu par bgyis te zhes bya ba ni tshal bu dgu par bya'o zhes bya ba'i tha tshig ste/_'dir snam phran zhes bya ba'i sgra ni tshal bu la bya'i/_glegs
[\[247a.4\]]bu dang glegs bu phyed la ni mi bya'o/_/glegs bu phyed dang gsum par bgyi'o zhes bya ba ni snam phran dgu pa la glegs bu phyed dang gsum par bya ba'o/_/de ni mtshon pa tsam du zad de snam sbyar gyi snam phran dag ni dgu yan chad nyi shu rtsa lnga man chad de zung ma gtogs so/_/de yan chad
[\[247a.5\]]ni tshems bu'o/_/snam phran de dag la glegs bu dang glegs bu phyed ji ltar rnam par gzhag ce na/_dang po gsum la ni de dag gi glegs bu phyed dang gsum pa nyid do/_/gnyis pa la ni glegs bu phyed dang bzhi pa nyid do/_/gsum pa la ni glegs bu phyed dang lnga pa nyid do/_/bkru'o
[\[247a.6\]]zhes bya ba ni bkru bshal bya ba'o/_/brkyang ngo zhes bya ba ni gding bar bya ba'o/_/dra'o zhes bya ba ni gnyis su gcad par bya ba'o/_/bsdeb po zhes bya ba ni dras pa phan tshun sbyar bar bya ba'o/_/gzungs gdab bo zhes bya ba ni bsdeb pa skud pas gzungs gdab par bya ba'o/_/drub po zhes
[\[247a.7\]]bya ba ni gzungs btab pa btsem par bya ba'o/_/kha bsgyur ro zhes bya ba ni kha bsgyur ba gsum po sngon po'am/_dmar po'am/_ngur smrig las gang yang rung bar kha bsgyur bar bya ba'o/_/yang na 'di lhan thabs su glan no zhes bya ba ni chos gos ma dras pa 'di'i steng du gzhan gyi
[\[247b\]]
[\[247b.1\]]snam phran dang /_glegs bu dang /_glegs bu phyed kyis lhan thabs su glan par bya'o/_/yang na gal te ldang na gos de nyid la dras te snam phran dang /_glegs bur sbyar bar bya'o/_/rkyen ji lta ba bzhin du bgyi ste zhes bya ba ni bdag nyid kyi chos gos gzhan rnyed na 'di gang las re zhig
[\[247b.2\]]g.yar por blangs pa de la phyir sbyin par bya ba la sogs pa'o/_/snam phran bdun par bgyis te glegs bu phyed dang gsum par bgyi'o zhes bya ba ni bla gos so/_/snam phran lnga par bgyis te glegs bu phyed dang gnyis par bgyi'o zhes bya ba ni mthang gos so/_/de gnyis ni chos
[\[247b.3\]]gos byin gyis brlab pa'i sngags 'di las shes par bya'i/_bcom ldan 'das kyis bla gos dang mthang gos gnyis kyis snam phran gyi tshad ni snam sbyar tshad ltar gang du yang bka' ma stsal to/_/chos gos kyi sngags dbyung ba yang 'greng ba'i mdun du 'greng ste/_gnyis
[\[247b.4\]]kas lag pas bzung nas dbyung bar bya'o/_/chos gos byin gyis brlab pa dang dbyung ba ni chos gos nye bar gnas na dge slong nye bar mi gnas kyang rang gi yid kyis rnam par brtag pas kyang byar rung ngo /_/chos gos dbyung ba la ni chos gos nye bar mi gnas kyang dbyung ba 'grub pa kho nar
[\[247b.5\]]'gyur ro/_/de ltar chos gos byin gyis brlabs te bskon nas der 'dus pa'i dge 'dun la phyag 'tshal du gzhug pa de'i 'og tu de'i lhung bzed bstan par bya'o zhes bya bar sbyar ro/_/btsun pa 'am tshe dang ldan pa zhes bya ba ni gal te rgan na btsun pa zhes bod cing /_gzhon na tshe dang
[\[247b.6\]]ldan pa zhes bod pa yin gyi/_'dir gnyis ka brjod par bya ba ma yin no/_/dge 'dun la lhung bzed bstan pa ci'i phyir zhe na de'i phyir mi chung ngam zhes bya ba la sogs pa dri ba'i phyir te/_byin gyis brlab tu rung ba'i lhung bzed gsum las mi chung ngam zhes bya ba ni mi dman nam zhes
[\[247b.7\]]bya ba'i tha tshig go/_/mi che'am zhes bya ba ni tshad gsum pa dag las bong tshod ma lhag gam zhes bya ba'o/_/mi skya'am zhes bya ba ni lhung bzed dkar por mi 'gyur tam zhes bya ba'o/_/byin gyis brlab tu rung ba'i lhung bzed che chung gsum gyi tshad ji tsam zhe na/_dge slong gi lhung
[\[248a\]]
[\[248a.1\]]bzed kyi che tshad byin gyis brlab tu rung ba ni 'bras thug po che drus pa skam yul ma ga d+hA'i bre'u chung do btsos pa'i chan de'i rkyen gyi tshod ma gang yang rung ba dang bcas pa blugs na mthe bo'i lto gang gis ma gang pa yin no/_/lhung bzed chung tshad ni de'i phyed blugs na mthe
[\[248a.2\]]bo'i lto gang gis ma gang ba yin no/_/lhung bzed 'bring tshad ni de nyid kyi bar yang rung ba shong ba'o/_/'bras thug po che drus pa skam yul ma ga d+hA'i bre'u chung gang la ni 'bras thug po che drus pa skam yul ma ga d+hA'i srang bcu drug ste/_yul ma ga d+hA pa'i srang gcig la bod kyi srang gnyis
[\[248a.3\]]yod do/_/de ltar na 'bras thug po che drus pa skam yul ma ga d+h+wa pa'i bre'u chung gang la bod kyis srang tshad du brtsi na ni srang sum cu rtsa gnyis yod do/_/phul tshad du brtsi na ni bdun phul do dang khyor gang yod do/_/ma ga d+hA'i bre'u chung do la ni de'i gnyis 'gyur yod do/_/mthe bo'i lto
[\[248a.4\]]gang zhes bya ba ni mthe bo'i sor gcig ste/_mthe bo'i tshigs dang po'i phyogs gcig nas brtsams te/_tshigs de nyid kyis phyogs gcig gi bar du lto rol nas gzhal ba ni mthe bo'i lto gang zhes bya ste/_de ni mthe bo'i sor gcig yin no/_/lhung bzed bstan pa'i 'og tu dge slong
[\[248a.5\]]de dag gis ji skad brjod par bya zhe na/_de'i phyir dge slong thams cad kyis kyang lhung bzed de lta bu nyid ma yin na re re nas lhung bzed bzang ngo zhes brjod par bya'o zhes bya ba gsungs te/_lhung bzed de lta bu nyid ma yin na zhes bya ba ni chung ba dang /_che ba dang /_skya ba lta bu'i skyon can
[\[248a.6\]]ma yin no/_/re re nas zhes bya ba ni lhung bzed ston pa'i dge slong gis der 'dus pa'i dge slong re re'i mdun du de skad dris pa na dge slong de dag gis kyang re re nas 'phral 'phral la lan 'di skad brjod par bya'o/_/lhung bzed bzang ngo zhes bya ba ni mdzes pa ste/_byin gyis brlab tu rung ba
[\[248a.7\]]yin no zhes bya ba'i tha tshig go/_/lhung bzed bstan pa'i 'og tu mkhan pos ji zhig bya zhe na/_de'i phyir de'i 'og tu mkhan po rang gis de la lhung bzed byin gyis brlab par bya'o zhes bya ba gsungs so/_/gnyis ka 'greng ste lag pa g.yon par lhung bzed bzhag la lag pa g.yas
[\[248b\]]
[\[248b.1\]]pas bkab nas zhes bya ba ni lhung bzed dang sman byin gyis brlab pa ni 'greng ba'i mdun du 'greng ba la/_lag pa g.yon par bzhag ste lag pa g.yas pas bkab nas brjod par bya ba yin pa'i phyir ro/_/sman gyi sngags dbyung ba ni de'i rjes su 'brang bas cho ga 'di bzhin du bya bar shes
[\[248b.2\]]par bya'o/_/lhung bzed kyi sngags dbyung ba ni lag pas steng nas g.yogs pa btang ste/_lag pa ya res kha nas bzung ste bya'o/_/gser dngul la sogs pa reg par bya ba ma yin pa nyid la ni mdun du bzhag ste byin gyis brlab par bya'o/_/zas la spyad par 'os pa zhes bya ba ni
[\[248b.3\]]zas kyi bya ba la spyad bzod pa'o/_/drang srong gi snod ces bya ba ni drang srong yang dag par rdzogs pa'i sangs rgyas dang /_rang sangs rgyas dang /_nyan thos rnams kyi snod yin pa'o/_/blang ba'i snod du zhes bya ba ni zas blang ba'i ched du'o/_/lhung bzed byin gyis brlabs pa'i 'og
[\[248b.4\]]tu ci zhig bya zhe na/_de'i phyir de'i 'og tu rdzogs par bsnyen par bya ba de thos pa'i nyen kor nas bkar te mthong ba'i nyen kor du thal mo sbyor du bcug nas tshogs la mngon du phyogs par gzhag par bya'o zhes bya ba gsungs te/_thos pa'i nyen kor nas bkar te zhes bya ba ni dkyil
[\[248b.5\]]'khor pa'i gnas nas phyir phyung nas te/_thag ji srid du bkar bar bya zhe na/_gsang ste ston pa'i phyir las gang byed pa de mi thos pa de srid du bkar bar bya'i/_dkyil 'khor pa'i mtshams kyi phyi rol du bzla bar mi bya'o/_/mthong ba'i nyen kor du zhes bya ba ni gang du dge slong
[\[248b.6\]]rnams kyi mig gi rnam par shes pa ma nyams pa skye bar 'gyur ro/_/thal mo sbyar du bcug nas zhes bya ba ni thal mo sbyar bar byed du bcug nas so/_/tshogs la mngon du phyogs par zhes bya ba ni gang nas des dkyil 'khor pa'i dge slong rnams mthong ba nas dge 'dun gyi tshogs
[\[248b.7\]]de la kha tshur bstan te'o/_/gzhag par bya'o zhes bya ba ni de lta bu'i spyod lam gyis 'greng ste 'dud pa dang bcas pas gzhag par bya'o/_/de ni sems dang ba bskyed par bya ba'i phyir dang /_las thos pa yongs su spang bar bya ba'i phyir ro/_/de'i 'og tu dge slong las byed
[\[249a\]]
[\[249a.1\]]pas gsang ste ston pa'i dge slong las gzhung las 'byung ba'i sngags kyis gang yin zhes dri bar bya'o/_/de'i 'og tu gsang ste ston pa gang yin pa des bdag ming 'di zhes bya'o zhes brjod par bya'o/_/de'i 'og tu dge slong las byed pas gsang
[\[249a.2\]]ste ston pa'i dge slong las gzhung las 'byung ba'i sngags kyis spro'am zhes spro bar bya'o/_/de'i 'og tu gsang ste ston pa des kyang gal te bdag nyid spro na spro'o zhes brjod par bya'o/_/de dang de ltar byas nas de'i 'og tu dge slong las byed pas gsang ste ston pa de dge
[\[249a.3\]]'dun las gsol ba bya ba'i phyir gsol ba 'ba' zhig gi las bya'o/_/gsol ba 'ba' zhig gi las zhes bya ba ni las brgya rtsa gcig ni las gsum gyis bsdus te/_gsol ba 'ba' zhig gi las dang /_gsol ba dang gnyis kyi las dang /_gsol ba dang bzhi'i
[\[249a.4\]]las kyis so zhes gsungs pa las/_gang la las brjod pa med cing dge 'dun la go bar bya ba 'ba' zhig yod pa de ni gsol ba 'ba' zhig gi las zhes bya'o/_/'dug pa zhes bya ba ni las ni 'dug pa nyid kyis bya'o zhes gsungs pa'i phyir te/_gsol ba dang /_
[\[249a.5\]]gsol ba dang gnyis dang gsol ba dang bzhi'i las thams cad ni 'dug pa nyid kyis bya'o/_/spyod lam bzhis mi bya bas de'i phyir 'dug la zhes bya ba gsungs te/_las gzhan gyi skabs thams cad du yang las ni 'dug pa nyid kyi bya bar shes par bya'o/_/dge 'dun la gsol
[\[249a.6\]]ba'i 'og tu gsang ste ston pas rdzogs par bsnyen par bya ba de lkog tu rjes su bstan par bya ste/_de'i phyir de'i 'og tu gsang ste ston pa'i dge slong gis dkyil 'khor pa'i phyi rol du song ste/_rdzogs par bsnyen par bya ba de dag la phyag 'tshal du bcug nas mdun du tsog tsog por
[\[249a.7\]]'dug tu bcug ste thal mo sbyor du bcug nas 'di skad ces brjod par bya ste zhes bya ba la sogs pa gsungs so/_/bden pa'i dus zhes bya ba ni bden pa'i dus te/_da bden par smros shig ces bya ba'i tha tshig go/_/byung ba'i dus zhes bya ba ni byung ba'i mtha'i gang yin pa de dag
[\[249b\]]
[\[249b.1\]]smra ba'i dus yin zhes bya ba'i tha tshig go/_/ma 'dzem par byos la zhes bya ba ni mi 'jigs par byos la zhes bya ba'o/_/smos shig ces bya ba ni khas long shig ces bya ba'o/_/lan thob cig ces bya ba ni spongs shig ces bya ba ste/_de ltar na yin pa la'ang yin zhes khas long
[\[249b.2\]]shig_/ma yin pa la yang ma yin zhes spongs shig ces bya ba'i tha tshig go/_/khyod skyes pa ma yin nam zhes bya ba la sogs pa ni mgo gcig pa'i tshul gyis dris pa yin par rig par bya'o/_/skyes pa lags zhes bya ba la sogs pa ni 'dud pa'i tshul gyis lan gdab pa yin
[\[249b.3\]]par rig par bya'o/_/bran zhes bya ba ni khyim nas skyes pa'o/_/brkus pa zhes bya ba ni gzhan gyi rgyal srid las gya tshom du mthus bkug pa'o/_/rnyed btson zhes bya ba ni gta'i tshul gyis byin pa'o/_/rtsod pa can zhes bya ba ni skyin po la sogs pa blangs nas phyis 'tsho ba ma lus pa na
[\[249b.4\]]bran nyid du bsgos pa'o/_/btsongs pa zhes bya ba ni tshong gis thob pa'o/_/rgyal pos bkrabs pa zhes bya ba ni blon po'i mchog gam rung ba'o/_/rgyal po la sdigs pa zhes bya ba ni dgra nyid gnas pa'o/_/rgyal po la gnod pa'i las byed pa zhes bya ba ni rgyal po la gnod pa byed pa'i phyir 'jug
[\[249b.5\]]pa'o/_byas sas zhes bya ba ni bdag nyid kyis so/_/byed du bcug pa zhes bya ba ni gzhan no/_/chom rkun par grags pa zhes bya ba ni 'jig rten thams cad la chom rkun par grags pa ste rgyal mtshan btsugs pa dang 'dra'o zhes bya ba'i tha tshig go/_/za ma zhes bya ba ni rlig pa phyung ba'i nyes pas
[\[249b.6\]]mthu nyams pa'am sa bon med pa'o/_/ma ning zhes bya ba ni rnam pa lnga ste/_skyes nas ma ning dang /_zla ba phyed pa'i ma ning dang /_'khyud nas ldang ba'i ma ning dang /_phrag dog can gyi ma ning dang /_nyams pa'i ma ning ngo /_/de la skyes pa'i ma ning zhes bya ba ni skyes pa'i tshe nyid nas pho'i
[\[249b.7\]]dbang po yod pa'i phyir bud med nyid kyang ma yin la/_mo'i dbang po yod pa'i phyir skyes pa nyid kyang ma yin pa ste/_'jig rten na mtshan gnyis pa zhes bya ba gang yin pa'o/_/zla ba phyed pa'i ma ning zhes bya ba gang yin pa ni zhag bco lnga ni bud med kyi 'dod chags kyis gnod par
[\[250a\]]
[\[250a.1\]]'gyur la/_zhag bco lnga ni skyes pa'i 'dod chags kyis gnod par 'gyur ba gang yin pa'o/_/'khyud nas ldang ba'i ma ning zhes bya ba ni skyes pa gzhan gyis brtsal ba na dbang po las su rung ba ldang bar 'gyur ba'am bud med la sogs pas brtsal ba na dbang po
[\[250a.2\]]las su rung ba ldang bar gyur pa gang yin pa'o/_/phrag dog can gyi ma ning zhes bya ba ni gzhan gyis brtsal ba'i bud med la sogs pa mthong ba de'i tshe kho na phrag dog gis dbang po las su rung bar 'gyur ba/_gzhan gyi tshe ni mi 'gyur ba gang yin pa'o/_/nyams pa'i ma ning zhes bya
[\[250a.3\]]ba ni pho'i dbang po bcad pa la sogs pas nyams par 'gyur ba gang yin pa'o/_/dge slong ma sun phyung zhes bya ba ni dge slong ma pham par 'gyur ba ma byung ba la mi tshangs par spyad pas sun phyung ba'o/_/rku thabs su gnas pa zhes bya ba ni bdag nyid rdzogs par bsnyen pa'i cho ga ma byas
[\[250a.4\]]pa nyid dam ma chags pa nyid du shes la/_lan gnyis su dge 'dun dang lhan cig las nyams su myong ba nyid gang yin pa'o/_/tha dad du gnas pa zhes bya ba ni gnas nas phyung ba'i las byas pa'am/_/lhas sbyin lta bu chos ma yin pa la dmigs pa'i blo dang ldan pa'o/_/gnas par
[\[250a.5\]]mi bya zhes bya ba ni nyams pa'o/_/mu stegs can zhes bya ba ni lta ba gzhan dang ldan pa'o/_/mu stegs can zhugs pa zhes bya ba ni mu stegs can gang gis rab tu 'byung ba 'di yang dag par blangs la mu stegs can gyi lta ba dang ldan zhing /_chos gos 'di bor te mu stegs can gyi rgyal
[\[250a.6\]]mtshan des mu stegs can gyi gnas su skya rengs shar ba dang /_mu stegs can gang gis rab tu 'byung ba 'di yang dag par blangs la mu stegs can gyi lta ba de dang ldan zhing lan gnyis su dge 'dun dang lhan cig las nyams par 'gyur ba gang yin pa'o/_/pha bsad pa zhes bya ba ni pha
[\[250a.7\]]mi'i 'gro bar skyes pa bsad pa'o/_/ma bsad pa zhes bya ba yang ma mi'i 'gro bar skyes pa bsad pa'o/_/dgra bcom pa bsad pa zhes bya ba ni mi slob pa bsad pa'o/_/dge 'dun gyi dbyen byas pa zhes bya ba ni ston pa dang las dbye bar 'dod pas dge slong brgyad la sogs pa kha
[\[250b\]]
[\[250b.1\]]gnyis su phye ba'o/_/de bzhin gshegs pa la ngan sems kyis khrag phyung ba zhes bya ba ni de bzhin gshegs pa la bsad pa'i bsam pa'i ngan sems kyis khrag phyung ba'o/_/sprul pa zhes bya ba ni klu la sogs pa dud 'gro'i skye gnas su skyes pa mi'i gzugs su 'dug pa'o/_/khyod
[\[250b.2\]]la la la'i bu lon mang yang rung nyung yang rung cung zad chags pa med dam zhes bya ba ni bu lon ni gzhal bar bya ba yin pas de'i phyir bu lon can rab tu dbyung ba dang rdzogs par bsnyen par mi bya'o/_/bu lon can thams cad rab tu dbyung ba dang rdzogs par bsnyen par mi bya ba yang ma
[\[250b.3\]]yin te/_'di ltar gal te rdzogs par bsnyen nas 'jal nus so zhes zer na de rab tu dbyung ba dang rdzogs par bsnyen par bya'o/_/sngon rab tu byung ba ma yin nam zhes bya ba ni de ltar khyim pa las rab tu byung bar gsol ba dang /_dge tshul las rdzogs par bsnyen par gsol ba de'i sngon
[\[250b.4\]]rol na khyim par gyur pa de'i sngon rol du lan 'ga' rab tu byung ba ma yin nam zhes dri ba ste/_skyes pa ni lan bdun rab tu 'byung bar gnang ba'i phyir ro/_/khyod pham par 'gyur ba bzhi las ltung ba gang yang rung ba zhig byung ba ma yin nam zhes bya ba ni sngon khyim pa'i mdun rol du rab tu 'byung
[\[250b.5\]]ba de'i tshe na pham par 'gyur ba bzhi las ltung ba gang yang rung ba zhig ma byung ngam zhes dri ba yin no/_gang yang rung ba gcig ces smos pa ni gcig gis kyang skye ba'i chos nyid med pa yin no zhes bya ba'i don to/_/'babs pa na bslab pa legs par phul lam zhes bya ba ni sngon rab tu
[\[250b.6\]]byung ba las bar du khyim par babs pa na dge slong rang bzhin du gnas pa la sogs pa la bslab pa legs par phul ba'am zhes dri bar bya'o/_/ji ltar khyod de ltar rab tu byung ba yin nam zhes bya ba ni khyod da ltar rdzogs par bsnyen par gsol ba 'di'i mdun du mkhan po las cho ga bzhin rab tu
[\[250b.7\]]'byung zhing slob dpon las dge tshul gyi sdom pa blangs pa yin nam zhes dri ba'o/_/tshangs par spyod pa zhes bya ba ni bslab pa dag go/_/legs par spyad dam zhes bya ba ni legs par spyad par byas sam zhes bya ba'o/_/don gyi slad du zhes bya ba ni dgos pa'i dbang gis so/_/mdze
[\[251a\]]
[\[251a.1\]]zhes bya ba ni 'brum bu rdol ba rnag khrag 'dzag pa'o/_/'bras zhes bya ba ni 'brum bu 'bru chen po dag yod pa'o/_/phol mig ces bya ba ni 'brum bu 'bru phra mo dag yod pa'o/_/'brum phran zhes bya ba ni 'brum bu phra mo dag yod pa de dag gi bar bar du
[\[251a.2\]]yang rdol cing rma byung ba'o/_/sha bkra zhes bya ba ni lus thams cad la khra khra bor yod pa ste/_sha gzi gu zhes bya ba'i tha tshig go/_/khyi rdo zhes bya ba ni g.yan pa ste rnag 'dzag pa'i phyir ro/_/g.ya' ba zhes bya ba ni g.yan pa'i rnam pa nyid de rnag mi 'dzag pa'i phyir ro/_/klog
[\[251a.3\]]pa zhes bya ba ni g.ya' ba na klog pa ldang ba'o/_/rkang shu zhes bya ba ni me dbal lo/_/skem nad ces bya ba ni khong skem mo/_/skom pa zhes bya ba ni skom nad do/_/brjed byed ces bya ba ni rlung dang mkhris pa dang bad kan 'khrugs pa las dran pa nyams pa'i bdag nyid kyi nad
[\[251a.4\]]'byung ba'am/_gdon gyis brlams pa'i rnam par 'gyur ba'o/_bkres ngab ces bya ba ni bkres pa'i nad do/_/skya rbab ces bya ba ni lus thams cad kyi pags pa'i mdog skya ba'o/_rkang bam zhes bya ba ni rkang pa'i nad do/_/mtshan bar rdol zhes bya ba ni bshad pa dang
[\[251a.5\]]gci ba gnyis lam gcig nas 'ong ba'o/_/rims zhes bya ba ni spyi'i rang bzhin te nang du bag la zha ba'i phyir ro/_/rims drag po zhes bya ba ni rab tu gdung ba'i phyir ro/_/rims nyin gcig pa zhes bya ba ni rims nyi ma gcig gis 'byung ba'o/_/nyin gnyis pa dang /_
[\[251a.6\]]nyin gsum pa dang /_nyin bzhi pa zhes bya ba ni rims nyi ma gcig dang /_gnyis dang /_gsum dang /_bzhi dag gis 'byung ba'o/_/'dus pa zhes bya ba ni rlung dang mkhris pa dang bad kan 'khrug pa'o/_/rims nyin re ba zhes bya ba ni nyi ma re re la len re re 'debs pa dang /_
[\[251a.7\]]'tsho ba gnyis byed pa'o/_/rjes su bstan pa'i 'og tu gsang ste ston pas rdzogs par bsnyen par bya ba de la khyod ma bos bar du ma 'ong bar sdod cig ces bsgo bar bya'o//_//bam po bdun pa/_de ltar gsang ste bstan zhing bsgo nas dge 'dun la rdzogs par
[\[251b\]]
[\[251b.1\]]bsnyen par bya ba de'i yongs su dag pa go bar bya ba dang /_'ong bzhu ba'i phyir de'i 'og tu gsang ste ston pa'i dge slong gis rgan pa'i mtha' logs su 'greng ste/_'dud pa dang bcas pas 'di skad ces brjod par bya ste zhes bya ba la sogs pa gsungs so/_/rgan pa'i
[\[251b.2\]]mtha' logs su 'greng ste 'dud pa dang bcas pas zhes bya ba ni dge 'dun la gzhan gyi don du brjod pa gang yin pa de ni rgan pa'i mtha' logs su 'greng ste 'dud pa dang bcas pas brjod par bya ste zhes gsungs pa'i phyir te/_'di lta ste zhu ba dag dang /_'dun pa yongs
[\[251b.3\]]su dag pa dang /_bgag dbye brjod pa dge 'dun gyi phyogs la bya ba dang /_dbyar gnas pa'i dge 'dun gyis dgag dbye mdzad lags so zhes go bar bya ba dang /_khrims su bya ba bzang po brjod pa dang /_rtsod pa mi bskyed pa nyid dang /_tshul shing gi grangs dang /_gnas
[\[251b.4\]]mal la log par longs spyod pa nyid dge 'dun la go bar bya ba dag ni rgan pa'i mtha' logs su 'greng ste 'dud pa dang bcas pas brjod par bya'o/_/gzhung kha cig las gsang ste ston pa ni lam gyi dbus nas 'greng ste 'dud pa dang bcas pas brjod par bya'o zhes kyang 'byung ste/_
[\[251b.5\]]de yang rung ba nyid yin par blta'o/_/de bar chad kyi chos rnams yongs su dag go zhes kho na nyid mchi na zhes bya bas ni rdzogs par bsnyen par bya ba de'i yongs su dag par dge 'dun la go bar bya ba bstan to/_/ci mchi zhig gam zhes bya bas ni rdzogs par bsnyen par bya ba de'i 'ong ba
[\[251b.6\]]dge 'dun la zhu bar bya ba bstan to/_/'ong ba zhus pa'i 'og tu dge 'dun thams cad kyis yongs su dag na'o zhes brjod par bya'o zhes bya ba la/_thams cad kyis zhes bya ba ni lan med pa ma yin par bstan pa'i phyir ro/_/gal te yongs su dag na'o zhes bya ba ni gal te
[\[251b.7\]]rdzogs par bsnyen par bya ba de bar chad kyi chos rnams yongs su dag na'o zhes bya ba'i sgra ni brjod ma thag pa'i de nyid la snyegs pa'i don de/_de kho na skad brjod par bya'i lhag ma ma yin no zhes bya ba'i tha tshig go/_/brjod par bya'o zhes bya ba ni smra bar bya'o zhes bya ba'i don to/_/
[\[252a\]]
[\[252a.1\]]dge 'dun la yongs su dag pa go bar bya ste/_'ong bar gnang ba de'i 'og tu de ji ltar bya zhe na/_de'i phyir de'i 'og tu rdzogs par bsnyen par bya ba de nyid dkyil 'khor bar bkug nas/_rgan pa'i mtha' logs su phyag 'tshal du bcug ste zhes bya ba gsungs
[\[252a.2\]]so/_/gang gi tshe dge 'dun gyis gnang ste rdzogs par bsnyen par bya ba de dge 'dun gyi nang du zhugs pa de'i tshe na/_dge slong las byed pas ci zhig bya zhe na/_de'i phyir dge slong las byed pas rdzogs par bsnyen par gsol du gzhug par bya'o zhes bya ba gsungs te/_dge slong las byed
[\[252a.3\]]pas rdzogs par bsnyen par bya ba de rdzogs par bsnyen par bya ba'i dge slong la gsol du gzhug par bya'o zhes bya ba'i tha tshig go/_/dge 'dun btsun pa rnams kyis bdag drang bar gsol zhes bya ba ni phyag brkyang ba'i tshul gyis sam tshul khrims 'chal ba'i tshogs gcad pa'i phyir
[\[252a.4\]]ro/_/bdag rjes su gzung du gsol zhes bya ba ni sngon sdom pa ma byin pa'i phyir ro/_/bdag la rjes su bstan du gsol zhes bya ba ni 'khor ba'i sdug bsngal las bsgral ba'i phyir ro/_/gsol ba'i 'og tu dge slong las byed pas ci zhig bya zhe na/_de'i phyir de'i 'og tu dge slong las
[\[252a.5\]]byed pas dge 'dun gyi nang du bar chad dri ba'i gsol ba 'ba' zhig gi las bya'o zhes bya ba gsungs te/_dge 'dun gyi nang du bdag nyid kyis rdzogs par bsnyen par bya ba de la bar chad dri ba'i phyir dge 'dun la gsol ba 'ba' zhig gi las kyis go bar bya'o/_/nang du bar chad dri ba'i
[\[252a.6\]]phyir gsol ba 'ba' zhig gi las bya ba 'di ni rdzogs par bsnyen par bya ba'i gang zag gis thos par bya ste/_de ltar yang nang du dri ba'i phyir gsol ba la sogs pa ni rdzogs par bsnyen par bya bas thos par bya'o zhes gsungs so/_/de nas las byed pa'i slob dpon gyis dge
[\[252a.7\]]'dun gyi nang du bar chad kyi chos rnams dri ba'i phyir gsol ba 'ba' zhig gi las bya ba dang /_gsol ba dang bzhi'i las kyis rdzogs par bsnyen par bya ba'i las de dag ni rdzogs par bsnyen par bya ba'i gang zag des thos pa dang bcas par bya'o/_/de las gzhan pa'i las ni
[\[252b\]]
[\[252b.1\]]des thos par mi bya'o/_/de ltar nang du bar chad dri ba'i gsol ba byas nas de'i 'og tu ci zhig bya zhe na/_de'i phyir de'i 'og tu dge slong las byed pas dge 'dun gyi nang du bar chad dri bar bya'o zhes bya ba gsungs so/_/ci gsang ste bstan pa dang /_cho ga 'dra ba'am zhe na/_
[\[252b.2\]]mi 'dra ste zhes de'i phyir 'di ltar dri bar bya ste zhes bya ba la sogs pa gsungs so/_/rdzogs par bsnyen par byed pa na gsang ste bstan pa dang /_chos gos dang lhung bzed byin gyis brlabs pa ma gtogs pa de dag las gzhan pa'i las thams cad mdun du pha gu'i steng du
[\[252b.3\]]rtswa bting ba la rting pa gnyis kyis mnan nas tsog tsog por 'dug tu bcug ste thal mo sbyor du bcug nas bya ba yin par gsungs so/_/nang du bar chad dris pa'i 'og tu rdzogs par bsnyen par nye bar bsgrub par bya ba ste de'i phyir de'i 'og tu dge slong las byed pas gsol ba
[\[252b.4\]]bya ste las bya'o zhes bya ba gsungs so/_/las byed pas rdzogs par bsnyen par bya ba de gsol ba dang bzhi'i las kyis rdzogs par bsnyen par nye bar bsgrub par bya/_yang dag par thob par bya/_rab tu gnas par bya zhes bya ba'i tha tshig go/_/de'i 'og tu grib tshod
[\[252b.5\]]gzhal bar bya'o zhes bya ba ni rdzogs par bsnyen par nye bar bsgrub pa de'i 'og tu dge slong gang yang rung bas grib ma gzhal bar bya zhing grib ma de'i tshod rdzogs par bsnyen pa'i gang zag la da lta grib ma 'di tsam du gyur te zhes rig par bya'o/_/gzhal ba de yang ci zhig gis bya zhe na/_
[\[252b.6\]]de'i phyir thur ma sor bzhi tsam gyis gzhal bar bya zhes bya ba gsungs te/_grib ma gzhal ba de ni thur ma sor bzhi'i tshad tsam gyis gzhal na myur zhing sla bar rig par bya'o/_/rkang pa la sogs pas ni bul bar 'gyur gyis thur mas ni myur te/_de'i phyir thur mas bcal
[\[252b.7\]]na bzang gi gzhan gyis ni mi bzang ngo /_/grib tshod gzhal ba de ni dge slong gang yang rung ba gzhan gyis bya'i/_dge slong las byed pas mi bya ste/_'di ltar des ni gnas brjod pa la sogs pa skabs lhag ma dag bya dgos pas stan las ldang bar mi rigs pa'i
[\[253a\]]
[\[253a.1\]]phyir ro/_/ming ma grags pa gzhan gyi tha snyad bstan pa'i phyir/_thur ma ji tsam yod pa de tsam la skyes bu zhes brjod par bya'o zhes bya ba gsungs te/_thur ma de'i tha snyad ni skyes bu zhes bya ste/_thur mas gzhal ba'i grib ma thur du byung ba re re la grib tshod
[\[253a.2\]]skyes bu re re zhes bya/_sor re re zhing rtsa ba re re zhes brjod par bya'o/_/grib tshod 'ba' zhig gzhal bar bya ba ma yin gyi/_gzhan yang de'i 'og tu nyin mtshan gyi cha brjod par bya ste zhes bya ba la/_nyin mtshan zhes bya ba ni nyin par dang mtshan mo'o/_/de'i cha ni snga dro dang gung dang phyi dro zhes bya
[\[253a.3\]]ba la sogs pa ste/_snga dro grib tshod skyes bu dang rtsa ba 'di rnyed do zhe'am/_gung gi grib tshod skyes bu dang rtsa ba 'di rnyed do zhe'am/_phyi dro'i grib tshod skyes bu dang rtsa ba 'di rnyed do zhes brjod par bya ste/_snga dro dang gung tshigs kyi bar du ni grib tshod gang mang ba la snga la/_gung tshigs nas phyi dro'i bar du ni grib tshod gang nyung ba snga'o/_/
[\[253a.4\]]skya rengs dang po la sogs pa'o/_/nyi ma brgyad cha shar ba zhes bya ba ni nyi ma'i dkyil 'khor gyi brgyad cha shar ba'o/_/nyi ma bzhi cha shar ba zhes bya ba ni yang nyi ma'i dkyil 'khor gyi bzhi cha shar ba'o/_/kha cig na re ma shar ba nas nub pa'i bar du lam ji srid yod pa'i brgyad cha dang
[\[253a.5\]]bzhi cha shar ba'o zhes kyang zer ro/_/gung tshigs ma yol ba zhes bya ba ni ma 'das pa'o/_/de'i 'og tu dus tshod brjod par bya ste zhes bya ba ni lo tshigs shes par bya ba'i phyir te/_des na dus tshigs lnga po dag ni zla ba 'di'i tshes grangs 'di la nyin mo'i cha 'di'i grib tshod skyes bu
[\[253a.6\]]dang rtsa ba 'di cam la zhe'am/_mtshan mo'i cha 'di tsam la khyod rdzogs par bsnyen to zhes brjod par bya ba yin no/_/'o na dus tshod de dag du yod ce na/_de'i phyir dus tshod ni lnga ste zhes bya ba gsungs so/_/de dag kyang gang zhe na/_de'i phyir dgun gyi dus dang /_dpyid kyi dus dang /_
[\[253a.7\]]dbyar gyi dus dang /_dbyar thung ngu'i dus dang /_dbyar ring po'i dus so zhes bya ba gsungs te/_dgun gyi dngos po ni dgun gyi dus so/_/dpyid kyi dngos po ni dpyid kyi dus so/_/dbyar rnams kyi dngos po ni dbyar gyi dus so/_/dus thung ngur gnas pa'i phyir shi ba dang 'dra bas
[\[253b\]]
[\[253b.1\]]thung ngu yang de yin la dbyar kyang de yin pa ni dbyar thung ngu'i dus so/_/dus ring ba'i phyir ring po yang de yin la dbyar kyang de yin pa ni dbyar ring ba'i dus so/_/de dag gi tshad brjod par bya ba'i phyir/_de la dgun gyi dus ni zla ba bzhi'o zhes bya ba la sogs pa gsungs te/_ston
[\[253b.2\]]zla tha chungs nya nas dpyid zla ra ba nya'i bar gyi zla ba bzhi ni dgun gyi dus so/_/dpyid kyi dus kyang zla ba bzhi'o zhes bya ba ni dpyid zla ra ba nya nas dbyar zla 'bring po nya'i bar gyi zla ba bzhi'o/_/dbyar gyi dus ni zla ba gcig go zhes bya ba ni dbyar zla 'bring po nya nas dbyar zla tha chungs nya'i bar
[\[253b.3\]]gyi zla ba gcig go/_/dbyar thung ngu'i dus ni nyin zhag gcig go zhes bya ba ni dbyar zla tha chungs tshes bcu drug gi nyin zhag gcig go/_/dbyar ring po'i dus ni nyin zhag gcig gis zla ba gsum du ma chog pa zhes bya ba ni dbyar thung ngu'i dus kyi nyin zhag gcig po de nyid kyis zla ba gsum du ma
[\[253b.4\]]chog pa ste/_dbyar zla tha chungs tshes bcu bdun nas ston zla tha chungs nya'i bar gyi zla ba gnyis dang zhag nyi shu rtsa dgu'o/_/dus tshod brjod pa de'i 'og tu gnas rnams brjod par bya ste zhes bya ba ni rdzogs par bsnyen pa'i 'og tu las byed pas rdzogs par bsnyen pa de la gnas
[\[253b.5\]]rnams brjod par bya'o/_/de dag kyang gang zhe na/_bzhi ste/_phyag dar khrod pa dang /_bsod snyoms pa dang /_shing drung pa dang /_bkus te bor ba zhes bya ba gnas bzhi po dag go/_/phyag dar bzhin du bor ba'i phyir phyag dar dang 'dra ba'i gos ni phyag dar khrod do/_/yang na phyag
[\[253b.6\]]dar dag gi nang na 'dug pa'i gos phyag dar du bsags pa zhes bya ba'i tha tshig go/_/lhung bzed la sogs pa'i nang du zas bcug cing blugs pa ni bsod snyoms so/_/shing ljon pa'i drung ni shing drung ngo /_/tshags kyis btsags pa ni bkus te bor ba'o/_/yang na bkus pa
[\[253b.7\]]yang yin la bor ba yang yin pa ni bkus te bor ba'o/_/bzhi po de dag ni tshangs par spyod pa'i gnas yin par khong du chud par bya'o/_/mkhyen zhes bya ba ni 'jig rten pa'i mkhyen pas so/_/gzigs zhes bya ba ni 'jig rten las 'das pa'i mkhyen pas so/_/phyag dar
[\[254a\]]
[\[254a.1\]]khrod ces bya ba ni phyag dar bzhin du bor phyag dar dang 'dra ba'i gos ni phyag dar khrod do/_/yang na phyag dar dag gi nang na 'dug pa'i gos phyag dar du bsags pa zhes bya ba'i tha tshig go/_/rung ba zhes bya ba ni kha na ma tho ba med pa'i phyir ro/_/rnyed kyang sla ste
[\[254a.2\]]zhes bya ba ni brtsal ba chung ngus rnyed pa'i phyir ro/_/dar zhes bya ba ni dar gyi srin bu las byung ba'i bye brag yug khyim ring ba'o/_/ras yug chen zhes bya ba ni ras bal las byas pa khru bcu gnyis kyi tshad do/_/be'u ras zhes bya ba ni be'u ras spu can no/_/dar la zhes bya ba ni dar srab
[\[254a.3\]]mo rgyu spun sed bag can zhes bya ba'i tha tshig go/_/mon dar zhes bya ba ni dar gyi srin bu las byung ba'i rdzas so/_/be'u ras yug chen zhes bya ba ni ras kyi rnam pa spu can chen po'o/_/be'u ras dmar po zhes bya ba ni be'u ras kyi rnam pa dmar po'o/_/be'u phrug ces bya ba ni ras
[\[254a.4\]]kyi rnam pa spu can phra mo'o/_/la dmar zhes bya ba ni la ba'i rnam pa srin bu dmar po'i mdog 'dra ba'o/_/kha cig na re srin bu nag po'i mdog 'dra ba zhes kyang zer ro/_/yul ka shi ka'i ras phran zhes bya ba ni yul ka shi dag tu btags pa'i ras shin tu phra zhing bzang ba'o/_/
[\[254a.5\]]kha dog ran pa zhes bya ba ni sngon po dang ser po dang ngur smrig gsum gyi cha mnyam pa'o/_/kha dog ngan pa zhes bya ba ni sngon po'am ser po'am ngur smrig gcig tu kha bsgyur ba'o/_/bal gos zhes bya ba ni bal las byas pa'o/_/sha na'i ras zhes bya ba ni rtswa'i bye brag sha na phra mo'i
[\[254a.6\]]ras so/_/zar ma'i ras zhes bya ba ni rtswa'i rnam pa zar ma zhes bya ba'i shun pa las byas pa'o/_/ras gos zhes bya ba ni ras bal las byas pa'o/_/du gu la'i ras zhes bya ba ni rtswa'i rnam pa du gu la phra mo las byas pa'i ras phran no/_/ko tam pa'i ras zhes bya ba ni rtswa'i rnam
[\[254a.7\]]pa ko tam pa zhes bya ba phra mo las byas pa'i ras phran no/_/kha cig na re rgyu ni ras bal las byas la/_spun ni srin bal las byas pa'i ras phran ni ko tam pa'i ras zhes zer ro/_/nyi 'og gi gos zhes bya ba ni rgya yul la sogs pa nas 'ongs pa'i gos so/_/tshod zin par gyis
[\[254b\]]
[\[254b.1\]]shig ces bya ba ni blang ba'i tshod shes par gyis shig pa'o/_/dam 'cha' 'am zhes bya ba ni khas len tam zhes bya ba'o/_/bsod snyoms zhes bya ba ni lhung bzed la sogs pa'i nang du zas bcug cing blugs pa'o/_/'bras chan zhes bya ba ni 'bras btsos pa la sogs pa'i zas so/_/
[\[254b.2\]]skyo ma zhes bya ba ni phye dang /_chu dang /_zhun mar dang /_bal po se'u la sogs pa las byas pa'am 'o ma la sogs pa las byas pa'o/_/thug pa zhes bya ba ni 'o ma la sogs pa las byas pa'i btung ba'o/_/lnga ston zhes bya ba ni zhag lnga zhing sbyor ba'o/_/brgyad ston zhes bya ba ni tshes
[\[254b.3\]]brgyad la sbyor ba'o/_/bcu bzhi ston zhes bya ba ni tshes bcu bzhi la sbyor ba'o/_/nya ston zhes bya ba ni tshes bco lnga la sbyor ba'o/_/rtag res 'khor zhes bya ba ni dus rtag tu sbyor ba'i zas so/_/mgron du bos pa zhes bya ba ni lan 'ga' lan 'ga' 'byung ba'o/_/'phral la bos pa zhes
[\[254b.4\]]bya ba ni glo bur du bos pa'o/_/spags pa zhes bya ba ni phog pa'o/_/gnas mal zhes bya ba ni 'dir nyal bas mal sa ste khri la sogs pa'o/_/'dir 'dug pas stan te khri'u la sogs pa'o/_/shing drung zhes bya ba ni shing ljon pa'i drung ngo /_/khang pa zhes bya ba ni gnas kyi khyad par chung
[\[254b.5\]]ngu'o/_/lnga khang zhes bya ba ni 'khor gyi khyams so/_/khang pa brtsegs pa zhes bya ba ni ka bas mtshon pa shing yon po bcug pa'i khyams so/_/bsil khang zhes bya ba ni bdun brtsegs la sogs pa gang du dag sbyor tsha bas gdungs pa dag 'khod na bsil bar 'gyur ba'o/_/sab mos
[\[254b.6\]]bskor ba zhes bya ba ni kho ra khor yug tu sab mos bskor ba'o/_/ba gam zhes bya ba ni gtsang khang phyur bu'i rnam pa ltar byas pa'o/_/khang bzangs zhes bya ba ni kho ra khor yug tu 'khor sa'i srang gis bskor ba'i khang bzangs so/_/sgo khang steng gi bsil khang zhes bya ba ni
[\[254b.7\]]sgo khang gi steng du gnas kyi bye brag gnyis brtsegs sam sum brtsegs pa'o/_/khang steng gi yol khang zhes bya ba ni khang thog tu shing yon po yol bas g.yogs pa'o/_/yol khang zhes bya ba ni gnas kyi rnam pa sbrang skyabs 'dra ba shing dag la kho ra khor yug tu yol bas g.yogs
[\[255a\]]
[\[255a.1\]]pa'o/_/spang leb khang zhes bya ba ni shing gi spang leb las byas pa'i gnas so/_/sa phug ces bya ba ni ched du byas pa'o/_/brag phug dang ri phug ces bya ba ni ched du ma byas pa'o/_/rtswa'i spyil bu zhes bya ba ni rtswa las byas pa'i spyil bu'o/_/lo
[\[255a.2\]]ma'i spyil bu zhes bya ba ni shing lo la sogs pa las byas pa'i spyil bu'o/_/'chag sar byas pa zhes bya ba ni mi'i las kyis bsgrubs pa'o/_/'chag sar ma byas pa zhes bya ba ni gzhan gyis brtsal ba la mi rton par 'chags pa'i tshe na rang grub pa'o/_/bya skyibs su byas pa zhes
[\[255a.3\]]bya ba ni ri las bang rim 'dra bar phyir byung ba mi'i las kyis bsgrubs pa'o/_/bya skyibs su ma byas pa zhes bya ba ni ri las bang rim 'dra bar phyir byung ba gzhan gyis brtsal ba la mi ltos par 'chags pa'i tshe na rang grub pa'o/_/bkus te bor ba zhes bya ba ni tshags kyis btsags
[\[255a.4\]]te bor ba'o/_/yang na bkus pa yang yin la bor ba yang yin pa ni bkus te bor ba'o/_/zhun mar zhes bya ba ni mar bzhus pa 'khyags pa'o/_/'bru mar zhes bya ba ni til mar la sogs pa'o/_/sbrang rtsi zhes bya ba ni sbrang bu tshang rtsi'o/_/bu ram gyi dbu ba zhes bya
[\[255a.5\]]ba ni bu ram la sogs pa'o/_/dus su rung ba zhes bya ba ni snga dro bza' ba rgun 'bru la sogs pa gang yin pa'o/_/thun tshod du rung ba zhes bya ba ni rgun chu la sogs pa thun tshod kyi mtha' tshun chod du byin gyis brlabs te btung ba gang yin pa'o/_/zhag bdun pa zhes bya ba ni zhag
[\[255a.6\]]bdun par byin gyis brlabs te bza' ba 'bru mar la sogs pa'o/_/'tsho ba'i bar du bcang ba zhes bya ba ni dus thams cad du byin gyis brlabs te bza' ba bca' ba la sogs pa'o/_/rtsa ba zhes bya ba ni shu dag la sogs pa'o/_/sdong bu zhes bya ba ni tsan dan la sogs
[\[255a.7\]]pa'o/_/lo ma zhes bya ba ni ko sha ta ki la sogs pa'o/_/'bras bu zhes bya ba ni a ru ra la sogs pa'o/_/gnas bzhi po de dag rdzogs par bsnyen ma thag tu brjod par bya ba ni sems las su rung ba'i phyir ro/_/de'i 'og tu ltung bar 'gyur ba'i chos rnams brjod
[\[255b\]]
[\[255b.1\]]par bya ste zhes bya ba ni las byed pas brjod par bya'o zhes bya bar sbyar ro/_/dge slong gi dngos po'i ltung ba dang rjes su mthun pa'i phyir ltung bar 'gyur ba ste/_de dag kyang mi tshangs par spyod pa la sogs pa bzhi 'og nas 'byung ba dag go/_/byas na zhes bya ba ni spyad na'o/_/byas
[\[255b.2\]]ma thag tu zhes bya ba ni spyad ma thag tu'o/_/dge slong du mi rung par 'gyur zhes bya ba ni dge slong gi dngos po yongs su dag pa med pa'i phyir te/_gnas pa dang longs spyod du mi dbang zhes bya ba'i tha tshig go/_/dge sbyong du mi rung zhes bya ba ni 'jig rten na dge sbyong zhes bya ba ni zhi
[\[255b.3\]]ba'i bdag nyid la bya na/_de ni lus dang ngag dang yid ma zhi bar kun du spyod pa des dge sbyong smad pa yin pa'o/_/kha cig na re cha lugs tsam gyi lhag ma ma lus pa'i phyir sems can shi ba dang /_shing tshig pa dang /_mgal me'i 'khor lo dang rdzing skams pa dang /_sa bon
[\[255b.4\]]rul ba dang 'dra'o zhes zer ro/_/shAkya'i sras kyis mi rung ba zhes bya ba ni shAkya'i sras bcom ldan 'das kyi slob ma yongs su dag par mi rung ba ste/_de'i bka' lung rjes su mi bsgrub pa'i phyir ro/_/dge slong gi dngos po las nyams par 'gyur te zhes bya ba ni bslab pa las
[\[255b.5\]]nyams par 'gyur ba ste lhod par rjes su sgrub pa'i phyir ro/_/de'i dge slong gi tshul zhig par 'gyur zhing zhes bya ba ni dge slong gi sdom pa ral bar 'gyur ba ste/_bshags pa'i sems mi skye ba'i phyir ram 'phags pa'i lam 'thob pa'i skal ba med pa'i phyir ro/_/nyams pa zhes bya
[\[255b.6\]]ba ni chud zos pa ste/_bshags pa'i sems bskyed du zin kyang bshags par mi nus pa'i phyir ro/_/bcom pa zhes bya ba ni dkrugs pa ste/_tshe de nyid la nyon mongs pa bzlog pa'i mthu med pa'i phyir ro/_/ltung ba zhes bya ba ni sems kyi rgyun la nyon mongs pa bzlog pa'i nus pa skye ba'i
[\[255b.7\]]mthu med pa'i phyir ro/_/pham par gyur ba zhes bya ba ni nyon mongs pa'i dgra dag gis zil gyis mnan pa'i phyir ro/_/ji ltar na dge sbyong du mi rung zhe na/_de'i phyir de'i dge sbyong gi tshul phyir blang du med par 'gyur ro zhes bya ba gsungs te/_phyir blang du med pa zhes bya ba ni ma dag
[\[256a\]]
[\[256a.1\]]pa'i sa nas blangs te dag pa'i sar gzhag tu med pa ste/_dge 'dun lhag ma'i ltung ba byung ba la sogs pa phyir bcos pa bcad pas phyir blang du rung ba ltar phyir blang du mi rung ba zhes bya ba'i tha tshig go/_/'dir dpe bstan pa 'di lta ste/_dper na zhes
[\[256a.2\]]bya ba la sogs pa gsungs so/_/shing ta la'i zhes bya ba ni shing ljon pa'i rigs ta la zhes bya ba'o/_/mgo bcad na zhes bya ba ni rtse mo bcad na'o/_/sngon por 'gyur du zhes bya ba ni rlon pa nyid du 'gyur du'o/_/mi rung la zhes bya ba ni mi btub la'o/_/'phel zhing zhes bya ba
[\[256a.3\]]ni myu gu skye ba'o/_/rgyas pa zhes bya ba ni gnam 'phang du skye ba'o/_/yangs par zhes bya ba ni sboms kyi khyon du'o/_/'dod pa zhes bya ba ni gzugs la sogs pa 'dod pa'i yon tan lnga po dag go/_/rnam grangs du mas zhes bya ba ni rnam pa mang pos so/_/smad do zhes bya ba ni
[\[256a.4\]]bshungs pa'o/_/spangs pa zhes bya ba ni ma 'ongs pa dag mi 'dod pa'o/_/bor ba zhes bya ba ni da ltar byung ba dag la kun du spyod pa bzlog pa'o/_/bsal ba zhes bya ba ni ma 'ongs pa dag la ltos pa dang bcas pa nyid med pa'o/_/zad pa zhes bya ba ni de la dmigs pa zad pa'o/_/
[\[256a.5\]]'dod chags dang bral ba zhes bya ba ni de'i ngo bo nyid zad pa'o/_/'gog pa zhes bya ba ni gnyen po zag pa med pa thob pa'o/_/nye bar zhi ba zhes bya ba ni 'gag pa rnams kyang yang mi skye ba'o/_/nub pa zhes bya ba ni rgyun chad pa ste/_phung po'i lhag ma med pa'i mya ngan las 'das
[\[256a.6\]]pa zhes bya ba'i tha tshig go/_/bstod ces bya ba ni ngo bo nyid yon tan bsgrags pas so/_/bkur zhes bya ba ni 'bras bu'i sgo nas yon tan bsgrags pas so/_/sngags zhes bya ba ni gzhan gyis dris pa la len legs par 'debs pas so/_/snyan par brjod pas zhes bya ba
[\[256a.7\]]ni lkog nas yon tan brjod pa la rjes su yi rang bas so/_/mig gtad de mig gis blta bar yang mi bya ba na zhes bya ba ni ched du bsams nas mig gtad de mig gis blta bar yang mi bya ba yin gyi/_glo bur du thad bzung mig blta ba ni ma yin te des na gal te glo bur du thad bzung
[\[256b\]]
[\[256b.1\]]mig gis bud med mthong ba de'i tshe na ni nyes pa med kyi gang gi tshe mig rgyun chags su 'byung bas yang dang yang du blta bar 'dod pas yul de la mig gtad de mig gis blta na nyes par 'gyur bas de'i phyir mig gtad de zhes bya ba gsungs so/_/gnyis kyis gnyis sprad de
[\[256b.2\]]zhes bya ba ni skyes pa dang bud med gnyis kyis skyes pa dang bud med kyi dbang po sprad de'o/_/mi tshangs par spyod pa zhes bya ba ni tshangs pa zhes bya ba mya ngan las 'das pa thob par bya ba'i phyir/_spyod pa 'phags pa'i lam gang yin pa de ni tshangs par spyod pa yin la/_de dang mi mthun pa ni mi
[\[256b.3\]]tshangs par spyod pa ste/_rang bzhin dang bcas pa'i kha na ma tho ba dang bcas par 'gyur ba'i nyon mongs pa can lhag par spyod pa'o/_/sprod pa las byung ba'i chos zhes bya ba la pho dang mo gnyis kyis sprod pa ste/_reg pa'i mtshan nyid do/_/de las byung ba ni sprod pa las byung ba ste/_nyon
[\[256b.4\]]mongs pa can gyi bde ba lhag par spyod pa/_bcug reg nyams su myong bar byed pa tshor ba'i mtshan nyid do/_/chos zhes bya ba ni chos ma yin pa chos kyi sgrar brjod pa ste/_sdig pa'i mtshan nyid 'dzin pa'i phyir ro/_/stan pa lta zhes bya ba ni bya ba lta'o/_/smos kyang ci dgos zhes
[\[256b.5\]]bya ba ni bsam pa yang ci dgos zhes bya ba'o/_/yang dge slong gang dge slong rnams dang lhan cig bslab pa mtshungs par gyur pas bslab pa ma phul/_bslab pa nyams par ma byas par mi tshangs par spyod pa sprod pa las byung ba'i chos bstan na/_tha na dud 'gro'i skye gnas su skyes pa
[\[256b.6\]]dang lhan cig kyang rung ste/_dge slong de pham par gyur pa yin gyi gnas par mi bya'o zhes bya ba ni so sor thar pa'i mdo las gsungs pa yin te/_de la yang bya ba ni phyi ma'i don to/_/dge slong zhes bya ba ni gsol ba dang bzhi'i las mi g.yo ba gzhag par mi 'os pas rdzogs par
[\[256b.7\]]bsnyen pa'i dge slong ngo /_/gang zhes bya ba ni spyi'i tshig go/_/des na 'dir don ni 'di 'byung ste/_dge slong las dang po pa ma gtogs pa yang phyis gsol ba dang bzhi'i las mi g.yo ba gzhag par mi 'os pas rdzogs par bsnyen pa'i dge slong gang yang rung bas nyes pa 'di byas na/_
[\[257a\]]
[\[257a.1\]]de la ltung ba 'dir 'gyur ro zhes bya ba'i tha tshig go/_/dge slong rnams dang lhan cig ces bya ba ni de las gzhan pa chos mthun pa tshangs pa mtshungs par spyod pa rnams dang ngo /_/bslab pa mtshungs par gyur pa zhes bya ba ni bslab pa gang la rdzogs par
[\[257a.2\]]bsnyen nas lo brgya lon pa'i dge slong gis bslab par bya ba de la deng rdzogs par bsnyen pas kyang bslab par bya ba dang /_deng rdzogs par bsnyen pa'i dge slong gis bslab pa gang la bslab par bya ba de la rdzogs par bsnyen nas lo brgya lon pas kyang bslab par bya ba nyid kyi 'di la
[\[257a.3\]]tshul khrims nyid kyis mnyam pa dang /_bslab pa nyid kyis mnyam pa dang /_so sor thar pa'i mdo 'don pa nyid kyis mnyam pa gang yin pa de ni bslab pa mtshungs pas zhes bya'o/_/bslab pa ma phul ba zhes bya ba ni bslab pa'am/_sangs rgyas sam chos sam dge 'dun nam/_mdo
[\[257a.4\]]sde'am/_'dul ba'am/_ma mo'am/_slob dpon nam/_mkhan po la 'bul lo zhes bya ba lta bu'am/_bdag khyim pa'am/_dge tshul lam/_za ma'am ma ning ngam/_dge slong ma sun phyung ba'am/_rku thabs su gnas pa'am/_tha dad du gnas pa'am/_gnas par mi bya ba'am/_
[\[257a.5\]]mu stegs can nam/_mu stegs can zhugs pa'am/_ma bsad pa'am/_pha bsad pa'am/_dgra bcom pa bsad pa'am/_dge 'dun gyi dbyen byas pa'am/_de bzhin gshegs pa la ngan sems kyis khrag phyung bar gzung du gsol zhes bya ba lta bu'am/_bdag tshangs pa mtshungs
[\[257a.6\]]par spyod pa khyed cag dang lhan cig gnas pa'am/_longs spyod pas chog go zhes bya ba lta bu'i tshig gis bslab pa ma phul ba'o/_/bslab pa nyams par ma byas par zhes bya ba ni tshe dang ldan pa mkhyen par mdzod cig tshangs par spyod pa spyad dka'o/_/rab tu dben pa bya dka'o/_/gcig
[\[257a.7\]]pu nyid la mngon par dga' bar dka'o/_/gnas mal dgon pa nags khrod dang /_ri drung dang /_bas mtha' dag tu gnas pa khong du chud par dka'o/_/gcig pu dgon par gnas pa sdug bsngal lo/_/pha ma dang /_phu nu dang /_bu sring dran no/_/bdag bzo dag slob tu chug
[\[257b\]]
[\[257b.1\]]cig_/bdag gi las kyi mtha' dag tshol cig_/bdag khyim bzang po dag tu gtod cig ces bya ba lta bu'i tshig gis bslab pa nyams par ma byas par ro/_/de la bslab pa phul ba zhes bya ba ni bslab pa dbul ba bslab pa nyams par bya ba med par byed pa ste/_de'i rgyu ma bstan
[\[257b.2\]]pa'i phyir yongs su rdzogs pa ma yin pas bslab pa phul zhes smos par zad kyi/_bslab pa phul na bslab pa nyams par ma byas su zin kyang /_de la dge slong gi dngos po nyid med do/_/bslab pa nyams par byas pa zhes bya ba ni bslab pa nyam par bya ba bslab pa dbul ba med
[\[257b.3\]]par byed pa ste/_de'i ni 'bras bu ma bstan pa'i phyir yongs su rdzogs pa ma yin pas bslab pa nyams par bya ba zhes smos par zad kyi/_bslab pa nyams par bya ba bslab pa ma phul du zin kyang de la dge slong gi dngos po med do/_/bslab pa nyams par yang byas la bslab pa
[\[257b.4\]]phul ba ni dge slong gi dngos po nyid med pa gang yin pa de'i rgyu yang bstan la/_'bras bu yang bstan pa'i phyir yongs su rdzogs pa yin pas bslab pa nyams par yang byas la bslab pa phul ba zhes smos te/_de la yang dge slong gi dngos po nyid med do/_/bslab pa ma phul zhing
[\[257b.5\]]bslab pa nyams par ma byas pa ni dge slong gi dngos po nyid med par 'gyur ba'i rgyu'i rgyu de gnyis gang yang ma byas pas de la ni dge slong gi dngos po nyid yod pa yin no/_/'di skad bstan te mu bzhi po de dag las dang po gsum la ni dge slong gi dngos po nyid med la/_mu tha ma la
[\[257b.6\]]ni dge slong gi dngos po yod do zhes bya ba'i tha tshig ste/_des na bslab pa ma phul bslab pa nyams par ma byas par nyes pa 'di byas na de la ltung ba 'dir 'gyur ro zhes gsungs so/_/mi tshangs par spyod pa sprod pa las byung ba'i chos bsten na zhes bya ba ni byas na'o/_/tha na dud
[\[257b.7\]]'gro'i skye gnas su skyes pa dang lhan cig kyang rung ste zhes bya ba ni phra mo'am gzhan yang de lta bu gang yin pa dang /_lhan cig mi tshangs par spyod pa sprod pa las byung ba'i chos bsten kyang rung ste'o/_/tha na zhes bya ba ni mtha' bstan pa ste/_tha na dud 'gro'i skye gnas su skyes pa
[\[258a\]]
[\[258a.1\]]dang lhan cig kyang rung na/_lha dang mi la sogs pa'i 'gro bar skyes pa dang lta smos kyang ci dgos zhes bstan to/_/dge slong de zhes bya ba ni gang gis mi tshangs par spyod pa sprod pa las byung ba'i chos bsten pa de ste/_dge slong zhes bya ba ni gang la dge slong gi
[\[258a.2\]]dngos po gsol ba dang bzhi'i las mi g.yo bar gzhag par mi 'os pas rdzogs par bsnyen pa'i sdom pa yod pa'o/_/de zhes bya ba ni nye bar bstan pa dang kun du bstan pa'i tshig bla dgas te'o/_/'dir dge slong zhes smos pa ni phyogs gcig 'khrugs kyang dge slong gi dngos po
[\[258a.3\]]lhag ma dang ma bral ba'i phyir te/_phyogs gcig 'khrugs pas ni sdom pa mtha' dag yongs su gtong bar mi rigs so/_/de ltar yang /_ji ltar phyogs gcig blangs gyur pas/_/mtha' dag blangs par mi bzhed ltar/_/de bzhin phyogs gcig 'khrugs gyur pas/_/mtha'
[\[258a.4\]]dag 'khrugs par ji ltar 'gyur/_/zhes gsungs pa dang /_bu lon nor bzhin kha che rnams/_/byung ba la ni gnyis su 'dod/_/ces bshad pa'i phyir ro/_/pham par 'gyur ba yin gyi zhes bya ba ni pham par byed pas pham par gyur pa ste/_nyams pa zhes bya ba'i tha tshig go/_/
[\[258a.5\]]'dis ni tshe phyi ma'i nyes dmigs bstan to/_/gnas par mi bya'o zhes bya ba ni dge slong rnams kyis de dang gso sbyong dang dgag dbye dang las dang gnas dang zas la sogs pa'i longs spyod dag la gnas par mi bya ba dang de gang zag gis las bcu gnyis dag tu bsko bar mi bya ba ste/_
[\[258a.6\]]'dis ni tshe 'di'i nyes dmigs bstan to/_/spyad pa ma yin pa zhes bya ba ni sbyor bas spang ba'o/_/bya ba ma yin pa zhes bya ba ni dngos kyis spang pa'o/_/spyad pa ma yin pa spang ba zhes bya ba ni mjug gis spang ba'o/_/de ltar ni sbyor ba dang dngos po dang mjug gis spangs pa'i nyes
[\[258a.7\]]pa med pa de la dran pa dang bag yod pas sems shin tu bsrung bar brtson par gyis shig ces bya bar sbyar ro/_/de la dran par zhes bya ba ni mi brjed pa'o/_/bag yod pas zhes bya ba ni dge ba'i chos bsgom pas so/_/sems zhes bya ba ni sems pa'o/_/shin tu zhes bya ba ni rgya cher ro/_/
[\[258b\]]
[\[258b.1\]]bsrung bar zhes bya ba ni yongs su bskyang bar ro/_/brtson par gyis shig ces bya ba ni rnal 'byor du gyis shig pa'o/_/don ni 'di yin te sems srung bar byed pa ni dran pa dang bag yod pa gnyis yin te/_'di ltar dge ba'i chos bsgoms pa la ni dran pa nyams par mi skye la/_dge ba'i
[\[258b.2\]]chos ma bsgoms pa la ni yongs su bsrung la dge ba'i chos ma bsgoms pa ni sgom par byed pas sems shin tu bsrung bar 'gyur zhing sems bsrung ba de la dran pa dang bag yod pas mgo dang gos la me 'bar ba ltar brtson par gyis shig ces bstan to/_/ji ltar gnas 'di lta bu la mi spyod dam
[\[258b.3\]]zhes bya ba ni 'di ltar 'dod pa bsten pa'i gnas 'di lta bu la spyod par mi byed mod ces dri ba'o/_/til gyi phub ma zhes bya ba ni til gyi shun pa'o/_ma sha ka lnga zhes bya ba ni ka ka ni bzhi la ma sha ka gcig ste/_ka ka ni zhes bya ba ni po ti zhes bya ste/_de yang 'gron bu nyi shu'i rin thang gi ming
[\[258b.4\]]yin no/_/ka ka ni bzhi la ni ma sha ka gcig ste/_'gron bu brgyad cu'i rin thang gi ming yin no/_/ma sha ka lnga la ni 'gron bu bzhi brgya yod de/_ma sha ka lnga ni kAR+ShA pa Na'i bzhi cha gcig dang mnyam mo/_/ma sha ka lnga las lhag pa zhes bya ba'i ma sha ka lnga'i tshad las lhag pa'o/_/yang dge
[\[258b.5\]]slong gang gzhan dag gis grong na 'dug pa'am/_dgon pa na 'dug pa ma byin pa rku ba'i grangs su gtogs pa blangs na ji tsam ma byin par blangs pas de rgyal po'am blon po chen pos bzung nas de la 'di skad ces kye mi khyod ni rkun ma'o/_/byis pa'o/_/blun pa'o/_/rku ba'o zhes zer zhing
[\[258b.6\]]gsod dam 'ching ngam spyugs kyang rung ste dge slong de ltar ma byin par len na dge slong de yang pham par 'gyur ba yin gyi gnas par mi bya'o zhes bya ba ni so sor thar pa'i mdo las gsungs pa yin te/_de la yang dge slong gang zhes bya ba ni snga ma bzhin no/_/gzhan dag gis zhes bya ba ni skyes pa
[\[258b.7\]]dang bud med dang ma ning dag gi'o/_/grong na 'dug pa'am zhes bya ba ni ra ba'i nang na 'dug pa ste/_bdag gir byas pa zhes bya ba'i tha tshig go/_/dgon pa na 'dug pa zhes bya ba ni ra ba'i phyi rol na 'dug pa ste/_bdag gir ma byas pa zhes bya ba'i tha tshig go/_/ma byin pa zhes bya ba ni
[\[259a\]]
[\[259a.1\]]de las skyes pa'am/_bud med dam/_ma ning gang gis kyang ma byin pa'o/_/rku ba'i grangs su gtogs pa zhes bya ba ni ma byin pa gang yin pa de rku ba'i grangs su gtogs pa yang yin no/_/blangs na zhes bya ba ni len na'o/_/ji tsam ma byin par blangs pa zhes bya ba
[\[259a.2\]]ni ma sha ka lnga'am/_ma sha ka lnga las lhag pas so/_/de zhes bya ba ni dge slong de'o/_/rgyal po'am zhes bya ba ni bud med rgyal srid la dbang bskur bar gyur na/_de yang rgyal po rgyal rigs spyi bo nas dbang bskur ba yin la/_rgyal rigs dang /_bram ze dang /_rje'u'i rigs dang /_
[\[259a.3\]]dmangs rigs rgyal srid la dbang bskur bas dbang bskur bar gyur na de yang rgyal po rgyal rigs spyi bor dbang bskur ba yin no/_/blon po chen pos zhes bya ba ni rgyal po las gzhan pa blon po dang /_rtsis mkhan dang /_sna chen po la gtogs pa rgyal srid byed pa gsang tshig mthun pas
[\[259a.4\]]'tsho bar gang dag rgyal po la brten nas 'tsho bar byed pa dag gis so/_/bzung nas zhes bya ba ni blangs nas so/_/de la zhes bya ba ni dge slong de la'o/_/'di skad ces kye mi khyod ni zhes bya ba ni bod pa'o/_/rkun ma'o zhes bya ba ni 'jab bus brkus pa'o/_/byis pa'o zhes
[\[259a.5\]]bya ba ni rang gis mi shes pa'o/_/blun po zhes bya ba ni lung phog pa mi shes pa'o/_/rku ba'o zhes bya ba ni mthus rku ba'o zhes zer zhing zhes bya ba ni brjod cing ngo /_/gsod dam zhes bya ba ni srog dang bral bar byed pa'o/_/'ching ngam zhes bya ba ni chings ma gsum po spa las byas
[\[259a.6\]]pa dang /_shing las byas pa dang /_rtswa las byas pa dag gis so/_/spyugs kyang rung ste zhes bya ba ni yul med par byed kyang rung ste'o/_/dge slong de yang pham par gyur pa yin gyi gnas par mi bya'o zhes bya ba ni snga ma bzhin no/_/grog sbur zhes bya ba ni srog chags kyi bye brag shin tu
[\[259a.7\]]phra ba'o/_/mir chags pa zhes bya ba ni ma'i ltor lus dang srog dang yid kyi dbang po thob pa ste/_mi rgyu zhes bya ba'i tha tshig go_/yang dge slong gang mi'am mir chags pa la bsams bzhin du rang gis lag dar te srog bcad dam de la mtshon byin nam/_de la mtshon thogs pa gnyer tam de
[\[259b\]]
[\[259b.1\]]'chir bcug gam de la 'chi ba'i bsngags pa brjod kyang rung ste/_de la 'di skad ces kye mi khyod 'tsho ba sdig pa mi gtsang ba ngan pa 'dis ci zhig bya/_kye mi khyod gson pa bas shi bla'i zhes zer zhing sems kyi 'dod pa dang sems kyi kun du rtog pa dag gis rnam grangs du mas de 'chir bcug
[\[259b.2\]]gam de la 'chi ba'i bsngags pa brjod de/_de yang rtsom pa de dus byas nas dge slong de yang pham par gyur pa yin gyi gnas par mi bya'o zhes bya ba ni so sor thar pa'i mdo las gsungs pa yin te/_de la yang dge slong gang zhes bya ba ni snga ma bzhin no/_/mi'am zhes bya ba ni gang gi
[\[259b.3\]]ma'i ltor dbang po drug po 'di lta ste mig dang /_rna ba dang /_sna dang /_lce dang /_lus dang /_yid kyi dbang po thob par gyur pa'o/_/mir chags pa la zhes bya ba ni gang gis ma'i ltor dbang po gsum po 'di lta ste/_lus dang /_srog dang /_yid kyi dbang po thob par gyur pa la'o/_/bsams
[\[259b.4\]]bzhin du zhes bya ba ni rnam par brtags nas so/_/rang gis lag dar te zhes pa ni lag pas lag pa dar te'o/_/srog bcad dam zhes bya ba ni de'i srog bcad par gyur na'o/_/de la mtshon byin nam zhes bya ba ni ral gri'am/_spu gri la sogs pa phul ba'o/_/de la mtshon thogs pa
[\[259b.5\]]gnyer tam zhes bya ba ni skyes pa'am bud med dam/_ma ning ngo /_/de 'chir bcug gam zhes bya ba ni 'chir gzhug pa ni rnam pa gsum ste/_tshul khrims 'chal ba dang /_tshul khrims dang ldan pa dang /_nad pa'o/_/de gsum la lhung bzed la sogs pa thob tu re bas 'chir bcug
[\[259b.6\]]ste shi na pham par 'gyur ro/_/de 'chir ma btub na sbyor ba snga ma de nyid kyis nyes pa sbom por 'gyur ro/_/de 'chir bcug nas dge slong 'gyod pa skyes te/_khyod ma 'chi shig ces phyir bzlog na/_de ltar na yang sbyor ba snga ma de nyid kyis nyes pa sbom por 'gyur ro/_/de'i phyir
[\[259b.7\]]bzlog kyang ma btub ste/_shi na yang sbyor ba snga ma de nyid kyis nyes pa sbom por 'gyur ro/_/de la 'chi ba'i bsngags pa brjod kyang rung ste zhes bya ba ni 'chi bar mngon par mi dga' ba'i mdun du 'chi ba'i bsngags pa brjod pa'o/_/de la 'di skad ces kye mi khyod ces bya ba ni bod
[\[260a\]]
[\[260a.1\]]pa'i tshig bla dgas so/_/'tsho ba zhes bya ba ni gson pa'o/_/sdig pa zhes bya ba ni sdig pa'i 'bras bu'am sdig pa'i rgyu'o/_/mi gtsang ba zhes bya ba ni lus kyi gzhi mi gtsang ba'o/_/ngan pa zhes bya ba ni 'tsho ba sdig pa mi gtsang ba ngan pa 'dis ci zhig bya thang shig ces bya ba'o/_/
[\[260a.2\]]gson pa bas ni shi bla'o zhes bya ba ni gson pa smad cing 'chi ba'i bsngags pa brjod pa'o zhes zer zhing zhes bya ba ni brjod cing ngo /_/sems kyi 'dod pa zhes bya ba ni gsod sems kyis mi de 'chi bar mngon par 'dod pa'o/_/sems kyi kun du rtog pa dag gis zhes bya ba ni lhung bzed dang /_
[\[260a.3\]]chos gos dang /_dra ba dang /_phor bu dang /_ska rags la sogs pa 'tsho ba'i yo byad 'thob tu re ba'i rnam par rtog pa dag gis so/_/rnam grangs du mas zhes bya ba ni rnam pa mang pos so/_/de 'chir bcug gam de la 'chi ba'i bsngags pa brjod de zhes kyang smos pa ni 'chi bar mngon par
[\[260a.4\]]mi dga' ba'i mdun du rnam grangs du mas 'chi ba'i bsngags pa brjod pa de bzlas pa'i phyir bsnan pa'o/_/de yang zhes bya ba ni mi de yang ngo /_/rtsom pa des zhes bya ba ni sbyor ba'i rtsom pa de nyid kyis so/_/dus byas nas zhes bya ba ni shi na'o/_/dge slong de yang pham par 'gyur ba
[\[260a.5\]]yin gyi gnas par mi bya'o zhes bya ba ni snga ma bzhin no/_/tha na bzhad gad bya bar bsams te zhes bya ba ni bzhad gad bya ba'i bsam pas so/_/yang dge slong gang mngon par mi shes shing yongs su mi shes la mi'i chos bla ma mtha' dang 'phags pa'i bye brag thob pa dang shes pa dang mthong ba dang
[\[260a.6\]]reg par spyod pa med la/_med bzhin du 'di shes so/_/'di mthong ngo zhes khas 'ches pa la de ltung ba byung ba rnam par dag par 'dod nas dus gzhan zhig na dris kyang rung ma dris kyang rung /_'di skad ces tshe dang ldan pa dag bdag gis ni mi shes par shes so zhes smras/_ma mthong bar
[\[260a.7\]]mthong ngo zhes smras te/_gsob gsog brdzun du smras so zhes zer na mngon pa'i nga rgyal ma gtogs te dge slong de yang pham par gyur pa yin gyi gnas par mi bya'o zhes bya ba so sor thar pa'i mdo las gsungs pa yin te/_de yang dge slong gang zhes bya ba ni snga ma bzhin no/_/mngon
[\[260b\]]
[\[260b.1\]]par mi shes shing zhes bya ba ni bsam gtan dang gzugs med pa'i sa pa'i shes pa zag pa dang bcas pas gzugs mngon par mi shes pa dang /_tshor ba dang /_'du shes dang /_'du byed rnams dang /_rnam par shes pa mngon par mi shes shing ngo /_/yongs su mi shes la zhes bya ba ni bsam
[\[260b.2\]]gtan dang /_gzugs med pa'i sa pa'i shes pa zag pa med pa'i gzugs yongs su mi shes pa dang /_tshor ba dang /_'du shes dang /_'du byed rnams dang /_rnam par shes pa yang yongs su mi shes pa'o/_/mi'i chos bla ma zhes bya ba la mi'i chos zhes bya ba ni mi rnams kyi chos mya ngan las 'das
[\[260b.3\]]pa ste/_de mi rnams kyis 'thob kyi za ma dang /_ma ning dang /_mtshan gnyis pa dag gis kyang mi 'thob na/_sems can dmyal ba dang /_dud 'gro dang /_yi dgas rnams kyis lta smos kyang ci dgos pa'i phyir ro/_/bla ma zhes bya ba ni 'dod pa'i khams pas gzugs kyi khams bla ma yin la/_gzugs
[\[260b.4\]]kyi khams pas gzugs med pa'i khams bla ma yin pa'o/_/yang na mi'i chos zhes bya ba ni sgrib pa lnga po 'dod pa la 'dun pa dang /_gnod sems dang /_rmugs pa dang /_gnyid dang 'gyod pa dang /_rgod pa dang /_the tshom dag go/_/bla ma zhes bya ba ni de dag spangs pa gang yin pa'o/_/mtha'
[\[260b.5\]]zhes bya ba ni mya ngan las 'das pa ste/_mthar thug pa yin pa'i phyir ro/_/'phags pa'i bye grag thob pa zhes bya ba ni zag pa med pa thob pa ste/_'phags pa zhes bya ba ni sangs rgyas dang sangs rgyas kyi nyan thos rnams yin no/_/bye brag thob pa zhes bya ba ni dge sbyong gi 'bras bu bzhi po dag ste/_
[\[260b.6\]]rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid do/_/shes pa zhes bya ba ni shes pa bzhi po dag ste/_sdug bsngal shes pa dang /_kun 'byung ba shes pa dang /_'gog pa shes pa dang /_lam shes pa ste/_
[\[260b.7\]]rjes su mi tshol ba'i shes rab bo/_/mthong ba zhes bya ba ni mthong ba bzhi po dag ste/_sdug bsngal mthong ba dang /_kun 'byung ba mthong ba dang /_'gog pa mthong ba dang /_lam mthong ba ste/_rjes su tshol pa'i shes rab bo/_/reg par spyod pa zhes bya ba ni bsam gtan bzhi po dag la bde bar
[\[261a\]]
[\[261a.1\]]gnas pa ste/_snyoms par 'jug pa las yin gyi/_skye ba las ni ma yin no/_/med pa la zhes bya ba ni dngos po med pa ste/_mngon sum du ma gyur pa'am mi srid pa'o/_/med bzhin du zhes bya ba ni bdag nyid la med bzhin du ste/_ma thob pa'o/_/'di shes so zhes
[\[261a.2\]]bya ba la/_ji zhig shes so zhe na/_sdug bsngal ba dang /_kun 'byung ba dang /_'gog pa dang /_lam shes so zhes so/_/'di mthong ngo zhes bya ba la/_ci zhig mthong ngo zhes she na/_lha rnams dang /_klu rnams dang /_gnod sbyin rnams dang /_nam mkha' lding rnams dang /_dri za rnams dang /_mi'am ci
[\[261a.3\]]rnams dang /_lto 'phye chen po rnams dang /_yi dwags rnams dang /_sha za rnams dang /_grul bum rnams dang /_srul po rnams dang /_lus srul po rnams mthong ngo zhes zer ba dang /_de rnams kyi sgra thos so zhes zer ba dang /_bdag de rnams blta ba'i phyir 'gro'o zhes zer ba dang /_de rnams bdag la
[\[261a.4\]]ltar 'ong ngo zhes zer ba dang /_bdag de rnams dang lhan cig gtam 'dre bar byed/_phebs par smra bar byed/_so sor kun dga' bar byed/_rtag tu yang lhan cig gnas par byed do zhes zer ba dang /_de rnams bdag dang lhan cig gtam 'dre bar byed/_phebs par smra bar byed/_so sor kun dga'
[\[261a.5\]]bar byed/_rtag tu yang lhan cig gnas par byed do zhes zer ba dang /_bdag gi 'du shes nyi shu dang /_bsam gtan bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_dge sbyong gi 'bras bu bzhi dang /_mngon par shes pa drug dang /_rnam par thar pa
[\[261a.6\]]brgyad la bsam gtan pa dang /_gnyis ka'i cha las rnam par grol ba ma thob bzhin du thob bo zhes zer ba ste/_de dag kyang mngon sum du gyur pa nyid kyis mthong ba dang 'dra ba'i phyir 'dir mthong ba'i sgras bsdus so/_/khas 'ches pa las zhes bya ba ni khas blangs pa las so/_/de zhes bya ba ni
[\[261a.7\]]dge slong de'o/_/ltung ba byung ba zhes bya ba ni gzhi de'i'o/_/rnam par dag par 'dod nas zhes bya ba ni rnam par ldang bar 'dod nas so/_/dus gzhan zhig ces bya ba ni dus gzhan na'o/_/dris kyang rung zhes bya ba ni gzhan dag gis glengs kyang rung ngo /_/ma dris kyang rung zhes bya ba ni gzhan dag
[\[261b\]]
[\[261b.1\]]gis ma glengs par de dag nyid 'gyod pa dang /_cung zad 'gyod pa dang /_rnam par 'gyod pa dang /_rab tu 'gyod pa skyes pas so/_/'di skad ces tshe dang ldan pa dag bdag gis ni mi shes par shes so zhes smras zhes bya ba ni yid kyi rnam par shes pas so/_/ma mthong bar mthong ngo zhes smras te zhes
[\[261b.2\]]bya ba ni mig gi rnam par shes pas so/_/gsob gsog brdzun du smras so zhes shes pa de dag ni smras pa'i rnam grangs kyi tshig yin te/_gsob ces bya ba ni don des stong pa'o/_/gsog ces bya ba ni de'i sa bon gyis stong pa ste/_grib ma tsam dang bral ba'o/_/brdzun zhes bya ba ni der 'du shes
[\[261b.3\]]pa dang bral ba'o/_/zer na zhes bya ba ni brjod na'o/_/mngon pa'i nga rgyal ma gtogs te zhes bya ba ni mngon pa'i nga rgyal gzhag ste'o/_/mngon pa'i nga rgyal zhes bya ba ni grib ma tsam mthong ba las yon tan thob par nga rgyal byed pa'o/_/ma gtogs te zhes bya ba ni mngon pa'i nga rgyal can
[\[261b.4\]]gyi don brdzun pa yang dag pa'i 'du shes kyis brjod pa la ltung ba med pa'i phyir ro/_/dge slong de yang pham par gyur pa yin gyi gnas par mi bya'o zhes bya ba ni snga ma bzhin no/_/sdug bsngal shes so zhes bya ba ni mi rtag pa dang /_sdug bsngal ba dang /_stong pa dang bdag med pa'i
[\[261b.5\]]rnam pa dag gis skyes pa zag pa zad pa med pa'i shes pa'o/_/kun 'byung ba shes so zhes bya ba ni rgyu dang kun 'byung ba dang /_rab tu skye ba dang /_rkyen gyi rnam pa dag gis skyes pa zag pa med pa'i shes pa'o/_/'gog pa shes so zhes bya ba ni 'gog pa dang /_zhi ba dang /_gya nom pa dang /_nges
[\[261b.6\]]par 'byung ba'i rnam pa dag gis skyes pa zag pa med pa'i shes pa'o/_/lam shes so zhes bya ba ni lam dang rigs pa dang /_sgrub pa dang nges par 'byin pa'i rnam pa dag gis skyes pa zag pa med pa'i shes pa'o/_/lha zhes bya ba ni brgya byin la sogs pa'o/_/klu zhes bya ba ni klu phra mo rnams
[\[261b.7\]]so/_/gnod sbyin zhes bya ba ni lha'i gnas su mchod par bya ba gtor ma len pa rnams so/_/nam mkha' lding zhes bya ba ni 'ang ba bzangs rnams so/_/dri za zhes bya ba ni lha rnams kyis glu dang rol mo byed pa rnams so/_/mi'am ci zhes bya ba ni dud 'gro mi'i rnam pa can shin tu gzugs
[\[262a\]]
[\[262a.1\]]bzang po dang ldan pa rnams so/_/lto 'phye chen po zhes bya ba ni klu chen po ste/_dga' bo dang /_nye dga' la sogs pa klu'i bdag po rnams so/_/yi dgas zhes bya ba ni rkang pa phyir lta ba ltogs pa rnams so/_/sha za zhes bya ba ni yi dgas kyi bye brag ste/_sha dang
[\[262a.2\]]khrag za ba nag po chen po la sogs pa dag go/_/grul bum zhes bya ba ni yi dgas kyi rnam pa nyid do/_/de dag gi yan lag gi rnam pa 'bras bu bum pa 'dra ba ste/_bum sna la sogs pa dag go/_/srul po zhes bya ba ni yi dgas kyi bye brag nyid do/_/lus srul po zhes bya ba yang yi dgas
[\[262a.3\]]kyi bye brag nyid do/_/thung ngu lus dri nga ba seg dang re lde la sogs pa gyon pa dag go/_/gtam 'dre bar byed ces bya ba ni tshur shog 'ongs pa legs so zhes bya ba la sogs pas gtam 'dre bar byed pa'o/_/phebs par smra bar byed ces bya ba ni yid 'bebs par byed pa'i mtshan nyid kyis so/_/
[\[262a.4\]]so sor kun dga' bar byed ces bya ba ni de'i yon tan gyi tshogs legs par bsgrags pas phan tshun kun dga' bar byed pa'o/_/rtag tu yang lhan cig gnas par byed ces bya ba ni rgyun nyid kyis lhan cig tu 'dug pa'o/_/mi rtag pa'i 'du shes zhes bya ba ni 'du byed thams cad mi rtag go zhes bya bar
[\[262a.5\]]zhugs pa bsam gtan gyi dngos gzhi'i sa pa'i 'du shes so/_/mi rtag pa la sdug bsngal ba'i 'du shes zhes bya ba ni zag pa dang bcas pa mi rtag pa gang yin pa de sdug bsngal ba'o zhes bya ba bsam gtan gyi dngos gzhi'i sa pa'i 'du shes so/_/sdug bsngal la bdag med pa'i 'du shes zhes
[\[262a.6\]]bya ba ni zag pa dang bcas pa dang /_sdug bsngal ba gang yin pa de la rang dbang med do zhes bya bar 'du shes pa bsam gtan gyi dngos gzhi'i sa pa'i 'du shes so/_/zas la mi mthun pa'i 'du shes zhes bya ba ni zas la mi phyogs pa'i 'du shes so/_/'jig rten thams cad la mngon par mi dga'
[\[262a.7\]]ba'i 'du shes zhes bya ba ni 'jig rten gsum po dag la mi phyogs pa'i 'du shes so/_/nyes dmigs kyi 'du shes zhes bya ba ni yongs su 'gyur ba'i nyes pa la dmigs pa'o/_/spong ba'i 'du shes zhes bya ba ni zhe sdang la sogs pa nyon mongs pa dang /_nye ba'i nyon mongs pa 'gog
[\[262b\]]
[\[262b.1\]]pa la dmigs pa'o/_/'dod chags dang bral ba'i 'du shes zhes bya ba ni 'dod chags 'gog pa la dmigs pa'o/_/'gog pa'i 'du shes zhes bya ba ni gzugs la sogs pa spong ba la dmigs pa'o/_/'chi ba'i 'du shes zhes bya ba ni tshe'i 'du byed 'gag pa la dmigs pa'o/_/mi sdug
[\[262b.2\]]pa'i 'du shes zhes bya ba ni rus pa'i keng rus la dmigs pa'i 'du shes so/_/rnam par bsngos pa'i 'du shes zhes bya ba ni lus rul cing sngon por gyur pa la dmigs pa'o/_/rnam par rnags pa'i 'du shes zhes bya ba ni rnag 'dzag pa la dmigs pa'o/_/rnam par bam pa'i 'du shes zhes
[\[262b.3\]]bya ba ni skrangs shing spos pa la dmigs pa'o/_/rnam par 'bus gzhigs pa'i 'du shes zhes bya ba ni srin bus gzhigs pa la dmigs pa'o/_/rnam par zos pa'i 'du shes zhes bya ba ni sha bar bar du zos pa la dmigs pa'o/_/rnam par dmar ba'i 'du shes zhes bya ba ni dmar ba'i
[\[262b.4\]]rnam pa la dmigs pa'o/_/rnam par 'thor ba'i 'du shes zhes bya ba ni yan lag rnam par 'thor ba la dmigs pa'o/_/rus gong gi 'du shes zhes bya ba ni thod pa la sogs pa la dmigs pa'o/_/stong pa nyid du so sor rtog pa'i 'du shes zhes bya ba ni 'gro ba la rtag pa'i chos kyi bdag
[\[262b.5\]]nyid dang /_gang zag gi bdag nyid kyis stong par sems pa bsam gtan gyi dngos gzhi'i sa ba'i 'du shes so/_/bsam gtan dang po zhes bya ba ni rtog pa dang bcas shing dpyod pa dang bcas pa'o/_/gnyis pa zhes bya ba ni rtog pa med cing dpyod pa med pa'o/_/gsum pa zhes bya ba
[\[262b.6\]]ni dga' ba med cing bde ba'o/_/bzhi pa zhes bya ba ni sdug bsngal yang med bde ba yang med pa'o/_/byams pa zhes bya ba ni kye ma sems can rnams bde bar gyur cig ces smos pa las byung ba bsam gtan gyi dngos gzhi'i sa pa'i zhe sdang med pa ste/_mdza' bshes dag las 'byung ba'i phyir
[\[262b.7\]]ro/_/snying rje zhes bya ba ni kye ma sems can rnams ni sdug bsngal lo zhes bya bar mos pa las bsam gtan gyi dngos gzhi'i sa pa'i zhe sdang med pa'o/_/dga' ba zhes bya ba ni kye ma sems can rnams dga' bar gyur cig ces mos pa las byung ba bsam gtan gyi dngos gzhi'i sa pa'i yid
[\[263a\]]
[\[263a.1\]]bde ba'o/_/btang snyoms zhes bya ba ni 'di dag ni sems can tsam mo zhes mos pa las byung ba bsam gtan gyi dngos gzhi'i sa pa'i 'dod pa med pa'o/_/nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye mched dang
[\[263a.2\]]zhes bya ba ni nam mkha' mtha' yas so/_/rnam par shes pa mtha' yas so/_/bdag gi ba gang cung zad kyang med do zhes bya ba sbyor ba las byung ba'i phung po bzhi pa'o/_/'du shes med 'du shes med min gyi skye mched ces bya ba ni 'du shes kyi bya ba mi byed pa'i phyir/_'du shes kyang ma yin la rdzas su yod
[\[263a.3\]]pa'i phyir 'du shes med pa yang ma yin pas 'du shes med 'du shes med min pa yang ma yin pas gtso che ba'i phung po bzhi pa'o/_/rgyun du zhugs pa'i 'bras bu zhes bya ba la/_rgyun zhes bya ba ni 'phags pa'i lam ste/_des mya ngan las 'das pa'i rgyu mtshor 'jug pa'i phyir ro/_/
[\[263a.4\]]der zhugs pa ni rtogs pa ste/_khams gsum pa'i nyon mongs pa mthong bas spang bar bya ba rnams spangs pas zag pa med pa'i lam gyis sems kyi skad cig ma drug cu thob pa 'dus byas dang 'dus ma byas kyi bye brag gi rnam pa gnyis so/_/lan cig phyir 'ong ba'i 'bras bu zhes bya
[\[263a.5\]]ba ni gang dag lan cig ces bya ba res gcig mi'i 'gro bar 'ongs par 'gyur zhing lhag ma med pa de dag ni lan cig phyir 'ong ba dag ste/_'dod pa na spyod pa'i nyon mongs pa bsgom pas spang bar bya ba dag gi rnam pa drug pa spangs shing mthong ba'i lam las langs pa'i 'phags pa'i gang zag
[\[263a.6\]]rnams so/_/de dag gi 'bras bu ni lan cig phyir 'ong ba'i 'bras bu ste/_khams gsum pa'i nyon mongs pa mthong bas spang bar bya ba rnams spangs pa dang /_'dod pa na spyod pa'i nyon mongs pa bsgom pas spang bar bya ba dag gi rnam pa drug spangs pas zag pa med pa'i lam thob pa 'dus byas
[\[263a.7\]]dang /_'dus ma byas kyi bye brag gi rnam pa gnyis so/_/phyir mi 'ong ba'i 'bras bu zhes bya ba ni gang dag 'dod pa'i khams su skye ba'i don du yang phyir mi 'ong ba 'dod pa na spyod pa'i nyon mongs pa bsgom pas spang bar bya ba dag gi rnam pa dgu pa yang spang ba'i phyir ro/_/de dag gi
[\[263b\]]
[\[263b.1\]]'bras bu ni phyir mi 'ong ba'i 'bras bu ste/_khams gsum pa'i nyon mongs pa mthong bas spang bar bya ba rnams spangs pa dang /_'dod pa na spyod pa'i nyon mongs pa bsgom pas spang bar bya ba dag spangs pas/_zag pa med pa'i lam thob pa 'dus byas dang /_'dus ma byas kyi bye brag gi rnam pa
[\[263b.2\]]gnyis so/_/dgra bcom pa nyid kyi 'bras bu zhes bya ba la/_dgra bcom pa nyid ces bya ba ni 'gro ba mtha' dag gis mchod par 'os pa dang /_yang mi skye ba dang /_nyon mongs pa'i dgra rnams bcom pa nyid do/_/de nyid 'bras bu yin pas dgra bcom pa nyid kyi 'bras bu ste/_khams
[\[263b.3\]]gsum pa'i mthong ba dang bsgom pas spang bar bya ba'i nyon mongs pa ma lus par spangs pas zad pa dang mi skye ba thob pas 'dus byas dang 'dus ma byas kyi bye brag rnam pa gnyis so/_/rdzu 'phrul zhes bya ba ni nam mkha' la 'gro ba dang /_dngos po 'byung ba dang /_bsgyur ba dang byin gyis
[\[263b.4\]]brlabs pa dang /_ka ba la sogs pa bsgribs pa la 'jug pa dang /_'byung ba'i yon tan ni rdzu 'phrul yin no/_/shes pa gang la rdzu 'phrul gyi yul de yod pa de ni rdzu 'phrul gyi yul dang ldan pa ste bsam gtan gyi dngos gzhi'i sa pa'i ting nge 'dzin to/_/lha'i rna ba zhes bya ba ni ting nge
[\[263b.5\]]'dzin las skyes pa'i rna bas thag ring po dang /_cha phra ba dang bsgribs pa thos pa'o/_/sems kyi rnam grangs zhes bya ba ni gzhan gyi sems shes pa ste/_sems kyi bye brag shes pa zhes bya ba'i tha tshig go/_/kha cig na re 'dis sems yongs su shes par byed pa'i phyir sems
[\[263b.6\]]yongs su shes pa zhes bya ba ste/_des chags pa dang sdang ba dang /_rmongs pa'i sems shes par byed pa'am/_lan 'ga' chags pa dang /_lan 'ga' sdang ba dang /_lan 'ga' rmongs par gyur pa'i go rims yongs su shes par byed pa'i phyir ro zhes zer ro/_/sngon gyi
[\[263b.7\]]gnas zhes bya ba ni sngon gyi skye ba dran pa ste sngon gyi gnas shes par byed pa'i phyir ro/_/'chi 'pho dang skye ba zhes bya ba ni lha'i mig ste/_'chi 'pho dang skye ba mthong bar byed pa'i phyir ro/_/zag pa zad pa zhes bya ba ni zad pa shes pa ste/_zag pa zad pa shes par byed pa'i phyir ro/_/
[\[264a\]]
[\[264a.1\]]rnam par thar pa brgyad la bsam gtan pa zhes bya ba ni/_rnam par thar pa brgyad ni gzugs can gzugs rnams la lta ba dang /_nang gzugs med par 'du shes pas phyi rol gyi gzugs la lta ba dang /_sdug pa'i rnam par thar pa dang /_gzugs med pa
[\[264a.2\]]bzhi dang 'gog pa'i snyoms par 'jug pa'o/_/de dag la bsam gtan pa zhes bya ba ni gang rnam par thar pa brgyad po dag la snyoms par 'jug pa'o/_/gnyis ka'i cha las rnam par grol ba zhes bya ba ni nyon mongs pa'i sgrib pa dang /_snyoms par 'jug pa'i sgrib pa las
[\[264a.3\]]rnam par grol ba gang yin pa'o//_//bam po brgyad pa/_de ltar ltung bar 'gyur ba'i chos rnams brjod nas/_de'i 'og tu ci zhig bya zhe na/_de'i phyir de'i 'og tu dge sbyong du byed pa'i chos rnams brjod par bya ste zhes bya ba gsungs so/_/de dag kyang gang zhe na/_
[\[264a.4\]]gshe yang slar mi gshe bar bya ba dang /_khros kyang slar mi khro bar bya ba dang /_brdegs kyang slar mi brdeg par bya ba dang /_mtshang brus kyang slar mtshang mi 'bru bar bya ba dag go/_/'di ltar de dag ni gzhan la gnod pa med pa'i phyir dge sbyong du byed pas na dge sbyong byed pa ste/_de ltar
[\[264a.5\]]yang /_rab tu byung ba gzhan la gnod pa dang /_/gzhan la 'tshe ba dge sbyong ma yin no/_/zhes gsungs pa dang /_dge slong chos dang ldan pa ni gshe yang slar gshe bar mi byed pa dang /_khros kyang slar khro bar mi byed pa dang /_brdegs kyang slar rdeg par mi byed pa dang /_mtshang brus kyang
[\[264a.6\]]slar mtshang 'bru bar mi byed de/_de tsam gyis na dge sbyong gi chos la rnam par gnas pa yin no zhes gsungs pa'i phyir ro/_/gshe zhes bya ba ni spyo ba'o/_/khro zhes bya ba ni zher 'debs pa'o/_/rdeg ces bya ba ni bsnun pa'o/_/mtshang 'bru zhes bya ba ni co 'dri ba'o/_/de'i 'og
[\[264a.7\]]tu ci zhig bya zhe na/_de'i phyir de'i 'og tu mchog tu 'dod par bya ba yang dag pa nyid kyis rdzogs pa nyid brjod par bya ste zhes bya ba gsungs te/_mchog tu 'dod par bya ba zhes bya ba ni rab tu 'dod par bya ba 'dod par gyur pa'i dngos po ste/_khyod sngon bdag legs par gsungs pa'i chos
[\[264b\]]
[\[264b.1\]]'dul ba la rab tu byung ba dang /_rdzogs par bsnyen pa dge slong gi dngos po thob kyang ci ma rung snyam du smon pa gang yin pa de zhes bya ba ni mchog tu bya ba'i dngos po'o/_/yang dag pa nyid kyis zhes bya ba la/_yang dag pa'i dngos po ni yang dag pa nyid de/_yang dag pa nyid des deng khyod mkhan po
[\[264b.2\]]'os pa dang /_slob dpon 'os pa gnyis dang /_dge 'dun mthun pa dang /_gsol ba dang bzhi'i las mi g.yo bar gzhag par mi 'os pas zhes bya bas so/_/rdzogs pa nyid ces bya ba ni mchog tu 'dod par bya ba'i dngos po de rdzogs pa nyid gang yin pa yongs su rdzogs pa dang /_yongs su
[\[264b.3\]]rgyas pa ste/_rab tu byung zhing rdzogs par bsnyen to zhes bya ba'o/_/sman pa zhes bya ba ni 'dod pa'o/_/'os pa zhes bya ba ni rdzogs par bsnyen pa dang bcas shing ma nyams pa'o/_/mthun pa zhes bya ba ni tshang ba'o/_/mi g.yo ba zhes bya ba ni yang bya ba med pa'i phyir te/_cho ga las ma
[\[264b.4\]]'das pa zhes bya ba'i tha tshig go/_/gzhag par mi 'os pas zhes bya ba ni 'gog par byed pa med pa'i phyir ro/_/de'i 'og tu ci zhig bya zhe na/_de'i phyir de'i 'og tu tshul khrims kyis mnyam par gyur pa nyid kyi bsgrub pa la nges par sbyar bar bya ste zhes bya ba gsungs te/_tshul khrims
[\[264b.5\]]kyis mnyam par gyur pa nyid ces bya ba ni tshul khrims kyi rgyu mtshan gyis mnyam pa'i rang bzhin nyid gang yin pa de ni tshul khrims kyis mnyam par gyur pa nyid de/_rdzogs par bsnyen nas lo brgya lon pa'i dge slong gis bslab pa gang la bslab par bya ba de la de ring rdzogs par bsnyen
[\[264b.6\]]pas kyang bslab pa'o/_/de ring rdzogs par bsnyen pa'i dge slong gis bslab pa gang la bslab par bya ba de la rdzogs par bsnyen nas lo brgya lon pas kyang bslab bo zhes bya ba'o/_/de bsgrub pa ni nan tan du bya ba ste de la nges par sbyar bar bya ste zhes bya ba ni de ltar na tshul khrims kyis mnyam
[\[264b.7\]]pa dang /_bslab pa nyid kyis mnyam pa dang /_so sor thar pa'i mdo 'don pa nyid kyis mnyam pa de khyod kyis deng phyin chad bsgrub par bya'i mi bsgrub par mi bya'o zhes bya ba'i tha tshig gis so/_/de ring rdzogs par bsnyen pas zhes bya ba ni nyi ma de nyid la rdzogs par bsnyen pas so/_/tshul
[\[265a\]]
[\[265a.1\]]khrims nyid kyis mnyam pa zhes bya ba ni rang bzhin gyis kha na ma tho ba dang bcas pa dang spong bas mnyam par gyur pa'i phyir ro/_/bslab pa nyid kyis mnyam pa zhes bya ba ni bcas pa'i kha na ma tho ba dang bcas pa spong bas mnyam par gyur pa'i phyir ro/_/so sor thar
[\[265a.2\]]pa'i mdo 'don pa nyid kyis mnyam pa zhes bya ba ni gso sbyong lhan cig byed pa'i phyir te/_chos kyi longs spyod kyis mnyam par gyur pa zhes bya ba'i tha tshig go/_/de la so sor thar pa zhes bya ba ni dang po thar pa ste/_des dang por sdig pa las thar ba'i phyir ro/_/de las byung ba'am de la
[\[265a.3\]]yod pa ni so sor thar pa'o/_/de nyid mdo sde 'dul ba mtha' dag gi cho ga'i don mdor smos pa'i phyir ro/_/de 'don pa zhes bya ba ni so sor thar pa'i mdo 'don pa lnga po gleng gzhi gdon pa dang /_pham par 'gyur ba gdon pa dang /_dge 'dun lhag ma gdon pa dang /_ma nges pa gdon
[\[265a.4\]]pa dang /_ril gyis gdon pa dag gdon pa ste/_dge 'dun gyi nang du kha thon du 'don zhes bya ba'i tha tshig go/_/bsgrub par bya zhes bya ba ni bslab par bya ba'o/_/mi bsgrub par mi bya zhes bya ba ni nyams par mi bya ba'o/_/de'i 'og tu ci zhig bya zhe na/_de'i phyir de'i 'og tu tshul dang 'brel
[\[265a.5\]]ba'i gzugs brnyan la nges par sbyar bar bya ste zhes bya ba gsungs te/_tshul dang 'brel pa zhes bya ba ni 'jig rten gyi tha snyad dang 'brel pa ste/_'jig rten gyi pha ma lta bur 'brel pa zhes bya ba'i tha tshig go/_/de'i gzugs brnyan zhes bya ba ni gzugs brnyan lta bur 'dra bar bsgrub pa ste/_deng
[\[265a.6\]]phyin chad khyod kyis mkhan po la pha'i 'du shes nye bar gzhag par bya ba'o/_/mkhan pos kyang khyod la bu'i 'du shes nye bar gzhag par bya'o zhes bya ba'o/_/de la nges par sbyar bar bya ba ni khyod kyis deng phyin chad mkhan po la ji srid 'tsho'i bar du bsnyen bkur bya'o/_/mkhan pos kyang khyod
[\[265a.7\]]shi ba'am sos kyis bar du nad g.yog bya'o zhes bya ba'i tha tshig go/_/de ni na ba la sogs pa'i gnas skabs dag na re ba dang bcas pa nyid du bya ba'i phyir ro/_/de'i 'og tu ci zhig bya zhe na/_de'i phyir de'i 'og tu dul bar gnas pa nyid la nges par sbyar bar bya ste zhes bya ba gsungs te/_dul
[\[265b\]]
[\[265b.1\]]ba zhes bya ba ni nye bar zhi ba ste mi rgod pa'o/_/de dul bar gnas pa ni dul bar gnas pa'o/_/de'i dngos po ni dul bar gnas pa nyid do/_/de la nges par sbyar bar bya ba ni deng phyin chad khyod kyis tshangs pa mtshungs par spyod pa rnams dang /_gnas brtan rnams dang bar ma rnams dang /_gsar bu
[\[265b.2\]]rnams la gus pa dang bcas pa dang /_zhe sa dang bcas pa dang /_'jigs pa dang bcas pa'i dbang du ma gyur par gnas par bya'o zhes bya bas so/_/gus pa dang bcas pa zhes bya ba ni yon tan rnams dang /_yon tan dang ldan pa rnams la yon tan 'dod pa nyid sngon du btang bas gus pa dang
[\[265b.3\]]bcas pa ste/_ngo tsha dang bcas pa zhes bya ba'i tha tshig go/_/zhes dang bcas pa zhes bya ba ni rje dpon gyi bsam pa dang bcas pa'o/_/'jigs pa dang bcas pa'i dbang du 'gyur bar zhes bya ba ni thams cad la rje dpon nyid du sems pas 'jigs pa'i dogs pa dang bcas pa'i dbang du 'gyur
[\[265b.4\]]bar ro/_/de'i 'og tu ci zhig bya zhe na/_de'i phyir de'i 'og tu dgos pa rjes su bsgrub pa la nges par sbyar bar bya ste zhes bya ba gsungs te/_dgos pa zhes bya ba ni klag pa dang /_kha ton dang /_mkhas pa dang /_tshul bzhin du yid la bya ba la sogs pa'o/_/de'i rjes su bsgrub pa la nges par
[\[265b.5\]]sbyar bar bya ba ni deng phyin chad khyod kyis lung mnod par bya/_bklag par bya/_kha ton du bya'o zhes bya ba la sogs pa'i gzhung gis so/_/lung mnod par bya zhes bya ba ni bklag pa'i kha ton du lung nod pa dang /_lung dbog par bya ba'o/_/bklag par bya zhes bya ba ni lung nod pa rnams kha
[\[265b.6\]]ton du bya ba'i phyir bklag par bya ba'o/_/kha ton bya'o zhes bya ba ni klag pa lobs pa rnams mi brjed par bya ba'i phyir kha ton bya ba'o/_/phung po la mkhas pa zhes bya ba ni zag pa dang bcas pa dang /_zag pa med pa'i dbye bas phung po rnams la mkhas par bya ba'o/_/khams la mkhas
[\[265b.7\]]pa dang /_skye mched la mkhas pa zhes bya ba yang zag pa dang bcas pa dang /_zag pa med pa'i dbye bas phung po rnams la mkhas par bya ba'o/_/khams la mkhas pa dang /_skye mched la mkhas pa zhes bya ba yang zag pa dang bcas pa dang /_zag pa med pa'i dbye bas de dag la
[\[266a\]]
[\[266a.1\]]mkhas pa'o/_/rten cing 'brel par 'byung ba la mkhas pa zhes bya ba ni 'di lta ste/_'di yod pas 'di 'byung ba 'di skyes pa'i phyir 'di skye ba ste/_'di lta ste ma rig pa'i rkyen gyis 'du byed rnams zhes bya ba nas/_de ltar na sdug bsngal gyi phung po chen po 'ba'
[\[266a.2\]]zhig pa 'di 'byung bar 'gyur ro zhes bya ba'i bar dang /_'di lta ste 'di med pas 'di mi 'byung la/_'di ma skyes pa'i phyir 'di mi skye ba ste/_'di lta ste ma rig pa 'gags pas 'du byed rnams 'gag ces bya ba nas/_de ltar na sdug bsngal gyi phung po chen po 'ba' zhig pa 'di 'gag
[\[266a.3\]]par 'gyur ro zhes bya ba'i bar gyi dbye bas lugs su 'byung ba dang /_lugs su mi 'byung ba la mkhas pa'o/_/gnas dang gnas ma yin pa la mkhas pa zhes bya ba ni lus kyis legs par spyad pa'i 'bras bu dang /_rnam par smin pa 'dod pa dang /_sdug pa dang /_dga' ba dang /_
[\[266a.4\]]yid du 'ong bar 'gyur ba ni gnas yin zhing skabs yin la/_lus kyis nyes par spyad pa'i 'bras bu dang /_rnam par smin pa mi 'dod pa dang /_sdug pa dang /_dga' ba dang /_yid du 'ong bar 'gyur ba ni gnas ma yin zhing skabs ma yin no zhes bya ba la sogs pas srid pa dang mi
[\[266a.5\]]srid pa'i gnas la mkhas pa'o/_/ma thob pa thob par bya ba zhes bya ba ni tshul khrims kyi phung po ma thob pa thob par bya ba'i phyir ro/_/ma rtogs pa rtogs par bya ba zhes bya ba ni ting nge 'dzin gyi phung po ma rtogs pa rtogs par bya ba'i phyir ro/_/mngon du ma byas pa mngon du bya ba'i
[\[266a.6\]]phyir zhes bya ba ni shes rab kyi phung po mngon du ma byas pa mngon du bya ba'i phyir ro/_/brtson pa zhes bya ba ni brtson 'grus so/_/mi 'dor bar bya'o zhes bya ba ni yongs su mi gtang bar bya ba'o/_/de'i 'og tu ci zhig bya zhe na/_de'i phyir de'i 'og tu ma brjod pa yang dag par blangs pa
[\[266a.7\]]yongs su shes pa'i sgrub par 'gyur ba nyid kyang brjod par bya ste zhes bya ba gsungs te ma brjod pa zhes bya ba ni go bar ma byas shing ma smras pa'o/_/yang dag par blangs pa zhes bya ba ni mnos shing yang dag par blangs pa ste/_dge 'dun lhag ma la sogs bslab pa'i gzhi rnams
[\[266b\]]
[\[266b.1\]]so/_/de ni ma brjod pa yang yin la/_yang dag par blangs pa yang yin pas/_ma brjod pa yang dag par blangs pa'o/_/de'i yongs su shes pa ni ma brjod pa yang dag par blangs pa yongs su shes par bya ba'o/_/de'i bsgrub par 'gyur ba nyid ni de bsgrub par bya ba nyid 'byung bar
[\[266b.2\]]'gyur ba'i thabs te/_de dag brjod par bya ba 'di dag ni kho bos khyod la bslab pa'i gzhi che long che long tsam zhig brjod par zad de/_gzhan dag ni zla ba phyed phyed cing so sor thar pa'i mdo gdon pa 'don pa'i tshe thos par 'gyur ro/_/gzhan dag kyang slob dpon dang mkhan po dang /_mkhan
[\[266b.3\]]po gcig pa dang /_slob dpon gcig pa dang /_gtam 'dres pa dang /_phebs par smra ba dang /_smos 'drin dang 'grogs bshes rnams kyang rgya cher ston par 'gyur ro zhes bya bas so/_/'di skad bstan te/_de ltar kho bos ltung bar 'gyur ba tsam zhig brjod par bya ste/_bslab pa'i
[\[266b.4\]]gzhi lhag ma ma brjod pa yang dag par blangs pa de dag khyod kyis yongs su shes par bya ba ni mkhan po la sogs pa las bsgrub par 'gyur ro zhes bstan to/_/che long che long zhes bya ba ni gtso bo dag pas kyang ches gtso bo dag go/_/gzhan dag ces bya ba ni dge 'dun lhag ma la sogs pa dag
[\[266b.5\]]go/_/zla ba phyed phyed cing so sor thar pa'i mdo 'don pa'i tshe zhes bya ba ni gso sbyong bcu bzhi pa'am bco lnga pa'i tshe'o/_/thos par 'gyur ro zhes bya ba ni lobs par 'gyur ba'o/_/gtam 'dres pa zhes bya ba ni tshur shog 'ongs pa legs so zhes bya ba la sogs pa'i gtam 'dres dga'
[\[266b.6\]]bar gyur pa'o/_/phebs par smra ba zhes bya ba ni yid gcugs pa smra bas bshes par gyur pa'o/_/smos 'drin zhes bya ba ni ngo shes shing ming dang rus la sogs pa 'dzin pas snying du sdug par gyur pa'o/_/'grogs bshes zhes bya ba ni lam gcig tu 'gro ba la sogs pa'i bya bas shes
[\[266b.7\]]ba cung zad skyes pa'o/_/de'i 'og tu ci zhig bya zhe na/_de'i phyir de'i 'og tu gus pa la yang nges par sbyar bar bya ste zhes bya ba gsungs te/_gus pa zhes bya ba ni rdzogs par bsnyen pa de bslab pa dag la gus par bya ba ste/_de la nges par sbyar bar bya ba ni/_shes rab mchog gi bstan
[\[267a\]]
[\[267a.1\]]pa la/_/khyod ni rdzogs par bsnyen par gyur/_/dal dang 'byor pa rnyed dka' bas/_/'di dag ji lta bzhin du sgrubs/_/mdzes pa rab tu dbyung ba dang /_/yongs su dag pa rdzogs bsnyen par/_/rdzogs sangs rgyas kyis rab mkhyen te/_/bden pa'i mtshan
[\[267a.2\]]gyis bka' stsal to/_/zhes bya ba'i tshigs su bcad pas so/_/shes rab mchog gi zhes bya ba ni mkhyen rab bla na med pa dang ldan pa'i'o/_/bstan pa la zhes bya ba ni ji skad gsungs pa'i gsung rab la'o/_/khyod ni rdzogs par bsnyen par gyur/_/ces bya ba ni dge slong gi sdom pa yang dag
[\[267a.3\]]par blangs pas phun sum tshogs pa thams cad rdzogs pa'i mya ngan las 'das pa dang khad nye bar gyur pa'o/_/dal dang 'byor ba rnyed dka' bas/_/zhes bya ba ni mi khom pa brgyad spangs pa'i khom pa dal ba dang /_bdag gi 'byor ba dang gzhan gyi 'byor pa la sogs pa tshogs kyi
[\[267a.4\]]lam rnyed pa ni bskal pa chen po bgrangs pa dag gis kyang rgya mtsho chen por rus sbal zhar ba'i mgrin pa gnya' shing gi mig tu chud pa dang 'dra bar shin tu dka' bas so/_/'di dag ji lta bzhin du sgrubs/_/zhes bya ba ni bslab pa 'di dag ji skad gsungs pa bzhin du ma nyams par
[\[267a.5\]]sgrubs shig ces bya ba'o/_/'di skad bstan te/_bcom ldan 'das kyi bstan pa la khyod rdzogs par bsnyen par gyur gyi ci nas kyang mi khom pa brgyad spangs pa dang /_bdag gi 'byor pa la sogs pa'i 'byor pa chud ma zos pa de ji ltar ji skad gsungs pa'i bslab pa'i gzhi dag la ma
[\[267a.6\]]shi'i bar du mgo dang gos la me 'bar ba ltar yongs su bskyang zhing rjes su sgrub pa lhur long shig ces bstan to/_/mdzes pa rab tu dbyung ba dang /_/zhes bya ba 'dis ni rigs dang lus la skyon chags pa nyid sel bar byed do/_/yongs su dag pa rdzogs bsnyen par/_/zhes bya ba 'dis
[\[267a.7\]]ni ma bsad pa la sogs pa bar chad nyid dag sel bar byed do/_/'dir gnyi ga la gnyi ga yod par shes par bya ste/_rab tu dbyung ba la yang mdzes pa dang /_yongs su dag pa gnyis ka dgos la/_rdzogs par bsnyen pa la yang mdzes pa dang yongs su dag pa gnyis ka dgos par
[\[267b\]]
[\[267b.1\]]bka' stsal to zhes bya bar shes par bya ba'o/_/rdzogs sangs rgyas kyis zhes bya ba ni yang dag par rdzogs pa'i sangs rgyas yin pa'i phyir te des so/_/rab mkhyen te zhes bya ba ni dngos po thams cad mngon par mkhyen pa'i phyir rab tu mkhyen te'o/_/bden pa'i mtshan gyis zhes
[\[267b.2\]]bya ba ni gang gi ming bden pa de ni bden pa'i mtshan te/_rdzogs sangs rgyas kyis zhes bya ba des so/_/bka' stsal to zhes bya ba ni gsungs pa'o/_/de'i 'og tu ci zhig bya zhe na/_de'i phyir de'i 'og tu bsgrub par bya ba thabs brjod pa dang bcas pa la nges par sbyar bar bya ste zhes
[\[267b.3\]]bya ba gsungs te/_bsgrub par bya ba zhes bya ba ni don gang gi phyir rab tu 'byung ba dang /_rdzogs par bsnyen pa dge sbyong gi tshul te/_tshe dang ldan pa khyod rdzogs par bsnyen zin gyi zhes bya ba'o/_/don de bsgrub par bya ba'i thabs gang zhe na/_bag yod pa zhes bya ba'o/_/de brjod pa dang
[\[267b.4\]]bcas pa la nges par sbyar bar bya ba ni sgrubs shig ces bya ba'o/_/bag yod pa sgrubs shig ces bya ba ni bag yod pa'i mtshan nyid dge ba'i chos bsgom pa'i thabs su gyur pa des sgrubs shig ces bya ba'i tha tshig ste/_de ltar yang de bzhin gshegs pa dgra bcom pa yang dag
[\[267b.5\]]par rdzogs pa'i sangs rgyas rnams kyis byang chub dang /_gzhan yang gang dag de lta bu dang mthun pa dge ba'i chos byang chub kyi phyogs rnams kyang bag yod pas 'thob po zhes gsungs pa'i phyir ro/_/'o na skyabs su 'gro ba med par ni mya ngan las 'das pa'i bsam pa
[\[267b.6\]]brtan po mi 'grub la/_mya ngan las 'das pa'i bsam pa brtan po med par ni sdom pa mi skye na 'dir rdzogs par bsnyen pa'i skabs su skyabs su 'gro bar khas blang ba'i tshig ci'i phyir mi brjod ce na/_rdzogs par bsnyen pa'i dus na ni rdzogs par bsnyen zhes bya ba'i sgra kho na las mya
[\[267b.7\]]ngan las 'das pa'i bsam pa brtan por rtogs par bya ste/_'di ltar rdzogs par bsnyen pa zhes bya ba la/_rdzogs pa zhes bya ba ni gnod pa thams cad dang bral ba phun sum tshogs pa thams cad rdzogs pa'i mya ngan las 'das pa yin la/_bsnyen pa zhes bya ba'i sgra ni nye ba'i tshig
[\[268a\]]
[\[268a.1\]]yin te/_des na dge slong gi sdom pa yang dag par blangs na bsam pa thams cad kyis mya ngan las 'das pa dang /_khad nye bar gyur pa ni rdzogs par bsnyen pa yin pas 'dir dge slong gi sdom pa yang dag par blang ba'i bsam pas ni mya ngan las 'das pa'i bsam
[\[268a.2\]]pa brtan po 'grub la/_mya ngan las 'das pa'i bsam pa brtan pos sdom pa skye bas 'dir rdzogs par bsnyen pa'i skabs su skyabs su 'gro bar khas blang ba'i tshig brjod par bya mi dgos so/_/dge slong rdzogs par bsnyen pa zhes bya ba'i cho ga rgya cher 'grel pa rdzogs so//_//
[\[268a.3\]]da ni gnas kyi skabs brjod par bya ste/_/de ni gnas pas gnas la ma zhus par bya ba mi bya ba dang /_gzhan yang gnas pas gnas kyi lhung bzed kyi las dang /_chos gos kyi las dang /_nad g.yog bya ba dang /_'gyod pa bstsal pa dang /_sdig pa can gyi lta ba'i rnam pa spang ba dang /_dge
[\[268a.4\]]'dun gyis nan tur gyi las bdun byed par 'dod pa dang /_nan tur gyi las bdun byas pa dge 'dun la bzod par gsol ba dang /_dge 'dun lhag ma'i ltung ba byung na yongs su gnas pa sbyin pa dang /_yongs su gnas pa spyad pa mgu bar bya ba sbyin pa dang /_mgu bar bya ba spyad pa 'gyur
[\[268a.5\]]par bya ba rnam pa bcu la brtson pa shas chen pos bsgrub par bya ba dang /_gnas kyis kyang gnas pa la zhu ba ma gtogs pa lhag ma bcu gsum po dag bya ba la brtson pa shas chen pos bsgrub par bya ba'o/_/de'i phyir/_bar sdom la/_ma zhus chos gos lhung bzed dang /_/nad g.yog
[\[268a.6\]]'gyod dang lta ba dang /_/nan tur bzod dang yongs gnas dang /_/mgu dang dbyung ba rnam pa bcu/_/zhes bya ba gsungs so/_/gnas pas gnas la ma zhus par bya ba mi bya'o zhes bya ba'i byung ba'i mtha' bstan pa'i phyir de dag de ltar rab tu byung zhing rdzogs par bsnyen pa na zhes bya
[\[268a.7\]]ba la sogs pa gsungs so/_/zhu bar mi byed/_yongs su zhu bar mi byed/_gus par mi byed ces bya ba ni las kyi mtha' chung ngu dang /_'bring dang /_chen po'am/_las kyi sbyor ba dang /_dngos dang /_mjug dang /_go rims bzhin no/_/lhan cig gnas pa zhes bya ba ni slob ma'o/_/
[\[268b\]]
[\[268b.1\]]nye gnas zhes bya ba ni gnas byin pa la sogs pas 'brel pa'o/_/kun du spyod pa'i zhes bya ba ni nyin gcig bzhin du tha snyad du bya ba la dgos pa'i'o/_/chos dag ces bya ba ni rjes su bsgrub par bya ba'i dngos po dag go/_/bca' bya ste zhes bya ba ni gzhag pa'am bstan par bya ste'o/_/ma
[\[268b.2\]]zhus pa zhes bya ba ni ma dris par ro/_/chag chag ces bya ba ni chus gdab pa'o/_/phyag dar zhes bya ba ni sa phyag pa'o/_/ba lang gi lci ba sar pas byug pa zhes bya ba ni de'i byug pas byugs pa'o/_/lhung bzed kyi las zhes bya ba ni sreg pa dang glan pa la sogs pa'o/_/chos gos kyi las
[\[268b.3\]]zhes bya ba ni drubs pa dang kha bsgyur ba la sogs pa'o/_/dge slong de 'dra ba zhes bya ba ni rab tu byung ba skyon chags pa ste/_tshul khrims 'chal ba pham par gyur pa zhes bya ba'i tha tshig go/_/de yang shes pa'am dogs pa'o/_/mkhos su dbab pa zhes bya ba ni gnas khang du 'jug tu gzhug
[\[268b.4\]]pa'o/_/'dag rdzas zhes bya ba ni lci skam gyi phye ma la sogs pa'o/_/so shing zhes bya ba ni so 'drud pa dang /_bad kan drang ba'i shing bu'o/_/bstabs pa zhes bya ba ni dbul ba'o/_/kha don zhes bya ba ni gnyis kyis kha don bya ba'o/_/dmigs kyis dri ba zhes bya ba ni don brjed
[\[268b.5\]]pa'i the tshom dri ba'o/_/ma zhus par las thams cad mi bya ste zhes bya ba ni gnas pas gnas la ma zhus par bya ba gang yang mi bya'o/_/de ltar spyir btang ba bstan nas/_da ni dmigs kyis bsal ba bstan pa'i phyir/_bshang ba dang /_gci ba dang /_so shing dor ba dang /_chu btung ba
[\[268b.6\]]dang /_nye 'khor dang bcas pa'i gtsug lag khang du mchod rten la phyag bya ba dang gtsug lag khang nas 'dom bzhi bcu rtsa dgu'i mtha' tshun chad du 'gro ba ni ma gtogs so zhes bya ba gsungs te/_de dag ni gnas pas gnas la ma zhus par bya bar gnang ngo /_/nye 'khor dang
[\[268b.7\]]bcas pa'i gtsug lag khang zhes bya ba ni nye 'khor dang bcas par gnas pa ste/_gtsug lag khang de na mchod rten gang yod pa de la phyag bya ba ni ma zhus par yang bya'o/_/gtsug lag khang gang na 'dru ba dang /_'tshed pa dang /_za ba la sogs pa'i bya bas khyab pa'i bgrod
[\[269a\]]
[\[269a.1\]]pa gang yod pa de ni gtsug lag khang de'i nye 'khor yin par rig par bya ste/_de na mchod rten gang yod pa de la phyag bya ba ni ma gtogs so zhes bya ba'i tha tshig go/_/gtsug lag khang nas 'dom bzhi bcu rtsa dgu'i mtha' tshun chad du 'gro bar zhes bya ba la/_
[\[269a.2\]]gtsug lag khang ni rnam pa gnyis su rig par bya ste/_ra bas bskor ba dang /_ra bas ma bskor ba'o/_/de la gal te gtsug lag khang ra bas bskor ba nas 'gro na ni de'i tshe ra ba'i phyi rol nas brtsams te 'dom bzhi bcu rtsa dgu'i mtha' tshun chad du 'gro bar bya'o/_/ra bas ma
[\[269a.3\]]bskor ba nas 'gro na ni gtsug lag khang gi rtsig drung nas brtsams te bgrang bar bya'o/_/de yang bcag pa bya ba'i phyir bstan pa yin gyi/_mchod rten la phyag bya ba'i phyir ni ma zhus par 'gro bar mi bya'o/_/gal te bcag pa'i bsam pa kho nas 'gron lam khar mchod rten la phyag 'tshal
[\[269a.4\]]bar byed na ni de'i tshe nyes par mi 'gyur ro zhes bya ba'i tha tshig go/_/'dir gnas pas gnas la ma zhus par bya ba mi bya'o zhes bya ba la/_gnas pas zhes bya ba ni slob ma dang nye gnas kyis so/_/gnas la zhes bya ba ni mkhan po dang slob dpon la'o/_/ma zhus par zhes bya ba ni ma
[\[269a.5\]]dris par ro/_/bya ba zhes bya ba ni chag chag dang /_phyag dar dang /_byug pa dang /_lhung bzed dang /_chos gos kyi las la sogs pa ste/_de mi bya ba'o/_/bya ba yang rnam pa gnyis te/_gang sbyor ba chen pos rtsom pa ni 'di lta ste/_lhung bzed dang /_chos gos kyi las la sogs pa ste/_de ni
[\[269a.6\]]ma zhus par mi bya'o/_/gang sbyor ba chung ngus de'i mod kho na la bya ba ni 'di lta ste/_gtam 'dre pa dang /_phebs par smras pa dang /_phan tshun kun dga' bar bya ba dang /_lan gdab pa dang /_'ongs pa legs so zhes pa la sogs pa dang /_lag pa chur smyug pa dang /_rkang lag dag la byug pa
[\[269a.7\]]dang /_gos la rdul chags pa sprug pa dang /_de lta bu la sogs pa ste de ni ma zhus par yang bya ste/_de dag zhus na bzhad gad kyi gzhir gyur pa'i phyir ro/_/dge slong tshul khrims 'chal ba'i yul la ni de dag thams cad kyang zhu bar bya ba yin te/_slob dpon dang /_mkhan po dang /_dge
[\[269b\]]
[\[269b.1\]]slong nang pa la ni ma gtogs so/_/da ni gnas pa'i tshul khrims brjod par bya ste/_de'i phyir 'di lta ste zhes bya ba la sogs pa gsungs te/_'di dag ni srid pa yin gyi 'byung ba'i mtha' las gyur pa ni ma yin no/_/nye bar gnas par gyur na zhes bya ba ni byung bar gyur na'o/_/e ma'o bdag
[\[269b.2\]]cag gis zhes bya ba ni 'dod pa'i tshul gyis sgrub par byed pa ston to/_/bya'o zhes bya ba ni bdag nyid kyis so/_/byad du gzhug go zhes bya ba ni gzhan no/_/de ltar brtson pa shas chen po bsgrub par bya ba ni 'bad pa chen po rab tu bsgrub par bya ba ste/_nan tan bya'o zhes bya ba'i tha tshig go/_/
[\[269b.3\]]nad g.yog ces bya ba ni 'phrod pa dang /_sman sbyin pa la sogs pa'o/_/'gyod pa zhes bya ba ni yid la gcags pa ste/_nyes byas la sogs pa'i ltung ba lhag par spyad pa'i phyir yid la gcags pa skyes pa gang yin pa'o/_/sdig pa can gyi lta ba'i rnam pa zhes bya ba la sdig pa can zhes bya ba ni
[\[269b.4\]]rnam par smin pa mi 'dod pa'o/_/lta ba'i rnam pa zhes bya ba ni rtag pa dang chad pa'i mthar lta ba la sogs pa'i rnam pa ste bcom ldan 'das kyis bar du gcod pa'i chos su gsungs pa gang dag yin pa de dag ni bar du gcod par mi 'gyur ro zhes bya ba dang /_de lta bu la sogs pa lta
[\[269b.5\]]ba'i rnam pa dag go/_/nan tur gyi las zhes bya ba ni chad pa'i las te/_yongs su dag pa'i sa nas nyams par byas te sa 'og mar 'jog par byed pa'i phyir ro/_/bsdigs pa'i las zhes bya ba ni dge slong dmar ser can dag la sogs pa gang zag 'thab khrol byed pa la gsol
[\[269b.6\]]ba dang bzhi'i las kyis bsdigs par bya ba'o/_/smad pa'i las zhes bya ba ni dge slong dge ldan la sogs pa gang zag dge 'dun lhag ma'i ltung ba rgyun du 'byin zhing snga ma phyir ma bcos par yang dang yang du 'byin pa la gsol ba dang bzhi'i las kyis smad par bya ba'o/_/bskrad pa'i las
[\[269b.7\]]zhes bya ba ni dge slong 'gro mgyogs dang na pa so la sogs pa gang zag khyim sun 'byin pa ma btang ba dang /_de'i phyir 'du ba mi sbyin pa dang /_skabs mi sbyin pa dang /_lhung ba ma mthong zhes zer ba la gsol ba dang bzhi'i las kyis bskrad par bya ba'o/_/phyir 'gyed pa'i las zhes
[\[270a\]]
[\[270a.1\]]bya ba ni dge slong dam pa la sogs pa gang zag khyim pa la brnyas thabs byed pa la gsol ba dang bzhi'i las kyis phyir 'gyed par bya ba'o/_/ma mthong bas gnas nas dbyung ba'i las zhes bya ba ni dge slong 'dun pa la sogs pa gang zag ltung ba ma mthong zhes
[\[270a.2\]]zer zhing phyir bcos pa rjes su sgrub par mi 'dod pa la gsol ba dang bzhi'i las kyis gnas nas dbyung bar bya ba'o/_/phyir mi 'chos pas gnas nas dbyung ba'i las zhes bya ba ni dge slong 'dun pa la sogs pa'i gang zag ltung ba grags pa phyir ma bcos pa bsdam pas phyir bcos
[\[270a.3\]]su mi rung ba chos bzhin du phyir mi 'chos pa la gsol ba dang bzhi'i las kyis gnas nas dbyung bar bya'o/_/sdig pa can gyi lta ba'i rnam pa mi gtong bas gnas nas dbyung ba'i las zhes bya ba ni dge slong 'chi ltas la sogs pa gang zag sdig pa can gyi lta ba'i rnam pa mi gtong
[\[270a.4\]]ba la gsol ba dang bzhi'i las kyis gnas nas dbyung bar bya ba'o/_/byed 'dod par gyur na zhes bya ba ni byed par rtsom na'o/_/nan tur gyi las 'di lta bu byas pa zhes bya ba ni byas zin par gyur pa ste/_de dag la dge 'dun gyis bzod pa bya ba'o zhes brtson pa shas chen po bsgrub
[\[270a.5\]]par bya'o zhes bya bar sbyar ro/_/nan tur gyi las byas pa ji ltar gyur pa dag la dge 'dun gyis bzod par bya zhe na/_gshe ba dang khro ba dang spyo ba nyid mi 'dzin pa dang /_dge 'dun gyi rnyed pa med pa dang /_gnas med par bya bar sems pa nyid mi 'dzin pa dang /_bla'i grwa dang /_
[\[270a.6\]]'og zur dang /_nye du'i gang zag rten nyid du mi 'dzin pa dang /_dge 'dun rten ma yin pa nyid du mi 'dzin pa dang /_khyim pa dang mu stegs can gyi rgyal mtshan 'chang bar mi byed pa dang /_mu stegs can la brten pa dang /_cho ga ma yin pa spyod par mi byed pa dang /_dge slong gi bslab
[\[270a.7\]]pa dag la mi slob par mi byed/_skra 'greng bar 'gyur/_skra 'phyar bar gyur cing dge 'dun la spu snyol bar byed/_'byung bar bskyod/_mtshungs pa nye bar ston pa mtshams kyi nang du 'ongs te bzod pa gsol zhing rgyu gang gis nan tur gyi las byas pa de yang spang ba dag la bzod pa bya'o zhes
[\[270b\]]
[\[270b.1\]]brtson pa shas chen pos bsgrub par bya'o zhes bya bar sbyar ro/_/de la skra 'greng bar gyur ces bya ba ni skra dag gyen du rnam par 'greng par gyur pa nyid do/_/skra 'phyar bar gyur ces bya ba ni skra dag thad kar rnam par 'phyar ba nyid do/_/de gnyis kyis ni sma bab pa nyid du bstan pa yin te/_'di ltar sma bab pa ni
[\[270b.2\]]skra 'greng bar gyur pa dang /_skra 'phyar bar gyur pa yin no zhes grags pa'i phyir ro/_/dge 'dun la spu snyol bar byed ces bya ba ni dge 'dun gyi yul la spu 'khums par byed pa'o/_/des ni rgyags pa med pa nyid du bstan te 'di ltar rgyags pa dang bcas pa ni spu dag te por shin tu spungs par
[\[270b.3\]]ston pa'i phyir ro/_/'byung bar bskyod ces bya ba ni nan tur kyi las byas pa nyid ces bya ba rigs pa ma yin pa dag pa ma yin pa smad pa zhes bya ba'i gnas skabs kyi bye brag de nas rnam par dag pa'i lam du gnas par 'byung ba sgrub par bskyod pa'o/_/mtshungs par nye bar ston zhes bya
[\[270b.4\]]ba la/_mtshungs pa zhes bya ba ni yang dag pa nyid du gyur par 'jug pa ste/_dge 'dun dang 'dre zhing dge 'dun dang lhan cig mtshungs par 'jug pa'o/_/der nye bar ston pa ni gang gis 'di bdag cag dang mtshungs par gyur to zhes bya bar shes par 'gyur bar lus 'dun pa dang bcas pa dang /_
[\[270b.5\]]rjes dang bcas pas mnyen zhing rjes su mthun pa'i bya ba dang /_mdza' bar gyur pa'i spyod pa dang ldan zhing gus pa dang rjes gnyis kyis bdag nyid du gyur pa'i nang du gnas shing tha dad du gyur pa las phyir mi ldog par ston pa'o/_/mtshams kyi nang du 'ongs te zhes bya ba ni dge 'dun gyi
[\[270b.6\]]mtshams kyi nang du 'ongs te'o/_/bzod pa gsol zhing zhes bya ba ni dge 'dun la bzod pa gsol ba'i bsngags pa lan gsum zlos shing ngo /_/rgyu gang gis nan tur gyi las byas pa de yang spong ba zhes bya ba ni 'thab krol byed pa nyid la sogs pa'i rgyu gang gis de la bsdigs pa la sogs
[\[270b.7\]]pa'i nan tur gyi las byas par gyur pa'i rgyu de las phyir ldog pa'o/_/de lta bu dag la dge 'dun gyis gsol ba dang gnyis kyi las kyis bzod par bya'o zhes brtson pa shas chen pos bsgrub par bya'o/_/yongs su gnas pa zhes bya ba ni dge 'dun lhag ma'i ltung ba byung ba la bcas pa'i
[\[271a\]]
[\[271a.1\]]rgyu'i chad pa'i las kyi bye brag byed du gzhug pa'o/_/gzhi nas yongs su gnas pa zhes bya ba ni yongs su gnas pa byed bzhin pa las yang bar du de dang mthun pa'i dge 'dun lhag ma byung ba la yongs su gnas pa gzhi nas brtsams te byed du gzhug pa'o/_/'di la
[\[271a.2\]]yang yang gzhi nas blangs te yongs su gnas pa yang yod de de ni gzhi nas yongs su gnas pa byed bzhin pa las yang bar du de dang mthun pa'i dge 'dun lhag ma byung ba la yongs su gnas pa yang gzhi nas bslang ste byed du gzhug pa'o/_/mgu bar bya ba zhes bya ba ni yongs su gnas pa spyad zin pa
[\[271a.3\]]las dbyung ba'i rgyur zhag drug chad pa'i las kyi bye brag du gzhug pa'o/_/gzhi nas mgu bar bya ba zhes bya ba ni mgu ba la spyod bzhin pa las yang bar du de dang mthun pa'i dge 'dun lhag ma byung ba la mgu bar bya ba gzhi nas brtsams te byed du gzhug pa'o/_/'di la yang yang gzhi nas
[\[271a.4\]]bslang ste mgu bar bya ba yang yod de/_de ni gzhi nas mgu bar bya ba byed bzhin pa las yang bar du de dang mthun pa'i dge 'dun lhag ma byung ba la mgu bar bya ba yang gzhi nas bslang ste byed du gzhug pa'o/_/dbyung ba zhes bya ba ni dge 'dun lhag ma'i ltung ba'i zug rngu dbyung ba ste/_ltung
[\[271a.5\]]ba las bslang ba zhes bya ba'i tha tshig go/_/gnas pa'i tshul khrims bstan nas/_da ni gnas kyi tshul khrims brjod par bya ste de'i phyir dge slong lhan cig gnas pa dang nye gnas rnams kyis mkhan po dang slob dpon dag la ji ltar bsgrub par bya ba de bzhin du mkhan po dang slob dpon dag gis
[\[271a.6\]]kyang lhan cig gnas pa dang nye gnas rnams la bsgrub par bya ste/_zhu ba ni ma gtogs so zhes bya ba gsungs te/_gnas nas gnas kyi lhung bzed kyi las la sogs pa rnam pa bcu la brtson pa shas chen pos bsgrub par bya ba de bzhin du gnas kyi gnas pa'i lhung bzed kyi las la sogs pa
[\[271a.7\]]rnam pa bcu po de dag la brtson pa shas chen pos bsgrub par bya ste/_ma zhus par bya ba mi bya'o zhes bstan pa 'ba' zhig bstan pa ma gtogs so/_/gnas pas gnas pa la ma zhus par bya ba mi bya'o zhes bstan pa de'i zhar la rdzogs par bsnyen nas ji srid lon pa yon tan du ma dang ldan
[\[271b\]]
[\[271b.1\]]pas mkhan po nyid la sogs pa bya bar gnang ba dang mi gnang ba'i byung ba'i mtha' dang bye brag bstan pa'i phyir sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra bar dbyar gnas par zhal gyis bzhes so zhes bya ba la sogs pa gsungs
[\[271b.2\]]so/_/de la rgyal byed kyi tshal zhes bya ba ni rgyal bu rgyal byed ces bya ba las bye ba bkram pas nyos pa'i skyed mos tshal lo/_/mgon med zas sbyin gyi kun dga' ra bar zhes bya ba ni khyim bdag mgon med zas sbyin zhes bya bas der gtsug lag khang brtsegs par ro/_/dbyar gnas par
[\[271b.3\]]zhal gyis bzhes so zhes bya ba sngags sngon du btang bas dbyar gnas gcig tu gnas par zhal gyis bzhes pa'o/_/ljongs su zhes bya ba ni yul gzhan du'o/_/lo gcig lon na zhes bya ba ni rdzogs par bsnyen nas so/_/lhan cig gnas pa zhes bya ba ni phyis der 'gyur ba'i ming smos
[\[271b.4\]]pa yin no/_/lo gnyis lon pa zhes bya ba ni de'i tshe na tshe dang ldan pa nye sde rdzogs par bsnyen nas lo gnyis lon pa'o/_/mtha' gcig tu zhes bya ba ni phyogs gcig tu'o/_/'dug go zhes bya ba ni 'greng bzhin du sdod pa'o/_/dang po kho nar zhes bya ba ni thog ma kho nar ro/_/tshogs
[\[271b.5\]]bsdu bar bsams zhes bya ba ni lo gcig lon pa kho nas 'khor nye bar gzhag pa'i phyir bsam pa byas pa'o/_/rab tu 'byung bar mi bya rdzogs par bsnyen par mi bya zhes bya ba ni mkhan po nyid mi bya ba'o/_/gnas sbyin par mi bya/_dge tshul nye bar gzhag par mi bya ba zhes bya ba ni gnas
[\[271b.6\]]nyid mi bya ba'o/_/dge tshul nye bar gzhag par mi bya zhes bya ba ni sngags sngon du btang ste gnas sbyin par mi bya'o/_/kha cig na re nye bar gzhag pa zhes bya ba'i sgra ni sngags med par nye bar gzhag pa la bya ste/_'di ltar gnas sbyin pa zhes gsungs pa'i 'og kho nar dge tshul nye bar
[\[271b.7\]]gzhag pa gsungs pas/_bcom ldan 'das kyis de dang de dag dge tshul nye bar gzhag pa sngags med par yang gnang bas 'dir ni 'di nyid yin par gzung ste/_gzhan du gnas sbyin par gsungs pa'i 'og tu dge tshul nye bar gzhag par bya zhes gsungs pa'i tshig de don med
[\[272a\]]
[\[272a.1\]]pa'i skyon du 'gyur ro/_/bdag nyid kyang mi gnas par 'dug par mi bya'o zhes bya ba ni rang yang gzhan la gnas ma bcas par 'dug par mi bya'o/_/lo bcu lon pas zhes bya ba ni rdzogs par bsnyen nas lo bcu tshang ba'o/_/bye brag med par zhes bya ba ni bye brag ma
[\[272a.2\]]rtogs par ro/_/de nyid bstan pa'i phyir byis pa zhes bya ba la sogs pa gsungs te/_byis pa zhes bya ba ni mdo sde dang /_'dul ba dang /_chos mngon pa dag la blo ma byang ba'o/_/rmongs pa zhes bya ba ni de dag la blo sbyong ba na byang bar mi nus pa'o/_/mi gsal ba zhes bya ba ni 'dul ba'i
[\[272a.3\]]don gyi de kho na nyid bsgrub par mi nus pa'o/_/mi mkhas pa zhes bya ba ni 'dul ba'i don nyid ma 'dres par gzhag pa la mi mkhas pa'o/_/yang na de dag ni lhan cig skyes pa dang thos pa dang bsams pa dang bsgoms pa las byung ba'i shes rab dang bral ba ste go rims bzhin no/_/kye ma zhes
[\[272a.4\]]bya ba ni mi srid par bstan pa'i tshig yin no/_/ma dul ba zhes bya ba ni lus kyis so/_/de ni gnas med pa zhes bya ba ni de lta bu mi srid la zhes bya ba'i tha tshig go/_/ma zhi ba zhes bya ba ni ngag gis so/_/ma grol ba zhes bya ba ni 'dod chags dang zhe sdang dang gti mug dag las so/_/yongs
[\[272a.5\]]su mya ngan las ma 'das pa zhes bya ba ni de las gzhan pa'i nyon mongs pa ma zhi ba'o/_/yang na de dag ni dbang po sdom pa dang /_yid sdom pa dang /_'phags pa'i lam dang dgra bcom pa nyid med pa ste go rims bzhin no/_/'dam las ma rgal ba zhes bya ba ni/_tshul khrims 'chal ba'i 'dam
[\[272a.6\]]las so/_/rgan zhugs zhes bya ba ni yun ring zhig lon nas rab tu byung ba'o/_/gzhan mu stegs can zhes bya ba ni chos 'dul ba 'di las gzhan pa'i mu stegs can khas blangs pa'o/_/dus dang dus su zhes bya ba ni dang po'i dus dang /_'brel ba'i dus gzhan du'o/_/gdams ngag ces
[\[272a.7\]]bya ba ni gnod pa dgag pa'o/_/rjes su bstan pa zhes bya ba ni phan pa la gzhug pa'o/_/yang na de gnyis ni lam bsgom pa bstan pa dang bya ba dang ni mi bya ba ni bslab pa ste go rims bzhin no/_/nyams par gyur ces bya ba ni khyim pa'i sdug bsngal gyi nang du 'bab pa khas blangs pa ste/_dge
[\[272b\]]
[\[272b.1\]]slong gi dngos po las nyams shing /_khyim par babs zhes bya ba'i tha tshig go/_/lo bcu lon pa chos lnga dang ldan pas zhes bya ba ni dge slong rdzogs par bsnyen nas lo bcu lon pa nyid kyis mkhan po nyid dang gnas nyid dang mi gnas par 'dug pa nyid bya ba ma yin te/_rdzogs par bsnyen nas lo bcu
[\[272b.2\]]lon du zin kyang gal te 'og nas 'byung ba'i yon tan lhan cig sbyar ba'i lnga pa nyi shu rtsa gcig po dag las lnga pa gcig dang yang mi ldan na de mkhan po nyid dang gnas nyid dang mi gnas par 'dug pa nyid mi bya'o/_/gang rdzogs par bsnyen nas lo bcu yang lon la lnga pa gcig dang yang ldan na/_des ni
[\[272b.3\]]mkhan po nyid dang gnas nyid dang mi gnas par 'dug pa nyid kyang bya'o zhes bya ba'i tha tshig go/_/de'i phyir rab tu dbyung bar bya/_rdzogs par bsnyen par bya/_gnas sbyin par bya/_dge tshul nye bar gzhag par bya zhing bdag nyid kyang mi gnas par 'dug par bya'o zhes bya ba gsungs
[\[272b.4\]]so/_/lnga pa nyi shu rtsa gcig gang zhe na/_lo bcu lon pa dang /_nad g.yog dang /_'gyod pa skyes pa sel ba dang /_sdig pa can gyi lta ba'i rnam pa byung ba spong ba dang /_gnas mngon par mi dga' ba dor bar byed dam byed du 'jug nus la zhes gsungs pa ni lnga pa gcig yin no/_/de la lo
[\[272b.5\]]bcu lon pa zhes bya ba ni rdzogs par bsnyen nas lo bcu lon pa'am lhag pa ste/_de ni 'dir lnga pa dang po'i yan lag dang po yin te/_des 'dul ba la gnas pa'i don nyid kyang bstan to/_/lnga po lhag ma rnams kyis ni yul yin par ston te/_gang la lo bcu lon pa nyid dang /_'dul
[\[272b.6\]]ba la gnas pa'i don nyid gnyis po de dag yod pa des ni mkhan po nyid la sogs pa gsum po dag bya ste/_'di ltar de ni mkhan po nyid la sogs pa dag gi gtso bo'i rgyu yin pa'i phyir ro/_/slob pa nyid la sogs pa'i yan lag lhag ma ni bye brag tu gyur pa nyid yin te/_de med kyang
[\[272b.7\]]mkhan po nyid la sogs pa'i rgyur rung bas de'i phyir lo bcu lon pa nyid dang 'dul ba la gnas pa'i don nyid ni bzla bar bya ba ma yin pa'i yan lag yin no/_/don 'di bstan pa'i phyir dang por lo bcu lon pa nyid smos so/_/nad g.yog ces bya ba 'dis ni snying rje dang ldan pa nyid
[\[273a\]]
[\[273a.1\]]dang /_sdug bsngal la ji mi snyam pa nyid bstan te/_gang la de gnyis yod pa des ni nad g.yog byed par nus so/_/'gyod pa skyes pa sel ba zhes bya ba ni bya ba 'dis ci bdag ltung ba dang bcas par gyur tam 'on te ma yin zhes 'gyod par gyur pa de bsal ba ste/_
[\[273a.2\]]de byed dam byed du 'jug pa yin no/_/yan lag 'dis ni 'dul ba la gnas pa'i don nyid bstan te/_'di ltar gang la la zhig gis ltung ba dang /_ltung ba ma yin pa mngon par shes shing de las bslang ba yang mngon par shes pa des ni de dag gi 'gyod pa sel ba kho na yin pa'i phyir ro/_/sdig
[\[273a.3\]]pa can gyi lta ba'i rnam pa byung ba spong ba zhes bya ba la sogs pas ni chos mngon pa la mkhas pa nyid bstan to/_/gnas mngon par mi dga' ba dor ba zhes bya ba la sogs pas ni bsam pa shes pa nyid bstan to/_/'di ltar 'dir byed du 'jug pa zhes bya ba smos mod kyi 'on kyang gang la yan
[\[273a.4\]]lag bzhi po de dag rang gis byed pa'i mthu med na gzhan byed du gzhug pa'i mthu yod du zin kyang des gsum po de dag mi bya ste/_de lta ma yin du zin na 'dul ba la gnas pa'i don nyid ces bya ba'i yan lag bzla bar bya ba ma yin pa de yang bzlas par 'gyur ro/_/gal te de lta na
[\[273a.5\]]byed du gzhug pa zhes bya ba smos pa ci'i phyir zhe na/_gdul pa la ltos pa'i phyir te/_la la gdul ba ni la las nus kyi thams cad kyis thams cad nus pa ni ma yin pa'i phyir ro/_/tshul khrims dang ldan pa dang /_mang du thos pa dang /_mdo sde 'dzin pa dang /_'dul ba 'dzin pa dang /_ma mo
[\[273a.6\]]'dzin pa'o zhes bya ba ni lnga pa gnyis pa'o/_/de la tshul khrims dang ldan pa zhes bya ba ni gang la tshul khrims yod pa de ni tshul khrims dang ldan pa ste/_'di la tshul khrims 'chal ba'i skabs med pa'i phyir des na 'di ni dge ba zhes bya bar shes pa de ni tshul khrims dang ldan pa nyid yin par
[\[273a.7\]]rig par bya'o/_/mang du thos pa zhes bya ba ni gang la mang du thos pa yod pa de ni mang du thos pa ste/_bstan bcos mang po shes pa nyid do/_/'di man chad lnga pa gang la mdo sde dang 'dul ba dang /_ma mo'i sde snod mngon par shes pa nyid yod pa der ni mang du thos pa nyid gzhan gyi bstan bcos kyi
[\[273b\]]
[\[273b.1\]]yul can yin no/_/gang du sde snod mngon par shes pa ma bsdus pa dar ni mang du thos pa nyid rang gi grub pa'i mtha'i yul can yin par rig par bya'o/_/mdo sde 'dzin pa dang /_'dul ba 'dzin pa dang /_ma mo 'dzin pa zhes bya ba ni mdo sde la sogs pa gzung ba mi brjed pa'o/_/tshul khrims dang
[\[273b.2\]]ldan pa dang /_mang du thos pa dang /_mdo sde la mkhas pa dang /_'dul ba la mkhas pa dang /_ma mo la mkhas pa zhes bya ba ni lnga pa gsum pa'o/_/de la mdo sde la sogs pa la mkhas pa zhes bya ba ni sde snod gsum phan tshun 'brel pas 'dres par gnas pa la so sor gnas par nus
[\[273b.3\]]pa'o/_/tshul khrims dang ldan pa dang /_mang du thos pa dang /_mdo sde rig pa dang /_'dul ba rig pa dang /_ma mo rig pa zhes bya ba ni rnam pa bzhi pa'o/_/de la mdo sde la sogs pa rig pa zhes bya ba ni mngon sum dang rjes su dpag pa'i tshad ma gnyis dang /_lung gi mdo sde la sogs
[\[273b.4\]]pa sbyor nus pa'o/_/tshul khrims dang ldan pa dang /_mang du thos pa dang /_mdo sde la gsal ba dang /_'dul ba la gsal ba dang /_ma mo la gsal ba zhes bya ba ni lnga pa lnga pa'o/_/de la mdo sde la sogs pa la gsal ba zhes bya ba ni lung dang rig pa gnyis kyis mdo sde la sogs pa sbyar
[\[273b.5\]]te/_gzhan la go bar byed nus pa gang yin pa'o/_/tshul khrims dang ldan pa dang /_mang du thos pa dang /_mdo sde 'dzin du 'jug nus pa dang /_'dul ba 'dzin du 'jug nus pa dang /_ma mo 'dzin du 'jug nus pa zhes bya ba ni lnga pa drug pa'o/_/de la mdo sde la sogs pa 'dzin du 'jug
[\[273b.6\]]nus pa zhes bya ba ni sde snod de dag don gyi bdag nyid kyis gzhan 'dzin du gzhug cing go bar byed nus pa nyid do/_/de ni sde snod mngon par shes pa nyid de kho na'i bye brag gzhan yin te/_de lta ma yin du zin na gal te de rang gis mngon par mi shes par ji ltar don gyi bdag nyid kyis gzhan 'dzin du
[\[273b.7\]]gzhug par nus pa dang /_'dul ba la gnas pa'i don nyid kyang shin tu bzlas par 'gyur ro/_/de lta bas na sde snod mngon par shes pa'i gang zag nyid kyis gzhan la go bar byed nus pa gang yin pa de ni de'i brjod pa yin par rig par bya'o/_/tshul khrims dang ldan pa dang /_mang du
[\[274a\]]
[\[274a.1\]]thos pa dang lhag pa'i tshul khrims kyi bslab pa la slob pa dang /_lhag pa'i sems kyi bslab pa la slob pa dang /_lhag pa'i shes rab kyi bslab pa la slob pa dang zhes bya ba ni lnga pa bdun pa'o/_/de la lhag pa zhes bya ba'i sgra ni lhag pa'i don dang dbang du byas pa'i don to/_/
[\[274a.2\]]tshul khrims zhes smos pas de ni 'dul bar gtogs pa'i bslab pa'i gzhi thams cad bzung ba yin no/_/sems zhes smos pas ni bsam gtan bzhi po dag bzung ste/_de dag ni sems 'dul bar byed pa yin pa'i phyir ro/_/shes rab ces smos pas ni zag pa med pa'i lam bzung ngo /_/
[\[274a.3\]]slob pa zhes bya ba ni slob par byed pa'o/_/tshul khrims dang ldan pa dang /_mang du thos pa dang /_lhag pa'i tshul khrims kyi bslab pa la slob tu 'jug nus pa dang /_lhag pa'i sems kyi bslab pa la slob tu 'jug nus pa dang /_lhag pa'i shes rab kyi bslab pa la slob tu 'jug nus
[\[274a.4\]]pa zhes bya ba ni lnga pa brgyad pa'o/_/'di ni snga ma nyid kyi bye brag yin par rig par bya ste/_'di ltar rang nyid lhag pa'i tshul khrims la sogs pa la ma bslab par gzhan slob tu 'jug nus pa ni 'ga' yang med pa'i phyir te/_bdag nyid ma dul bar gzhan 'dul bar byed pa ni gnas med
[\[274a.5\]]do zhes gsungs pa'i phyir ro/_/slob tu 'jug nus pa zhes bya ba ni gzhan lhag pa'i tshul khrims la sogs pa la slob tu 'jug nus pa nyid do/_/tshul khrims dang ldan pa dang /_mang du thos pa dang /_lhag pa'i spyod pa la slob pa dang /_lhag pa'i 'dul ba la slob pa dang /_lhag pa'i
[\[274a.6\]]so sor thar pa la slob pa zhes bya ba ni lnga pa dgu pa'o/_/de la lhag pa'i spyod pa zhes bya ba ni 'dul ba las 'gro ba dang 'ong ba la sogs pa yin par gsungs te/_rtag tu lhag par spyad pa yin pa'i phyir ro/_/lhag pa'i 'dul ba zhes bya ba ni so sor thar pa'i bslab pa'i rnam par bshad
[\[274a.7\]]par gyur pa rnam par 'byed pa dang gzhi dang phran tshegs la sogs pa'o/_/lhag pa'i so sor thar pa zhes bya ba ni so sor thar par gtogs pa'i bslab pa'i gzhi rnams so/_/tshul khrims dang ldan pa dang /_mang du thos pa dang /_lhag pa'i spyod pa la slob tu 'jug nus pa
[\[274b\]]
[\[274b.1\]]dang /_lhag pa'i 'dul ba la slob tu 'jug nus pa dang /_lhag pa'i so sor thar pa la slob tu 'jug nus pa zhes bya ba ni lnga pa bcu pa'o/_/'di yang snga ma de nyid kyi bye brag yin par rig par bya ste/_'di ltar rang nyid lhag pa'i spyod pa la sogs pa la ma bslabs par gzhan slob tu 'jug nus pa ni
[\[274b.2\]]'ga' yang med pa'i phyir ro/_/slob tu 'jug nus pa zhes bya ba ni gzhan lhag pa'i spyod pa la sogs pa la slob tu 'jug nus pa nyid do/_/dad pa phun sum tshogs pa dang /_tshul khrims phun sum tshogs pa dang /_thos pa phun sum tshogs pa dang /_gtong ba phun sum tshogs pa dang /_shes
[\[274b.3\]]rab phun sum tshogs pa zhes bya ba ni lnga pa bcu gcig pa'o/_/de la dad pa zhes bya ba ni dkon mchog gsum la sogs pa dag la sems dang ba'i mtshan nyid do/_/tshul khrims zhes bya ba ni rang bzhin dang bcas pa'i kha na ma tho ba dang bcas pa spong ba'i mtshan nyid do/_/thos pa zhes bya ba smos pas ni
[\[274b.4\]]'dir 'dul ba bzung ba yin te/_'dul ba la gnas pa'i don nyid shin tu bzla bar bya ba ma yin pa'i phyir ro/_/gtong ba zhes bya ba ni ma chags pa'i ngo bo nyid do/_/shes rab ces bya ba ni chos rab tu rnam par 'byed pa'o/_/phun sum tshogs pa zhes bya ba dad pa la sogs pas phun sum tshogs
[\[274b.5\]]pa ni dad pa la sogs pa phun sum tshogs pa ste ldan pa zhes bya ba'i tha tshig go/_/tshul khrims phun sum tshogs pa dang /_ting nge 'dzin phun sum tshogs pa dang /_shes rab phun sum tshogs pa dang /_rnam par grol ba phun sum tshogs pa dang /_rnam par grol ba shes pa dang mthong ba phun sum
[\[274b.6\]]tshogs pa zhes bya ba ni lnga pa bcu gnyis pa'o/_/'dir yang tshul khrims phun sum tshogs pa zhes smos pas ni 'dul ba mngon par shes pa nyid ston to/_/ting nge 'dzin zhes bya ba ni sems rtse gcig pa'i mtshan nyid de/_'dis sems dang sems las byung ba dag ting nge 'dzin du byed pa'i phyir ro/_/
[\[274b.7\]]shes rab ces bya ba ni 'dir yang chos rab tu rnam par 'byed pa'i mtshan nyid do/_/rnam par grol ba zhes bya ba ni nyon mongs pa spangs pa ste/_'dir ni mi slob pa'i rnam par grol ba la bya'o/_/rnam par grol ba'i shes pa dang /_mthong ba zhes bya ba ni rnam par grol ba shes pa dang /_mthong ba
[\[275a\]]
[\[275a.1\]]ste/_rnam par grol ba shes pa ni zad pa dang mi skye ba shes pa zhes bya ba'o/_/de mthong ba ni mi slob pa'i lta ba'o/_/tshul khrims dang ldan pa dang /_thos pa dang /_brtson 'grus brtsams pa dang /_shes rab dang ldan pa dang /_dran pa dang ldan pa zhes bya ba ni lnga pa bcu gsum
[\[275a.2\]]pa'o/_/brtson 'grus brtsams pa zhes bya ba ni dge ba dang mi dge ba'i chos bskyed pa dang /_dgag par byas pa la sogs pa'o/_/dran pa dang ldan pa zhes bya ba ni dran pa nye bar gzhag pa dang ldan pa'o/_/tshul khrims dang ldan pa dang /_mang du thos pa dang /_brtson 'grus brtsams pa dang /_
[\[275a.3\]]shes rab dang ldan pa dang /_nang du yang dag gzhag pa zhes bya ba ni lnga pa bcu bzhi pa'o/_/nang du yang dag gzhag pa zhes bya ba ni rab tu dben par gyur pa nyid ces bya ba'i tha tshig go/_/tshul khrims dang ldan pa dang /_mang du thos pa dang /_brtson 'grus brtsams pa dang /_shes rab dang ldan pa
[\[275a.4\]]dang /_mnyam par gzhag pa zhes bya ba ni lnga pa bco lnga pa'o/_/mnyam par gzhag pa zhes bya ba ni mi rgod pa nyid ces bya ba'i tha tshig go/_/thams cad du yang mang du thos pa nyid ces smos pas ni 'dul ba la gnas pa'i don nyid ston to/_/slob pa'i tshul khrims kyi phung po dang /_ting nge 'dzin
[\[275a.5\]]gyi phung po dang /_shes rab [(]gyi [,]kyi [)]phung po dang /_rnam par grol ba'i phung po dang /_rnam par grol ba'i shes pa dang mthong ba'i phung po dang ldan pa zhes bya ba ni lnga pa bcu drug pa'o/_/slob pa zhes bya ba ni zag pa med pa'i lam gyi nyon mongs pa spang ba'i phyir slob pa'i ngang tshul can te/_slob pa
[\[275a.6\]]zhes bya ba'i sgra ni rgyur 'jug pa yin pas slob pa zhes bya ba'o/_/slob pa'i tshul khrims kyi phung po zhes bya ba ni gang zag bdun gyi rgyud la yod pa'i slob pa'i sdom pa zag pa med pa'o/_/slob pa'i ting nge 'dzin gyi phung po zhes bya ba ni 'phags pa'i gang zag bdun gyi rgyud la skyes pa slob pa'i ting
[\[275a.7\]]nge 'dzin zag pa med pa'o/_/slob pa'i shes rab kyi phung po zhes bya ba ni 'phags pa'i gang zag gi rgyud las byung ba slob pa'i yang dag pa'i lta ba zag pa med pa'o/_/slob pa'i rnam par grol ba'i phung po zhes bya ba ni slob pa yid la byed pa dang /_mtshungs par ldan pa slob pa'i mos pa'o/_/slob
[\[275b\]]
[\[275b.1\]]pa'i rnam par grol ba shes pa dang mthong ba'i phung po zhes bya ba ni bslab par bya ba mos par bya ba zhes bya ba'i rnam par grol bar gyur na shes pa dang mthong ba 'byung ba ste/_slob pa'i chos shes pa la sogs pa ni shes pa'o/_/chos shes pa'i bzod pa la sogs pa shes rab ni mthong ba ste/_de'i
[\[275b.2\]]phyir rnam par grol ba shes pa dang mthong ba zhes bya ba'o//_//bam po dgu pa/_mi slob pa'i tshul khrims kyi phung po dang /_ting nge 'dzin gyi phung po dang /_shes rab kyi phung po dang /_rnam par grol ba'i phung po dang /_rnam par grol ba'i shes pa dang /_mthong ba'i phung po dang ldan pa
[\[275b.3\]]zhes bya ba ni lnga pa bcu bdun pa'o/_/mi slob pa zhes bya ba ni nyon mongs pa spangs pa'i phyir mi slob pa ste dgra bcom pa nyid do/_/'dis ni dgra bcom pa'i rgyud la yod pa'i tshul khrims la sogs pa'i yan lag lnga po de dag nyid bsdus pa yin no/_/'o na lnga pa gong ma dang /_'di gnyis kyis
[\[275b.4\]]'dul ba la gnas pa'i don nyid ma bstan pa shin tu bzla bar bya ba ma yin pa'i yan lag ji ltar bzla bar rung /_'di ltar 'dul ba la yongs su shes pa med par yang slob pa dang /_mi slob pa nyid ni srid pa kho na yin la/_zag pa med pa'i tshul khrims kyi yul la 'di ni bya ba'o/_/'di ni bya
[\[275b.5\]]ba ma yin no zhes yongs su shes pa gang yin pa ni mngon par rtogs pa las byung ba kho na ste/_'phags pa'i lam gyis yin la/_ltung ba rnam par gzhag la la ni so sor thar pa la sogs pa yongs su shes pa dgos pa'i phyir ro zhe na/_de la nyes pa med de lo bcu lon pa nyid smos pa'i
[\[275b.6\]]phyir te/_'di ltar de gnyis ni 'phags pa yin pas lo bcu po dag la 'dul ba la gdon mi za bar 'bad par byas pa yin pa'i phyir ro/_/bcom ldan 'das kyis lo bcu lon pa nyid ces gsungs pas ni rang dbang yod par bstan pa yin pas/_gal te de gnyis la 'dul ba la gnas pa'i
[\[275b.7\]]don nyid med par gyur na/_de gnyis ji ltar rang dbang can du 'gyur/_de lta bas na lo bcu lon pa nyid ces smos pas 'dul ba la gnas pa'i don nyid bstan pa yin no/_/de ltar mdo sde las gang zag lta ba phun sum tshogs pa bsams bzhin du bslab pa las 'da' bar byed pa de ni
[\[276a\]]
[\[276a.1\]]gnas med skabs med do zhes gsungs pa'i phyir ro/_/'byung ba shes pa dang /_bcas pa shes pa dang /_rjes su bcas pa shes pa dang /_bkag pa shes pa dang /_gnang ba shes pa zhes bya ba ni lnga pa bco brgyad pa'o/_/de las byung ba zhes bya ba ni bslab pa'i
[\[276a.2\]]gzhi rnams gang las byung bar gyur pa'i 'byung ba de'i gzhi dang /_rgyu mtshan dang byed rgyu gang yin pa ste/_de ni 'byung ba zhes bya ba'i sgras brjod do/_/bcas pa zhes bya ba ni bslab pa'i gzhi rnams rnam par gzhag pa'o/_/nyes pa sbom po ni dge slong 'di snyed cig gi mdun du bshags par
[\[276a.3\]]bya'o zhes bya ba la sogs pa yang bcas pa zhes smos pas bzung bar rig par bya'o/_/rjes su bcas pa zhes bya ba ni sngar gnang ba'i gzhi la bkag pa dang /_sngar bkag pa la gnang ba gang yin pa de ni rjes su bcas pas dper na mchil lham gnyis gnang ba mdzad pa la yang de
[\[276a.4\]]gnyis [(]gyi [,]kyi[)]bye brag dgag pa mdzad do/_sgra krog krog mi zer ba dang /_sgra tug tug mi zer bar bya'o zhes bya ba la sogs pa lta bu ni gnang ba la yang bkag pa'o/_/bkag pa la yang gnang ba ni dper na dus ma yin pa'i zas sngar bkag pa nad pa la gnang ba lta bu ste de ni bkag pa la yang
[\[276a.5\]]gnang ba'o/_/bkag pa zhes bya ba ni srog la bab kyang gzhi 'di rnam pa thams cad du mi bya'o zhes bya ba ste/_dper na nga la ston par smra ba rnams kyis tha na rtswa'i mchog mas kyang chang mi blud mi btung ngo zhes gsungs pa dang /_srog gcod pa la sogs pa rang bzhin gyis kha na ma tho ba dang
[\[276a.6\]]bcas pa mi bya'o zhes gsungs pa lta bu'o/_/gnang ba zhes bya ba ni ci dgar spyad pa'i yul la bya ba gang yang rung ba zhig mi byed dam byed na ltung ba zhes bya ba'i nyes pa med pa ste/_dper na phas kyi rgol ba tshar bcad pa'i phyir phyi rol gyi bstan bcos blang ba ngas rjes su gnang ngo zhes gsungs
[\[276a.7\]]pa lta bu'o/_/lnga pa 'di dang 'og nas ltung ba shes pa zhes bya ba la sogs pa'i lnga pas ni 'dul ba 'ba' zhig mngon par shes pa nyid bstan to/_/bar du gcod pa shes pa dang /_bar du gcod pa ma yin par shes pa dang /_smra ba po dang rjes su ston pa dang /_gnas 'char gzhug
[\[276b\]]
[\[276b.1\]]nus pa zhes bya ba ni lnga pa bcu dgu pa'o/_/de la bar du gcod pa zhes bya ba ni 'dul ba las srog gcod pa bya ba ma yin pa gang yin pa ste/_de ni bar du gcod par nus pa'i phyir bar du gcod pa'o/_/bor du gcod pa ma yin pa zhes bya ba ni bya ba gang yin pa ste/_de ni bar du gcod pa ma yin no/_/
[\[276b.2\]]bar du gcod pa dang bar du gcod pa ma yin pa mngon par shes pa nyid ces bya ba yan lag gnyis po 'dis ni 'dul ba la gnas pa'i don nyid bstan to/_/smra ba po zhes bya ba ni smra bar byed pas smra ba po ste/_bar du gcod pa dang bar du gcod pa ma yin pa shes pa'i yan lag gnyis po de
[\[276b.3\]]dag nyid gzhan dag la ston pa'am go bar bya ba la mkhas par gyur cing nus pa gang yin pa de ni smra ba po zhes bya'o/_/rjes su ston pa zhes bya ba ni slob ma la sogs pa dag bya ba ma yin pa dag las legs par 'jog pa dang rjes su mthun pa rnam par bzlog pa dang /_rjes su mthun par smra ba
[\[276b.4\]]nyid dang /_bya ba dag la rjes su bsgrub pa la 'jug pa dang /_rjes su mthun par smra ba nyid de 'dis slob ma rnams rjes su ston par byed pa'i phyir ro/_/gnas 'char gzhug nus pa zhes bya ba ni gal te mkhan po gzhan du 'gro na lhan cig gnas pa dang nye gnas rnams gzhan la gnas
[\[276b.5\]]'char gzhug nus pa'o/_/bar du gcod pa shes pa dang /_bar du gcod pa ma yin pa shes pa dang /_smra ba po dang /_rjes su ston pa dang /_re zhig gi gnas 'char 'jug nus pa zhes bya ba ni lnga pa nyi shu pa'o/_/de la re zhig gi gnas 'char gzhug nus pa zhes bya ba ni gal te mkhan po re zhig pa'i
[\[276b.6\]]bsam pa gzhan du 'gro ba'am/_de nyid na yongs su gnas pa la sogs pa'i dgos pa'i dbang gis 'dug pa na/_lhan cig gnas pa dang nye bar gnas pa rnams gzhan la re zhig gi gnas 'char gzhug nus pa'o/_/ltung ba shes pa dang /_ltung ba ma yin par shes pa dang /_
[\[276b.7\]]yang ba shes pa dang /_lci ba shes pa dang /_so sor thar pa'i mdo gdon pa dang /_rgyas par bklags pa dang /_thon pa zhes bya ba ni lnga pa nyi shu gcig pa'o/_/de la ltung ba dang /_ltung ba ma yin pa shes pa ni slob ma la sogs pa bya ba dang /_bya ba ma yin pa la sbyar ba dgos
[\[277a\]]
[\[277a.1\]]so/_yang ba dang lci ba shes pa ni nyes pa sbom po bshags pa la dgos te/_'di ltar nyes pa sbom po kha cig ni mtshams kyi nang du dge 'dun thams cad tshogs pa la bshags par bya ba yin/_kha cig ni mtshams kyi phyi rol du/_kha cig ni bdun la/_kha cig
[\[277a.2\]]ni lnga la/_kha cig ni bzhi la bshags par bya ba yin pa'i phyir ro/_/so sor thar pa'i mdo gdon pa dang /_rgyas par bklags pa dang /_thon pa zhes bya ba ni 'dul ba la gnas pa'i don nyid bstan to/_/so sor thar pa'i mdo gdon pa la lnga po dag go/_/rgyas par zhes
[\[277a.3\]]smras pas ni 'dul ba mtha' dag bsdus pa yin par rig par bya ste/_'dul ba mtha' dag ni so sor thar pa rgyas par gyur pa yin pa'i phyir ro/_/'dir so sor thar pa'i mdo gdon pa dang /_rgyas par bklags pa dang /_thon pa ni tshig las rig par bya'o/_/don las ni ltung ba dang /_
[\[277a.4\]]ltung ba ma yin pa la sogs pa nyid kyis grub pa'i phyir ro/_/bklags pa zhes smos pas ni 'dir so sor thar pa'i mdo gdon pa dang /_rgyas pa gnyis ka slob dpon dang /_mkhan po la sogs pa las bklag pa'i bsam pa las bzung ba ston to/_/thon pa zhes smos pas ni so sor
[\[277a.5\]]thar pa'i mdo gdon pa kha don du rnam par gzhag pa nyid ston to/_/gtsug lag khang gang na dge slong lo bcu lon pa'am/_de bas lhag pa lnga pa gang dang yang mi ldan pa 'ba' zhig 'khod la gtsug lag khang de na rgan pa lnga pa dang ldan pa med na des ji ltar bsgrub par bya ba bstan pa'i phyir
[\[277a.6\]]sangs rgyas bcom ldan 'das la tshe dang ldan pa nye ba 'khor gyis zhus pa zhes bya ba la sogs pa gsungs so/_/de la ji skad ces bgyi zhes bya ba ni tha snyad ji skad ces brjod bar bgyi zhes bya ba'o/_/gnas brtan byis pa zhes bya'o zhes bya ba ni rgan pa'i phyir gnas brtan zhes bya la/_'dul ba mngon
[\[277a.7\]]par mi shes pa'i phyir byis pa zhes bya ba'o/_/ches rgan pa med na ches gzhon pa la gnas pas 'dug par bya'o zhes bya ba ni gal te rgan pa lnga pa gang yang rung ba gcig dang yang mi ldan par gyur na de'i cho ga ni de yin no/_/ches rgan pa zhes bya ba ni lnga pa dang ldan pa'o/_/ches
[\[277b\]]
[\[277b.1\]]gzhon pa zhes bya ba ni lo grangs kyis gzhon pa la bya'i lnga pa dang mi ldan pa ni ma yin te/_des lo bcu lon pa lnga pa dang ldan pa nyid bzung ngo /_/ci nye gnas kyi tshul khrims thams cad bya'am zhe na/_de'i phyir thams cad bya ste/_'dud pa 'ba' zhig ma gtogs so zhes bya ba gsungs te/_
[\[277b.2\]]rgan pas gzhon pa la btud de phyag bya ba 'ba' zhig ma gtogs pa gnas pa'i tshul khrims de las gzhan pa dag la rjes su gnas par bya'o zhes bya ba'i tha tshig go/_/dge slong gnas na gnas pas ji ltar rjes su gnas pa bstan na/_lam du zhugs pas kyang ci de dag nyid la
[\[277b.3\]]rjes su gnas par bya ba'am zhe na ma yin te/_de'i 'byung ba'i mtha' bstan pa'i phyir sangs rgyas bcom ldan 'das rgyal po'i khab tu 'od ma'i tshal ka lan da ka'i gnas su dbyar gnas par zhal gyis bzhes so zhes bya ba la sogs pa gsungs so/_/myur du ldog pa zhes bya ba ni
[\[277b.4\]]mkhan po dang slob dpon dag 'di na 'khod na bdag cag yul gzhan du 'khod du mi rung bas myur du phyir ldog dgos pa'i phyir ro/_/skyen par ldog dgos pa zhes bya ba ni bdag cag mkhan po dang slob dpon dag la byams pas lam nas ldog pa'i tshe yang brtad par ldog dgos pa'i phyir ro/_/
[\[277b.5\]]btsal bar bya dgos pa'i phyir ro zhes bya ba ni gnas kyi slob dpon btsal bar bya dgos pa'i phyir ro/_/'khor nyung shas cig ces bya ba ni 'khor nyung ngu zhig go/_/sku thams cad kyis zhes bya ba ni thams cad du gus par mdzad pa'i bya bas 'gyur bar mdzad pa'i phyir ro/_/g.yas
[\[277b.6\]]nas zhes bya ba ni sku dang gsung dang thugs kyi phrin las mchog dang ldan pa'i phyir ro/_/glang po che'i lta stangs kyis zhes bya ba ni de bzhin gshegs pa'i sku'i tshigs klu ltar 'brel pa'i phyir glang po che'i gtso bo bzhin du sku thams cad kyis g.yas nas snam logs su bskor te rnam par
[\[277b.7\]]gzigs pa'o/_/ci'i phyir med par mdzad ce na/_de'i phyir sangs rgyas rnams ni mkhyen bzhin du rmed par mdzad pa ste zhes bya ba la sogs pa gsungs te/_sangs rgyas bcom ldan 'das rnams ni thams cad mkhyen pa yin pa'i phyir ro/_/mkhyen pa kho na yin mod
[\[278a\]]
[\[278a.1\]]kyi don dang bcas pa 'ba' zhig gi phyir rmed par mdzad de/_'jig rten pa'i tha snyad kyi phyir rmed par mdzad kyi mi mkhyen pa'i phyir rmed pa ni ma yin no zhes bya ba'i tha tshig go/_/mkhyen bzhin du rmed pa zhes bya ba ni gal te mkhyen na ci'i phyir rmed par mdzad
[\[278a.2\]]ce na/_skur pa 'debs pa dgag pa'i phyir te/_gal te bcom ldan 'das kyis dge slong nyes pa dang phan yon mi shes pa de dag la ma rmas par bslab pa'i gzhi bcas pa'am gnang bar gyur na dge slong de dag bcom ldan 'das la 'di la su legs pa'am nyes pa ci byas na bcom
[\[278a.3\]]ldan 'das kyis bslab pa'i gzhi bca' ba'am/_gnang ba mdzad ces skur pa 'debs par 'gyur bas de'i phyir mkhyen bzhin du rmed par mdzad do/_/mkhyen kyang mi rmed pa zhes bya ba ni gang gi phyir gzhan gyi don ma gzigs na mkhyen kyang mi rmed pa ste/_gdul ba nyid
[\[278a.4\]]med pa'i phyir ro/_/dus su rmed pa zhes bya ba ni bya bas g.yen spyo ba med pa dag dang /_ma 'dres pa'i dus su rmed par mdzad pa'o/_/dus las yol bar mi rmed par zhes bya ba ni snga ma las bzlog pa'i dus su mi rmed pa ste/_dgos pa med pa'i phyir ro/_/don dang ldan
[\[278a.5\]]pa rmed pa zhes bya ba ni bden pa mthong bar bya ba la sogs pa'i dgos pa dang ldan pa rmed par mdzad pa'o/_/don dang mi ldan pa mi rmed pa zhes bya ba ni dgos pa med pa'i phyir te/_sangs rgyas bcom ldan 'das kyi shes bya chu shing gi rim pa snyed thugs su chud kyang rim pa
[\[278a.6\]]gcig tsam las bka' ma stsal to zhes bya ba'i phyir ro/_/chu lon gyis ldog par mdzad pa zhes bya ba ni chu lon lta bus mi mdzad par bzlog par mdzad pa ste/_thugs rje dang mkhyen pa gnyis kyis rtag tu nye bar gnas pa'i phyir ro/_/dus mkhyen pa yin pas zhes bya ba la/_
[\[278a.7\]]gal te dus mkhyen pa nyid kyis ci zhig ston par byed ce na/_sangs rgyas kyi mdzad pa skra'i rtse mo brgyar gshags pa tsam yang nyams par mi mdzad de/_bcom ldan 'das ni 'dul ba la brten te/_nyin mtshan lan drug rnam par gzigs pa 'ba' zhig tu ma zad
[\[278b\]]
[\[278b.1\]]kyi 'di ltar bstan pa gnas par bya ba'i phyir yang 'di la ngas rjes su gnang bar bya ba gang yin pa de ni rjes su gnang bar bya ba la phyir dgag par bya ba gang yin pa de ni phyir dgag par bya'o snyam du bstan pa la yang rnam par gzigs pa ston to/_/lo lnga lon pa chos lnga dang
[\[278b.2\]]ldan pas mi gnas par ljongs rgyur 'gro bar rjes su gnang ngo zhes bya ba ni gal te lo lnga yang lon pa lnga pa nyi shu rtsa gcig sngar bstan pa'i lnga pa tha ma dang yang ldan na gnas ma bcas par yang 'gro zhing rgyu bar bya'o/_/ci 'dir lo lnga lon pa nyid gtso bo yin nam/_'on te lnga pa
[\[278b.3\]]tha ma dang yang ldan pa nyid gtso bo yin zhe na/_'dir gnyis ka yang gtso bo yin par bstan pa'i phyir sangs rgyas bcom ldan 'das la tshe dang ldan pa nye ba 'khor gyis zhus pa zhes bya ba la sogs pa gsungs te/_gal te lnga pa tha ma dang ldan yang lo lnga ma lon na des
[\[278b.4\]]kyang 'gro bar mi bya la/_ci ste lo lnga lon yang lnga pa tha ma dang mi ldan na de lta na yang 'gro bar mi bya'o/_/gsum rig pa zhes bya ba ni rig pa gsum po sngon gyi gnas dang 'chi 'pho dang /_skye ba dang /_zag pa zad par shes pa dag dang ldan pa'o/_/dri ma gsum spangs la zhes
[\[278b.5\]]bya ba ni 'dod chags dang /_zhe sdang dang /_gti mug gsum spangs pa la'o/_/lo lnga ma lags shing zhes bya ba ni rdzogs par bsnyen nas so/_/chos lnga dang mi ldan na zhes bya ba ni lnga pa tha ma dang /_nye ba 'khor mi bya'o zhes bya ba ni gal te lo lnga ma lon nam/_lo lnga lon yang
[\[278b.6\]]lnga pa tha ma dang mi ldan na rig pa gsum po sngon gyi gnas dang /_'chi 'pho dang /_skye ba dang /_zag pa zad pa shes pa dag dang ldan du zin kyang de lta na des gnas ma bcas par ljongs rgyu zhing 'gro bar mi bya ste/_de lta bas na 'dir ji ltar gsum rig pa yang ma gnang ba bzhin du
[\[278b.7\]]gzhan la yang de kho na bzhin no/_/bar sdom la zhes bya ba ni sngar lnga pa nyi shu rtsa gcig pa bstan pa man chad dang go rims bzhin du sbyar ro/_/sngar sdom gyi tshigs su bcad pa las/_shA ri'i bu dang rab 'byung dang /_/rdzogs par bsnyen par gnas pa dang /_/nye sdes
[\[279a\]]
[\[279a.1\]]tshogs ni bsdus pa dang /_/lnga pa'i sde tshan bsdus pa yin/_/zhes smos pa'i sde tshan bshad zin to/_/gnas kyi skabs rgya cher 'grel pa rdzogs so//_//'ga' zhig gi gan du rab tu 'byung bar 'dod pa 'ongs na des de la bar chad kyi chos rnams dris
[\[279a.2\]]nas gzung bar bya'o zhes gang gsungs pa de'i phyir 'di man chad ni bar chad rnams brjod par bya'o/_/bar chad kyi chos rnams ni rnam pa gnyis te/_kha cig ni sdom pa skye ba la bar chad byed pa ste/_'di lta ste ma gsod pa la sogs pa'o/_/kha cig ni mdzes pa la bar du gcod
[\[279a.3\]]pa ste/_'di lta ste lag rdum la sogs pa'o/_/gzhan yang bar chad kyi chos rnams ni rnam pa gnyis te/_kha cig ni lta ba'i rnam pa ste/_'di lta ste mu stegs can ma yin nam zhes bya ba la sogs pa'o/_/kha cig ni bya ba ste/_'di lta ste rgyal pos bkrabs pa ma yin no zhes
[\[279a.4\]]bya ba la sogs pa'o/_/de dag thams cad go rims bzhin du ston to/_/sdom la zhes bya ba ni sngar rab tu 'byung ba'i gzhi'i spyi sdom las mu stegs can zhes smos pa'i sdom gyi tshigs su bcad pa yin par rig par bya'o/_/mu stegs can rab tu dbyung ba dang rdzogs par bsnyen par mi bya'i byung
[\[279a.5\]]pa'i mtha' bstan pa'i phyir/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/rtsod pa zhes bya ba ni 'thab mo'o/_/song zhes bya ba ni bros pa'o/_/de'i rjes su zhugs pa'i phyir ro/_/mi
[\[279a.6\]]gti mug can zhes bya ba ni mi shes pa'o/_/gal te sangs rgyas bcom ldan 'das ni rjes su chags pa dang /_khong khro ba spangs pa yin na ci'i phyir bcom ldan 'das kyis gti mug can zhes smad pa'i tshig gis smad par mdzad ce na/_bcom ldan 'das ni gdul bya'i rgyud dag la
[\[279a.7\]]dgongs pas log par bsgrub pa mi mnga' mod kyi/_'on kyang bya ba rnam par bzlog pa'i phyir smod par mdzad de/_mkhan po dang slob dpon dag slob ma dang nye gnas dag la bsam pas log par bsgrub pa med kyang tshig drag po dag gis snod par byed pa dang 'dra'o/_/gya nom pa
[\[279b\]]
[\[279b.1\]]zhes bya ba ni bzang ba ste/_mtho ris dang byang grol gyi bde ba bskyed pa'i phyir ro/_/yang na kun du mdzes pa'i phyir ram thog ma dang bar dang /_tha mar dge ba'i phyir ro/_/lta zhes bya ba ni smad pa'i tshig go/_/bkres pa'i nyam chung ba la yongs su gzir ba zhes bya ba la/_bkres
[\[279b.2\]]pa zhes bya ba ni zas 'dod pa ste/_bru ba tsha ba zhes bya ba'i tha tshig go/_/de'i nyam chung ba zhes bya ba ni ltogs pa nyid do/_/des yongs su gzir ba zhes bya ba ni rmya ba'am ldan pa'o/_/bza' ba zhes bya ba ni la du la sogs pa'o/_/bca' ba zhes bya ba ni la phug la sogs pa'o/_/
[\[279b.3\]]gya nom pa zhes bya ba ni zhim po zhes bya ba'i tha tshig go/_/bshad pa zhes bya ba ni phyi sa'o/_/shAkya ma gtogs pa ni de dag nye du la byams pas bcos ma ma yin pa'i rnam pas bcom ldan 'das kyi bstan pa la 'jug pa'i phyir ro/_/me pa ral pa can ma gtogs pa ni de dag las
[\[279b.4\]]smra ba nyid la sogs pa'i rgyus bcom ldan 'das kyi bstan pa la mngon par dga' ba bskyed pa'i phyir ro/_/me pa zhes bya ba ni me la dad pas me pa ste/_me pa'i rigs dang dad pas yongs su spyod par zhugs pa dang /_mngon par brtson par gyur pas na me pa zhes bya'o/_/
[\[279b.5\]]ral pa can zhes bya ba ni skra ral par 'jog pa'i phyir ro/_/nye du'i yongs su spang ba zhes bya ba ni yongs su spang bar bya ba gzhan dag las nye du rnams tha dad par bya'o/_/mkhan pos sbyang ba zhes bya ba ni mkhan pos byin pa'o/_/gnas pa zhes bya ba ni sems mgu bar bya ba'i
[\[279b.6\]]phyir dge 'dun gyi drung du brtag pa'i ched du gzhug par bya'o/_/'di skad ces brjod par bya'o zhes bya ba ni dge 'dun la gsol ba'i sngags 'og nas 'byung ba lan gsum bzlas pa dang sbyar ro/_/gsol bar bya ste las bya'o zhes bya ba ni gsol ba dang bzhi'i las so/_/
[\[279b.7\]]zla ba bzhi po dag la zan dang gos gang nas sbyin par bya zhe na/_de'i phyir de'i zan ni dge 'dun las so zhes bya ba gsungs te/_mu stegs can gnas pa byin pa de'i zas ni dge 'dun gyi las sbyin par bya'o/_/gos gang nas she na/_de'i phyir gos ni mkhan po
[\[280a\]]
[\[280a.1\]]las so zhes bya ba gsungs te/_gos ni mkhan pos sbyin par bya'o/_/zan dang gos 'byor nas des ci zhig bya zhe na/_de'i phyir las ni dge tshul gyi gral rim bzhin du bya'o zhes bya ba gsungs te/_dge tshul dag pas kyang ches gzhon pa'i
[\[280a.2\]]phyir gzhon pa thams cad kyi las su bsgo ba gang yin pa de des bya'o/_/sems mgu bar ma gyur pa'i mu stegs can rab tu dbyung ba dang rdzogs par bsnyen par mi bya'o zhes gsungs na/_de ji tsam gyis na sems mgu bar gyur par rig par bya zhe na/_de bstan pa'i phyir/_sangs
[\[280a.3\]]rgyas bcom ldan 'das la tshe dang ldan pa nye ba 'khor gyis zhus pa zhes bya ba la sogs pa gsungs so/_/sangs rgyas kyi bsngags pa brjod par bya zhes bya ba ni yon tan yang dag pa ji lta ba bzhin du brjod par bya ba ste/_'di ltar bcom ldan 'das de ni zhes bya ba la sogs pa'o/_/
[\[280a.4\]]chos kyi bsngags pa yang dag par brjod par bya zhes bya ba yang yon tan yang dag pa ji lta ba bzhin du brjod par bya ba ste/_bcom ldan 'das kyi chos rnams ni legs par gsungs pa zhes bya ba la sogs pa'o/_/dge 'dun gyi bsngags pa yang dag par brjod par bya zhes bya
[\[280a.5\]]ba yang yon tan yang dag pa ji lta ba bzhin du brjod par bya ba ste/_bcom ldan 'das kyi nyan thos kyi dge 'dun ni legs par zhugs pa zhes bya ba la sogs pa'o/_/mu stegs can rnams kyi bsngags pa ma yin pa yang dag par brjod par bya zhes bya ba ni skyon yang dag pa ji lta ba
[\[280a.6\]]bzhin du brjod par bya ba ste/_nyes par bshad pa'i chos can zhes bya ba la sogs pa'o/_/nang bar byed/_'khrug par byed/_khong khro bar byed ces bya ba ni g.yo ba'i rgyu chung ngu dang /_'bring dang /_chen po'i bye brag go/_/yul yul por 'dug par byed ces bya ba ni bya ba dag la
[\[280a.7\]]bag 'khums shing sems zhum par 'dug pa'o/_/khro ba skyed par byed ces bya ba ni khro ba yang dang yang du mngon du byed pa'o/_/de ci'i phyir zhe na zhes bya ba ni gzhi de don gang gi phyir zhes bya ba ste/_de'i rgyu gang yin zhes bya ba'i tha tshig go/_/las smra ba zhes bya ba ni sngon gyi las dge
[\[280b\]]
[\[280b.1\]]ba dang mi dge ba'i 'bras bu smra ba'i phyir ro/_/bya ba smra ba zhes bya ba ni skyes bu'i rtsal gyi 'bras bu bskyed pa/_lus dang /_ngag dang /_yid kyi las kyi ngo bo nyid kyi bya ba smra pa'i phyir ro/_/rgyu smra ba zhes bya ba ni 'bras bu rgyu bas sngar 'byung ba dang /_lhan cig 'byung ba dang /_skad cig ma gsum
[\[280b.2\]]la sogs pas bar du chod pa 'gog pa smras pa'i phyir ro/_/kha cig na re rtag pa'i rgyu dang /_mi mthun pa'i rgyu dang /_mthong ba'i rgyu 'gog pa smra ba'i phyir ro zhes zer ro/_/brtson 'grus smra ba zhes bya ba ni/_bskyed pa'i rgyu'i tshogs pa smra ba'i phyir ro/_/'di skad ces bstan te/_rab
[\[280b.3\]]tu 'byung ba'i phyir/_nye bar 'ongs pa dang /_mu stegs can ma yin nam zhes dri bar bya zhing rdzogs par bsnyen par byed pa dag gis kyang dri bar bya ste dris pa na/_gal te de bdag mu stegs can yin no zhes zer na/_shAkya dang me pa ral pa can me gtogs pa sems mgu bar ma gyur pa'i mu
[\[280b.4\]]stegs can rab tu dbyung ba dang rdzogs par bsnyen par mi bya'o/_/ji tsam gyis sems mgu bar rig par bya zhe na/_dkon mchog rnams kyi bsngags pa dang /_mu stegs can rnams kyi bsngags pa ma yin pa yang dag par brjod pa na mi g.yo ba nyid ni sems mgu bar gyur pa nyid
[\[280b.5\]]yin no/_/sems mgu bar gyur pa nyid yin na dge bsnyen nyid du byas te/_de la dge 'dun gyi las kyis gnas byin la/_zla ba bzhir gnas par bya'o/_/de'i 'og tu rab tu 'byung zhing rdzogs par bsnyen par bya'o/_/shAkya dang me pa ral pa can ni rab tu 'byung ba'i phyir
[\[280b.6\]]nye bar 'ongs na/_rab tu dbyung zhing rdzogs par bsnyen par bya'o zhes bstan to/_/gang gi phyir bar chad rnam pa gnyis po re zhig pa dang /_gtan du ba zhes gsungs pa la/_je re zhig bstan par bya ste/_de la lo nyi shu ma tshang ba rdzogs par bsnyen par mi bya'i byung ba'i mtha'
[\[280b.7\]]bstan pa'i phyir/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/sar pa zhes bya ba ni rdzogs par bsnyen nas ring po ma lon pa'i phyir ro/_/skyes phran zhes bya ba
[\[281a\]]
[\[281a.1\]]ni bstan pa'i lus las su rung ba'o/_/gzhon nu zhes bya ba ni na tshod gsar pa'o/_/bcu bdun sde'i tshogs zhes bya ba ni bcu bdun po dag bsdebs shing 'grogs pa'i tshogs so/_/tho rangs kyi dus zhes bya ba ni skya rengs dang po 'char dus zhes bya
[\[281a.2\]]ba'i tha tshig go/_/kun dga' ra ba'i nang na zhes bya ba ni gtsug lag khang gi nang na'o/_/sdig sbrul zhes bya ba ni sbrul la sogs pa'o/_/tshig gi lam zhes bya ba ni thab mo'i lam zhes bya ba'i tha tshig go/_/ngan par smra ba zhes bya ba ni mi snyan pa zher 'debs pa'i ngo bo nyid
[\[281a.3\]]do/_/ngan pa 'ongs pa zhes bya ba ni skur pa 'debs pa'i rang bzhin no/_/sdug bsngal zhes bya ba ni mi 'dod pa'o/_/mi bzad pa zhes bya ba ni shas chen po dang ldan pa'o/_/rtsub pa zhes bya ba ni dang po byung ba na brnag par mi bzod pa'o/_/tsha ba zhes bya ba ni mthar yang brnag par mi
[\[281a.4\]]bzod pa'o/_/yid du mi 'ong ba zhes bya ba ni dran pa'i dus na yid mi bde ba skyed pa'o/_/srog 'phrog par byed pa zhes bya ba ni srog gi dbang po 'phrog par byed pa'o/_/byung ngo cog ces bya ba ni mthar chags su 'byung ba dang ldan pa'o/_/mi bzod ces bya ba ni lus kyis so/_/
[\[281a.5\]]zag pa zhes bya ba ni 'dod chags la sogs pa nyon mongs pa dag go/_/ji lta mi mnyam pa zhes bya ba ni brtsal pa'o/_/nyes dmigs zhes bya ba ni nyes pa'o/_/'gal tshabs can zhes bya ba ni nyes pa dang bcas pa'o/_/lo bco lnga ma lon pa rab tu 'byung bar mi bya ba'i 'byung ba'i
[\[281a.6\]]mtha' bstan pa'i phyir/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/nyi ma gnyis sam gsum du zhes bya ba ni nyi ma rangs par bgrang bas ni gnyis so/_/nyi ma
[\[281a.7\]]dum bu bgrang bas ni gsum mo/_/kun du spyad pa'i zhes bya ba ni kun du tha snyad bya ba'i'o/_/chos dag ces bya ba ni chog dag go/_/ri dgas kyi ri dgas zhes bya ba ni rab tu byung ba rnams ri dgas dang 'dra ba'i phyir ro/_/rgya che la zhes bya ba ni go skabs spangs pa bstan to/_/
[\[281b\]]
[\[281b.1\]]rang gi spyod yul zhes bya ba ni bkag pa med par bstan to/_/spyod yul ni yul lo/_/yab kyi yin gyis zhes bya bas ni ston pas rjes su gnang ba nyid bstan to/_/bsod snyoms bsgrubs la zhes bya ba ni slong mo'i zas bsgrubs la zhes bya ba'o/_/'tsho bar gyis shig ces bya ba ni
[\[281b.2\]]srog bzung bar gyis shig ces bya ba'o/_/srang zhes bya ba ni tshong 'dus so/_/khur ba zhes bya ba ni bag chos kyi bye brag go/_/yab ces bya ba ni pha'o/_/rin mchis par zhes bya ba ni de bzhin du'o/_/kAR+ShA pa Na zhes bya ba ni pa Na'i bye brag ste/_mngon mtshan can yin na ni dngul las byas pa
[\[281b.3\]]yin no/_/[(]brtsags [,]brtsegs [)]pa pa zhes bya ba ni khyim pa'i tshe'o/_/'ga' zhig gi gan du rab tu 'byung bar 'dod pa 'ongs na des de la lo bco lnga lon nam zhes dri bar bya'o zhes dri bar zhes bya ba ni rab tu 'byung bar 'dod pa rab tu 'byung ba'i phyir 'ongs pa la/_mkhan pos ci khyod lo bco lnga lon nam
[\[281b.4\]]zhes dri bar bya zhing lo bco lnga ma lon pa rab tu 'byung bar mi bya'o/_/lo bco lnga lon pa bya rog skrod mi nus pa dang /_bya rog skrod nus pa lo bdun ma lon pa rab tu dbyung bar mi bya ba'i byung ba'i mtha' ni 'og nas ston to/_/sdom la/_dge tshul gnyis dang bran dang ni/_/zhes bya ba la sogs
[\[281b.5\]]pa ni sngar rab tu dbyung ba'i gzhi'i spyi sdom las dge tshul gnyis dang zhes smos pa'i sdom gyi tshigs su bcad pa yin par rig par bya'o/_/ci dper na gnas gcig gis gnas rdzogs par bsnyen pa mang po dag nye bar 'jog par byed pa de bzhin du des dge tshul mang po dag kyang gzhag
[\[281b.6\]]par bya'am zhe na ma yin te/_de'i byung ba'i mtha' bstan pa'i phyir/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/gzhogs stegs zhes bya ba ni ha cang brtad par mi
[\[281b.7\]]'jug cing btsun sbu ma nyams par 'jo sgeg dang kun du rtse ba la sogs pa lus dang ngag gi las so/_/'phyar g.yeng zhes bya ba ni shin tu brtad par 'jug cing 'khyud pa dang 'o byed pa la sogs pa'i rtal bag byed pa'o/_/lus la brdeg pa zhes bya ba ni phan tshun bzhad gad byed
[\[282a\]]
[\[282a.1\]]pas lag pas rdeg par byed pa'o/_/de nyid bstan pa'i phyir 'di lta ste dper na zhes bya ba la sogs pa gsungs so/_/dge tshul gnyis nye bar gzhag par mi bya'o zhes bya ba ni dge tshul gcig las lhag pa dge tshul gnyis pa la sogs pa nye bar gzhag par mi
[\[282a.2\]]bya ba'o/_/'di ni drung du nye bar 'jog pa bkag pa yin gyi rab tu dbyung ba dkag pa ni ma yin no/_/ji ltar dge tshul gnyis pa la sogs pa nye bar bzhag pa bkag pa ltar ji ltar rab tu dbyung ba yang gnyis pa la sogs pa mi bya'am zhe na ma yin te/_de'i byung ba'i mtha' bstan pa'i
[\[282a.3\]]phyir gzhan spun gnyis shig 'ongs te zhes bya ba la sogs pa gsungs so/_/gal te spun gnyis shig 'ongs te bdag cag gnyis cig car lhan cig tu rab tu dbyung bar bya'o zhes nges par byas te lhags na rab tu dbyung bar bya'o zhes bya ba ni rab tu dbyung bar 'dod pa gnyis
[\[282a.4\]]shig bdag cag gnyis cig car lhan cig tu rab tu dbyung bar bya'o zhes de ltar nges par bya ba ste/_rab tu 'byung ba'i phyir 'ongs pa de gnyis gal te so so tha dad par rab tu 'byung bar mi 'dod na de'i tshe gnyis ka rab tu dbyung bar bya ba'o/_/rab tu byung nas gal te lo nyi shu
[\[282a.5\]]lon na rdzogs par bsnyen par bya'o zhes bya ba ni gnyis ka'o/_/gal te gcig lo nyi shu lon na de rdzogs par bsnyen par bya zhes bya ba ni gnyis ka rab tu phyung nas dge tshul nas rgan shos rdzogs par bsnyen par bya'o/_/gal te rgan du zin kyang lo nyi shu ma lon na de'i tshe ji
[\[282a.6\]]ltar bya zhe na/_de'i phyir gal te gnyis ka lo nyi shu ma lon na gcig bdag nyid kyis nye bar gzhag par bya zhing cig shos dge slong grogs po 'ga' la gtad par bya'o zhes bya ba gsungs te/_dge tshul gang yang rung ba de rgan du zin kyang gal te lo nyi shu ma lon par gyur na
[\[282a.7\]]de'i tshe de gnyis las gcig dge slong gzhan la re zhig gi gnas kyi don du gtad par bya'o/_/ci de gang la re zhig gi gnas kyi don du gtad pa de'i yin pa kho nar 'gyur ram zhe na mi 'gyur te/_de'i phyir de gang gi yin pa des rdzogs par bsnyen par bya'o zhes bya ba gsungs
[\[282b\]]
[\[282b.1\]]te/_dge tshul de thog ma rab tu 'byin pa'i mkhan po gang yin pa des rdzogs par bsnyen par bya'i gang la gtad pa des dbrog par mi bya'o/_/gal te mi ster na ji ltar bya zhe na/_de'i phyir mi ster ba las mthus dgug par bya'o zhes bya ba gsungs te/_mi ster ba las mthus
[\[282b.2\]]dgug ste/_dang po'i mkhan po nyid kyis rdzogs par bsnyen par bya'o zhes bya bar sbyar ro/_/bran rab tu dbyung ba dang rdzogs par bsnyen par mi bya ba'i byung ba'i mtha' bstan pa'i phyir/_sangs rgyas bcom ldan 'das mnyan yod na rgyal byed kyi tshal mgon med zas sbyin
[\[282b.3\]]gyi kun dga' ra ba na bzhugs so zhes bya ba la sogs pa gsungs so/_/mkhas pa zhes bya ba ni myur du byed pa dang ldan pa'o/_/le lo med pa zhes bya ba ni le lo can ma yin pa'o/_/sgrub phod pa zhes bya ba ni bya ba dag la rtsom pa'i phyir mthu dang ldan pa'o/_/'phral gyi bya ba
[\[282b.4\]]zhes bya ba ni bya ba phran tshegs so/_/sngon du 'gro ba zhes bya ba ni thog mar 'gro ba'o/_/spyos zhes bya ba ni smad pa'o/_/mgu dka' ba zhes bya ba ni sems bzung bar mi nus pa'o/_/gzhon nu'i yongs su spang ba zhes bya ba ni rgyal po'i bu dang 'dra bar zil gyis mnan
[\[282b.5\]]pa yongs su spang ba'o/_/brtson pa zhes bya ba ni dgra bcom pa nyid thob par bya ba'i phyir lung nod pa nyan pa'o/_/'bad pa zhes bya ba ni lung mnos pa de sems pa'o/_/brtsal ba zhes bya ba ni lung mnos pa de bsgom pa'o/_/dgra bcom pa zhes bya ba ni nyon mongs pa'i dgra bcom
[\[282b.6\]]pa'am yang mi skye ba'am 'dod chags dang bcas pa thams cad kyis mchod par 'os pa'o/_/de ci 'dra ba zhig ce na/_de'i phyir khams gsum pa las 'dod chags dang bral zhes bya ba la sogs pa gsungs te/_'dod pa dang /_gzugs dang gzugs med pa zhes bya
[\[282b.7\]]ba'i khams gsum po dag tu spyod pa dang bsdus pa dang /_'gro ba'i phyir khams gsum pa ste 'gro ba mtha' dag go/_/de las 'dod chags dang bral ba ni khams gsum pa las 'dod chags dang bral ba'o/_/bong ba dang gser du mnyam pa zhes bya ba ni gang la bong ba dang gser dag mnyam pa'i
[\[283a\]]
[\[283a.1\]]blo yod pa'o/_/nam mkha' dang lag mthil du mtshungs pa'i sems dang ldan pa zhes bya ba ni gang la nam mkha' dang lag mthil du mtshungs pa'i sems yod pa ni bdag dang bdag gi ba la chags pa med pas de ni nam mkha' dang lag mthil du mtshungs pa'i
[\[283a.2\]]sems dang ldan pa yin no/_/tsan dan bzhag pa lta bu zhes bya ba ni gang tsan dan bdar ba zhag lon pa bsil bar gyur pa dang 'dra bar nyon mongs pa nyid kyis bsil bar gyur pa de ni tsan dan bzhag pa lta bu zhes bya'o/_/rig pas zhes bya ba ni zag pa med pa'i shes pas so/_/sgo
[\[283a.3\]]nga'i sbubs zhes bya ba ni 'khor ba sgo nga lta bu'i sbubs zhes bya ba dkris pa ma rig pa'i mtshan nyid do/_/dral bar gyur cing zhes bya ba ni bcom par gyur pa ste/_gang gis zag pa med pa'i shes pas 'khor ba sgo nga'i sbubs g.yogs bcom par gyur pa de ni rig pas sgo nga'i sbubs dral
[\[283a.4\]]bar gyur pa zhes bya ba'o/_/rig pa zhes bya ba ni gsum mo/_/mngon par shes pa zhes bya ba ni drug go/_/so so yang dag par rig pa zhes bya ba ni bzhi'o/_/thob pa zhes bya ba ni gang gis rig pa gsum dang /_mngon par shes pa drug dang /_so so yang dag par rig pa bzhi
[\[283a.5\]]thob pa de ni rig pa dang /_mngon par shes pa dang /_so so yang dag par rig pa thob pa'o/_/srid pa dang 'dod pa'i rnyed pa dang bkur sti la rgyab kyis phyogs pa zhes bya ba ni srid pa dag dang 'dod pa'i rgyur gyur pa'i rnyed pa dag dang /_bkur sti dag la mi phyogs par gyur pa'o/_/dbang po zhes bya ba ni
[\[283a.6\]]brgya byin no/_/nye dbang zhes bya ba ni nyi ma bcu gnyis dang /_nor lha brgyad dang /_tha skar gyi bu gnyis dang /_drag po bcu gnyis te/_spyir sum cu rtsa gsum mo zhes 'jig rten pa dag zer ro/_/mchod par bya ba zhes bya ba ni chos gos la sogs pa dag gis te/_mchod par 'os pa yin
[\[283a.7\]]pa'i phyir ro/_/rjed par bya ba zhes bya ba ni phyag la sogs pa dag gis so/_/mngon du smra bar bya ba zhes bya ba ni gus par smra ba la sogs dag gis so/_/'gyod pa skyes nas zhes bya ba ni yid la gcags par gyur ba'o/_/bya ba thams cad kyi mnga' bdag ces bya ba ni don thams cad la
[\[283b\]]
[\[283b.1\]]dbang thob pa'o/_/mkhrig ma nas zhes bya ba ni mkhrig ma'i tshigs nas so/_/dge sbyong gi tshul zhes bya ba ni thar pa'i thabs su gyur pa'i ngal ba'o/_/tshig pa zhes bya ba ni chud zos pa'o/_/bram ze'i tshul zhes bya ba ni lus dang ngag dang yid kyis nyes par spyod pa spangs pa'o/_/bran
[\[283b.2\]]rab tu dbyung bar mi bya'o zhes bya ba ni 'ba' zhig gi gan du rab tu 'byung bar 'dod pa 'ongs na des de la bran ma yin nam zhes dri bar bya zhing rdzogs par bsnyen par byed pa dag gis kyang dri bar bya ste/_bran rab tu dbyung ba dang /_rdzogs par bsnyen par mi bya'o/_/bu lon can rab
[\[283b.3\]]tu dbyung ba dang rdzogs par bsnyen par mi bya ba'i byung ba'i mtha' bstan pa'i phyir/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/bu lon chags pa zhes bya ba ni bu
[\[283b.4\]]lon gzhal bar bya ba'o/_/dngos zhes bya ba ni gzhi'o/_/skyed ces bya ba ni 'phel lo/_/mtshor ba kho nar zhes bya ba ni ma bsgo bar te gya tshom du zhes bya ba'i tha tshig go/_/mgu dka' bar gyur pas zhes bya ba ni mthu dang ldan pas de tha snyad bya ba'i phyir drung du 'gro dka' bas zhes bya
[\[283b.5\]]ba'i tha tshig go/_/bu lon chags pa ma yin nam zhes dri bar bya'o zhes bya ba ni 'ga' zhig gi gan du rab tu 'byung bar 'dod pa 'ongs na des de la khyod la la la'i bu lon mang yang rung nyung yang rung cung zad chags pa med dam zhes dri bar bya zhing rdzogs par bsnyen par byed pa dag gis kyang
[\[283b.6\]]dri bar bya ste/_bu lon can rab tu dbyung ba dang rdzogs par bsnyen par mi bya'o/_/bu lon can thams cad rab tu dbyung bar mi bya ba yang ma yin te/_gang 'di skad du rab tu byung ngam/_rdzogs par bsnyen nas phyis bu lon 'jal nus sam zhes dam 'cha' bar byed pa de ni rab tu dbyung bar
[\[283b.7\]]bya'o/_/bye brag 'di ni bar chad dri ba'i sngags las snang ste/_sngags las 'di skad ces khyod la la la'i bu lon mang yang rung nyung yang rung cung zad chags pa med dam rab tu dbyung ngam rdzogs par bsnyen nas 'jal nus sam zhes gsungs pa'i phyir ro/_/rab tu 'byung
[\[284a\]]
[\[284a.1\]]bar 'dod pa pha ma gson zhing de gnyis kyis ma gnang ba yul thag mi ring ba zhag bdun bsrel bar bya ba dang /_pha mas gnang ba dang /_pha mas ma gnang ba yul thag ring ba 'phral du rab tu dbyung bar bya ba'i 'byung ba'i mtha' bstan pa'i phyir/_sangs
[\[284a.2\]]rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/skyabs su 'gro ba dang bslab pa'i gzhi dag byin nam zhes bya ba ni dge bsnyen du nye bar bsgrubs nas so/_/khye'u 'di 'dra ba zhes bya ba ni
[\[284a.3\]]kha dog dang dbyibs kyi sgo nas rnam pa 'di 'dra ba zhig go/_/spu gri thogs pa 'ba' zhig gis sdod dam zhes bya ba ni spu gri 'ba' zhig thogs te sdod na khyed cag la las gzhan med dam zhes bya ba'i tha tshig go/_/kye ma zhes bya ba ni 'dod pa'i tha tshig go/_/rab tu 'byung bar
[\[284a.4\]]'dod pa pha ma gson zhing de gnyis kyis ma gnang ba 'ongs na zhag bdun nam brgyad bsrel bar bya'o zhes bya ba ni rab tu 'byung bar 'dod pa'i gang gi pha ma gnyis gson zhing de gnyis kyis ma gnang ba 'ongs na zhag bdun bsrel bar bya ste/_'ongs ma thag tu rab tu dbyung
[\[284a.5\]]bar mi bya'o zhes bya ba'i tha tshig go/_/gal te pha ma gnyis las gcig gson zhing des ma gnang na yang de'i tshe kho na bzhin du bsgrub par bya'o/_/yul thag ring ba zhes bya ba ni yul gang du rgyal po'i tshig mngon sum mam/_brgyud pa 'da' bar byed pa'i yul de nas
[\[284a.6\]]skyes pa'o/_/pha mas gtam yang mi thos pa zhes bya ba ni yul thag ring ba nas skyes pa'i phyir pha mas gtam dris kyang ma thos pa'o/_/rab tu dbyung bar bya ste zhes bya ba ni pha mas gnang ba dang /_pha mas ma gnang ba yul thag ring po pha mas gtam yang mi thos pa gang dag 'ongs pa de dag
[\[284a.7\]]ni zhag bdun bsrel mi dgos par 'ongs ma thag tu rab tu dbyung bar bya'o zhes bya ba'i tha tshig go/_/rab tu 'byung bar 'dod pa dge 'dun la ma zhus par rab tu dbyung bar mi bya ba'i 'byung ba'i mtha' bstan pa'i phyir/_sangs rgyas bcom ldan 'das mnyan yod na rgyal byed kyi tshal mgon med
[\[284b\]]
[\[284b.1\]]zas sbyin gyi kun dga' ra ba na bzhugs so zhes bya ba la sogs pa gsungs so/_/bu lon 'jal bar byed pa zhes bya ba ni bu lon 'khor bar byed pa'i phyir ro/_/nor spyod pa zhes bya ba ni nor la longs spyod par byed pa'i phyir ro/_/zong zhes bya ba ni btsong bar bya ba'i rdzas so/_/tshul ma
[\[284b.2\]]yin pas sdug bsngal bar gyur ces bya ba ni mi rigs pa 'ga' zhig gis shi bar gyur pa'o/_/nye du'i mthu zhes bya ba ni nye du dag las bslangs pa'o/_/lag mthus zhes bya ba ni dog pa bkal pa la sogs pas nor bsgrubs pas so/_/bsnyod ces bya ba ni zas dang skom la sogs pas bde
[\[284b.3\]]bar bstabs pa'o/_/gsos zhes bya ba ni brtas pas rgyu khrus dang /_dril phyi dang /_bsku mnye la sogs pa dag gis brtas par byas pa'o/_/bskyed ces bya ba ni phyi rol gyi gnod pa dag las legs par bsrungs ba'o/_/phyi rol gyi bstan bcos zhes bya ba ni brda sprod pa la sogs pa'o/_/
[\[284b.4\]]bdag nyid las byung ba'i ngo tsha shes pa zhes bya ba ni ngo tsha shes pa ni bdag nyid la ltos pa yin pa'i phyir ro/_/phyi rol las byung ba'i khrel yod pa zhes bya ba ni khrel yod pa ni gzhan la ltos pa yin pa'i phyir ro/_/shed bskyed ces bya ba ni dga' bar byed pa'o/_/dka' thub kyi tshal
[\[284b.5\]]zhes bya ba ni bsti gnas stong pa dag go/_/mu stegs kyi gnas zhes bya ba ni rab tu byung ba'i gnas mi stong ba dag go/_/dge 'dun lam zhus par rab tu dbyung bar mi bya'o zhes bya ba ni rab tu dbyung bar 'dod pa pha ma gson zhing de gnyis kyis ma gnang ba yul thag mi ring ba zhag bdun
[\[284b.6\]]bsrel ba dang /_yul thag ring ba yang dge 'dun la ma zhus par rab tu dbyung bar mi bya'o/_/dge 'dun la zhu ba ni rkun po zhes bya ba'i tshig gis skur pa 'debs pa spang ba'i phyir ro/_/kha cig na re dge 'dun la zhu ba ni dge 'dun tshogs pa la zhu dgos pas dge 'dun ma tshogs kyi
[\[284b.7\]]bar du bsdad pa dang /_tshogs pa'i tshe yang dge slong kha cig phyir ldog pa la sogs pa byed pas dus 'gyangs pa de'i tshe pha ma 'ongs nas dris nas ster na rab tu dbyung bar bya/_mi ster na phyir btang bar bya ba'i phyir dge 'dun la zhu ba bka' stsal to zhes zer ro/_/nad pa rab tu dbyung ba
[\[285a\]]
[\[285a.1\]]dang rdzogs par bsnyen par mi bya ba'i 'byung ba'i mtha' bstan pa'i phyir/_sangs rgyas bcom ldan 'das rgyal po'i khab na 'od ma'i tshal bya ka lan da ka'i gnas na bzhugs so zhes bya ba la sogs pa gsungs so/_/bor zhes bya ba ni spangs te'o/_/'tsho byed
[\[285a.2\]]ces bya ba ni rgyal po gzugs can snying pos 'tsho'am zhes bya ba'i tshig gis kun du spyod pa'i phyir ro/_/gzhon nus gsos zhes bya ba ni rgyal bu gzhon nu 'jigs med kyis gsos pa'i phyir ro/_/de'i ming gzhan de nyid gzhung 'di las 'og nas 'byung ngo /_/gso zhes bya ba ni nad
[\[285a.3\]]med par bya ba'o/_/gso dka' zhes bya ba ni bsgrub dka' ba'o/_/rigs mchog ces bya ba ni rigs kyi gtso bo ste bram ze zhes bya ba'i tha tshig go/_/rigs sna tshogs can zhes bya ba ni bram ze dang /_rgyal rigs dang /_rje'u rigs dang /_dmangs rigs dang ldan pa'o/_/rtswa ka sha
[\[285a.4\]]zhes bya ba ni rtsa'i rnam pa'o/_/ku sha zhes bya ba ni rtswa'i rnam pa rnon po ste/_rtswa dar ba zhes bya ba'i tha tshig go/_/mkhun zhes bya ba ni mkhun sgra 'byin pa'o/_/mi dga' zhes bya ba ni yid la gcags pa'o/_/nad brang zhes bya ba ni nad pa'i brang ngo /_/ma blangs pa zhes bya ba ni ma thogs
[\[285a.5\]]pa'o/_/len par mi byed ces bya ba ni thogs par mi byed pa'o/_/blangs pa zhes bya ba ni thogs pa'o/_/mthar phyin par byed ces bya ba ni gnas su phyin par byed pa'o/_/lci zhes bya ba ni ngan pa ste gso dka' ba zhes bya ba'i tha tshig go/_/dge sbyong gi 'bras bu bzhi zhes bya ba ni rgyun
[\[285a.6\]]du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa nyid do/_/de la dge sbyong ni zag pa med pa'i lam mo/_/des nyon mongs pa zad par byas pa ni 'bras bu ste/_'dus byas dang 'dus ma byas kyi bye brag gis rnam pa gnyis so/_/dad pas sbyin par bya ba zhes bya ba
[\[285a.7\]]ni dad pa can dag gis dad pas byin pa ste zas la sogs pa'o/_/chud gzan nas zhes bya ba ni bu lon skyed pas chud gzan nas so/_/tshul ma yin pas sdug bsngal skyed par byed ces bya ba ni legs par gsungs pa'i chos 'dul ba las nyams pas sems can dmyal ba la
[\[285b\]]
[\[285b.1\]]sogs pa'i sdug bsngal skyed par byed ces bya ba'i tha tshig go/_/de'i tshig ma yin par byas te zhes bya ba ni de'i tshig bcag ste'o/_/byas pa shes pas zhes bya ba ni drin gzo bas so/_/'di ni bdag gi bya ba yin gyis zhes bya ba ni bdag gi las kho na yin pas te/_bcom ldan 'das
[\[285b.2\]]kyi spyan sngar smra bar bya ba kho na yin gyis zhes bya ba'i tha tshig go/_/mdzod ces bya ba ni dbyig dang gser la sogs pa'i mdzod do/_/bang ba zhes bya ba ni 'bras la sogs pa'i 'bru'i bang ba'o/_/srabs zhes bya ba ni 'grib pa nyid kyis so/_/yongs su bas zhes bya ba ni rgyun chad
[\[285b.3\]]pas so/_/yongs su gtugs pa zhes bya ba ni gzhan mi 'byung bas so/_/ngal zhes bya ba ni bya ba mang bas so/_/dge ba'i phyogs kyang yongs su nyams par 'gyur bas zhes bya ba ni bsam gtan dang bklag pa dag yongs su nyams par 'gyur bas so/_/dran par bgyi zhes bya ba ni
[\[285b.4\]]bslab pa'i gzhi bca' ba ste 'dis dran par byed pa'i phyir ro/_/nad pa ma yin nam zhes dri bar bya'o zhes bya ba ni 'ga' zhig gi gan du rab tu 'byung bar 'dod pa 'ongs na des de la nad pa ma yin nam zhes dri bar bya ba'o/_/khyod la gang yang rung ba med dam zhes byar yang rung ngo /_/rdzogs
[\[285b.5\]]par bsnyen par byed pa dag gis ni bye brag tu dri bar bya ste/_de yang bar chad dri ba'i sngags las mi rnams la lus kyi nad rnam pa 'di lta bu 'byung ba 'di lta ste/_mdze dang /_'bras dang zhes bya ba la sogs pa'i bye brag tu dri dgos pa'i phyir ro/_/rab tu 'byung bar 'dod pa pha mas ma gnang
[\[285b.6\]]ba rab tu dbyung bar mi bya ba dang /_pha mas ma gnang ba yul thag ring po ni rab tu dbyung bar bya ba'i byung ba'i mtha' bstan pa'i phyir/_sangs rgyas bcom ldan 'das ser skya'i gnas n+ya gro d+ha'i kun dga' ra ba na bzhugs so zhes bya ba la sogs pa gsungs so/_/ser skya'i gnas
[\[285b.7\]]zhes bya ba ni grong khyer te/_drang srong ser skyas gnas par byas pa'i phyir ro/_/n+ya gro d+ha'i kun dga' ra ba na zhes bya ba ni gtsug lag khang ste/_shing ljon pa'i n+ya gro d+has mchod pa'i skyed mos tshal du gtsug lag khang brtsigs pa'i phyir ro/_/de dag kyang gzhung 'di nyid las
[\[286a\]]
[\[286a.1\]]'og nas 'byung ngo /_/khyim dag nas re re nas zhes bya ba ni khyim re re nas re re rab tu phyung ba'o/_/shAkya mo zhes bya ba ni shAkya'i chung ma'o/_/non nas zhes bya ba ni gdungs nas so/_/snying rje rje skad du zhes bya ba ni shin tu yid la gcags shing ngo /_/zas
[\[286a.2\]]gtsang zhes bya ba ni btsas pa'i tshe phas slong mo pha dag la zas 'ba' zhig gi sbyin pa sbyin pa'i phyir ro/_/bdag la dam pa 'os so zhes bya ba ni bdag la yid la bsams pa'i don 'grub pa'i dam pa brtsal bar 'os so zhes bya ba ste/_'di ltar bdag ni khyod kyi yab yin la/_bdag
[\[286a.3\]]kyang rigs pa gsol ba'i phyir ro snyam du bsams pa'o/_/dam pa las 'das pa zhes bya ba ni de bzhin gshegs pa rnams ni dam pa sbyin pas 'dul ba rnams rjes su 'dzin par mi mdzad de/_de dag ni dam pa sbyin pa'i lha dang drang srong la sogs pa dag las 'das pa'i phyir ro/_/
[\[286a.4\]]kho na zhes bya ba ni nges par bzung ba'o/_/'phags pa rnams kyis brnyes sla ba gang lags pa'o zhes bya ba ni sangs rgyas bcom ldan 'das rnams kyis stsol spyod pa'i dngos po gang lags pa ste/_'phags pa dag rigs kyi bu mo pha mas ma gnang ba rab tu 'byin par mi byed pa de
[\[286a.5\]]ni rgyal po'i yid la bsams pa yin la/_de ni 'phags pa rnams kyis stsol spyod do zhes bya ba'i tha tshig go/_/nam mkha'i ngos na rgyu zhing zhes bya ba ni nam mkha'i dkyil nas 'gro zhing ngo /_/gling bzhi dag tu zhes bya ba ni 'dzam bu'i gling dang /_shar gyi lus 'phags dang /_
[\[286a.6\]]nub kyi ba lang spyod dang /_byang gi sgra mi snyan zhes bya ba dag tu'o/_/rjes su mchi'o snyam pas zhes bya ba ni 'gro'o snyam pa ste/_phab nas longs spyad par bya'o snyam pas zhes bya ba'i tha tshig go/_/bde ba zhes bya ba ni lus kyi'o/_/yid bde ba zhes bya ba ni sems kyi'o/_/mi chung
[\[286a.7\]]ba zhes bya ba ni chen po'o/_/ma mchis par gyur to zhes bya ba ni med par gyur pa'o/_/re ba tsam gyur pa zhes bya ba ni re ba cung zad byung ba'o/_/stobs kyis 'khor los sgyur ba zhes bya ba ni dpung gi tshogs dang ldan pas 'dzam bu'i gling du rgyal srid byed du 'jug pa'o/_/sgra
[\[286b\]]
[\[286b.1\]]gcan 'dzin bzang po zhes bya ba ni sgra gcan 'dzin nyid do/_/dngos brtsan pa zhes bya ba ni bsod nams kyi mthu dngos 'jug na yul dbus su rgyal srid byed du 'jug nus pa ste/_mthu stobs dang ldan pa zhes bya ba'i tha tshig go/_/bag dro bar gyur pa zhes bya ba ni byams pa'i 'am yid
[\[286b.2\]]rton pa'o/_/'dir don ni 'di yin te/_ji ltar bdag bu dang tsha bo dag la re zhig byams pa bzhin du gzhan dag kyang de bzhin pas/_de'i phyir pha mas gnang na rab tu dbyung bar rigs so zhes bya ba'i tha tshig go/_/pha mas ma gnang ba yul thag ring po pha mas gtam yang mi thos
[\[286b.3\]]pa dag las 'ongs pa de dag ni rab tu 'byung bar bya ste zhes bya ba ni 'ga' zhig gi gan du rab tu 'byung bar 'dod pa 'ongs na des de la pha mas gnang ngam zhes dri bar bya zhing /_rdzogs par bsnyen par byed pa dag gis kyang dri bar bya ste/_pha mas ma gnang ba rab tu dbyung ba dang rdzogs par
[\[286b.4\]]bsnyen par mi bya'o/_/yul thag ring ba ni ma gtogs so/_/sdom la/_bya rog skrod ces bya ba la sogs pa ni sngar rab tu dbyung ba'i gzhi'i spyi sdom las/_bya rog skrod ces gsungs pa'i sdom gyi tshigs su bcad pa yin par sbyar ro/_/rab tu 'byung bar 'dod pa lo bdun ma lon pa
[\[286b.5\]]bya rog skrod mi nus pa rab tu dbyung bar mi bya zhing /_de las bzlog pa rab tu dbyung bar gnang ba'i byung ba'i mtha' bstan pa'i phyir/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/
[\[286b.6\]]'phags skyes po zhes bya ba ni phyis mos ma la 'dis ko sa la'i rigs rnam par 'phel bar 'gyur ro zhes smras pa'i phyir ro/_/khon med pa zhes bya ba ni yid sdang ba med pa'o/_/mi 'gran pa zhes bya ba ni gnod pa mi byed pa'o/_/mi 'khu ba zhes bya ba ni mi rku ba'o/_/de dang de na zhes bya ba ni
[\[286b.7\]]lam po che la sogs pa na'o/_/zong bsgyur nas zhes bya ba ni zong btsongs nas so/_/mchil mas brnangs zhes bya ba ni mchil ma dang bcas par ngu bas mgul ba brdzangs pa'o/_/sdud ces bya ba ni 'jog pa'o/_/phyir 'byung na zhes bya ba ni grong khyer la sogs pa nas so/_/lhung
[\[287a\]]
[\[287a.1\]]bzed kyi lhag ma zhes bya ba ni pham pas so/_/skya bo bseng bseng po zhes bya ba ni nad las gyur pa bzhin du mdog skya bor gyur pa'o/_/ring ba zhes bya ba ni ma rgyas pa'o/_/nyam chung ba zhes bya ba ni stobs nyams pa'o/_/rke ba zhes bya ba ni pags pa skam pa'o/_/
[\[287a.2\]]skam pa zhes bya ba ni sha nyams pa'o/_/lus ma thob pa zhes bya ba ni brtson pa med pa'o/_/rab tu 'byung bar 'dod pa dge 'dun gyis zan sbyin par rjes su gnang ngo zhes bya ba ni zhag bdun bsrel bar bya ba la sogs pa'i skabs su dge 'dun gyis zan byin na rung ba'o/_/skos ma la zhes
[\[287a.3\]]bya ba ni spyi bungs kyi gnas sam tshang mang ngo /_/lo bdun pa bya rog skrod nus pa yongs su spang bas rab tu dbyung bar rjes su gnang ngo zhes bya ba ni rab tu 'byung bar 'dod pa lo bco lnga ma lon pa lo bdun lon pa bya rog skrod nus na de rab tu dbyung bar gnang ba'o/_/'di skad bstan te/_rab
[\[287a.4\]]tu 'byung bar 'dod pa lo bco lnga ma lon pa bya rog skrod mi nus pa rab tu dbyung bar mi bya'o/_/bya rog skrod nus kyang lo bdun ma lon na rab tu dbyung bar mi bya'o/_/gal te lo bco lnga'am lo bdun lon la bya rog skrod kyang nus na de ni rab tu dbyung bar bya'o/_/yid byung ba zhes bya ba ni bsdigs
[\[287a.5\]]pa'o/_/gcod pa zhes bya ba ni thad kar gcod pa'o/_/'cheg pa zhes bya ba ni tshal pa gnyis su 'cheg pa'o/_/rdung ba zhes bya ba ni til bzhin du phye mar rdung ba'o/_/'dral ba zhes bya ba ni gzhog pa'o/_/sogs pa zhes bya ba'i sgras ni lcags kyi thu lum 'bar ba za ba dang /_zangs khu
[\[287a.6\]]bskol ba ldud pa la sogs pa dag bsdu'o/_/le los zhes bya ba ni bya ba ma yin pa la lhag par chags pas so/_/'da' bar byed pa zhes bya ba ni dus yol bar byed pas so/_/shi zhes bya ba ni skad cig gis 'jig pa'o/_/dus la bab ces bya ba ni ris mthun pa spangs pa'o/_/'di dag
[\[287a.7\]]ces bya ba ni sems can dmyal bar skye ba'i bdag nyid do/_/gzhan dag ces bya ba ni zil gyis mnan pa la sogs pa'o/_/gzengs bstod ces bya ba ni spro bar bya ba'o/_/pi wang zhes bya ba ni ku ba'i pi wang ngo /_/'od ma zhes bya ba ni ku ba 'od ma can rgyud btags pa la 'dir 'od ma zhes
[\[287b\]]
[\[287b.1\]]bya'i gling bu ni ma yin te/_de la rgyud kyi sbyor ba med pa'i phyir ro/_/ba la ri dang /_ma hA ti dang /_su g+ho sha ka zhes bya ba dag kyang rgyud can gyi bye brag yin no/_/gzhal med khang zhes bya ba ni khang pa brtsegs pa'o/_/lha'i bu mo zhes bya ba ni lha mo'o/_/'di dag dang zhes bya ba ni mtho
[\[287b.2\]]ris 'grub pa'i mtshan nyid do/_/gzhan dag kyang zhes bya ba ni mya ngan las 'das pa thob pa'i bdag nyid do/_/gling bzhi dang yang dag par ldan pa zhes bya ba ni mdo sde'i mtshan te/_rgyu dang yang dag par ldan pa zhes bya ba'i don to/_/rgyud du gtogs pa zhes bya ba ni mdo sde'i rgyud
[\[287b.3\]]du gtogs pa ste/_skabs sam le'u zhes bya ba'i tha tshig go/_/de nyid bstan pa'i phyir bcom ldan 'das kyis zhes bya ba la sogs pas mdo sde'i tshig nyi shu rtsa bzhi bstan te/_de la sems can dmyal ba rnams kyi nang nas shi 'phos te/_sems can dmyal ba dang /_dud
[\[287b.4\]]'gro dang /_yi dgas rnams kyi nang du skye ba mang zhing sems can dmyal ba rnams kyi nang nas shi 'phos te/_mi rnams kyi nang du skye ba nyung bar sbyar ba la mdo sde gsum mo/_/yang sems can dmyal ba rnams kyi nang nas shi 'phos te/_sems can dmyal ba dang /_dud 'gro
[\[287b.5\]]dang yi dgas rnams kyi nang du skye ba mang zhing sems can dmyal ba rnams kyi nang nas shi 'phos te/_lha rnams kyi nang du skye ba nyung bar sbyar ba la mdo sde gsum mo/_/yang dud 'gro rnams kyi nang nas shi 'phos te/_dud 'gro dang /_sems can dmyal ba dang /_yi dgas rnams kyi nang
[\[287b.6\]]du skye ba mang zhing /_dud 'gro rnams kyi nang nas shi 'phos te mi rnams kyi nang du skye ba yang nyung ba sbyar ba la mdo sde gsum mo/_/yang dud 'gro rnams kyi nang nas shi 'phos te dud 'gro dang /_sems can dmyal ba dang /_yi dgas rnams kyi nang du skye ba mang zhing /_dud 'gro rnams kyi
[\[287b.7\]]nang nas shi 'phos te lha rnams kyi nang du skye ba nyung bar sbyar ba la mdo sde gsum mo/_/yang yi dgas rnams kyi nang nas shi 'phos te yi dgas dang /_sems can dmyal ba dang /_dud 'gro rnams kyi nang du skye ba mang zhing /_yi dgas rnams kyi nang nas shi 'phos te mi rnams kyi nang du
[\[288a\]]
[\[288a.1\]]skye ba yang nyung bar sbyar ba la mdo sde gsum mo/_/yang yi dgas rnams kyi nang nas shi 'phos te yi dgas dang /_sems can dmyal ba dang /_dud 'gro rnams kyi nang du skye ba mang zhing /_yi dgas rnams kyi nang nas shi 'phos te lha rnams kyi nang du skye
[\[288a.2\]]ba nyung bar sbyar ba la mdo sde gsum mo/_/yang lha rnams kyi nang nas shi 'phos te sems can dmyal ba dang /_dud 'gro dang /_yi dgas rnams kyi nang du skye ba mang zhing /_lha rnams kyi nang nas shi 'phos te lha rnams kyi nang du skye ba nyung bar sbyar ba la mdo sde gsum mo/_/yang
[\[288a.3\]]mi rnams kyi nang nas shi 'phos te sems can dmyal ba dang /_dud 'gro dang /_yi dgas rnams kyi nang du skye ba mang zhing /_mi rnams kyi nang nas shi 'phos te mi rnams kyi nang du skye ba nyung bar sbyar ba la mdo sde gsum ste/_de dag gcig nas brtags na mdo sde nyi shu rtsa bzhi
[\[288a.4\]]yod do/_/gnas pa zhes bya ba ni 'dug pa'o/_/rdul zhes bya ba ni sa rdul lo/_/rtse mo zhes bya ba ni mtha'o/_/mi zhes bya ba ni yid dang sems shas che ba'i phyir ro/_/'jig rten pa dag na re skye dgu'i bdag po shed kyi bu yin pa'i phyir shed bu zhes kyang zer ro/_/dud 'gro zhes bya ba ni 'dud
[\[288a.5\]]cing 'gro ba'i phyir ro/_/yi dgas zhes bya ba ni ltogs pas nyen pa'i phyir ro/_/'khor lo bzhin du sbyar ba zhes bya ba la/_'khor lo bzhin du zhes bya ba ni sems can rnams sems can dmyal ba dang /_dud 'gro dang /_yi dgas dang /_lha dang /_mi rnams kyi nang du 'khor lo bzhin du
[\[288a.6\]]'khor ba'o/_/sbyar ba zhes bya ba ni tshig snga ma bzhin du mdor bsdus zhing sbyar ba ste/_des na mdo sde'i tshogs gang la tshig mdor bsdu ba yang dang yang du 'khor lo bzhin du 'khor ba yod pa de ni 'khor lo bzhin du sbyar ba'i mdo zhes bya ba'o/_/spags pa dang zhes bya ba ni khur phog la
[\[288a.7\]]spags pa dang ngo /_/rgyun chad par ma gyur pa zhes bya ba ni ma spangs pa'o/_/zo chun rgyud mo'i tshul gyis zhes bya ba ni chu bcu ba'i zo chun rgyud mo zhes bya ba 'khrul 'khor gyi bye brag de'i zo ba kha cig ni 'byung zo ba kha cig ni nub par gyur pa de bzhin du rdzus te skye ba'i sems can dag 'gro
[\[288b\]]
[\[288b.1\]]ba lnga pa'i 'khor bar 'khor bar 'gyur ba'o/_/yid byung nas zhes bya ba ni skyo nas so/_/tshigs su bcad pa smras pa zhes bya ba la sogs pa la/_gang phyir mi gnas zhes bya ba ni gang gi phyir 'chi 'pho dang /_skye ba'i sdug bsngal yod pa de'i phyir mi gnas pa yin no/_/lha rnams zhes bya
[\[288b.2\]]ba ni 'dod pa na spyod pa rnams so/_/mi bzad pa zhes bya ba ni dgag pa'o/_/'tsho ba thung ba zhes bya ba ni tshe thung ba'o/_/gang na zhi med srid pa zhes bya ba ni gzugs dang gzugs med pa'i khams kyi srid pa na ste/_mi rtag pa'i phyir zhi ba'i bde ba med do/_/mya ngan las 'das pa mchog
[\[288b.3\]]ces pa ni gya nom pa'i phyir dang /_rtag pa'i phyir dang /_dge ba'i phyir ro/_/'di skad ces bstan te/_gang gi phyir lha dang mi rnams la thams cad na sdug bsngal yod pa de'i phyir mya ngan las 'das pa ni sdug bsngal thams cad dang bral ba'i phyir dang /_zhi ba'i phyir dang /_chos thams
[\[288b.4\]]cad kyi mchog yin pa'i phyir bde bar gshegs pas mchog ces gsungs te/_de thob na de dag thams cad nye bar zhi bar 'gyur ro zhes bya ba'i tha tshig go/_/brtsam pa zhes bya ba ni mdor bsdu ba'am rgyas par chos bstan pa'i rtsom pa'o/_/bag la nyal zhes bya ba ni 'dod chags la
[\[288b.5\]]sogs pa nyon mongs pa'o/_/khams zhes bya ba ni nyan thos la sogs pa'i rigs sam 'jam po la sogs pa'i chos bstan pas 'dul ba'o/_/rang bzhin zhes bya ba ni dad pa la sogs pa'i dbang po rnams kyi rno ba nyid la sogs pa'o/_/lhung bzed nag po zhes bya ba ni drang srong gi
[\[288b.6\]]snod do/_/legs par gsungs pa zhes bya ba ni legs par bka' stsal pa'o/_/bslab pa'i gzhi bca' ba mdzad pa zhes bya ba ni rab tu dbyung bar 'dod pa lo bco lnga ma lon pa rab tu dbyung bar mi bya'o zhes bca' ba mdzad pa'o/_/bag yangs su mdzad ces bya ba ni lhod pa ste/_lo
[\[288b.7\]]bdun lon na bya rog skrod nus pa rab tu dbyung bar gnang ba'i phyir ro/_/drang srong smra ba zhes bya ba ni dus thams cad drang srong yang dag par rdzogs pa'i sangs rgyas dang /_rang sangs rgyas dang /_nyan thos rnams kyi zhal du gyur pa'i phyir te/_de ltar yang gnas de ni sangs rgyas rnams
[\[289a\]]
[\[289a.1\]]dang /_rang sangs rgyas rnams dang /_nyan thos rnams dang /_drang srong rnams kyis mi stong /_gang gi tshe sangs rgyas bcom ldan 'das rnams ma byung ba de'i tshe na ni rang sangs rgyas dag gnas la/_gang gi tshe rang sangs rgyas ma byung ba de'i tshe na drang srong mngon par
[\[289a.2\]]shes pa lnga dang ldan pa dag de na gnas pa dang /_gang gi tshe sangs rgyas byung ba de'i tshe na bcom ldan 'das nyan thos kyi dge 'dun dang bcas pa de na bzhugs pa'i phyir ro zhes brjod do/_/yang na drang srong yang dag pa sangs rgyas bcom ldan 'das rnams kyis der dang po kho nar chos kyi
[\[289a.3\]]'khor lo bskor bas drang srong smra ba ste/_gnas gang du drang srong chen pos chos kyi 'khor lo bskor ba de ni drang srong smra ba ste/_de ltar yang /_ka shi pu ra mdzes pa'i ri dgas nags/_/sngon gyi sangs rgyas gnas de dran par gyis/_/der ni dang por sangs rgyas de dag gis/_/chos
[\[289a.4\]]mchog zhi ba'i 'khor lo bskor bar gyur/_/zhes gsungs pa yin no/_/ri dgas kyi nags zhes bya ba ni byang chub sems dpa' ri dgas rnams kyi nang du skyes pas rgyal po tshangs byin btul nas/_de'i phyir rgyal pos ri dgas rnams bag yangs su bya ba'i phyir rtswa dang lo ma dang
[\[289a.5\]]shing ljon pa mang po dang bcas pa'i yul de ri dgas rnams la yongs su btang ba'i phyir ro/_/de dag kyang gzhung 'di nyid las 'og nas 'byung ngo /_/lung bstan zhes bya ba ni sangs rgyas nyid du 'gyur ro//_//bam po bcu pa/_'di man chad dge slong ma sun phyung ba la
[\[289a.6\]]sogs pa sdom pa skye ba la bar chad byed pa dag bstan par bya ste/_de dag la ni sdom pa skye ba'i chos nyid med par 'dra la/_de lta bu rab tu byung ba dang /_dge tshul dang rdzogs par bsnyen pa'i rtags can ni bsnyil bar bya'o zhes bya bar sbyar ro/_/de la gang zag dge slong ma sun
[\[289a.7\]]phyung ba rab tu dbyung bar mi bya zhing /_de la sdom pa skye ba'i chos nyid med pa dang /_de lta bu rab tu byung ba'i rtags can bsnyil bar bya ba'i byung ba'i mtha' bstan pa'i phyir/_sangs rgyas bcom ldan 'das yul ka shi dag tu ljongs rgyu zhing gshegs pa na zhes bya ba la
[\[289b\]]
[\[289b.1\]]sogs pa gsungs so/_/'dzum pa zhes bya ba ni zhal cung zad bzhad pa'o/_/'od zer zhes bya ba ni 'od 'phro ba'o/_/yang sos zhes bya ba ni bsad cing 'tsho ba rnams so/_/thig nag ces bya ba ni gshegs pa la sogs pa'i thig nag po 'debs pa'o/_/bsdus
[\[289b.2\]]'joms zhes bya ba ni bsdus te 'joms pa'i sdug bsngal mang po dang ldan pa dag go/_ngu 'bod ces bya ba ni rtag tu ngu ba'o/_/ngu 'bod chen po zhes bya ba ni ngu 'bod las kyang ches rtag tu ngu ba'o/_/tsha ba zhes bya ba ni rtag tu me 'bar bas tsha ba'o/_/rab tu tsha ba zhes
[\[289b.3\]]bya ba ni tsha ba bas kyang ches mchog tu tsha ba'o/_/mnar med pa zhes bya ba ni thams cad du sems khyab pas bde ba'i mtshams kyi bar skabs stong ba med pa dang /_sdug bsngal 'chad pa med pa'o/_/yang sos la sogs pa de dag ni tsha ba'i sems can dmyal ba chen
[\[289b.4\]]po brgyad do/_/chu bur can zhes bya ba ni chu bur 'bus pa'i rnam pa ltar lus skrangs pa'o/_/chu bur rdol zhes bya ba ni chu bur rnams gas pa'i phyir ro/_/so thams thams zhes bya ba ni rtag tu kha dang so dag las sgra thams thams zer ba 'byung ba'i phyir ro/_/kyi hud zer zhes bya ba ni rtag tu kyi hud ces bya
[\[289b.5\]]ba'i sgra 'byin pa'i phyir ro/_/a chu zer zhes bya ba ni rtag tu a chu zer ba'i sgra 'byin pa'i phyir ro/_/ut+pal ltar gas pa zhes bya ba ni lus ut+pal ltar 'dab chags su gas pa'i phyir ro/_/pad+ma ltar gas pa zhes bya ba ni lus pad+ma ltar 'dab chags su gas pa'i phyir ro/_/pad+ma ltar
[\[289b.6\]]gas pa chen po zhes bya ba ni pad+ma ltar gas pa bas kyang ches lus pad+ma ltar 'dab chags su gas pa'i phyir ro/_/chu bur can la sogs pa de dag ni grang ba'i sems can dmyal ba chen po brgyad do/_/tsha ba zhes bya ba ni tsha ba'i sems can dmyal ba brgyad po la sogs pa'o/_/grang ba
[\[289b.7\]]zhes bya ba ni grang ba'i sems can dmyal ba brgyad po la sogs pa'o/_/gnod pa'i bye brag ces bya ba ni myong bar 'gyur bar ma nges pa'i las kyi 'bras bu nyam nga bdag go/_/'di nas shi 'phos zhes bya ba ni sems can dmyal ba'i 'gro ba nas so/_/gzhan du skyes zhes bya ba ni shal
[\[290a\]]
[\[290a.1\]]ma li'i tshal la sogs pa 'khor gyi gnas gzhan du'o/_/bden pa dag gi zhes bya ba ni sdug bsngal la sogs pa 'phags pa'i bden pa bzhi po dag gi'o/_/snod du gyur pa zhes bya ba ni snod du rung ba'o/_/rgyal chen bzhi pa zhes bya ba ni rgyal po chen po bzhi'i
[\[290a.2\]]gnas na gnas pa'i phyir ro/_/sum cu rtsa gsum pa zhes bya ba ni dbang po gcig dang /_nye dbang sum cu rtsa gnyis te/_de dag la nyan pa'i phyir sum cu rtsa gsum pa zhes bya ba'o/_/'thab bral zhes bya ba ni skabs 'dir thun sgrogs zhes kyang bya ste/_thun brgyad po dag tu bsod nams la spro
[\[290a.3\]]ba'i sgra sgrogs pa'i phyir ro/_/kha cig na re thun re re zhing /_a la la bde'o/_/a la la bde'o zhes bya ba'i sgra sgrogs pa'i phyir ro zhes zer ro/_/dga' ldan zhes bya ba ni rtag tu dga' ba dang ldan pa'i phyir ro/_/'phrul dga' zhes bya ba ni ci dgar sprul pa dag gis mngon par dga' ba'i
[\[290a.4\]]phyir ro/_/gzhan 'phrul dbang byed ces bya ba ni gzhan dag gis sprul pa dag la dbang byed pa'i phyir ro/_/tshangs ris zhes bya ba ni tshangs pa'i 'khor yin pa'i phyir ro/_/tshangs pa mdun na 'don zhes bya ba ni tshangs pa dang nye ba'i 'khor ro/_/tshangs chen zhes bya ba ni tshangs pa'i
[\[290a.5\]]'jig rten na bdag po yin pa'i phyir ro/_/'od chung dang /_tshad med 'od dang /_'od gsal zhes bya ba dag ni 'od chung dang 'bring dang chen po nyid dang ldan pa'i bye brag gis go rims bzhin no/_/dge chung dang /_tshad med dge dang /_dge rgyas zhes bya ba dag kyang /_dge ba chung ngu dang /_'bring
[\[290a.6\]]dang /_chen po nyid kyi bye brag gis go rims bzhin du shes par bya'o/_/sprin med ces bya ba ni dbugs rngub pa dang /_dbugs 'byung ba la sogs pa bar chad kyi sprin med pa'i phyir ro/_/bsod nams skyes zhes bya ba ni yang dang yang du dge ba rtsom pa'i phyir ro/_/'bras bu che zhes
[\[290a.7\]]bya ba ni rnam par smin pa rgya che zhing rab tu zhi ba'i phyir ro/_/mi che ba zhes bya ba ni zag pa med pa'i chos rtogs pa'i phyir 'bad pa klod pas ched du sgrim pa mi che ba'i phyir ro/_/mi gdung zhes bya ba ni lus dang sems la gdung ba med pa'i phyir ro/_/gya nom snang zhes bya ba ni shes rab gya
[\[290b\]]
[\[290b.1\]]nom pa snang ba'i phyir ro/_/shin tu mthong zhes bya ba ni srid pa tha ma pa nyid kyis shis pa mthong ba'i phyir ro/_/'og min zhes bya ba ni gzugs can thams cad kyi thu bo yin pa'i phyir ro/_/mi rtag pa zhes bya ba ni skye ba dang 'jig pa'i chos can yin pa'i phyir ro/_/sdug bsngal ba zhes bya
[\[290b.2\]]ba ni sdug bsngal gsum dang ldan pas mi 'dod pa nyid yin pa'i phyir ro/_/stong pa zhes bya ba ni bdag med pa'i phyir ro/_/bdag med pa zhes bya ba ni rang gi bdag nyid dang /_gzhan la bdag po med pa'i phyir ro/_/sgrogs par byed ces bya ba ni smra bar byed pa ste/_bcom ldan 'das gsung
[\[290b.3\]]rab bzhed pa'i dbang gis sgra sgrogs par byed kyi/_gzhan du na 'od zer las sgra mi 'byung ba'i phyir ro/_/brtsam par bya zhing zhes bya ba ni rtsom par gyis shig pa'o/_/'byung bar bya zhes bya ba ni 'khor ba las nges par 'byung bar gyis shig pa'o/_/sangs rgyas bstan la zhes bya ba ni
[\[290b.4\]]bden pa bzhi bstan pa la'o/_/'jug par bya zhes bya ba ni mgo dang gos la me 'bar ba ltar mngon par brtson par gyis shig go/_/'dam du'i khyim la glang chen bzhin/_/zhes bya ba ni/_'chi bdag sde ni gzhom par bya/_/zhes bya ba'i dpe yin te/_'dam bu'i khyim zhes
[\[290b.5\]]bya ba ni 'dam bu las byas pa'i khyim mo/_/glang chen zhes bya ba ni glang po che'o/_/des na ji ltar glang po ches 'dam bu'i khyim phye mar rlog pa bzhin du 'chi bdag sde ni gzhom par bya zhes bya bar sbyar te/_'chi bdag ces bya ba ni 'chi ba'o/_/sde zhes bya ba ni srid pa la sogs pa
[\[290b.6\]]'khor ro/_/gzhom par bya zhes bya ba ni gzhig par gyis shig ces bya ba'o/_/phan yon bstan pa'i phyir/_gang zhig rab tu bag yod pa/_/chos 'dul 'di la spyod 'gyur ba/_/skye ba'i 'khor ba rab spangs nas/_/sdug bsngal tha mar byed par 'gyur/_/zhes bya ba
[\[290b.7\]]gsungs te/_rab tu bag yod par zhes bya ba ni rab tu bag med pa spangs pas so/_/chos zhes bya ba ni 'phags pa'i lam yan lag brgyad pa'o/_/'dul zhes bya ba ni yang dag par sgrub pa'i mtshan nyid do/_/spyod 'gyur zhes bya ba ni rjes su bsgrub par 'gyur ba'o/_/
[\[291a\]]
[\[291a.1\]]skye ba'i 'khor ba zhes bya ba ni skye ba gtso bo yin pa'i phyir te/_'khor ba'i sdug bsngal gyi rtsa ba yin pa'i phyir ro/_/de ltar yang /_skye 'di don med gang phyir skye ba yod na rga shi dang /_/na dang sdug bsngal sdang dang bcing la sogs pa'i dgra dag yod/_/
[\[291a.2\]]gal te 'jigs mang skye ba med na don med de mi 'byung /_/shing skyes med na nags me rlung gis bsdigs par mi 'gyur bzhin/_/zhes bshad pa'i phyir ro/_/rab spangs nas zhes bya ba ni gtan spangs nas so/_/sdug bsngal zhes bya ba ni skye ba la sogs pa'o/_/tha mar byed
[\[291a.3\]]par 'gyur zhes bya ba ni rgyun chad par 'gyur ba'o/_/stong gsum gyi stong chen po zhes bya ba ni gcig rnams kyi stong dang /_stong rnams kyi stong dang /_stong rnams kyi stong dag ste/_de dag ni gling bzhi pa'am/_'dod pa na spyod pa'i lha'i ris dang /_tshangs ris kyi 'jig rten stong la
[\[291a.4\]]ni stong chung ngu gcig go/_/stong chung ngu stong la ni stong 'bring po gcig go/_/stong 'bring po stong la ni stong chen po gcig ste/_de ni stong yang yin la chen po yang yin pas stong chen po'o/_de ni stong gsum yang yin la chen po yang yin pas stong gsum gyi stong chen po ste/_gling bzhi pa
[\[291a.5\]]la sogs pa ther 'bum gyi tshad ces bya ba'i tha tshig go/_/'jig rten gyi khams zhes bya ba ni 'dug pa'i gnas so/_/byul nas zhes bya ba ni bskor nas so/_/'dir stong gsum gyi stong chen po'i 'jig rten gyi khams zhes smos pa ni de'i tshe na gnas pa rnams la bskal pa yod pa'i phyir ro/_/yang
[\[291a.6\]]na de ni mtshon pa tsam du zad de/_'jig rten gyi khams mtha' yas mu med pa thams cad du yang de bzhin no/_/'das pa'i las lung ston par bzhed ces bya ba ni gang la 'bras bu thams cad 'das pa'o/_/ma 'ongs pa'i las lung ston par bzhed ces bya ba ni gang la 'bras bu nyid ma 'ongs pa'o/_/
[\[291a.7\]]thal mo sbyar te zhes bya ba ni thal mo ljab ljab por sbyar te'o/_/rgyu ma mchis zhes bya ba ni 'jig rten pa'i dgos pa med pa'o/_/rkyen ma mchis par zhes bya ba ni 'jig rten las 'das pa'i dgos pa med par ro/_/tshigs su bcad pa yang gsol ba zhes bya ba la sogs pa la/_tshogs
[\[291b\]]
[\[291b.1\]]rnams zhes bya ba ni 'od zer gyi tshogs rnams so/_/zhal gyi sgo nas zhes bya ba ni zhal gyi sgo nas so/_/rgod bral zhes bya ba ni rgod pa spangs pa'o/_/zhum zhes bya ba ni sems zhum pa nyid do/_/rgyags pa zhes bya ba ni rang gi yon tan la ltos pas khengs pa'o/_/de gnyis la grol ba ni zhum pa dang /_
[\[291b.2\]]rgyags pa rab spangs pa ste/_de dag ni bod pa'i tshig go/_/mchog gi rgyur gyur pa zhes bya ba ni mya ngan las 'das pa'i rgyu'i ngo bo nyid do/_/rgyal ba zhes bya ba ni nyon mongs pa thams cad las rgyal ba'i phyir ro/_/dgra thul zhes bya ba ni bdud bzhi'i dgra thul ba'o/_/byed rgyu ma mchis par zhes
[\[291b.3\]]bya ba ni rgyu med par te/_'di la rgyu gang lags zhes bya ba'i tha tshig go/_/rtsa lag ces bya ba ni pad+ma'i rtsa lag myu gu'i mtshan nyid du gnas pa'o/_/dung zhes bya ba ni dung nyid do/_/pad+ma'i rtsa lag dang dung ltar dkar ba zhes bya ba ni zhal bzhad pa'i tshems kyi 'dzum pa ste/_'dzum pa zhes bya ba ni
[\[291b.4\]]cung zad bzhad pa'o/_/de slad ces bya ba ni de'i phyir zhes bya ba'i tha tshig go/_/bstan pa zhes bya ba ni bod pa'o/_/rang blos zhes bya ba ni rang gi ye shes kyis so/_/dus mkhyen nas zhes bya ba ni lung bstan pa'i dus mkhyen nas so/_/thub pa khyu mchog ces bya ba yang bod pa'i tshig ste/_thub pa
[\[291b.5\]]zhes bya ba ni slob pa dang mi slob pa dag go/_/de dag gi khyu mchog ni gtso bo yin pa'i phyir ro/_/dge sbyong kye dbang po zhes bya ba yang bod pa'i tshig ste/_dge sbyong gi skye bo zhes bya ba ni 'phags pa'i gang zag brgyad do/_/de dag gi dbang po ni gtso bo yin pa'i phyir ro/_/nyan pa'i skye bo zhes bya
[\[291b.6\]]ba ni kun shes par 'dod pa'i skye bo'o/_/som nyi ldan rnams la zhes bya ba ni the tshom can rnams la'o/_/de rnams la the tshom skyes pa bsal du gsol zhes bya bar sbyar ro/_/tshig ji lta bu dag gis bsal zhe na/_de'i phyir gsung tshig bstan pa dang /_dam pa dge ba dag gis zhes
[\[291b.7\]]bya ba gsungs te/_brtan pa zhes bya ba ni mi g.yo ba'o/_/dam pa zhes bya ba ni don gyi mchog yin pa'i phyir dang /_zab pa'i phyir ro/_/dge ba zhes bya ba ni bzang ba'i phyir dang /_kha na ma tho ba med pa'i phyir ro/_/tshwa chu zhes bya ba ni rgya mtsho'o/_/ri rgyal zhes bya ba ni ri'i rgyal po ri rab
[\[292a\]]
[\[292a.1\]]bo/_/de gnyis lta bur bstan pa gang yin pa de dag ni tshwa chu ri rgyal lta bur bstan pa dag go/_/de dag gang zhe na/_sangs rgyas mgon rnams zhes bya ba dag go/_/glo bur zhes bya ba ni thar zur ro/_/de de bzhin no de de bzhin te zhes bya ba ni mthun par bka' stsal
[\[292a.2\]]pa ste/_gus par mdzad pa'i slad du lan gnyis su bzlas so/_/g.yon can zhes bya ba ni sgyu thabs kyis chom rkun byed pa'o/_/lus bskyod pas sun phyung zhes bya ba ni yan lag dang nying lag sprad pa ma byas par yan lag gi rnam par yan lag gi rnam pa bcug pa 'ba' zhig
[\[292a.3\]]gis mi tshangs par spyod pa de sun phyung ba'o/_/gzhan du na lus la reg pa la sogs pas dge slong ma pham par gyur zin pas/_de la mi tshangs par spyad kyang dge slong ma sun phyung ba'i nyes par mi 'gyur ba'i phyir ro/_/dge slong zhig gis zhes bya ba ni gtso bo ma yin pa dag
[\[292a.4\]]gis so/_/mi skye ba'i chos can zhes bya ba ni sdom pa skye ba'i chos nyid med pa'o/_/de ltar skye ba'i chos nyid med pa rab tu byung na ji ltar bya zhe na/_de'i phyir bsnyil bar bya'o zhes bya ba gsungs te/_gnas pa dang longs spyod pa spangs pas mig lam du snang bar gzhag par bya'o/_/
[\[292a.5\]]gang zag rku thabs su gnas pa rab tu dbyung bar mi bya zhing /_de la sdom pa skye ba'i chos nyid med pa dang /_de lta bu la rab tu byung ba'i rtags can bsnyil bar bya ba'i byung ba'i mtha' bstan pa'i phyir/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi
[\[292a.6\]]kun dga' ra ba na bzhugs so zhes bya ba la sogs pa gsungs so/_/'dod chags dang bral ba med pa ni zhes bya ba ni nyon mongs pa spang ba ma byas pa na'o/_/dge 'dun lhag ma zhes bya ba ni khu ba 'byin pa la sogs pa ste/_ltung ba de gso ba'i lhag ma dge 'dun tsam zhig la las
[\[292a.7\]]pa ste/_de sbyar ba'i phyir chad pa'i las dge 'dun las 'thob ces bya ba'i tha tshig go/_/chos bzhin du sgrub par byed ces bya ba ni 'dul ba dang mthun par 'chags pa'o/_/drug sde zhes bya ba ni mi drug phan tshun sde zhing gnas pa ste/_de dag kyang dga' bo dang /_nye dga' dang /_
[\[292b\]]
[\[292b.1\]]'char ka dang /_'gro mgyogs dang /_nab so dang /_'dun pa zhes bya ba dag go/_/thabs kyi rnam pa zhig bya'o zhes bya ba ni gnyen po zhig bsam par bya'o/_/mkhas pa'i rang bzhin can zhes bya ba ni skyes nas thob pa'i shes rab dang ldan pa yin gyi lung dang rtogs pa las skyes pa'i shes
[\[292b.2\]]rab dang ldan pa ni ma yin no/_/mtha' 'khob ces bya ba ni yul dbus nas thag ring ba ste/_skye bo ya rabs rgyu ba nyung ba'o/_/chos kyi rje zhes bya ba ni sangs rgyas bcom ldan 'das te chos rnams kyi mnga' bdag tu gyur pa'i phyir ro/_/lha'i gzugs dag ces bya ba ni brgya byin dang /_
[\[292b.3\]]tshangs pa la sogs pa'o/_/snang ba zhes bya ba ni 'od do/_/lha'i sgra zhes bya ba ni brgya byin dang tshangs pa la sogs pa'i'o/_/kun shes pa brda sprod pa zhes bya ba la kun shes pa zhes bya ba ni mi slob pa'i shes pa zag pa med pa'o/_/de brda sprod pa ni bdag gi skye ba zad do/_/tshangs par
[\[292b.4\]]spyod pa bstan to zhes bya ba la sogs pas go bar byed pa'o/_/zang zing gi longs spyod ces bya ba ni mgron du bod pa la sogs pa'i longs spyod do/_/chos kyi longs spyod ces bya ba ni chos nyan pa la sogs pa'i longs spyod do/_/dus bskyed pa na zhes bya ba ni dran du bskul ba na'o/_/yon
[\[292b.5\]]bshad pa zhes bya ba ni sbyin pa'i 'bras bu'i sngags pa brjod pa'o/_/snam sbyar gyi rgyal mtshan 'chang ba rnams kyi mchog ces bya ba la/_snam sbyar gyi rgyal mtshan 'chang ba zhes bya ba ni dge slong rnams so/_/de rnams kyi mchog tu bstan pa ni dang por zag pa med pa'i chos thos pas
[\[292b.6\]]dge slong gi sdom pa skyes pa'i phyir ro/_/rku thabs su gnas pa zhes bya ba ni 'dir rang gis rtags blangs pa sdom pa ma thob pa'o/_/kha cig na re des dge slong rang bzhin du gnas pa dag dang lhan cig gso sbyong la sogs pa'i las dag lan gnyis sam gsum myong ba yin no
[\[292b.7\]]zhes zer ro/_/se gol gyi sgras zhes bya ba ni sor mo gtogs pa'i sgras so/_/bskrad ces bya ba ni stan las bslang ba'o/_/rang byung zhes bya ba ni gzhan gyi man ngag med par rdzogs par byang chub pa'i phyir ro/_/dge slong rang bzhin du gnas pa dag ces bya ba ni tshul khrims
[\[293a\]]
[\[293a.1\]]dang ldan pa dag go/_/gso sbyong gi las dag ces bya ba ni tshul khrims gso zhing brtas par byed pas te/_de'i ngo bo nyid kyi las dag ni gso sbyong gi las te/_so sor thar pa'i mdo 'don pa'i bdag nyid dag ces bya ba'o/_/'dir gso sbyong gi las dag
[\[293a.2\]]ces smos pa ni mtshon pa ste/_las brgya rtsa gcig po thams cad kyang de bzhin no/_/las gnyis sam gsum nyams su myong bar gyur na zhes bya ba la lan gnyis kyis ni rku thabs su gnas pa nyid 'grub po/_/lan gsum zhes bya ba ni rgyun bstan pa'i phyir te/_de phan chad
[\[293a.3\]]kyang rku thabs su gnas pa nyid yin no/_/gang zag ma ning rab tu dbyung bar mi bya zhing de la sdom pa skye ba'i chos nyid med pa dang /_de lta bu rab tu byung ba'i rtags can bsnyil bar bya ba'i mtha' bstan pa'i phyir/_sangs rgyas bcom ldan 'das mnyan yod na rgyal byed kyi tshal
[\[293a.4\]]mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/skyes pa 'dra ba zhes bya ba ni skyes pa'i rnam pa 'dra ba'o/_/bud med kyang ma yin skyes pa yang ma yin pa zhes bya ba ni mtshan gnyis pa'o/_/mtshan ma ston par byed ces bya ba ni sor mo
[\[293a.5\]]la sogs pas brda byed pa'o/_/yongs su gdungs pas zhes bya ba ni skyo bas so/_/dbang po 'byung bar 'gyur ba zhes bya ba ni las su rung bar 'gyur ba'o/_/rtsol ba zhes bya ba ni mi tshangs par mi spyod pa'o/_/'gyur ba mi sten na zhes bya ba ni gzhan la rtsol 'dod pa'i 'dun
[\[293a.6\]]pa la sogs pa mi 'byung ba'o/_/btang snyoms su bya'o zhes bya ba ni bsnyil bar mi bya'o/_/sprul pa rab tu dbyung bar mi bya zhing de la sdom pa skye ba'i chos nyid med pa dang /_de lta bu rab tu dbyung ba'i rtags can bsnyil bar bya ba la sogs pa byung ba'i mtha' bstan pa'i phyir/_
[\[293a.7\]]sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/bye ma me'i mdog lta bu zhes bya ba ni bye tshan no/_/rus pa'i keng rus zhes bya ba ni rus pa'i phung pa'o/_/brnag ces bya ba ni bzod
[\[293b\]]
[\[293b.1\]]pa dang du blangs pa'o/_/ris mthun pa zhes bya ba ni skye ba'o/_/bskal par gnas pa zhes bya ba ni 'dir bskal pa bar ma bzhi bcu la bskal par shes par bya'o/_/sa 'dzin pa zhes bya ba ni sa yongs su skyong ba'o/_/'dab chags kyi rgyal po 'dab bzangs zhes bya ba ni nam mkha' lding ngo /_dbyung
[\[293b.2\]]bar mi nus zhes bya ba ni zil gyis mi non pa'o/_/klu phra mo zhes bya ba ni klu chung ngu'o/_/bsam gtan la brtson zhing zhes bya ba ni bsam gtan bzhi po dag la'o/_/klog pa la brtson zhing zhes bya ba ni bklag pa la'o/_/rnal 'byor la brtson zhing zhes bya ba ni ting nge 'dzin du grub pa la'o/_/yid la
[\[293b.3\]]byed pa la brtson zhing zhes bya ba ni sbyor ba las byung ba'i ting nge 'dzin la'o/_/dgon pa pa zhes bya ba ni dgon pa na gnas pa'o/_/shan pa zhes bya ba ni ba lang gsod pa la sogs pa'o/_/gcig las 'phros pa zhes bya ba ni chos kyi rnam grangs gcig nas brtsams te brgya'i bar du bsgre ba'i
[\[293b.4\]]lung ngo /_/de yang gcig las 'phros pa'i lung zhes bya ba'i rgyud du gtogs pa yin te/_gcig las 'phros pa'i lung ni chos kyi rnam grangs gcig nas brtsams te brgya'i bar du thug pa de lta bu'i rgyud mang po bstan pa yin par lung gzhan las 'byung ngo /_/deng song ni gcig las
[\[293b.5\]]'phros pa'i lung las chos kyi rnam grangs gcig nas brtsams te bcu'i bar du thug pa de lta bu'i rgyud dag 'byung ste/_de ni lung nyams pa yin te/_dper na rgyu drug bstan pa'i mdo sde'i rnam par dbye ba deng sang mi snang ba dang 'dra'o zhes bye brag tu smra ba'i gzhung las 'byung ngo /_/kha
[\[293b.6\]]thon du ldog nas zhes bya ba ni lobs nas so/_/mig gang ste zhes bya ba ni mig mgu ste'o/_/bdud rtsi zhes bya ba ni zas dang po zhun mar 'dra ba'o/_/zos shing zos shing zhes bya ba ni bzlas pa'i phyir lan gnyis smos so/_/gnyid che ba zhes bya ba ni gnyid lhag par che ba'o/_/bsod
[\[293b.7\]]snyoms glo bur pa zhes bya ba ni rgyu ba la sogs pa'i tshegs med pa ste/_cig car du rnyed pa zhes bya ba'i tha tshig go/_/mgar ba'i zhes bya ba ni gser mgar la sogs pa'i'o/_/gtan pa'i bu ga nas zhes bya ba ni lde mig khyog po gzhug pa nas so/_/myur ba myur ba kho nar
[\[294a\]]
[\[294a.1\]]zhes bya ba ni rings pa rings pa kho nar ste/_brtad pa'i phyir tshig lan gnyis su smos so/_/rang bzhin gyi cha lugs zhes bya ba ni lhan cig skyes pa'i lus gzugs so/_/sprul pa'i cha lugs zhes bya ba ni 'phral la sprul pa'i lus gzugs so/_/phung po 'di dag
[\[294a.2\]]gis zhes bya ba ni sprul pa 'di dag gis sam dud 'gro dag gis so/_/yon tan gyi tshogs zhes bya ba ni mthong ba'i lam la sogs pa zag pa med pa'am dge slong gi sdom pa'o/_/ma 'tshe bar zhes bya ba ni mi bde ba la reg par mi byed par te/_gnod pa ma byed par zhes bya ba'i tha tshig go/_/sA
[\[294a.3\]]la'i dgon pa zhes bya ba ni shing ljon pa sA las mtshon pa'i nags dgon pa'o/_/rta babs zhes bya ba ni lam po che'i sgo'o/_/mthon po zhes bya ba ni bsgreng ba'o/_/mthang khung zhes bya ba ni snang ba'i mthang khung ngo /_/skar khung dra ba can zhes bya ba ni rlung 'jug pa'i gnas dra ba can no/_/lan kan
[\[294a.4\]]zhes bya ba ni rgyu ba'i don du lam kha khyer gyis bskor ba'o/_/brgyan pa zhes bya ba ni mdzes par byas pa'o/_/snying dang mig 'phrog par byed pa zhes bya ba ni sems dang mig 'dren par byed pa'o/_/mtho ris kyi them skas su gyur pa zhes bya ba ni de la brten na mtho ris su 'gro ba'i phyir
[\[294a.5\]]ro/_/khri dang khri'u dang yo byad phun sum tshogs pa zhes bya ba ni chos gos dang bsod snyoms dang gnas mal dang na ba'i rkyen dang sman gyi yo byad la sogs pa thams cad dang ldan pa'o/_/sprul te zhes bya ba yang dag pa ma yin pa de'i bya ba byed nus pa ci dgar phyung ste'o/_/mgo
[\[294a.6\]]spra ba'i me tog skye ba zhes bya ba ni mgo'i skra spra ba'i me tog rgyas pa ltar dkar ba'o/_/smin ma 'phyang ba zhes bya ba ni smin ma'i spu ring zhing thur du 'phyang ba'o/_/byon pa legs so byon pa legs so zhes bya ba ni gus pa'i phyir lan gnyis su bzlas so/_/zhal te byed pa zhes bya ba ni
[\[294a.7\]]las byed pa'o/_/thos pa zhes bya ba ni mthong pa dang thos pa nyams su myong ba'o/_/yun ji srid kyis 'brel pa spang par bya zhes bya ba ni bdag cag gis sgo 'phar brgya snyed dag 'das shing bsod snyoms sgrub pa'i 'brel pa tshegs chen po de nam du ba rnags par bya snyam du bsams
[\[294b\]]
[\[294b.1\]]pa'o/_/gnas ngan len kun du spyod pa zhes bya ba ni thams cad du smad pa'i kun du spyod pa dang ldan pa ste/_d+hal po che zhes bya ba'i tha tshig go/_/'du ba yang mi snang zhes bya ba ni 'byung khung gi sgo mi mngon pa'i phyir ro/_/'god pa yang mi snang zhes bya ba ni longs spyod kyang 'bri bar mi
[\[294b.2\]]mngon pa'i phyir ro/_/grangs dag 'debs su gzhug go zhes bya ba ni 'du 'god rtsis su sbyor du bcug ste sdom gzung bar bya'o snyam du bsams pa'o/_/nyams pa zhes bya ba ni 'tsho ba mi bde ba'o/_/sgo 'phar zhes bya ba ni glegs kyi gzhi'o/_/des pa des pa zhes bya ba ni des pa
[\[294b.3\]]dag pas kyang ches des pa ste/_mi gya nom pa zhes bya ba'i tha tshig go/_/phyogs zhes bya ba ni grogs so/_/rtsa nas gdon to zhes bya ba ni drungs dbyung ngo zhes bya ba'i tha tshig go/_/mi snang bar byas nas zhes bya ba ni mig lam du mi snang bar bzhag nas so/_/'gram du zhes bya ba ni
[\[294b.4\]]dogs su'o/_/sgre bo zhes bya ba ni skam po'o/_/rdo rgyus zhes bya ba ni shod ris bri ba'o/_/bstan pa mthar thug gi bar du zhes bya ba ni bstan pa nub pa'i dus kyi bar du'o/_/tshod rig par bya'o zhes bya ba ni grangs gdab pa la gzhol par bya ba'o/_/chos smra ba zhes bya ba ni chos kyi
[\[294b.5\]]gtam smra ba lhur len pa'o/_/kha cig na re chos smra ba zhes bya ba ni skabs su bab par chos kyi gtam bya ba shes pa'o zhes zer ro/_/rdzubs pas zhes bya ba ni gcig las 'phros pa'i lung las gzhan mi shes pas gcig las 'phros pa'i lung 'ba' zhig gis zhes bya ba'i tha tshig
[\[294b.6\]]go/_/kha cig na re skabs skabs su mi dran pas zhes kyang zer ro/_/sde snod gsum zhes bya ba ni mdo sde dang /_'dul ba dang /_chos mngon pa'i tshogs dag ste/_de yang stong phrag brgya pa'i tshad do/_/de ltar yang dge slong sde snod kyi tshad ji tsam zhe na/_stong phrag
[\[294b.7\]]brgya'o zhes gsungs pa'i phyir ro/_/rigs pa'i stobs can zhes bya ba ni rigs pa dang ldan pa'i don ston pa'i phyir ro/_/grol ba'i spobs pa can zhes bya ba ni don thags thogs med par ston pa'i phyir ro/_/bzlog gam ci na zhes bya ba ni mi mthun par byas sam ci na zhes bya ba'i
[\[295a\]]
[\[295a.1\]]tha tshig go/_/klu'i gnas su yang skabs mi rnyed do snyam nas zhes bya ba ni skyon dang bcas na'o snyam du bsams pa yin no/_/de'i ngor mgron du pos pa la ni ltung ba med do zhes bya ba ni dge slong de nyid gtso bo byas te/_dge slong dag mgron du bos na ma gsol bar
[\[295a.2\]]des las bstan pa la nyes pa med de/_'phags pa drug sde dag gi ngor dge slong dag mgron du bos pa ma yin la/_de dag la ma gsol bzhin du de dag gis chos bstan pa las bca' ba mdzad pa'i phyir ro/_/gdul ba ltos pas zhes bya ba ni gdul ba la sems pas so/_/nges pa
[\[295a.3\]]skal ba dang ldan pa nyid ces bya ba ni nges par dgra bcom pa nyid du rung ba nyid do/_/rtswa ku sha'i byings sam ku sha'i byings nas zhes bya ba ni de dag gi 'byung gnas nas so/_/thabs yin no zhes bya ba ni khas blangs pa ste/_de ltar gyis shig ces bya ba'i tha tshig go/_/'dzum pa sngon du btang ste zhes
[\[295a.4\]]bya ba ni sngar 'dzum phyung ste'o/_/'jigs pa med cing zhes bya ba ni bag tsha ba med cing ngo /_/bzhin nyams pa med pa zhes bya ba ni byings 'gyur ba med pa'o/_/dman pa med pas zhes bya ba ni kha dog nyams pa med pas so/_/lung bzhi zhes bya ba ni yang dag par ldan pa dang /_bar
[\[295a.5\]]ma dang /_gcig las 'phros pa dang /_ring po zhes bya ba dag go/_/rgya mtsho chen por 'dong ba'i zong zhes bya ba ni gling gzhan dag tu mkho ba'am/_'gro ba'am 'ong ba la de gos pa'o/_/'jigs pa du mas kun du gang ba zhes bya ba ni nya chen dang nya chen mid dang nya chen mid pa mid la sogs
[\[295a.6\]]pa'i 'jigs pa dang ldan pa'o/_/bde legs zhes bya ba ni dge ba'o/_/spyad par brtsams te zhes bya ba ni brtag par brtsams te'o/_/ne'u ldeng zhes bya ba ni shed mthun pa'o/_/lhan cig skyes pa zhes bya ba ni nyi ma gcig la brtsams pa'am grong khyer gcig tu skyes pa'o/_/sa rdul
[\[295a.7\]]la lhan cig rtse rtse ba zhes bya ba ni rgyun du mdza' ba'i phyir ro/_/gsol ba gdab par bya'o zhes bya ba ni bcol bar bya ba'o/_/rang dbang med ces bya ba ni bdag la dbang med pa'o/_/'jigs pa zhes bya ba ni 'jigs pa de ltar byung ba'o/_/'jigs su rung ba zhes bya ba ni 'jigs
[\[295b\]]
[\[295b.1\]]pa'i rgyu gnod sbyin 'jigs su rung ba'i gzugs can la sogs pa'o/_/dge mtshan zhes bya ba ni srung ba'i phyir gi wang dang /_mtshon sna lnga'i skud pa dang /_yungs kar la sogs pa lag pa la sogs pa la 'dogs pa'o/_/bkra shis zhes bya ba ni me tog dkar po dang /_zho dang /_ba lang
[\[295b.2\]]dang /_snod gsar pa dang /_sha rlon pa la sogs pa mthong ngo /_/bde legs su 'gyur ba zhes bya ba ni mer sbyin sreg byed pa dang /_bram ze klog tu 'jug pa la sogs pas zhi bar 'gyur ba'o/_/khur dag ces bya ba ni phrag gdang gi khur dag go/_/sbyang dag ces bya ba ni rtswa dang sog ma la sogs pa las
[\[295b.3\]]byas pa dag go/_/gleb dag ces bya ba ni 'dam bu dang /_smig tshal la sogs pa las byas pa gzhal ba'i snod do/_/rnying pa zhes bya ba ni di na ra'i bye brag go/_/gru bo che zhes bya ba ni rgya mtshor 'jug pa'i gru'o/_/sbyar nas zhes bya ba ni nyos nas so/_/zho shas 'tsho ba zhes bya ba ni nor bsgrub
[\[295b.4\]]pa'i phyir zho shas 'tsho ba'o/_/stobs par byed pa zhes bya ba ni zas la sogs pa dbul ba'o/_/sel bar byed pa zhes bya ba ni lhag ma la sogs pa 'dor ba'o/_/rkyal chen zhes bya ba ni chu'i nang du 'jug pa'o/_/gru pa zhes bya ba ni gru'i las byed pa'o/_/rlung yor thogs pa zhes bya ba
[\[295b.5\]]ni rlung yor gyi ba dan gyis lam dang lam ma yin pa rtogs pa'o/_/lan gsum dril bsgrags nas zhes bya ba ni rgya mtsho chen por song ba'i phan yon dang nyes dmigs yang dag pa lan re brjod cing dril lan re bsgrags te nyag thag re re bcad nas so/_/de ltar brtsams pa zhes bya ba ni rgya
[\[295b.6\]]mtshor 'tshong bar brtsams pa'o/_/ci mdzad ci mdzad ces bya ba ni brtad pa'i phyir lan gnyis su bzlas so/_/bzlog bzhin du zhes bya ba ni bkag bzhin du'o/_/ya mtshan skyes nas mig tshugs su lta zhing zhes bya ba ni shin tu rangs pa skyes nas mig bgrad de lta zhing ngo /_/sangs rgyas rnam par gzigs
[\[295b.7\]]la sogs pa'i dri gtsang khang zhes bya ba ni de dag gi phyir bsngos pa yin gyi de dag gis dus kyi ni ma yin te/_'di nas bskal pa chen po dgu bcu rtsa gcig 'das pa'i mdun rol du sangs rgyas rnam par gzigs 'jig rten du byung ba la sogs pa'i tshul gyis 'jig pa'i bskal pa dag gis 'jig rten 'di
[\[296a\]]
[\[296a.1\]]zhig par gyur pa'i phyir ro/_/dri gtsang khang zhes bya ba ni bzhugs pa'i gnas te/_dad pa can dag gis rdzas dri zhim po dag gis byugs pa'i phyir ro/_/mchod rten zhes bya ba ni de bzhin gshegs pa'i stobs dang mi 'jigs pa la sogs pa che ba'i yon tan dag gi gzugs
[\[296a.2\]]brnyan nyid kyis bkra ba'am/_dran pa nye bar gzhag pa la sogs pa'i yon tan de dag gi gzugs brnyan nyid du bsags par 'os pa'o/_/rab tu gnas zhes bya ba ni don dang tshig gi sgo nas sems kyi rgyud la rab tu gnas par gyur pa'o/_/mi khom par skyes zhes bya ba ni dud 'gro'i skye gnas su
[\[296a.3\]]skyes pa'i phyir ro/_/log par ltung ba'i lus dang ldan pa zhes bya ba la ldan pa zhes bya ba ni lus ngan song du song ba dang ldan pa yin gyi sems log par ltung ba ni ma yin pa'o/_/mdo sde'i mtha' zhes bya ba ni nges pa'i don gyi mdo sde'o/_/sprul pa des zhes bya ba ni drug sde dag gis tho 'tshams
[\[296a.4\]]pa rgya mtsho chen por zhugs pa gang yin pa des so/_/yang dag par ldan pa zhes bya ba ni phung po dang /_skye mched dang /_gleng gzhi la sogs pa'i rgyud du gtogs pa dang yang dag par ldan pa'i phyir ro/_/bar ma zhes bya ba ni mdo sde bar ma bar ma dag yod pa'i phyir ro/_/ring po zhes bya ba ni
[\[296a.5\]]mdo sde ring po ring po dag yod pa'i phyir ro/_/brjed pa'i skabs zhes bya ba ni mi dran pa'i skabs so/_/gsal bar bya'o zhes bya ba ni dran par bya'o/_/bag chags zhes bya ba ni goms pa'o/_/'dzin zhes bya ba ni mi brjed pa'o/_/mig gdug pa zhes bya ba ni mthong na sreg par 'gyur ba'i
[\[296a.6\]]phyir ro/_/dbugs dang /_reg pa dang mche ba gdug pa zhes bya ba yang de dag gis reg na sreg par 'gyur ba'i phyir ro/_/ming tsam zhig lus pa zhes bya ba ni mi nas ming tsam zhig grag pa'o/_/lhan cig ces bya ba ni ma tshang ba med pa'o/_/tshogs shing zhes bya ba ni bya ba cig la
[\[296a.7\]]zhugs shing ngo /_/kun dga' bzhin du zhes bya ba ni thams cad dga' bzhin du'o/_/bcom ldan 'das kyis zhes bya ba la sogs pa ni yang dag par sdud par byed pa'i tshig yin no/_/blta bas chog mi shes zhes bya ba ni blta bas ngoms mi shes pa ste/_de la lta ba ni mig gi
[\[296b\]]
[\[296b.1\]]blo gzhan du mi 'gro zhes bya ba'i tha tshig go/_/mthong na mi mthun pa med pa zhes bya ba ni mthong na bde ba skyed pa'i phyir ro/_/cang shes zhes bya ba ni rnam pa dang mnyen pa dang /_bzod pa dang des pa la sogs pa'i yon tan dang ldan pa'i phyir ro/_/gzhon sha can zhes bya ba ni lus shin tu gzhon
[\[296b.2\]]sha chags pa'i phyir ro/_/dub pas zhes bya ba ni ngal bas so/_/stug pos zhes bya ba ni chen pos so/_/khal dag ces bya ba ni glang po la sogs pa'o/_/phog nas zhes bya ba ni gdungs nas so/_/snying stobs che ba zhes bya ba ni bstan pa'o/_/lam srang zhes bya ba ni lam phran no/_/thob
[\[296b.3\]]ces bya ba ni mtshon rtse gcig pa'o/_/nyen nas zhes bya ba ni zil gyis gnon nas so/_/nyam thag pa'i skad ces bya ba ni a na a tsa zhes bya ba la sogs pa zhum pa'i skad do/_/yid ches par dka' bas zhes bya ba ni yid mi ches pa'i rang bzhin no/_/zan gyi gral du zhes bya ba ni dge 'dun gyi bkad sar ro/_/
[\[296b.4\]]nyi tshe ba'i sems can dmyal ba zhes bya ba ni sems can thams cad dang thun mong ma yin pa kha cig gi sdug bsngal gyi gnas so/_/snum bag gi rnyed pa zhes bya ba ni 'o ma dang zho dang mar dang nya sha dang sha skam mo/_/yul ngan zhes bya ba ni char bab pa la sogs pa'o/_/ma rung bar gyur pa zhes bya ba
[\[296b.5\]]ni chud zos pa'o/_/'bar zhes bya ba ni cung zad 'bar ba'o/_/rab tu 'bar zhes bya ba ni 'bring du 'bar ba'o/_/kun du rab tu 'bar zhes bya ba ni cher 'bar ba'o/_/me lce gcig tu gyur zhes bya ba ni me lce 'bar ba'i lus gcig tu gyur pa'o/_/tshul khrims 'chal zhes bya ba ni pham par
[\[296b.6\]]gyur pa'o/_/sdig pa'i tshogs can zhes bya ba ni ngo tsha shes pa dang khrel yod pa nyams pa ste/_nyin gcig mi chad par mi 'dod pa'i las byed pa'i phyir ro/_/yon sbyong ba zhes bya ba ni mya ngan las 'das pa'i bsam pas rab tu byung ba tshul khrims dang ldan pa la ni gos stong phrag brgya pa dang /_zas
[\[296b.7\]]ro brgya pa dang /_khang pa brtsegs pa lnga brgya pa yang 'os pa dang /_dge 'dun gyi rdzas dang /_mi slob pa man chad kyi rdzas la yang longs spyod du dbang ba'i phyir ro/_/de'i zhar gyis zhes bya ba ni de'i g.yam la'o/_/bslab pa 'dod pa zhes bya ba ni tshul khrims dang ldan pa'o/_/'dir kha cig
[\[297a\]]
[\[297a.1\]]slob pa dang /_mi slob pa mang po bsregs pas zhes kyang zer te de ni mi rung ste/_'di ltar mi slob pa bsad na mtshams med pa byas pas sems can dmyal ba chen po mnar med par skye bar 'gyur la/_slob pa bsad na mtshams med dang nyes pa byas pas sems can dmyal
[\[297a.2\]]ba chen po gzhan dag tu skye bar 'gyur ba yin na/_/'dir las de'i rnam par smin pas nyi tshe ba'i sems can dmyal ba rnams kyi nang du skyes te zhes gsal bar smos pa'i lung nyid dang 'gal bar mi rung ngo /_/sems can dmyal ba ka ba 'dra ba dag ces bya ba la sogs pa ni ka ba la sogs pa'i
[\[297a.3\]]dbyibs 'dra ba'o/_/bsti gnas zhes bya ba ni gnas so/_/bsod nams 'dod pa zhes bya ba ni dge ba 'dod pa'am snying rje can no/_/gtsang sbra can zhes bya ba ni phyag dar la sogs pa byed pa'o/_/myos zhes bya ba ni dkrugs pa'o/_/bram ze dang yang dag par ldan pa zhes bya ba ni bram ze rnams
[\[297a.4\]]kyis sgrub pa dang yang dag par ldan pa'i rgyud du gtogs pa'o/_/som nyi ma rgal zhes bya ba la sogs pa ni 'di skad bstan te/_'phags pa'i bden pa dag la som nyi ma spangs na gcer bu'i spyod pa la sogs pas mi dag gi sdig pa 'byang bar mi 'gyur bas bram ze dag gi tshul khrims dang
[\[297a.5\]]brtul zhugs mchog tu 'dzin pa de ni lam ma yin no/_/gang 'byung po kun la 'tshe ba rnam par spangs te chos spyod pa la sogs pa de ni rgyan gyis brgyan kyang dge sbyong dang /_bram ze dang /_dge slong yin pas chos 'di pa dag gi snying rje dang tshul khrims dang /_tshangs par spyod pa ni lam yin no
[\[297a.6\]]zhes ston to/_/de la som nyi ma rgal ces bya ba ni 'phags pa'i bden pa dag la the tshom dang ma bral na'o/_/gcer bu'i spyod pa zhes bya ba ni gos med par rgyu ba'o/_/ral pa zhes bya ba ni skra'i ral pa'i khur thogs pa'o/_/rdzab ces bya ba ni chu'i rdzab kyi nang na 'dug pa'am thal bas skud
[\[297a.7\]]pa'o/_/sna tshogs zas zhes bya ba ni ut+pa la'i rtsa ba la sogs pa'i zas sna tshogs za ba'o/_/thang la nyal zhes bya ba ni sa sgre bo la nyal ba'am/_lci bas byugs ma thag pa'i sa la nyal ba'o/_/rdul zhes bya ba ni sa rdul gyis skud pa'o/_/dri ma zhes bya ba ni rdul la sogs pa las
[\[297b\]]
[\[297b.1\]]gyur pa'i dri ma 'chang ba'o/_/tsog bu'i spong bas zhes bya ba ni tsog tsog por 'dug pa'i spyod lam gyis bud med dang glang po che gdug pa la sogs pa yongs su spong bar byed pa'am tsog tsog por 'dug pa'i spyod lam gyis brtson 'grus byed pas so/_/mi dag ces bya ba ni mi'i 'jig rten dag
[\[297b.2\]]go/_/'byang mi 'gyur zhes bya ba ni sdig pa spong bar mi 'gyur ba'o/_/'byung po kun la zhes bya ba ni sems can mdza' shes dang /_dgra bo dang /_tha mal pa thams cad la'o/_/'tshe ba zhes bya ba ni gsod sems kyi bsam pa'o/_/rnam spangs te zhes bya ba ni gtam spangs te'o/_/chos
[\[297b.3\]]spyod ces bya ba ni lus dang ngag dang yid kyi las legs par spyod pa'o/_/zhi zhes bya ba ni dbang po sdom pa'o/_/yang dag sdom zhes bya ba ni tshul khrims gong na med pa dang ldan pa'o/_/tshangs spyod ldan pa zhes bya ba ni tshangs par spyod pa dang ldan pa ste/_lam tshol pa lhur len pa'o/_/rgyan gyis
[\[297b.4\]]brgyan gyur kyang zhes bya ba ni mgo rgyan la sogs pa dang ldan par gyur du zin kyang ngo /_/de nyid bram ze dge sbyong dge slong yin/_/zhes bya ba ni/_/'byung po kun la 'tshe ba rnam spangs te/_/zhes bya ba la sogs pa yon tan sngar bstan pa de dag dang ldan pa de nyid bram ze dang /_dge sbyong dang /_dge slong yin
[\[297b.5\]]gyi/_ming tsam gyis ni ma yin no zhes bya ba'i tha tshig go/_/grong khyer lta bu'i mdo zhes bya ba ni mdo sde gang gi dpe grong khyer las blangs pa'o/_/gdon par brtsams pa zhes bya ba ni kha dog tu gdon par brtsams te'o/_/sngon nga rdzogs pa'i byang chub mngon par rdzogs par sangs rgyas pa'i tshe zhes bya
[\[297b.6\]]ba ni mngon par rdzogs par sangs ma rgyas pa'i sngon bla na med pa'i ye shes ma brnyes pa'i tshe'o/_/gcig pu zhes bya ba ni grogs med pa'o/_/dben par song te zhes bya ba ni khyim gyis stong par song ste'o/_/nang du yang dag bzhag pa na zhes bya ba ni dben par 'dug pa na'o/_/sems la zhes bya
[\[297b.7\]]ba ni bdag ma yin pa la'o/_/sems kyi yongs su rtog pa zhes bya ba ni mu stegs can dag chu dang 'o ma 'dres pa bzhin du bdag dang sems can du mtshungs par ldan pa las rtog pa 'byung ngo zhes zer ba dgag pa'i phyir sems kyi yongs su rtog pa zhes smos te/_bdag gi yongs su rtog
[\[298a\]]
[\[298a.1\]]pa ma yin no zhes bya ba'i tha tshig go/_/'dir yongs su rtog pa zhes bya ba ni kha nang du bltas pa cha phra mo la dmigs pa ste rnam par rtog pa zhes bya ba'i tha tshig go/_/'di lta bu zhes bya ba ni 'og nas 'byung ba lta bu'o/_/kye ma zhes bya ba ni thugs brtse ba'o/_/'jig rten
[\[298a.2\]]'di zhes bya ba ni khams gsum pa'i 'gro ba'o/_/sdug bsngal bar zhes bya ba ni nyam nga ba'i gnas su'o/_/gyur te zhes bya ba ni thob ste'o/_/ji ltar sdug bsngal bar gyur ce na/_de'i phyir 'di lta ste zhes bya ba la sogs pa gsungs te/_'di lta ste zhes bya ba ni nye bar bstan pa'i tha tshig go/_/
[\[298a.3\]]skye bar 'gyur zhes bya ba ni nye bar len pa'i phung po lnga skye bar 'gyur ba'o/_/dga' bar 'gyur zhes bya ba ni dbang po yongs su smin par 'gyur ba'o/_/'chi bar 'gyur zhes bya ba ni ris mthun pa yongs su spong bar 'gyur ba'o/_/nyams par 'gyur zhes bya ba ni skad cig ma re re la nyams par
[\[298a.4\]]'gyur ba'o/_/de dag gis ni skye ba gcig la skye ba dang /_rga ba dang /_'chi ba dang /_skad cig gis nyams par 'gyur ba bstan to/_/'byung bar 'gyur yang zhes bya ba ni ris mthun pa gzhan yongs su len par 'gyur yang ngo /_/'on kyang sems can 'di dag gis zhes bya ba ni 'di ltar rga shis
[\[298a.5\]]sdug bsngal bar gyur pa dag gis so/_/bla na yod bzhin du zhes bya ba ni khyad par du 'phags pa mya ngan las 'das pa yod bzhin du'o/_/nges par 'byung ba zhes bya ba ni gnyen po 'phags pa'i lam mo/_/yang dag pa ji lta ba ni ma nor ba'o/_/nga zhes bya ba ni sems kyi gnas skabs de lta bu
[\[298a.6\]]thob pa'o/_/gang yod na zhes bya ba ni nye bar len pa'i rgyu yod na'o/_/rkyen gang gis zhes bya ba ni grogs byed pa'i rkyen gang gis so/_/tshul bzhin yid la byed pa zhes bya ba ni dngos po'i de kho na ji lta ba bzhin yid la byed pa na'o/_/mngon par rtogs par gyur to zhes bya ba ni 'jig rten
[\[298a.7\]]pa'i shes pas mngon sum du gyur pa'o/_/de la rga shi zhes bya ba ni da ltar byung ba'i ming dang gzugs dang skye mched drug dang /_/reg pa dang tshor ba'i gnas skabs gang yin pa de ni ma 'ongs pa'i rga shi ste/_phung po lnga'i gnas skabs so/_/ci'i phyir byang chub sems dpa' rga shi dang
[\[298b\]]
[\[298b.1\]]por byas ste/_rten cing 'brel par 'byung ba la rtog pa byed cing ma rig pa dang por byas te mi byed ce na/_/rtog pa'i rim pa 'di ni byang chub sems dpa' gang gA'i klung gi bye ma snyed dag gis nges par gnas pa yin te/_byang chub sems dpa' rga shi dang por byas te rten cing 'brel par 'byung ba la
[\[298b.2\]]rtogs par byed pas 'di la nyes pa med do/_/yang yongs su rtogs pa'i rjes su mthun pa'i phyir te/_byang chub sems dpa' rgan po dang nad med pa bdag mthong nas yid byung ste nags su song ngo zhes gsungs pa'i phyir ro/_/de dag mthong nas kyang de 'di snyam du sems te/_gang yod na rga
[\[298b.3\]]shi 'byung zhing rkyen gang gis rga shi 'byung snyam du de tshul bzhin yid la byed pa ni/_'di ltar skye ba yod na rga shi 'byung zhing skye ba'i rkyen gyis rga shi 'byung ngo snyam du yang dag pa ji lta ba bzhin mngon par rtogs par gyur to zhes bya ba la sogs pa rgya cher gsungs so/_/'o na ci'i phyir 'dir rkyen gang
[\[298b.4\]]gis zhes rkyen 'ga' zhig smos la rgyu smos she na/_gal te rgyu 'ba' zhig smos la rkyen ma smos par gyur na/_de'i tshe rgyu'i rkyen 'ba' zhig gzung bar 'gyur gyi rkyen gzhan gzung bar mi 'gyur ro/_/rkyen zhes smos pas ni rkyen bzhi po dag gzung bar 'gyur ro/_/yang na rkyen zhes smos
[\[298b.5\]]pas ni rgyu dang bye brag med de/_/de ltar yang bye brag tu smra ba'i gzhung las kun dga' bo de lta bas na rga shi'i rgyu ni 'di yin rkyen ni 'di yin/_gzhi ni 'di yin te/_'di lta ste skye bo zhes mdo sde las gsungs pa'i phyir ro zhes 'byung ngo /_/skye ba zhes bya ba ni da ltar byung ba'i rnam par
[\[298b.6\]]shes pa'i gnas skabs gang yin pa de ni ma 'ongs pa'i skye ba ste phung po lnga'i gnas skabs so/_/srid pa zhes bya ba ni yang 'byung ba'i srid pa sems pa na/_lus dang ngag dang yid kyis rnam par rig par byed pa gang yin pa de ni srid pas te/_phung po lnga'i gnas skabs so/_/len
[\[298b.7\]]pa zhes bya ba ni longs spyod dag tshol ba na gang gi tshe phyogs bzhir rgyug pa gang yin pa de ni len pa ste/_phung po lnga'i gnas skabs so/_/sred pa zhes bya ba ni de'i gnas skabs na tshor ba gsum po thams cad 'byung zhing 'dod pa dang /_spyod pa las byung ba'i 'dod chags kun du spyod
[\[299a\]]
[\[299a.1\]]'dod pa gang yin pa de ni srid pa ste/_phung po lnga'i gnas skabs so/_/tshor ba zhes bya ba ni gang gi tshe bde ba dang sdug bsngal yongs su gcod pa na gnod par byed pa'i rgyu yongs su spong zhing me la 'dzin par mi byed mtshon gyis 'debs par mi byed/_mi gtsang
[\[299a.2\]]ba bsten par mi byed par zas kyi sred pa skyed par byed cing /_spyod pa las byung ba'i 'dod chags skyed par mi byed pa gang yin pa de ni tshor ba ste/_phung po lnga'i gnas skabs so/_/reg pa zhes bya ba ni dbang po dang /_yul dang rnam par shes pa dag 'dus pa las reg pa 'byung zhing bde ba dang sdug
[\[299a.3\]]bsngal yongs su gcod par yang mi byed/_gnod par 'gyur ba spong bar mi byed me la 'dzin par yang mi byed/_dug dang mtshon dang /_mi gtsang ba bsten par yang mi byed pa gang yin pa de ni reg pa ste/_phung po lnga'i gnas skabs so/_/skye mched drug ces bya ba ni mig dang /_rna ba dang /_sna dang /_
[\[299a.4\]]lce dang /_lus dang /_yid ces bya ba'i skye mched drug dod cing /_ji srid du dbang po dang /_yul dang /_rnam par shes pa gsum 'dus pa las reg pa ma byung ba gang yin pa de ni skye mched drug ste phung po lnga'i gnas skabs so/_/ming dang gzugs zhes bya ba nying mtshams sbyor ba na
[\[299a.5\]]skye mched drug ma dod pa'i bar skabs su mer mer po dang /_nur nur po dang /_mkhrang bar gyur pa rkang lag 'gyus pa'i gnas skabs gang yin pa de ni ming dang gzugs te phung po lnga'i gnas skabs so/_/rnam par shes pa zhes bya ba ni ma'i mngal du rnam par shes pa nying mtshams
[\[299a.6\]]'byor ba gang yin pa ste phung po lnga'i gnas skabs so/_/nga'i yid rnam par shes pa nas phyir log cing zhes bya ba ni rnam par shes pa shes nas de kho na nas sems phyir log cing ngo /_/de phan chad du 'jug par mi byed de zhes bya ba ni rnam par shes pa phan chad du sems 'jug par ma gyur pa ste/_
[\[299a.7\]]rnam par shes pa'i rgyu ni 'du byed kyi mtshan nyid yin la/_'du byed kyi rgyu ni ma rig pa'i mtshan nyid yin par shes par bya ba'i phyir nga'i sems 'jug par ma gyur to zhes bya ba'i tha tshig go/_/'o na ci'i phyir byang chub sems dpas yan lag gnyis po ma rig pa dang 'du byed gnyis ma brtags
[\[299b\]]
[\[299b.1\]]she na sngar brtags zin pa'i phyir te/_'di ltar srid pa'i yan lag gsum po ma rig pa dang /_srid pa dang len pa ni nyon mongs pa'i ngo bo nyid yin pas/_gang gi tshe sred pa dang len pa brtags par gyur pa de'i tshe na ma rig pa yang brtags zin to/_/srid pa'i yan lag gnyis po 'du byed pa
[\[299b.2\]]dang srid pa ni las kyi ngo bo yin pas gang gi tshe sred pa brtags par gyur pa de'i tshe na 'du byed kyang brtags zin to/_/'o na lta srid pa'i yan lag bdun po rnam par shes pa dang /_ming dang gzugs dang /_skye mched drug dang /_reg pa dang /_tshor ba dang /_skye ba dang /_rga shi ni las
[\[299b.3\]]dang nyon mongs pa'i gzhi yin pa'i phyir gzhi'i ngo bo nyid yin pas/_gang gi tshe rga shi brtags par gyur pa de'i tshe na ming dang /_gzugs dang /_skye mched drug dang /_reg pa dang /_tshor ba yang brtags zin la/_gang gi tshe skye ba brtags par gyur pa de'i tshe na/_rnam par shes pa yang
[\[299b.4\]]brtags zin pa yin na ci'i phyir de dag kyang rtog par byed ce na/_sngar rga shi dang skye ba mdor bsdus te brtags nas/_phyis de nyid rgya cher brtag pa'i phyir ming dang gzugs la sogs pa dang rnam par shes pa la rtog par byed pas 'di la nyes pa med do/_/'o na rnam par shes pa
[\[299b.5\]]la mdor bsdu ba dang /_rgyas par dbye ba gnyis med na/_ci'i phyir rnam par shes pa la lan gnyis su brtags par gyur ce na/_byang chub sems dpa'i ni skye bas 'jigs pas de'i phyir rnam par shes pa lan gnyis su brtags par gyur te/_'di ltar de rga shi yid la byung ba na
[\[299b.6\]]don med pa 'di ci las byung zhes rtog pa na skye ba las byung bar mthong ngo /_/skye ba yang gang gis mngon par bsgrubs zhes rtog pa na las kyis mngon par bsgrub par mthong ngo /_/las kyang gang gis kun nas bslang zhes rtog pa na/_nyon mongs pas kun nas bslang zhing nyon mongs pa ni gzhi
[\[299b.7\]]la brten par mthong ngo /_/gzhi yang gang gis mngon par bsgrubs zhes rtogs par gyur na skye bas mngon par bsgrubs par mthong nas de 'di snyam du sems te/_don med pa 'di dag thams cad ni skye ba las byung ngo snyam du sems pas de'i phyir skye bas yid 'byung bas rnam par shes pa la
[\[300a\]]
[\[300a.1\]]yang lan gnyis su brtags par gyur te/_sdug bsngal 'di dag thams cad skye bas bskyed pas de'i phyir de'i yid rnam par shes pa nas log cing de phan chad du 'jug par mi byed do/_/de ltar na zhes bya ba ni mjug bsdu ba'o/_/sdug bsngal gyi phung po chen po zhes bya ba
[\[300a.2\]]'di ni yams kyi nad dang /_gnod pa dang /_'go ba'i nad dang /_'khrug pa dag gis tshig bla dgas yin no/_/'ba' zhig pa zhes bya ba 'di ni blangs pa dang mthar phyin pa dang /_yongs su rdzogs pa'i tshig bla dgas yin no/_/'di zhes bya ba 'di ni kun du bstan pa dang /_nye bar bstan pa'i tshig
[\[300a.3\]]bla dgas yin no/_/'byung bar 'gyur ro zhes bya ba ni skye bar 'gyur ba'o/_/'du byed rnams zhes bya ba ni skye ba snga ma'i bsod nams dang /_bsod nams ma yin pa'i las kyi gnas skabs gang yin pa de ni 'di'i 'du byed rnams te phung po lnga'i gnas skabs so/_/ma rig pa zhes bya ba ni skye ba snga ma'i
[\[300a.4\]]nyon mongs pa'i gnas skabs gang yin pa de ni 'di'i ma rig pa ste phung po lnga'i gnas skabs so/_/'o na ci'i phyir byang chub sems dpas 'jug pa'i phyogs la ni srid pa'i yan lag bcu brtags par gyur la/_ldog pa'i phyogs la ni bcu gnyis brtags par gyur ce na/_byang chub sems dpa'
[\[300a.5\]]ni 'jug pa'i phyogs la sdang la/_ldog pa'i phyogs la dga' zhing 'dod pas de'i phyir ldog pa'i phyogs la yan lag bcu gnyis brtags par gyur te/_'di la nyes pa med do zhes bye brag tu smra ba'i gzhung las 'byung ngo //_//bam po bcu gcig pa/_sngon gyi zhes bya ba ni snga rabs kyi'o/_/lam
[\[300a.6\]]zhes bya ba ni lam po che'o/_/bgrod pa zhes bya ba ni bgrod pa gcig pa'o/_/lam srol zhes bya ba ni shing rta 'gro ba'i 'phang los drangs pa'i rjes so/_/de dag gis ni lam po che nyid du bstan te/_de ltar yang lam 'dis chu bo las rgal bar gyur cing /_brgal bar 'gyur rgal bar byed do zhes gsungs
[\[300a.7\]]pa'i phyir ro/_/sngon gyi drang srong rnams gshegs shing rjes su 'dong ba zhes bya ba ni sngon gyi drang srong de bzhin gshegs pa dang /_rang sangs rgyas dang nyan thos rnams sngar gshegs shing de dag gi rjes su nyan thos dag phyis 'dong ba'o/_/'di ni lam ste chen po dag gis brtul ba nyid
[\[300b\]]
[\[300b.1\]]bstan to/_/nags mchog ces bya ba ni nags mchog tu thag ring ba'o/_/bzang po zhes bya ba ni mdzes pa'o/_/nags dang ldan pa zhes bya ba ni tshang tshing dang span spun gyis gang ba'o/_/dga' bar 'gyur ba zhes bya ba ni yid dang mthun pa'o/_/de grong khyer bgyid du rtsol la zhes bya ba ni grong khyer rnying pa de
[\[300b.2\]]sar par byed du chug cig ces bya ba'o/_/'phags pa'i lam yan lag brgyad pa zhes bya ba la 'phags pa zhes bya ba ni zag pa med pa'i phyir ro/_/yang dag pa'i lta ba zhes bya ba ni zag pa med pa'i yid la byed pa dang mtshungs par ldan pa shes rab zag pa med pa'o/_/yang dag pa'i rtog pa zhes bya
[\[300b.3\]]ba ni zag pa med pa'i yid la byed pa dang mtshungs par ldan pa nges par 'byung ba la sogs pa'i rnam par rtog pa med pa'o/_/yang dag pa'i ngag ces bya ba ni log pa'i 'tsho bar 'gyur ba ngag gis nyes pa spyod pa bzhi ma gtogs pa de las gzhan pa'i ngag gis nyes par spyod pa spangs ba zag pa med
[\[300b.4\]]pa'o/_/yang dag pa'i las kyi mtha' zhes bya ba ni log pa'i 'tsho bar 'gyur ba'i lus kyis nyes par spyod pa gsum ma gtogs pa de las gzhan pa'i lus kyis nyes par spyod pa spangs pa zag pa med pa'o/_/yang dag pa'i 'tsho ba zhes bya ba ni log pa'i 'tsho ba spangs pa zag pa med
[\[300b.5\]]pa'o/_/yang dag pa'i rtsol ba zhes bya ba ni zag pa med pa'i brtson 'grus so/_/yang dag pa'i dran pa zhes bya ba ni zag pa med pa'i dran pa'o/_/yang dag pa'i ting nge 'dzin zhes bya ba ni zag pa med pa'i ting nge 'dzin to/_/rga shi zhes bya ba ni rga shi'i ngo bo nyid de des ni sdug bsngal gyi bden
[\[300b.6\]]pa ston to/_/rga shi kun 'byung ba zhes bya ba ni rga shi'i rgyu skye ba ste/_des ni kun 'byung ba'i bden pa bstan to/_/rga shi'i 'gog pa zhes bya ba ni rga shi 'gags la mya ngan las 'das pa ste/_des ni 'gog pa'i bden pa bstan to/_/rga shi 'gog par 'gro ba'i lam zhes bya ba ni rga shi 'gags
[\[300b.7\]]pa'i mya ngan las 'das pa grong khyer dang 'dra bar 'gro ba'i lam ste/_des ni lam gyi bden pa bstan to/_/skye ba la sogs pa yan lag lhag ma rnams la yang de bzhin du ci rigs par sbyar ro/_/'o na ci'i phyir ma rig pa'i rnam pa bzhi ma bstan zhe na/_skye ba snga ma'i nyon mongs pa'i
[\[301a\]]
[\[301a.1\]]gnas skabs gang yin pa de ni 'di'i ma rig pa yin par sngar bstan pas 'dir ma rig pa'i shes pa bzhi logs shig ma gsungs te/_de ltar yang shes pa'i dngos po bzhi bcu rtsa bzhi bstan pa'i mdo las/_dge slong dag khyod la shes pa'i dngos po bzhi
[\[301a.2\]]bcu rtsa bzhi bstan par byas/_de'i phyir legs par rab tu nyon la yid la zung shig dang /_ngas khyod la bshad par bya'o/_/dngos po bzhi bcu rtsa bzhi gang zhe na rga shi zhes bya ba ni dngos po dang /_rga shi kun 'byung dang rga shi 'gog pa dang rga shi 'gog par 'gro ba'i lam shes pa'i dngos po dang /_skye ba dang /_
[\[301a.3\]]srid pa dang /_len pa dang /_sred pa dang /_tshor ba dang /_reg pa dang /_skye mched drug dang /_ming dang gzugs dang rnam par shes pa dang /_'du byed rnams zhes bya ba'i dngos po dang /_'du byed rnams kun 'byung ba dang /_'du byed rnams 'gog pa dang /_'du byed rnams 'gog par
[\[301a.4\]]'gro ba'i lam shes pa'i dngos po'o zhes gsungs te/_de yang ma rig pa shes pa'i dngos po bzhi ma bstan to/_/mngon par rdzogs par byang chub nas zhes bya ba ni thugs su chud nas so/_/mu stegs can zhes bya ba ni gcer bu pa'i zad byed dag go/_/spyod pa can zhes bya ba ni
[\[301a.5\]]mu stegs kyi rnam pa rab tu byung ba dag go/_/yang dag par bsgrub pa na zhes bya ba ni nan tan byed pa na'o/_/sgrub par byed pa zhes bya ba ni sgrub pa po'o/_/rigs dang ldan par zhes bya ba ni mya ngan las 'das pa ste/_rigs pa dang ma bral ba'i phyir ro/_/chos dang ldan pa zhes bya ba ni
[\[301a.6\]]chos thams cad kyis mchog tu gyur pa'i phyir ro/_/dge ba zhes bya ba ni sdug bsngal thams cad nye bar zhi bar 'gyur ba'i phyir te/_thar pa ni don dam pa'i dge ba yin no zhes gsungs pa'i phyir ro/_/tshangs par spyad pa zhes bya ba ni lam bstan pa'o/_/rgya che ba zhes bya ba ni rgya chen por gyur
[\[301a.7\]]pa'o/_/skye bo mang po la phan pa zhes bya ba ni skye bo mang po la mkho ba'o/_/yangs par gyur pa zhes bya ba ni ches rgya che bar gyur pa ste/_nyan thos rnams kyis kyang gzhan dag gi rgyud la lam bskyed pa'i phyir ro/_/lha dang mi'i bar dag la zhes bya ba ni lha dang mi'i bar dag la rab tu bstan
[\[301b\]]
[\[301b.1\]]pa'i phyir ro/_/yang dag par zhes bya ba ni phyin ci ma log par ro/_/rab tu bstan zhes bya ba ni rgya cher nye bar bstan pa'i phyir ro/_/de ltar yang mdo sde las dge slong dag de ltar na de bzhin gshegs pa dgra bcom pa yang dag par rdzogs pa'i sangs rgyas rnams ni lam ma brnyes pa brnyes pa tshangs
[\[301b.2\]]par spyod pa ma bcas pa 'cha' ba ste/_dge slong dag de bzhin gshegs pa dgra bcom pa yang dag par rdzogs pa'i sangs rgyas rnams ni lam mkhyen pa lam rig pa lam ston pa lam gsungs pa lam 'dren pa yin no/_/nyan thos rnams ni phyis ldan zhing lam gyi rjes su 'dong ba'i ston pa'i bstan pa
[\[301b.3\]]bzhin du byed pa ste/_de dag de ltar bstan pa la yang dag par bsgrub pa na sgrub pa byed pa yin zhing rigs pa dang ldan pa chos dang ldan pa dge ba sgrub par byed do zhes gsungs so/_/mjug tu zhes bya ba ni rdzogs pa na'o/_/'byung po gang dag ces bya ba ni lha dang klu dang gnod sbyin la sogs
[\[301b.4\]]pa sems can gang dag go/_/'dir ni zhes bya ba ni dam pa'i chos bstan pa'i gnas su'o/_/lhags gyur zhes bya ba ni 'ongs bar gyur pa'o/_/bar snang zhes bya ba ni nam mkha'o/_/skye dgu rnams la zhes bya ba ni sems can rnams la'o/_/chos zhes bya ba ni srog gcod pa spong pa la sogs pa
[\[301b.5\]]legs par spyod pa'o/_/spyod gyur cig ces bya ba ni yongs su skyong bar gyur cig ces bya ba'o/_/yongs su bsngos zhes bya ba ni 'bras bu sbyin pa la gzhag pa'o/_/bden pa mthong ba rtogs ma thag tu phyir mi 'ong ba'i 'bras bu thob ste zhes bya ba ni sngar 'jig rten pa'i lam gyis 'dod pa na spyod pa'i nyon
[\[301b.6\]]mongs pa rnams spangs pa'i phyir bden pa mthong ma thag tu phyir mi 'ong ba'i 'bras bu mngon du byas so/_/rdzu 'phrul yang mngon par bsgrubs so zhes bya ba ni bsam gtan gyi dngos gzhi dag la brten nas bskyed pa'o/_/legs par gsungs so/_/legs par gsungs so zhes bya ba ni gus pa'i phyir
[\[301b.7\]]lan gnyis su bzlas so/_/mgrin gcig tu zhes bya ba ni don brjod pa'i sgra dus gcig tu'o/_/sgra zhes bya ba ni skad do/_/rdzu 'phrul mngon par 'du bya ba na zhes bya ba ni rdzu 'phrul sgrub cing skyed par byed pa'i ting nge 'dzin dag go/_/brtul zhes bya ba ni btang ba'o/_/'byor ba rnyed ces bya ba ni sgrub
[\[302a\]]
[\[302a.1\]]pa'i don grub pa'i phyir ro/_rgya chen po zhes bya ba ni che ba'o/_/zhum pa med pa zhes bya ba ni 'jigs pa med pa'o/_/dge ba zhes bya ba ni bzang ba'o/_/phan yon lnga zhes bya ba ni yon tan lnga'o/_/yang dag par rjes su mthong ba'i zhes bya ba ni shes pa'o/_/rab tu 'byung ba
[\[302a.2\]]la mos par bya ba kho nar rigs zhes bya ba ni rab tu 'byung bar 'dod par bya ba kho nar rigs pa ste/_rigs zhes bya ba ni 'os shing bzang ba zhes bya ba'i tha tshig go/_/rang gi don zhes bya ba ni mya ngan las 'das pa'i mtshan nyid do/_/ma 'dres pa zhes bya ba ni rgyal po la sogs pa dang thun mong
[\[302a.3\]]ma yin no/_/rjes su thob pa zhes bya ba ni 'grub pa'o/_/bran zhes bya ba ni nye bar spyad par bya ba ste bran dang brkus pa dang /_rnyed btson dang rtsod pa can dang /_btsongs pa dag go/_/mngag gzhug pa dang zhes bya ba ni lkog gi las su bsko bar bya ba ste/_nor gyis glas shing bsgo ba'i mngag gzhug
[\[302a.4\]]byed pa'o/_/bsgo ba zhes bya ba ni mngon sum gyi las su bsgo bar bya ste blon po la sogs pa'o/_/rang dbang byed pa zhes bya ba ni gzhan la rag las pa ste/_chab 'og gi rgyal phran la sogs pa'o/_/dga' dgur 'gror med pa zhes bya ba ni ci dgar spyod du med pa ste blon po chen po'o/_/'di
[\[302a.5\]]ltar de ni rgyal po'i drung du rtag tu brten du yang med la gzhan du 'gror yang med pa'i phyir ro/_/mchod par bya ba zhes bya ba ni chos gos la sogs pas so/_/bstod par bya ba zhes bya ba ni tshig gis so/_/grub pa dang bde ba zhes bya ba la grub pa zhes bya ba ni sngar thob pa'o/_/bde ba zhes bya ba ni
[\[302a.6\]]thob pa mi nyams pa ste/_de ni grub pa yang yin la bde ba yang yin pas grub pa dang bde ba ste/_mya ngan las 'das pa zhes bya ba'i tha tshig go/_/bla na med pa zhes bya ba ni chos thams cad kyi mchog yin pa'i phyir ro/_/'thob pa las nyams na zhes bya ba ni 'thob par bya ba las nyams shing ma thob
[\[302a.7\]]na ste/_mya ngan las 'das pa las ma thob pa'i yongs su nyams pas nyams na'o/_/dam pa zhes bya ba ni drang srong chen po rnams so/_/yang dag par rtogs pa zhes bya ba ni mi slob pa rnams so/_/yang dag par sgrub pa zhes bya ba ni slob pa rnams so/_/skyes bu dam pa rnams kyis zhes bya ba ni
[\[302b\]]
[\[302b.1\]]so so'i skye bo dge ba rnams kyis so/_/nyam nga bar gyur te zhes bya ba ni 'dir mi bde bar gyur pa'o/_/bdag gi mthus zhes bya ba ni bdag gi nus pas so/_/gzings lta bur gyur zhes bya ba ni dper na gzings kyis gzhan bsgral nas bdag nyid bsgral bar mi nus pa de bzhin du bdag gi mthus 'di
[\[302b.2\]]dag gis phyir mi 'ong ba'i 'bras bu dang rdzu 'phrul mngon par bsgrubs par gyur na/_bdag ni so so'i skye bo nyid du gnas shing rdzu 'phrul med pa lta snyam du bsams pa'o/_/yud tsam zhes bya ba ni 'dir dus ji srid kyis bsams pa'i don 'grub pa'i yul la bya ba'o/_/mang du thos pa zhes bya
[\[302b.3\]]ba ni mdo sde dang /_/'dul ba dang chos mngon pa la sogs pa dam pa'i bstan bcos la mkhas pa'o/_/gzhan la rag ma las pa zhes bya ba ni rang la rag las pa'o/_/chos gos kyi grwa zhes bya ba ni mtha' ma'o/_/'dab ma brkyang ba zhes bya ba ni gshog pa phyar ba'o/_/rdzas mkhos su
[\[302b.4\]]'bebs par byed pa ni nang du 'jud par byed pa'am brungs su rtsig par byed pa na'o/_/skyes zhes bya ba ni dbul ba'o/_/dus yol zhes bya ba ni 'das pa'o/_/re ba med par gyur zhes bya ba ni re ba chad pa'o/_/dam zhag pa zhes bya ba ni zla ba phyed cing las su bskos pa ste phyag rgya pa zhes bya ba'i
[\[302b.5\]]tha tshig go/_/'bru mar gyi tshigs ma zhes bya ba ni til gyi tshigs ma'o/_/kun nas dkris pa drag pos zhes bya ba ni sems kyi zhe sdang ba drag pos so/_/sdig pa sdig pa las shogs shig ces bya ba ni nyes pa nyes pa nyid du shogs shig pa'o/_/bsrabs pa nyid ces bya ba ni las myong bar ma
[\[302b.6\]]nges pa rnams kyi sbyor ba las byung ba rnam par mnan pa'o/_/yongs su zad pa zhes bya ba ni dngos gzhi'i dus su byung ba rnams rnam par mnan pa'o/_/yongs su mthar thug ces bya ba ni mjug gi dus su byung ba rnams rnam par mnan pa'o/_/rnyed pa stobs pa zhes bya ba ni dgun dang dbyar la
[\[302b.7\]]sogs pa'i rnyed pa 'brim par byed pa ste gsar bu rgad po la sogs pa'o/_/bsgyur zhes bya ba ni gzhag pa'o/_/zhal lta byed pa zhes bya ba ni las byed pa'o/_/khyim gyis stong pa zhes bya ba ni khyim dag med pa'o/_/ri sul zhes bya ba ni chu'i 'od pas bzos pa'i ri sul lo/_/rtswa spyil
[\[303a\]]
[\[303a.1\]]zhes bya ba ni rtswa'i spyil po'o/_/phyis zhes bya ba ni yongs su mya ngan las 'das pa'i 'og tu'o/_/ri rab kyi bang rim zhes bya ba ni ri rab las phyi rim 'thon pa bzhi yod pa ni ri rab kyi bang rim zhes bya ba'o/_/gser gyi ri bdun zhes bya ba ni gnya' shing 'dzin dang /_gshol
[\[303a.2\]]mda' 'dzin dang /_seng ldeng can dang /_blta na sdug dang rta rna ri dang /_rnam par 'dud dang /_mu khyud 'dzin zhes bya ba dag go/_/mtsho chen po ma dros pa dang rdzing bu dal gyis 'bab na zhes bya ba ni de dag gi drung na gnas yod pa na'o/_/drangs zhes bya ba ni khyer ba'o/_/mi snang bar byed pa zhes bya ba
[\[303a.3\]]ni lus mi snang bar byed pa na'o/_/lhung bzed thogs pa zhes bya ba ni bkru ba la sogs pa'i phyir ro/_/'bras chan gyi gzegs ma gcig ces bya ba ni 'bru gcig go/_/smon lam log pa zhes bya ba ni dge ba'i rtsa ba log par bsngos pa'o/_/las shin tu chen po zhes bya ba ni bsags pa'o/_/
[\[303a.4\]]yongs su rdzogs pa zhes bya ba ni tshogs pa dang dus dang ldan pa'o/_/kha cig na re shin tu chen po zhes bya ba ni bsams pa'i bye brag dang ldan pa'o/_/yongs su rdzogs pa zhes bya ba ni bsags pa'i phyir ro zhes zer ro/_/lus brje ba zhes bya ba ni 'chi ba'o/_/sems 'di thag ring gyur pa ste zhes
[\[303a.5\]]bya ba ni zlog pa'i mthu nyams pa'i phyir ro/_/de nyid du skyes zhes bya ba ni shi 'phos nas so/_/mu stegs can zhugs pa rab tu dbyung bar mi bya zhing de la sdom pa skye ba'i chos nyid med pa dang /_de lta bu rab tu byung ba'i rtags can bsnyil bar bya ba'i byung ba'i mtha' bstan pa'i phyir/_sangs rgyas
[\[303a.6\]]bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/zhag bri bar gyur nas zhes bya ba ni sum cu mi thub par gyur pa ste/_dgun dang so ga dbyar rnams kyi/_/zla ba phyed dang gnyis 'das pa'i/_/ltag ma zla
[\[303a.7\]]ba phyed po dag_/mkhas pas zhag ni dbri bar bya/_/zhes bshad pa'i phyir ro/_/des pa zhes bya ba ni bgrungs pa dang ldan pa'o/_/'grogs na bde ba zhes bya ba ni spro ring ba'o/_/ngang tshul ngan pa zhes bya ba ni spro thung ba yin gyi spyod pa nyams pa ni ma yin no/_/tshul shing yang phyung bar gyur zhes
[\[303b\]]
[\[303b.1\]]bya ba ni bgrang ba'i don gyi thur ma yang bor bar 'gyur ro/_/spang leb khri'u yang bsgyur bar 'gyur zhes bya ba ni tshangs pa mtshungs par spyod pa rnams kyi nang stan bting ba gnas nas bton par 'gyur ba'o/_/slong phor yang khas phub par 'gyur zhes bya ba ni khrims su bca' bas longs spyod pa
[\[303b.2\]]nyams par byed cing zas kyi snod kyang nyams par byed pa'o/_/slong phor zhes bya ba ni mu stegs can gyi lhung bzed kyi ming ngo /_khar ba yang bor bar 'gyur zhes bya ba ni khar ba yang gnas nas phyi rol du bor bar 'gyur ba'o/_/tshangs pa mtshungs par spyod pa rnams kyi nang nas kyang phyung
[\[303b.3\]]bar 'gyur zhes bya ba ni de dag gi nang nas bskrad par 'gyur ba'o/_/dge skos zhes bya ba ni gsar bu rgan po la sogs pa ste/_rdzas bsrung bar bskos pa'i phyir ro/_/bsngos pa zhes bya ba ni bgrangs pa na'o/_/'dun pa zhes bya ba ni bsam pa brjod pa'o/_/rgyal mtshan 'di zhes bya ba ni
[\[303b.4\]]de bzhin gshegs pas gsungs pa'i dge slong gi rtags so/_/lta ba de la zhes bya ba ni mu stegs can gyi lta ba'o/_/der zhes bya ba ni mu stegs can gyi gnas su'o/_/skya rengs 'char bar byed na zhes bya ba ni skya rengs dang po'o/_/gang zag ma bsad pa rab tu dbyung bar mi bya ba dang /_de la
[\[303b.5\]]sdom pa skye ba'i chos nyid med pa dang de lta bu rab tu byung ba'i rtags can bsnyil bar bya ba'i byung ba'i mtha' bstan pa'i phyir/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/khyim
[\[303b.6\]]zhes bya ba ni khang pa'o/_/thog thag ces bya ba ni thams cad do/_/sgo zhes bya ba ni 'byung ba'o/_/rten pa zhes bya ba ni spyod pa'o/_/snying rje med pa zhes bya ba ni snying brtse ba med pa'o/_/mgo drung pa nas bcad ces bya ba ni mgrin pa nas bcad pa'o/_/'dar zhes bya ba ni 'gul pa'o/_/bdag bu
[\[303b.7\]]mo dang gnyis zhes bya ba ni rje khol gnyis so/_/yon tan dag mngon par mi shes zhes bya ba ni bu'i pha ma gnyis ni ka ba byed pa zhes bya ba la sogs pa'i phan yon mi shes pa'o/_/gnas skabs zhes bya ba ni chad pa'o/_/bkur sti byas te zhes bya ba ni sregs te'o/_/bstan pa zhes bya ba ni
[\[304a\]]
[\[304a.1\]]mngon par dga' ba'o/_/sdig pa'i las zad par 'gyur zhes bya ba ni ma bsad pa'i las 'byung bar 'gyur ba'o/_/thabs zhes bya ba ni rgyu'o/_/nges par 'byung ba'i thabs zhes bya ba ni ji ltar bsams pa'i don grub pa'i rgyu'o/_/dge ba yis ni 'gog byed de/_/
[\[304a.2\]]zhes bya ba ni dge bas 'byung bar 'gyur ba'o/_/de snang 'gyur zhes bya ba ni sdig pa bsrabs pa'i lus ni gsal bar 'gyur ba'i phyir ro/_/rjes su 'jug par bya zhes bya ba ni dad par byas pa'o/_/bsro gang zhes bya ba ni khrus kyi cho ga yo byad dang bcas pa'o/_/chos kyi 'khor sdud sdud pa zhes
[\[304a.3\]]bya ba ni bsdu ba'i dngos po bzhis so/_/'od zer dag gis zhes bya ba ni me lce dag gis so/_/skal chad ces bya ba ni bsod nams chung ba'o/_/dge ba'i sems kyis zhes bya ba ni bsro gang byed du bcug pas so/_/lha'i bu mo zhes bya ba ni lha mo'o/_/yongs su gnas pa bstan
[\[304a.4\]]te zhes bya ba ni zhag lon te'o/_/rna cha gdub 'khor g.yo zhing dri ma med pa thogs te zhes bya ba la/_rna cha gdub 'khor zhes bya ba ni rna rgyan gdub 'khor can no/_/g.yo zhing zhes bya ba ni yang ba'o/_/dri ma med pa zhes bya ba ni 'od gsal ba'o/_/thogs te zhes bya ba ni des de nyid do/_/thu ba zhes
[\[304a.5\]]bya ba ni bla gos kyi grwa'o/_/kha dog shin tu 'das pa zhes bya ba ni mi las shin tu 'das pa'i kha dog dang ldan pa'i phyir ro/_/mtshan mo la bab pa zhes bya ba ni nam sros pa'o/_/'jig tshogs la lta ba'i ri'i rtse mo nyi shu [(]mthob [,]mtho ba [)]zhes bya ba la/_'jig tshogs la lta ba zhes bya ba ni nye bar len
[\[304a.6\]]pa'i phung po lnga'i yul la bdag dang bdag gir shes pa'o/_/ri'i rtse mo zhes bya ba ni 'jig tshogs la lta ba de nyid gzhig dka' ba'i phyir ri dang 'dra'o/_/nyi shu zhes bya ba ni bdag gzugs yin te bdag po dang 'dra ba dang /_bdag gzugs dang ldan te rgyan dang 'dra ba dang /_gzugs bdag
[\[304a.7\]]gi yin te bran dang 'dra ba dang /_gzugs la bdag gnas te snod dang 'dra ba dang /_bdag tshor ba yin te bdag po dang 'dra ba dang /_bdag tshor ba dang ldan te rgyan dang 'dra ba dang /_tshor ba bdag gi yin te bran dang 'dra ba dang /_tshor ba la bdag gnas te snod dang 'dra ba dang /_bdag 'du shes yin
[\[304b\]]
[\[304b.1\]]te bdag po dang 'dra ba dang /_bdag 'du shes dang ldan te rgyan dang 'dra ba dang /_'du shes bdag gi yin te bran dang 'dra ba dang /_'du shes la bdag gnas te snod dang 'dra ba dang /_bdag 'du byed yin te bdag po dang 'dra ba dang /_bdag 'du byed dang ldan te rgyan dang 'dra ba dang /_'du byed bdag gi yin te
[\[304b.2\]]bran dang 'dra ba dang /_'du byed la bdag gnas te snod dang 'dra ba dang /_bdag rnam par shes pa yin te bdag po dang 'dra ba dang /_bdag rnam par shes pa dang 'dra ste rgyan dang 'dra ba dang /_rnam par shes pa bdag gi yin te bran dang 'dra ba dang /_rnam par shes pa bdag la gnas te snod dang 'dra ba zhes bya ba
[\[304b.3\]]bdag tu lta ba'i rnam pa nyi shu po dag go/_/ye shes kyi rdo rje zhes bya ba ni mthong ba'i lam ste mthong bas spang bar bya ba'i nyon mongs pa cig car 'joms pa'i phyir ro/_/'o na bzod pas 'jig tshogs la lta ba 'joms kyi shes pa ma yin te/_srid rtse las skyes bzod pa yis/_/gzhom bya mthong bas
[\[304b.4\]]spang bya nyid/_/lhag skyes mthong dang sgom gnyis kyis/_/bzod pas gzhom min sgom kho nas/_/zhes bshad na/_ji ltar ye shes rdo rjes 'joms she na/_bden mod kyi 'on kyang bzod pa dag ni shes pa'i 'khor yin pas shes pa la nye bar gdags te/_rgyal po'i 'khor rgyal po la nye
[\[304b.5\]]bar gdags pa dang 'dra bas nyes pa med do/_/'phags pa'i bden pa bzhi yang dag par so sor rtogs par byed pa zhes bya ba ni bden pa bzhi khong du chud par byed pa'o/_/sngon gyi pha mes zhes bya ba ni mes po la sogs pa nye du sngon shi ba dag go/_/mdza' bshes zhes bya ba ni grogs po la
[\[304b.6\]]sogs pa'o/_/rtsa lag ces bya ba ni mes po zhes bya ba la sogs pa nye du'o/_/bsgoms zhes bya ba ni yang dag par 'gyur ba med pa'i phyir ro/_/bsgral zhes bya ba ni yang sogs par 'gyur ba med pa'i phyir ro/_/bskum zhes bya ba ni spang der 'jug pa'i phyir ro/_/phye zhes bya ba ni der 'gro ba'i
[\[304b.7\]]phyir ro/_/khyod mthus zhes bya ba ni khyod kyis phan btags pa'i mthus so/_/rab drag ces bya ba ni rab tu 'jigs pa'o/_/nyes pa mang ldan pa zhes bya ba ni mtshon dang me dang tsher ma zhes bya ba la sogs pa nyes pa dang ldan pa'o/_/ngan song shul zhes bya ba ni yang sos la sogs pa'i sgo'o/_/bkag
[\[305a\]]
[\[305a.1\]]ces bya ba ni bcad pa'o/_/bsod nams rab ldan pa zhes bya ba ni shin tu bzang ba'o/_/mtho ris 'gro ba zhes bya ba ni rgyal chen bzhi pa la sogs pa'i mtho ris kyi lam mo/_/phye zhing zhes bya ba ni bstan zhing ngo /_/mya ngan las 'das pa'i shul zhes bya ba ni 'phags pa'i lam
[\[305a.2\]]mo/_/thob par gyur zhes bya ba ni shes par gyur pa'o/_/shin tu rnam dag ces bya ba ni bod pa'i tshig ste/_bcom ldan 'das kyis nyon mongs pa bag chags dang bcas pa spangs pa'i phyir ro/_/skyon bral zhes bya ba ni zag pa med pa'o/_/dag pa zhes bya ba ni ma nor ba'o/_/thob cing zhes bya ba ni rnyed
[\[305a.3\]]cing ngo /_/go 'phang zhi ba zhes bya ba ni mya ngan las 'das pa ste sdug bsngal zhi ba'i phyir ro/_/'phags pa dgyes pa zhes bya ba ni 'phags pa rnams bzhad pa'o/_/sdug bsngal rgya mtsho pha rol rgal bar 'gyur/_/zhes bya ba ni 'khor ba'i cha las rgyal bar gyur pa ste/_srid pa bdun pa las med pa'i
[\[305a.4\]]phyir ro/_/'gro ba lha min mi dang lhas mchod pa/_/skye dang rga dang na 'chi bral ba po/_/srid pa stong du mthong ba rab dkon pa/_/thub pa zhes bya ba ni bod pa'o/_/'gro bar zhes bya ba ni khams gsum pa'i 'khor bar ro/_/'dud byas zhes bya ba ni zhabs gnyis la phyag byas pa ste/_zhabs
[\[305a.5\]]gnyis la yan lag lngas 'dud par byas nas zhes bya ba'i tha tshig go/_/do shal rab 'phyang bas zhes bya bas ni do shal dang se mo dos brgyan pa'i lus kyis so/_/dgra thul g.yas nas yongs su bskor byas te/_/zhes bya ba ni bcom ldan 'das kyi g.yas phyogs nas song ba ste g.yas
[\[305a.6\]]phyogs nas bskor zhes bya ba'i tha tshig go/_/mkha' la song zhes bya ba ni bar snang la song zhes bya ba'i tha tshig go/_/tshong pa khe spogs rnyed pa lta bu zhes bya ba la sogs pa ni dga' ba'i khyad par thob pa'i dpe'o/_/cha lugs gang gis zhes bya ba ni rna cha gdub 'khor g.yo zhing dri ma med pa thogs
[\[305a.7\]]te/_do shal dang se mo dos brgyan pa'i lus kyis zhes sngar bstan pa nyid kyis so/_/khar phor zhes bya ba ni khar ba las byas pa'i snod do/_/kye ma sangs rgyas kye ma chos kye ma dge 'dun kye ma chos kyi legs pa gsungs pa nyid ces bya ba ni sangs rgyas dang chos dang dge 'dun dang bstan pa'i chos
[\[305b\]]
[\[305b.1\]]kyi legs par gsungs pa thun mong ba spyir phan 'dogs pa nyid do/_mtshar che'o zhes bya ba'i tha tshig go/_/ched du brjod pa zhes bya ba ni thun mong gi yon tan spyir bstod pa'o/_/rangs zhes bya ba ni bzhin rab tu dang bas so/_/mgu zhes bya ba ni mngon par 'dod pa'i 'bras bu thob pa'i phyir
[\[305b.2\]]ro/_/mchog tu dga' ba zhes bya ba ni skad rab tu gsal bas so/_/dri ba'i lan gdab pa'o zhes bya ba ni dris par bstan pa'o/_/dus ma yin gyis zhes bya ba ni de ni skye bo mang po med la/_dge 'dun gyi nang na skye bo mang po yod pa'i phyir ro/_/skabs de zhes bya ba ni mkhan po dge ba'i sems kyis dus la bab
[\[305b.3\]]nas rgyal chen bzhi'i ris kyi lha rnams kyi nang du skyes shing 'phags pa'i bden pa mthong bar gyur pa'i skabs de'o/_/gang zag pha bsad pa rab tu dbyung bar mi bya de la sdom pa skye ba'i chos nyid med pa dang /_de lta bu rab tu byung ba'i rtags can bsnyil bar bya ba'i mtha' bstan pa'i phyir ro/_/sangs
[\[305b.4\]]rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/tshig gi don gzhan ni snga ma bzhin no/_/sdom la/_dgra bcom bsad dang zhes bya ba la sogs pa ni sngar rab tu 'byung ba'i gzhi'i spyi sdom las dgra bcom
[\[305b.5\]]pa bsad pa dang zhes smos pa'i sdom gyi tshigs su bcad pa yin par sbyar ro/_/gang zag dgra bcom pa bsad pa rab tu dbyung bar mi bya zhing de la sdom pa skye ba'i chos nyid med pa dang /_de lta bu rab tu byung ba'i rtags can bsnyil bar bya ba'i byung ba'i mtha' bstan pa'i phyir/_sangs rgyas bcom ldan
[\[305b.6\]]'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so zhes bya ba la sogs pa gsungs so/_/ko sa lar byung ba zhes bya ba ni yul ko sa lar skyes pa'o/_/gzhon nu'i dpe'i mdo sde zhes bya ba ni rgyal po chen po bzhi po 'di dag ni gzhon nu khyad du gsad par mi bya zhing
[\[305b.7\]]gzhon nu zil gyis mnan par mi bya'o/_/bzhi gang zhe na/_rgyal po chen po rgyal rigs gzhon nu khyad du gsad par mi bya zhing gzhon nu zil gyis mnan par mi bya ba dang /_rgyal po chen po brang 'gro gzhon nu khyad du gsad par mi bya zhing /_gzhon nu zil gyis mnan par mi bya ba dang /_rgyal po chen po
[\[306a\]]
[\[306a.1\]]me chung ngu khyad du gsad par mi bya zhing me chung ngu zil gyis mnan par mi bya ba dang /_rgyal po chen po dge slong gzhon nu khyad du gsad par mi bya zhing /_gzhon nu zil gyis mnan par mi bya'o/_/de ci'i phyir zhe na/_rgyal po chen po dge slong gzhon nu yin yang de ni rdzu 'phrul che zhing
[\[306a.2\]]mthu che ba yin pa'i phyir ro zhes bya ba la sogs pa gzhon nu las dpe blangs pa'i mdo sde ste/_de nyid gzhung 'di las dge 'dun gyi dbyen gyi gzhi'i skabs nas 'og nas 'byung ngo /_/btul zhes bya ba ni 'dul bar byas pa ste/_dkon mchog gsum la dad par byas zhes bya ba'i tha tshig go/_/sa mtshams
[\[306a.3\]]kyi bar zhes bya ba ni mtshams kyi bar ro/_/sel ba dang bcas pa zhes bya ba ni dpung dang bcas pa'o/_/bya ma rta zhes bya ba ni nyan rna ste bya ra ba zhes bya ba'i tha tshig go/_/btang snyoms zhes bya ba ni brtsal ba chung ngu'o/_/ma bsams par zhes bya ba ni so sor ma brtags par ro/_/skra yegs zhes bya
[\[306a.4\]]ba ni skra 'greng ba dang /_skra 'phyar bar gyur pa'o/_/ku co 'don zhes bya ba ni du ba'i sgra 'byin pa'o/_/bag yangs su zhes bya ba ni bag tsha ba med par ro/_/gson por bzung ste zhes bya ba ni srog dang ldan bzhin du bzung ste'o/_/lam po che zhes bya ba ni shing rta'i lam mo/_/srang zhes bya ba ni
[\[306a.5\]]lam dog pa'am tshong 'dus kyi dbus so/_/rjes su sgrogs shing zhes bya ba ni gang dag bya ba ma yin pa byed pa de dag la chad pa 'di lta bu bya'o zhes thams cad du go bar byed cing ngo /_/gsad pa zhes bya ba ni gsad pa'i gnas te dur khrod la sogs pa'o/_/rgud pa zhes bya ba ni dpal med pa'o/_/
[\[306a.6\]]'byor pa zhes bya ba ni phun sum tshogs pa'o/_/ci'i phyir 'byor pa kun du skyo bar 'gyur ba'i gnas yin zhe na/_rgyal po dang rkun po la sogs pa dang thun mong yin pas gnod pa dang /_mi brtan pa nyid du kun du skyo bar 'gyur ba dang /_rang gi las kyis 'phangs pas gzhan la bsgyur du med pa'i phyir
[\[306a.7\]]las la kun du skyo bar 'gyur ba'i phyir de dag kyang snyems pa rnams dang /_zhum pa rnams kun du skyo ba bskyed pa'i phyir ro/_/gang zag dge 'dun gyi dbyen byas pa rab tu dbyung bar mi bya zhing de la sdom pa skye ba'i chos nyid med pa dang /_de lta bu rab tu dbyung ba'i rtags can bsnyil bar bya ba bstan pa'i
[\[306b\]]
[\[306b.1\]]phyir gang gis sngon rab tu byung ba na/_de bzhin gshegs pa'i nyan thos kyi dge 'dun phye ba de zhes bya ba la sogs pa gsungs te/_'di ni byung ba'i mtha' las bcas pa ni ma yin gyi zhus pa'i skabs nas bshad pa yin no/_/dge 'dun gyi dbyen zhes bya ba ni lha sbyin dang sbom dga' mo lta bus dge 'dun
[\[306b.2\]]brgyad la sogs pa gnyis su phye ba ste de byas nas sdom pa btang ste/_bsams nas yang rab tu 'byung bar 'dod na de rab tu dbyung ba dang rdzogs par bsnyen par mi bya zhing de la sdom pa skye ba'i chos nyid med pa dang /_de lta bu rab tu byung ba'i rtags can bsnyil bar gsungs so/_/dge 'dun gyi dbyen ni khyim
[\[306b.3\]]pas byed par mi nus pas 'dir sngon rab tu byung ba na zhes smos te/_skyes pa rab tu 'byung ba la bar chad 'di dri bar bya'i/_bud med la ni dri mi dgos te/_bud med sngon rab tu byung ba la lan gnyis su rab tu 'byung ba bkag zin pa'i phyir ro/_/gang zag de bzhin gshegs pa la ngan sems kyis khrag
[\[306b.4\]]phyung ba rab tu dbyung bar mi bya zhing de la sdom pa skye ba'i chos nyid med pa dang /_de lta bu rab tu byung ba'i rtags can bsnyil bar bya ba bstan pa'i phyir/_gang gis de bzhin gshegs pa las ngan sems kyis khrag phyung ba de zhes bya ba la sogs gsungs te/_'di yang byung ba'i mtha' las bcas pa ni ma
[\[306b.5\]]yin gyi zhus pa'i skabs nas bshad pa yin no/_/ngan sems kyis khrag phyung ba zhes bya ba ni bsad pa'i bsam pas ngan sems kyis khrag phyung ba ste/_'di ni khyim pas kyang byar rung bas 'dir sngon rab tu byung ba na zhes ma smos te/_skyes pa dang bud med gang gis de byas pa rab tu dbyung bar mi bya
[\[306b.6\]]rdzogs par bsnyen par mi bya zhing de la sdom pa skye ba'i chos nyid med pa dang /_de lta bu rab tu byung ba'i rtags can bsnyil bar gsungs te/_'di ni skyes pa dang bud med gnyis la dri bar bya'o/_/gang zag pham par gyur pa bzhi las ltung ba gang yang rung ba byung ba rab tu dbyung bar mi bya zhing de la sdom pa skye
[\[306b.7\]]ba'i chos nyid med pa dang /_de lta bu rab tu byung ba'i rtags can bsnyil bar bya ba bstan pa'i phyir/_gang sngon rab tu byung ba na pham par 'gyur ba bzhi las ltung ba gang yang rung ba byung ba de zhes bya ba la sogs pa gsungs te/_'di yang byung ba'i mtha' las bcas pa ni ma yin gyi/_zhus pa'i
[\[307a\]]
[\[307a.1\]]skabs nas bshad pa yin no/_/gang yang rung ba zhes bya ba smos pa ni gcig gis kyang skye ba'i chos nyid med pa yin no zhes bya bar ston to/_/'di yang skyes pas sngon rab tu byung bas de byas nas babs te yang rab tu 'byung bar 'dod na de rab tu dbyung ba dang /_rdzogs par
[\[307a.2\]]bsnyen par mi bya zhing de la sdom pa skye ba'i chos nyid med pa dang /_de lta bu rab tu byung ba'i rtags can bsnyil bar gsungs pas skyes pa rab tu 'byung ba la bar chad 'di dri bar bya'i/_/bud med la ni dri mi dgos te bud med sngon rab tu byung ba lan gnyis su rab tu 'byung ba bkag zin pa'i phyir ro/_/bud
[\[307a.3\]]med pham par 'gyur ba thun mong ma yin pa bzhi las gang yang rung ba byung ba mtshan gyur nas yang rab tu 'byung bar 'dod na de ni sdom pa'i zhing yin pas rab tu dbyung bar bya'o/_/gang zag rgyu las bzlog pa'i chad pas khas mi len pa dag rab tu dbyung ba dang rdzogs par bsnyen par mi bya ba bstan
[\[307a.4\]]pa'i phyir/_gang zag ma mthong ba gnas nas phyung ba babs pa zhig ces bya ba la sogs pa gsungs te/_dge slong ltung ba ma mthong bas gnas nas phyung ba dang phyir mi 'chos pas gnas nas phyung ba dang /_sdig pa can gyi lta ba'i rnam pa mi gtong bas gnas nas phyung ba babs pa zhig rgyu gang
[\[307a.5\]]gis sngon gnas nas phyung ba'i rgyu de las bzlog pa'i chad pa khas mi len pa yang rab tu 'byung bar 'dod na rab tu dbyung bar mi bya'o/_/khas len na ni rab tu dbyung bar bya'o/_/rdzogs par bsnyen na bzod par gsol zin pa yin pas yang bzod par gsol mi dgos so/_/gal te rdzogs par bsnyen
[\[307a.6\]]nas khas mi len pa ni tshogs pa yod na yang chad pas bcad do/_/gal te ma mthong ngo zhes brdzun zer na ltung byed du 'gyur ro/_/ma mthong bas gnas nas phyung ba gsum ji lta ba bzhin du nan tur gyi las bsdigs pa la sogs pa bzhin no/_/sdom la/_lag rdum dag dang zhes bya ba la sogs pa ni
[\[307a.7\]]sngar rab tu byung ba'i gzhi'i spyi sdom las lag rdum gyi sde tshan yang dag par bsdus pa yin zhes smos pa'i sdom gyi tshigs su bcad pa yin par sbyar ro/_/de la gang gi lag pa mkhrig ma phan chad chad pa de dag ni lag rdum dag go/_/gang dag gi rkang pa long bu man chad chad pa de dag ni rkang rdum
[\[307b\]]
[\[307b.1\]]dag go/_/gang dag gi lag pa'i sor mo sbrul gyi gdengs ka 'dra ba de dag ni lag sor zlum por 'jas pa dag go/_/gang dag gi mchu gnyis med pa de dag ni mchu med dag go/_/gang gi lus la rma mtshan dag yod pa de dag ni lus la rma mtshan can dag ste/_snag tsha la sogs pas lag pa la bris pa ni
[\[307b.2\]]lus la rma mtshan can yin te/_khab la sogs pas gtsags shing khyi rjes la sogs pa'i mngon mtshan dag gis mtshan btab pa'i phyir ro/_/lcag la sogs pas gzhus pa'i rma mtshan yang yin no/_/rgas pas sbyor mi bzod pa dag ni rgan ches pa dag go/_/lo bco lnga lon pa bya rog skrod mi nus pa dag
[\[307b.3\]]dang /_bya rog skrod nus pa lo bdun ma lon pa dag ni gzhon ches pa dag go/_/rkang pa 'theng zhing leg leg por 'gro ba ni theng ba'o/_/brla'i phyogs rlung bya rgod 'gros kyis kun du nyams par gyur pa ni smad 'chal lo/_/mig ya gcig pa ni zhar ba'o/_/gang gi mkhrig ma'i phyogs na mtshan ma tsam gyi lag
[\[307b.4\]]pa yod cing cung zad kyang byed mi nus pa ni lag sor rdum po'o/_/brang dang rgal tshigs zhoms pa ni rgur po'o/_/ha cang lus chung bar grags pa ni mi'u chung ngo /_/gang gi lkog ma la lba ba yod pa de ni lba ba can no/_/smra mi nus pa ni lkugs pa'o/_/don dang bcas pa'i sgra thos par mi nus pa ni 'on
[\[307b.5\]]pa'o/_/gang lag pa gnyis lag rten la brten nas gzugs bzhis 'phye ba ni rten 'phye'o/_/mi gnyis pa ni grum po zhes kyang bya'o/_/gang gi rkang pa la nad kyi rigs rkang ba ma yod pa de ni rkang bam mo/_/bud med dag shas cher bsten pas mthu dang gzi brjid zad cing lus mi bde ba
[\[307b.6\]]bud med kyis dub pa dag ni bud med kyis dub pa dag go/_/de bzhin du mi bzod pa'i khur thogs pa'i phyir khur gyis dub pa dag go/_/lam du 'gro ba drags pa'i phyir lam gyis dub ba rnams so/_/ya za ma lug ces bya ba ni gang dag la ji ltar zos pa ma zhu bar thur du 'byung ba'o/_/gzhan dag ni
[\[307b.7\]]'di skad zer te/_gang gi rkang pa lcags sgrog gis nyams pa lcags sgrog las bkrol yang bcings pa bzhin du 'gro ba ni sgrog bkrol zhes bya'o zhes zer ro/_/de la dang po ni kha zas la sogs pa thur du 'dzag pa de ni ya za ma lug go/_/phyogs phyi ma la ni lcags sgrog gi 'ching ba las
[\[308a\]]
[\[308a.1\]]bkrol bas sgrog bkrol zhes bya'o/_/yang na bkrol yang lcags sgrog tu bcug pa bzhin du rkang pa khris khris por 'gro ba'i phyir sgrog bkrol zhes bya'o/_/rta gam pa zhes bya ba ni gang dag lang tsho la ma bab pa kho nar nad la sogs pas de ltar nyams par gyur cing te por rgas
[\[308a.2\]]pas nyams pa bzhin du bya ba cung zad kyang byed mi nus pa ste/_byung ba nyid nas de dag gi lang tsho nyams par gyur zhes bya ba'i tha tshig go/_/de lta bu'i zhes bya ba ni rnam pa de lta bu'i'o/_/mi rnams ni zhes bya ba ni lag rdum la sogs pa'i mi rnams so/_/drang srong chen pos zhes bya ba ni de ni
[\[308a.3\]]drang srong yang yin la chen po yang yin pas drang srong chen po ste des so/_/dgag pa mdzad ces bya ba ni rab tu dbyung ba dang rdzogs par bsnyen pa'i phyir bkag pa'o/_/'di dag gis mtshon pa rab tu 'byung ba'i gzhi'i skabs su 'dul ba phran tshegs la sogs pa las skra ser la sogs pa
[\[308a.4\]]dang /_sen po gcig pa dang /_rgyal pos bkrabs pa la sogs pa dang /_rgyal pos ma gnang ba yul thag mi ring ba dang /_chom rkun par grags pa dang /_phung khrol ba dang /_lham mkhan dang /_gdol ba dang /_g.yung po la sogs pa dang mi ma yin pa'i 'gro ba dang /_byang gi sgra mi snyan pa dang /_mtshan lan
[\[308a.5\]]gsum gyur pa dang /_skyes pa 'dra ba'i bud med dang /_bud med 'dra ba'i skyes pa dang /_sdig sdig lta bu'i mtshan nyid dang /_gling gzhan nas skyes pa tshul byed mi 'dra ba la sogs pa rigs dang lus la skyon chags pa dag ni rab tu dbyung bar yang mi bya la/_rab tu byung na yang nye bar gzhag par mi bya'o/_/de ci'i
[\[308a.6\]]phyir zhe na/_mdzes pa rab tu dbyung ba dang /_/yongs su dag pa rdzogs bsnyen par/_/rdzogs sangs rgyas kyis rab mkhyen te/_/bden pa'i mtshan gyis bka' stsal to/_/zhes bya ba gsungs so/_/bsdu bar bya ba'i skabs so zhes bya ba ni rigs dang lus la skyon chags pa ma yin pa rab
[\[308a.7\]]tu dbyung bar bya ba'i skabs te/_rigs la skyon chags pa ni lham mkhan dang /_gdol pa dang /_g.yung po'i rigs so/_/lus la skyon chags pa ni rnam pa gnyis te/_dbyibs las dang /_kha dog las so/_/de la dbyibs las skyon chags pa ni lag rdum la sogs pa'o/_/kha dog las skyon
[\[308b\]]
[\[308b.1\]]chags pa ni lus rma mtshan can la sogs pa'o/_/rab tu 'byung ba'i gzhi rgya cher 'grel pa rdzogs so//_//de ltar rab tu 'byung ba'i gzhi rgya cher bshad nas/_da ni gso sbyong gi gzhi bshad par bya'o/_/de'i phyir gso sbyong gi gzhi'i spyi sdom la zhes bya ba gsungs te/_'dis ni gso sbyong gi gzhi
[\[308b.2\]]thams cad sdud par byed do/_/bcom ldan 'das kyis gso sbyong ni rnam pa gnyis su gsungs te/_zhi gnas kyi gso sbyong dang /_mthun pa'i gso sbyong ngo /_/de la gtso bo yin pa'i phyir dang /_brjod par bya ba nyung ba'i phyir je dang por zhi gnas kyi gso sbyong rnam par bshad par bya'o/_/de'i phyir sdom
[\[308b.3\]]pa/_mu stegs can dang zhes bya ba la sogs pa gsungs te/_'di ni gso sbyong gi gzhi'i spyi sdom las mu stegs can dang zhes sngar smos pa'i sdom gyi tshigs su bcad pa yin par sbyar ro/_/nang par nang par zhing zhes bya ba ni nyi ma re re zhing ngam nang par sngar ro/_/lta dang bsnyen bkur bya ba'i phyir/_/zhes bya
[\[308b.4\]]ba ni phyag bya ba dang /_de'i lung rjes su bsgrub pa'i phyir ro/_/yid du 'thad pa zhes bya ba ni yid kyi dus thams cad du yon tan dag yang dag par rjes su dran par bya'o/_/kun dga' ra ba zhes bya ba ni mu stegs can dag gi 'dug gnas so/_/'dug pa zhes bya ba ni rkub tshos bzhag nas rnal 'byor
[\[308b.5\]]la 'dug ste rkub chos bzhag ste 'dug pas ting nge 'dzin sgom par byed pa'i phyir ro/_/bya ba zhes bya ba ni dge 'dun tshogs pa'i gsol ba dang /_gsol ba dang gnyis dang /_gsol ba dang bzhi'i las dang dge ba'i bya ba'o/_/gso sbyong zhes bya ba ni so sor thar pa'i mdo 'don pa dang /_/mu stegs
[\[308b.6\]]can gyi gso sbyong ngo /_/yod ces bya ba ni byed pa'o/_/mngon par bstod par yang mi byed ces bya ba ni bsngags pa brjod par yang mi byed pa ste skyon chags pa'i phyir ro/_/phyir mi zlog par yang mi byed ces bya ba ni phyir 'gog par yang mi byed pa ste dbye ba ma yin par nges pa med pa'i phyir ro/_/bdag
[\[308b.7\]]cag la yang zhes bya ba ni bstan pa la ste/_dge slong la zhes bya ba'i tha tshig go/_/bca' bar gsol zhes bya ba ni rnam par gzhag par gsol ba'o/_/tron bya bar zhes bya ba ni rjes su bsgrub par ro/_/rnal 'byor zhes bya ba ni ting nge 'dzin te lus dran pa nye bar gzhag pa la sogs pa'o/_/rkang
[\[309a\]]
[\[309a.1\]]pa'i mthil yan chad ces bya ba ni rkang mthil gnyis yan chad nas so/_/glad pa'i skra man chad ces bya ba ni skras [(]mchon [,]mtshon[)]pa'i glad pa man chad do/_/pags pa la thug pa'i zhes bya ba ni pags pa'i mtha'i'o/_/bar du zhes bya ba ni chu zheng gnyis kar ro/_/ji ltar gnas pa zhes bya
[\[309a.2\]]ba ni rtag tu mi gtsang ba'i gzhi nyid du rnam par gnas pa'o/_/ji ltar byas pa zhes bya ba ni zas dang skom gyis glo bur du mi gtsang ba bsags pa'o/_/de nyid bstan pa'i phyir lus 'di la zhes bya ba la sogs pa gsungs te/_de dag ni nang gi so so'i bdag nyid la chags pa'i gnas
[\[309a.3\]]yin pa'i phyir dang /_rang gi lus kyi skyon la so sor brtag pa'i phyir dang por bstan to/_/spyod yul du zhugs na yang zhes bya ba ni bsod snyoms la 'gro ba na yang ngo /_/'khrul pa zhes bya ba ni shugs dang ldan pa'o/_/lhan cig phrad ces bya ba ni 'dom pa'am thug pa'o/_/'gyel zhes bya ba ni lus
[\[309a.4\]]thams cad 'gyel pa'o/_/bub ces bya ba ni lus phyed bub pa'o/_/spyod yul du zhugs pas rnal 'byor bsgom par mi bya'o zhes bya ba 'dis ni goms par byed pa bkag pa yin gyi gdul ba'i don du rdzu 'phrul rnam par 'phrul pa la sogs pa bstan pa'i phyir sems rtse gcig pa nyid mngon du bya ba ni
[\[309a.5\]]bkag pa ma yin te/_de la skyon chags pa med pa'i phyir ro/_/sgo gang dang khyams su bsgom par mi bya'o zhes bya ba ni mngon par 'du ba'i gnas yin pa'i phyir bkag pa yin te/_sgo bcad na ni sgo gang dang khyams su mngon par 'du ba nyid rgyun chad par 'gyur bas der rnal 'byor bsgom pa la nyes pa
[\[309a.6\]]med do/_/gnas khang ni rnam par g.yeng ba yin la/_dgon pa ni gtum po'i gnas yin pa dang /_grong dang nye ba ni gya tshom pa dag gi gnas yin pas de dag tu bsgom pa dgag pa mdzad do/_/yal ga zhes bya ba ni shing ljon pa'i mgo lcogs so/_/seg ces bya ba ni smyig ma la sogs pa'i thags
[\[309a.7\]]ma gru bzhi'o/_/re lde zhes bya ba ni de nyid khrun ring po'o/_/ma tu lung ga zhes bya ba ni khang lung ngo /_/spong khang zhes bya ba ni bsam gtan sgom pa'i gnas so/_/khang pa gnyis kyi bar du srang btod pa zhes bya ba ni ngos ya gcig tu yang gnas khang gcig brtsigs shing bar du khyams rgyud mo'i srang
[\[309b\]]
[\[309b.1\]]btod pa'o/_/gnas khang bcu'am bcu gnyis kyi srang btod pa zhes bya ba ni ngos ya gcig tu yang gnas khang lnga brtsigs la ngos ya gcig tu yang gnas khang lngar brtsigs shing bar du mtshams rgyud mo'i srang btod pa dang /_ngos ya gcig tu gnas khang drug brtsigs la/_ngos ya gcig tu yang gnas khang
[\[309b.2\]]drug brtsigs shing bar du 'khyams rgyud mo'i srang btod pa ste/_gnyis pa ni chung tshad do/_/bzhi pa yan chad bcu pa man chad ni 'bring tshad do/_/bcu gnyis pa ni che tshad do/_/sbyang zhes bya ba ni 'bru la sogs pa'i sgo dang skar khung med pa'o/_/sgo glegs zhes bya ba ni spang leb ces bya ba'i
[\[309b.3\]]shing ste/_des sgo dang skar khung gcod par byed pa'o/_/lag gzungs zhes bya ba ni sgo glegs nang du 'dren pa lcags las byas pa'o/_/ras ma zhes bya ba ni gos kyi dum bu'o/_/gong du sum cha bor ba zhes bya ba ni rtsig ngos kyi gong gi cha sum cha bor zhing 'og tu sum gnyis lus pa'i phyogs su'o/_/
[\[309b.4\]]rgya mtsho'i rnam pa lta bu zhes bya ba ni dbyibs rgya mtsho'i rnam pa 'dra ba ste byin gyis yangs pa'o/_/de nyid bstan pa'i phyir phyi rub la nang yangs pa zhes bya ba gsungs te/_de'i phyi rol gyi kha zhum la nang logs yangs pa'o/_/skar khung dra ba can zhes bya ba ni bya rgya can no/_/tre ma bu ga zhes bya ba ni
[\[309b.5\]]srog chags kyi bye brag phra mo zhig go/_/tre la ta zhes bya ba ni de nyid kyi rigs chen po'o/_/sgo glegs zhes bya ba ni skar khung gcod pa'i spang leb bo/_/'phred gtan zhes bya ba ni sgo bcad pa'i sgo gtan gyi shing ring po 'phred du bsnyal te pha tog tshu tog rtsig pa'i sbubs su gzhug pa ste/_sgo
[\[309b.6\]]gtan zhes kyang bya'o/_/gnam gzer zhes bya ba ni sgo'i ya phugs dang 'brel pa gzer bu la sogs pa ste gnam gtan zhes bya ba'i tha tshig go/_/'khor gtan zhes bya ba ni sgo glegs bcad pa'i thabs su gyur pa yin te/_sgo glegs kyi dkyil gyi phyogs su shing gi gtan bu khru gang gi tshad tsam gdags
[\[309b.7\]]shing sgo skyes la de'i gzungs lcags kyu'am bu gu btod do/_/gtan bu de 'khor lo bzhin du bskor nas gzungs der gzhug par bya ste/_des na 'khor gtan zhes bya'o/_/dbyug gu skam kha zhes bya ba ni dbyug gu ra rkang 'dra ba kha brag ste des skar khung 'phred gtan 'dzud pa dang 'byin par
[\[310a\]]
[\[310a.1\]]byed do/_/sa'i stegs bu dag bya'o zhes bya ba ni 'dug par bya ba'i ched du sa las byas pa'i stegs bu dag bya ba'o/_/mkhrang bar gyur nas zhes bya ba ni 'og nas sra bar gyur nas so/_/khri'u bya'o zhes bya ba ni yang 'dug par bya ba'i ched du'o/_/kho ra khor yug tu khru
[\[310a.2\]]bzhis 'khor ba zhes bya ba ni khri'u gru bzhi ngos re la khru re'i tshad du bya ba'o/_/de thags mas bla bar bya'o zhes bya ba ni khri'u de ni steng thags mas dra bar bla bar bya ba'o/_/thags rgyu rung bar grags pa lnga bsten pa'i phyir/_mun dza'i dang /_sha na'i dang /_gres ma'i dang /_ras ma'i dang /_/sba phra mo'i'o zhes
[\[310a.3\]]bya ba gsungs te/_'di dag gis thag bu la sogs pa bkag pa ni ma yin par shes par bya'o/_/der stan nang tshangs can dag gding bar bya'o zhes bya ba ni khri'u de'i steng du ras bal la sogs pa brdzangs pa'i stan nang tshangs can dag gding bar bya ba'o/_/srid du khru bzhi pa zheng du khru do yod pa gnyis
[\[310a.4\]]bltab tu byas te drub par bya'o zhes bya ba ni stan nang tshangs can gyi rgyu de rked bltab tu byas na gru bzhi'i ngos re la khru do do yod par bya zhing de khri'u gru bzhi ngos re la khru re yod pa'i steng du bting na kho ra khor yug tu mtho re lhag par bya ba'o/_/de'i nang du shing bal gyis dgong bar bya'o zhes bya ba ni stan nang tshangs can de'i
[\[310a.5\]]nang du'o/_/shing bal dag ni lnga ste zhes bya ba ni grags pa bsten pa'i phyir de dag smos par zad kyi grangs de dag tu chad pa ni ma yin te/_des ni shing bal gzhan dag gis bkang na yang rung ba kho na'o/_/mdo mdor srubs bya rog rkang gis gzungs gdab par bya'o zhes bya ba de dag ni shing bal de dag phyogs gcig tu
[\[310a.6\]]mi 'chug cing stan nang tshangs can gyi phyogs thams cad du snyoms par bya ba'i phyir steng gi mdo mdor srubs bya rog gi rkang pa 'dra ba dag gis gzungs gdab par bya'o zhes bya ba'i tha tshig go/_/gdos bu zhes bya ba ni gnyid sel bar byed pa shing la sogs pa las byas pa'i gdos bu'o/_/dbyug gus gzugs
[\[310a.7\]]par bya'o zhes bya ba ni spong ba pa yur na spong ba'i zhal ta bas dbyug gus gzugs par bya ba'o/_/smyug gu'i bcad 'phro lta bu zhes bya ba ni bsegs bcad pa'o/_/bre'i bcad 'phro lta bu zhes bya ba ni bre zhes bya ba gzhal snod kyi rnam pa de'i zhabs ltar mnyam pa'o/_/ras ma dag gis dkris nas zhes bya ba ni
[\[310b\]]
[\[310b.1\]]bre'i bcad 'phro ltar byas pa de yang ras ma dag gis dkri bar bya ba'o/_/dal bus khad kyis gzugs par bya'o zhes bya ba ni ci nas kyang de'i sems gnas pa nyid 'drogs par mi 'gyur ba de ltar dal bus gzugs par bya ba'o/_/pho long 'phang bar bya'o zhes bya ba ni spong ba pa yur ba las spong ba pa'i zhal ta
[\[310b.2\]]bas pho long zhes bya ba skud pa la sogs pa'i tshogs zlum po 'phang bar bya ba'o/_/'khyams nas zhes bya ba ni mi snang nas so/_/thag gus btags te 'phang bar bya zhing de nas yang phyir drang bar bya'o zhes bya ba ni spong ba'i zhal ta bas pho long de yang phyir drang bar bya ba'i phyir thag gu phra mo ring pos btags
[\[310b.3\]]te 'phang bar bya ba'o/_/mdun du mar me gzhag par bya'o zhes bya ba ni 'on kyang yur na spong ba'i zhal ta bas de'i mdun du mar me gzhag par bya ba'o/_/rkang pa gcig brkyang bar bya'o zhes bya ba ni 'on kyang gnyid ma sangs na rkang pa ya gcig kyang brkyang bar bya'o zhes bya ba la 'on kyang gnyid ma sangs na'o/_/
[\[310b.4\]]langs te bcag par bya'o zhes bya ba ni 'on kyang gnyid ma sangs na langs te 'chag sar phan tshun bcag par bya ba'o/_/'tham nas zhes bya ba ni dge slong spong ba pa mun khung na 'chag pa lam mi rtsol zhing 'tham na'o/_/phreng thag la 'ju bar bya'o zhes bya ba ni 'chags mgo mjug slebs pa'i phreng thag
[\[310b.5\]]thang chad rab tu brgyangs pa de lta bu la lag pas 'ju zhing bcag par bya ba'o/_/lag pas chang brgyud byed nas zhes bya ba ni phreng thag la chad pas mkhyud de brgyud cing 'chag pa na chang la nod nas so/_/sbu bu bskon la skud pas btags pa la 'jus te gdags par bya ba'o zhes bya ba ni phreng thag la sbu bu
[\[310b.6\]]bskon pa la thag gus btags pa la 'jus te bcag par bya'o/_/mchil lham can gyis bcag par mi bya'o zhes bya ba ni mchil lham dang bcas par bcag par byed pa na sgra 'byung bas spong ba gzhan la gnod pa dang ma gus pa'i tshul yin pas dgag pa mdzad de/_/'di ni spong ba pa nyi tsher
[\[310b.7\]]ma zad kyi gzhan thams cad kyis kyang mi bya'o/_/rdul gyi rkang pa ma rung nas zhes bya ba ni 'chag pa'i tshe rkang pa gnyis la rdul gos shing rkang pa rdul can gyis skyil mo krung bcas pa na gos ma rung bar gyur nas so/_/par tang gding bar bya'o zhes bya ba ni 'chag sar thags ma khra bo gding bar bya ba
[\[311a\]]
[\[311a.1\]]ste/_'dir par tang zhes smos pa ni g.yam po dang stan gzhan dag gi dpe yin no/_/snum par gyur nas zhes bya ba ni rkang pa bkrus nas 'bru mar la sogs pas ha cang snum por byas pas 'chag sa'i stan la sogs pa snum par gyur nas so/_/spang ba pas zhag
[\[311a.2\]]gsum zhing gsum zhing rkang pa gnyis bsku bar bya'o zhes bya ba ni zhag gsum zhing gsum zhing rkang pa gnyis bsku bar bya ba'o/_/'dir bsku ba tsam du gsung bar zad kyi 'bru mar la sogs pas ha cang snum par bya ba ni ma yin te/_'di ltar deng sang yang yul dbus na dang por rkang pa gnyis bkru zhing phyis
[\[311a.3\]]cung zad tsam skud par byed de/_des na gos la sogs pa snum po nyid du mi 'gyur ro/_/de dag der mi shong nas zhes bya ba ni spong ba pa de dag spong khang der mi shong nas so/_/steng du rim khang gnyis pa bya'o zhes bya ba ni spong khang gi steng du khang mo che'am yang thog bya ba'o/_/thems skas bya'o zhes bya ba
[\[311a.4\]]ni 'dzeg pa'i phyir der thems skas bya'o zhes bya ba'i tha tshig go/_/kha khyer gyis bskor bar bya'o zhes bya ba ni mi dag mi ltung bar bya ba'i phyir them skas la kha khyer gyis bskor bar bya'o/_/lcags kyi gzer bu dag gis gdab par bya'o zhes bya ba ni kha khyer de mi 'khrul bar bya ba'i phyir lcags kyi gzer bu
[\[311a.5\]]dag gis gdab par bya ba'o/_/phyi rol du spong khang chen po bya'o zhes bya ba ni 'on kyang mi shong na spong khang gi phyi rol du spong khang chen po'am gnas khang gi tshar dag brtsig par bya ba'o/_/sgo sprod ces bya ba ni sgo byang bstan du 'bab pa'o/_/sgo bsnol ma zhes bya ba ni sgo gzung ba'o/_/sgo gang bya'o zhes bya ba ni spong
[\[311a.6\]]khang la sgo gang bya ba'o/_/phug kyang bya'o zhes bya ba ni de'i nye 'khor gyi ched du sa phug la sogs pa yang bya ba'o/_/sgo drung du snam bu'am ras dpyangs te nyal bar bya zhes bya ba ni gnyid bro ba bsang bar mi nus na rnal 'byor gyi gnas der sgo bcad de nyal ba la nyes pa med do/_/sgo bcad pa 'di ni
[\[311a.7\]]gzhan dag ma dad par 'gyur ba dang tho 'tshams pa spong ba'i phyir ro/_/spang ba'i zhal ta byed pa bsgo bar bya ste zhes bya ba ni dge slong spong ba rnams kyi phyir zhal te byed pa ni spong ba'i zhal te byed pa zhes bya ba ste/_dge 'dun gyi gsol ba dang gnyis kyi las kyis bsko bar bya'o/_/'dun pas 'gro ba zhes
[\[311b\]]
[\[311b.1\]]bya ba ni sred pa'i dbang gis so/_/zhe sdang gis 'gro ba zhes bya ba ni khon gyi rgyus so/_/gti mug gis 'gro ba zhes bya ba ni mi shes pas so/_/'jigs pas 'gro ba zhes bya ba ni skrag pa ston pas so/_/spong ba la tron byas pa dang ma byas pa mi shes pa zhes bya ba ni brjed ngas pa'i phyir ro/_/spong ba'i
[\[311b.2\]]zhal ta byed pa'i kun du spyod pa'i chos zhes bya ba ni spong khang du chag chag gdab pa la sogs pa'o/_/gaN+DI brdung bar bya'o zhes bya ba ni rnal 'byor gyi gnas der spong ba dag bsdu ba'i phyir gaN+DI brdung bar bya'o/_/dngangs nas zhes bya ba ni skrag nas so/_/rnam par 'tshe ba la tron mdzad kyi zhes bya ba ni tho
[\[311b.3\]]'tshams pa la brtson par byed ces bya ba'i tha tshig go/_/gaN+DI de ni lnga ste zhes bya ba ni gaN+DI brdung ba'i brtsis mgo ni rnam pa lnga ste/_de dag brdung ba'i gnas ni khang steng la sogs pa phyogs mthon po dag yin no/_/dge 'dun bsdu ba'i gaN+DI de ni rgyud gsum dang tog gsum mo zhes bya ba ni 'dus pa
[\[311b.4\]]chen po'i tshe dge 'dun thams cad bsdu ba'i phyir gaN+DI brdung ba la ni bzlas pa'i rgyud lan gsum brdung zhing mjug tu tog sgra chen po yang lan gsum bya'o/_/las kyi gaN+DI de ni rgyud gcig dang tog gsum mo zhes bya ba ni las bya ba'i don du gaN+DI brdung ba la ni bzlas pa'i rgyud lan gcig brdung zhing
[\[311b.5\]]mjug tu tog sgra chen po lan gsum bya ba'o/_/kha cig la ni rgyud gsum dang tog gnyis so zhe'o/_/shi ba'i gaN+DI de ni byi bo'o zhes bya ba ni shi ba'i phyir 'du zhing khyogs phrag pas 'degs pa la sogs pa'i don du gaN+DI brdung ba ni byi bo ste/_rgyud nyi tshe brdung zhing mjug tu tog mi brdung ba yin no/_/kha
[\[311b.6\]]cig las ni rgyud gcig dang tog gcig go zhe'o/_/spong ba'i gaN+DI de ni 'khar gsil lo zhes bya ba ni dge slong spong ba pa la 'du ba'i 'khar gsil gyis gaN+DI byas te 'khar gsil gsil bar bya ba'o zhes bya ba'i tha tshig go/_/kha cig las ni gaN+DI de chung ngu zhe'o/_/gnod pa byung ba'i gaN+DI ni ji tsam
[\[311b.7\]]gyis chog pa'o zhes bya ba ni chom rkun la sogs pa gnod pa byung ba'i tshe gaN+DI brdung ba ni ji tsam gyis chog pa de tsam gyis brdung bar bya ste nam zhi bar gyur gyi bar du brdung ngo zhes bya ba'i tha tshig go/_/zan gyi phyir 'du ba'i don du ni gaN+DI dang gaN+DI chung ngu gnyis ka brdung ste/_sngar gaN+DI chung ngu
[\[312a\]]
[\[312a.1\]]brdung la khang skyong dang gtsang sbyor la sogs pas sangs rgyas mchod pa dang /_lhung bzed bkru ba la sogs pa'i las byas nas de'i 'og tu gdugs tshod la bab pa'i tshe gaN+DI chen po brdung zhing dge 'dun thams cad zan gyi phyir 'du bar bya'o/_/'dus pa che ba'i tshe
[\[312a.2\]]gaN+DI brdungs bas go bar mi 'gyur ba lta na dung bsgril te bud pa dang rnga bo che dag kyang brdung bar bya'o/_/gaN+DI brdungs par mi 'gro bar mi bya zhing mi myur bar yang mi bya'o/_/dus rting la thug pa zhes bya ba ni gdugs tshod la bab la thug pa'o/_/ci bder byed nas zhes bya ba ni spong ba'i zhal te byed bas
[\[312a.3\]]dge slong rnams bsod snyoms la sogs pa la yang sbyar ba'i tshe tshe dang ldan pa dag dang ci bder spyod cig ces brjod pa'o/_/de dge 'dun las 'thob pa zhes bya ba ni dge 'dun gyi nang du zan za ba'o/_/rgyun chags gsum pa gdon par bya'o zhes bya ba ni 'gyes kar dkon mchog gsum gyi rgyud dang /_
[\[312a.4\]]mdo sde'i rgyud dang /_bsngo ba'i rgyud chags gsum gdon par bya'o/_/de yang dper na kun du rgyu dag gi ril pa'i gzhi shing bu gsum la brten pa dang 'dra bar dam pa'i chos gdon pa'i gzhi ni rgyun chags gsum po 'di yin pas de'i phyir rgyun chags gsum zhes bya ba'o/_/ran par gdon par bya'o/_/
[\[312a.5\]]zhes bya ba ni ha cang mang ba yang ma yin te/_ha cang nyung ba yang ma yin par ci ran cig gdon par bya ba'o/_/yon bshad par bya'o zhes bya ba ni rgyun chags gsum pa bton pa'i 'og tu sbyin pa'i phan yon bshad par bya'o/_/gal te rkyen de lta bu byung na zhes bya ba ni dge sbyong gi tshul dang srog dang
[\[312a.6\]]tshangs par spyod pa'i bar chad du 'gyur ba la sogs pa zhig byung na'o/_/lde mig ces bya ba ni lde mig khyog po la sogs pa'o/_/de ni 'dug pa'o zhes bya ba ni zhi gnas kyi gso sbyong ngo //_//bam po bcu gnyis pa/_da ni gso sbyong gi gzhi las mthun pa'i gso sbyong gi skabs
[\[312a.7\]]brjod par bya ste/_de la dang por mthun pa'i gso sbyong gi gnas la blo mthun par bya ba'i zhar la las bstan pa'i phyir bya ba gang zhe na zhes bya ba la sogs pa gsungs so/_/gsol ba zhes bya ba ni las gang la gsol ba 'ba' zhig byed pa ste/_'di lta ste gsang ste ston pa bsko ba la sogs pa'o/_/
[\[312b\]]
[\[312b.1\]]gsol ba dang gnyis zhes bya ba ni las gang la las brjod pa gcig dang /_gsol ba dang gnyis byed pa ste/_'di lta ste gso sbyong gi gnas la blo mthun par bya ba la sogs pa'o/_/gsol ba dang bzhi'i las zhes bya ba ni las gang la las brjod pa gsum dang gsol ba dang bzhi byed pa ste/_'di lta ste rdzogs
[\[312b.2\]]par bsnyen par bya ba la sogs pa'o/_/gso sbyong zhes bya ba ni tshul khrims gso zhing sbyong ba ste gso bar byed ces bya ba'i tha tshig go/_/zla ba phyed phyed cing gdon par bya'o zhes bya ba ni bcu bzhi pa'am bco lnga pa'i dus su'o/_/so sor thar pa'i mdo gdon pa gdon par bya'o zhes bya ba ni sems drang
[\[312b.3\]]por bsgrub pa la sogs pa dang rgyu 'gal ba bzlog pa la sogs pa'i rnam pa gzhan gyis kyang tshul khrims gso bar byed pa yod pas de dag bsal ba'i phyir so sor thar pa'i mdo gdon par bya'o zhes gsungs so/_/so sor thar pa'i mdo gdon pa ni rnam pa lnga ste/_gleng gzhi gdon pa dang pham par
[\[312b.4\]]'gyur pa gdon pa dang /_dge 'dun lhag ma gdon pa dang /_ma nges pa gdon pa dang /_ril gyis gdon pa'o/_/dge 'dun gyi gnas brtan gyis zla ba phyed phyed cing so sor thar pa'i mdo gdon par bya'o zhes bya ba ni so sor thar pa'i mdo gdon pa ni dge 'dun gyi gnas brtan gyi las yin no/_/
[\[312b.5\]]des mi nus na gnas brtan gnyis pa'o/_/des kyang mi nus na gsum pa'o/_/des kyang mi nus na res kyis bya'o/_/res bab pas mi nus na gzhan la bcol bar bya'o/_/bcol te ma btub na dge 'dun gyis bcol bar bya'o/_/'don pa rdugs na gzhan gyis gdon no/_/dam dum 'dzin
[\[312b.6\]]pa nyid yin na ji snyed kyis gzhung srong ba dag gis gzhung bsrang ste gdon par bya'o zhes bya ba la sogs pa skabs 'og nas kyang 'byung ngo /_/gso sbyong gi gnas la blo mthun par bya'o zhes bya ba ni gnas gang du gso sbyong mngon du byed pa'i gnas de ni gso sbyong gi gnas zhes bya ste/_gnas
[\[312b.7\]]der gso sbyong bya bar dge 'dun gyis gsol ba dang gnyis kyi las kyis blo mthun par bya ba'o/_/gso sbyong gi gnas ji lta bu de la blo mthun par bya zhe na/_de'i phyir gnas thams cad grub pa'am byas pa'am zin pa nang mtshams dang phyi rol nye 'khor 'dom gang dang bcas pa dge 'dun gyis
[\[313a\]]
[\[313a.1\]]gso sbyong gi gnas su 'dod pa gang yin pa de la blo mthun par bya'o zhes bya ba gsungs te/_gnas thams cad grub pa zhes bya ba ni 'chags pa'i bskal pa'i tshe rang grub pa'am de'i 'og tu tib chad pa la sogs pas rab grub pas te dper na bya skyibs la sogs
[\[313a.2\]]pa lta bu ste/_gzhan gyi brtsal ba la mi ltos pa'i phyir ro/_/byas pa zhes bya ba ni skyes bu'i gnas byed pas mngon par bsgrub pa'o/_/zin pa zhes bya ba ni bya ba byed pa'i gnas la sogs pa rung ba'o/_/nang mtshams dang bcas pa zhes bya ba ni nang na chu la sogs pa'i bar chad med
[\[313a.3\]]pa ste/_mtshams gcig dang ldan pa zhes bya ba'i tha tshig go/_/phyi rol nye 'khor 'dom gang dang bcas pa zhes bya ba ni phyi rol du gyur pa'i nye 'khor 'dom gang tsam dang bcas pa gang yin pa ste/_de dag gis ni gso sbyong gi gnas rnam pa thams cad yongs su grub pa bstan to/_/
[\[313a.4\]]ci dge 'dun mi 'dod bzhin du yang de la blo mthun par bya'am zhe na ma yin te/_de'i phyir dge 'dun gso sbyong gi gnas su 'dod pa zhe bya ba gsungs te/_las brjod pa'i skabs su ni gnas thams cad grub pa'am lags pa'am bgyis pa zhes tshigs gsum char smos par mi bya
[\[313a.5\]]bar de gsum las gang yin pa gcig brjod par bya'o/_/dgag dbye zhes bya ba ni dbyar gnas par khas blangs pa'i dge slong rnams kyis mthong ba dang /_thos pa dang /_dogs pa'i gnas gsum gyis gleng ba'i skabs 'byed pa'o/_/mi mthun par byed ces bya ba ni kha skong ba dag ma tshogs
[\[313a.6\]]pa dang 'dun pa la sogs pa ma blangs par las byed pa'o/_/sdom la ka phi na dang zhes bya ba la sogs pa ni gso sbyong gi gzhi'i spyi sdom las ka phi na zhes smos pa'i sdom gyi tshigs su bcad pa yin par sbyar ro/_/sde can ma'i bug ces bya ba ni gtsug lag gi ming ste/_sde can mas byed du bcug pa'i
[\[313a.7\]]phyir ro/_/gso sbyong gcig pa'i gnas kyi sdom pas zhes bya ba ni dge 'dun gcig tu 'du zhing gso sbyong bya ba'i sdom pas te nyams su myong ba zhes bya ba'o/_/bya ba dag ces bya ba ni nges pa nyid du gnas pa ste/_gsol ba la sogs pa'i las so/_/byed pa dag ces bya ba ni dus gzhan na
[\[313b\]]
[\[313b.1\]]'byung ba yongs su gnas pa la sogs pa'o/_/rtag tu dag pa zhes bya ba ni lus dang ngag dang yid kyi kun du spyod pa rtag tu dag pa ste nyes pa med pa zhes bya ba'i tha tshig go/_/snying po ste zhes bya ba ni snying po dang ldan pa ste/_tshul khrims yongs su dag pa zhes bya ba'i tha tshig go/_/rtag tu dag pa gso sbyong
[\[313b.2\]]yin/_/zhes bya ba ni rtag tu rgyud dag pa ni gso sbyong yin no/_/gtsang ma'i las ni dag gyur pa/_/zhes bya ba ni tshul khrims la kha na ma tho ba med pa'o/_/de yi brtul zhugs 'grub par 'gyur/_/zhes bya ba ni spong ba'i mtshan nyid bdun gyi tshul khrims 'grub par 'gyur zhes bya ba'i tha tshig go/_/
[\[313b.3\]]dag cing zhes bya ba ni rang bzhin gyis kha na ma tho ba med pa'i phyir ro/_/mchog tu dag pa zhes bya ba ni bcas pa'i kha na ma tho ba med pa'i phyir ro/_/ma byung ngam zhes bya ba ni dri ba'o/_/mi 'gro bar ma byed par zhes bya ba ni mnan pa'i phyir dgag pa gnyis smos so/_/mtshams chen po bcad par
[\[313b.4\]]rjes su gnang ngo zhes bya ba ni gso sbyong la sogs pa'i gnas gcig tu bsdu ba'i phyir dpag tshad phyed dang gsum tshun chad kyi mtha' tshun chad du gsol ba dang gnyis kyis mtshams gcad par bya ba'o/_/gnas pa zhes bya ba ni dus thung ngur gnas pa phyi nang gi rgyus mi shes pa'o/_/
[\[313b.5\]]gnyug mar gnas pa zhes bya ba ni dus yun ring du gnas pa phyi nang gi rgyus shes pa'o/_/brtan po zhes bya ba ni brtan pa ste bcos ma ma yin zhes bya ba'i tha tshig go/_/mtshan ma zhes bya ba ni mngon mtshan no/_/gzugs par bya'o zhes bya ba ni brtag par bya ba'o/_/mtshams bcad pa'i
[\[313b.6\]]las ni mtshams brtag pa'i phyir byed pa yin pas de'i phyir mtshan ma ma btsugs na mtshams ma brtags pa yin pas de'i phyir mtshan ma brtan po gzugs par bya'o zhes gsungs so/_/brjod par bya'o zhes bya ba ni bsgrag par bya'o/_/nang du zhes bya ba ni de tshun chad du'o/_/gnas
[\[313b.7\]]bsdu ba zhes bya ba ni gso sbyong la sogs pa'i las lhan cig tu bya ba ste/_des na mtshams de'i nang na gnas pa'i dge slong rnams las kyi gnas su ma tshogs sam/_de dag gi 'dun pa ma blangs par byed na mi mthun par byed pa yin pas las mi 'chags so/_/dge slong rnams
[\[314a\]]
[\[314a.1\]]bde ba la reg par gnas pa zhes bya ba ni las 'grub pa dang /_kha na ma tho ba med par 'gyur ba'i phyir ro/_/grong dang grong gi nye 'khor ma gtogs pa zhes bya ba ni mtshams chen po de'i nang na grong dang grong gi nye 'khor gang dag yod pa de dag mtshams kyi khongs su
[\[314a.2\]]ma brtsi bar khol du dbyung bar bya ba'o/_/des na grong dang grong gi nye 'khor snga na yod na yang de mtshams su mi 'gyur la phyis brtsigs na yang mtshams su ma gtogs par 'gyur ro/_/dgon pa la thug pa zhes bya ba ni dpag tshad phyed dang gsum gyi mtha' tshun chad do/_/gnas la thug pa
[\[314a.3\]]zhes bya ba ni gtsug lag khang la thug pa'o/_/skyo bar gyur ces bya ba ni gnod par gyur pa'o/_/mtshams chen po'i nang du dge slong thams cad kyis chos gos dag dang mi 'bral ba'i gnang ba sbyin par bya'o zhes bya ba ni mtshams der gal te chos gos dag dang mi 'bral ba'i gnang ba byas
[\[314a.4\]]par gyur na/_gzod chos gos dang mi 'bral bar 'gyur ba yin gyi mtshams bcad pa tsam gyis 'bral bar mi 'gyur ba ni ma yin no zhes bya ba'i tha tshig go/_/stod g.yogs smad g.yogs dang bcas pa zhes bya ba ni chos gos stod g.yogs smad g.yogs dang bcas pa ste/_snam sbyar
[\[314a.5\]]med par zhes bya ba'i tha tshig go/_/bzhi yi tshogs kyis las bya ba/_/zhes bya ba ni pham par 'gyur ba'i nyes pa sbom po yang bshags pa'o/_/lnga yi tshogs kyis las bya ba/_/zhes bya ba ni dge 'dun lhag mar 'gyur ba'i nyes pa sbom po lci ba bshags pa'o/_/kha cig na re bzhi'i tshogs
[\[314a.6\]]kyis las bya ba ni gso sbyong las so/_/lnga'i tshogs kyis las bya ba ni dgag dbye'i las so zhes zer ro/_/bcu yi tshogs kyis las bya ba/_/zhes bya ba ni yul dbus su rdzogs par bsnyen pa'i las so/_/mtshams bu chung zhes bya ba ni dkyil 'khor ba ste/_de'i phyir
[\[314a.7\]]mtshams bu chung bcad cing dkyil 'khor par blo mthun par bya'o zhes gsungs so/_/je dang por mtshams chen po dgrol bar bya'o zhes bya ba ni snga ma bag yangs su ma byas par bcad pa gzhan mi 'chags pa'i phyir ro/_/srol btod pa zhes bya ba ni rol la sogs pa'i srol
[\[314b\]]
[\[314b.1\]]btod pa'o/_/mtshan ma brtan po gzugs par bya'o zhes bya ba ni phyogs bzhir seng ldeng gi phur bu btab pa'am srad bu bres pa'am rdo bzhag pa'am srol btod pa la sogs pa'i mtshan ma brtan po de shes pa'i dge slong yul de na gnas pa'am/_gnyug mar gnas pa rnams kyis dang por brtag cing
[\[314b.2\]]mtshan ma gzugs par bya ba'o/_/mtshan ma brtan po brjod par bya'o zhes bya ba ni mtshan ma de dag brtags shing btsugs pa'i 'og tu dge 'dun gyis mtshan ma brtan po de dag brjod par bya'o/_/de'i 'og tu dge slong gcig gis gsol ba byas te las bya'o zhes bya ba ni phyogs bzhi'i mtshan ma brtan
[\[314b.3\]]po de dag brjod pa'i 'og tu mtshams gcad pa'i las bya ba'o/_/mtshams bu chung bcad par chos gos dag dang 'bral bar mi 'gyur ba'i gnang ba sbyin par bya'am zhe na/_'di la nges pa med de/_'di ltar zhus pa las btsun pa mtshams bu chung ngu yang chos gos dag dang mi 'bral bar blo mthun
[\[314b.4\]]par bgyi'am/_gal te 'dod na blo mthun par bya'o zhes gsungs pa'i phyir ro/_/de'i 'og tu mtshams chen po bcad par bya'o zhes bya ba ni sngar mtshams bu chung ma bcad par chen pos bcad nas de'i 'og tu mtshams bu chung gcod par 'dod na mtshams chen po sngar bcad pa bkrol la
[\[314b.5\]]mtshams bu chung bcad par bya'o/_/mtshams bu chung bcad nas yang mtshams chen po bcad par 'dod na de'i 'og tu yang mtshams chen po gcad par bya ba'o/_/de'i 'og tu mtshams chen po'i nang du dge slong thams cad kyis chos gos dag dang mi 'bral ba'i gnad ba sbyin par bya'o zhes bya ba ni mtshams
[\[314b.6\]]bu chung bcad pa'i 'og tu mtshams chen po phyis bcad pa der yang gnang ba byas na chos gos dang 'bral bar mi 'gyur bar bya ba'o/_/btsun pa las bgyid pa gcig gis gsol ba gcig dang /_las brjod pa gcig gis mtshams kyi sgo nang dang slad rol dang bcas pa bsgyur ba dang /_skyed par
[\[314b.7\]]rung ngam zhes zhus pa dang /_lan stsal ba'i skabs kyis ni mtshams chen po dang mtshams bu chung gnyis las byed pa gcig gis gsol ba gcig dang /_las brjod pa gcig gis cig car dgrol du yang rung la cig car gcad du yang rung bar ston to/_/de la mtshams kyi sgo nang dang bcas pa
[\[315a\]]
[\[315a.1\]]zhes bya ba ni mtshams bu chung ngo /_/mtshams kyi sgo slad rol dang bcas pa zhes bya ba ni mtshams chen po'o/_/bskyud pa zhes bya ba ni mtshams bu chung bcad pa'o/_/skyed pa zhes bya ba ni mtshams chen po bcad pa ste/_des na gal te mtshams che chung gnyis ka dus gcig tu bskyung ba
[\[315a.2\]]dang /_skyed par byed na yang mi rigs pa med do/_/de ltar byas te zhes bya ba la sogs pa ni las byed pa gcig gis gsol ba gcig dang las brjod pa gcig gis mtshams che chung gnyis dus gcig tu dgrol ba dang dus gcig tu gcad pa'i las ston to/_/mtshams gnyis kar dge 'dun bkod de
[\[315a.3\]]zhes bya ba ni mtshams che chung gnyis kar ro/_/shing la sogs pas mnan nas zhes bya ba ni de dag gis mnan na mtshams gcig tu 'gyur ba'i phyir de skad gsungs so/_/'di la gal te 'dod na bskyed par yang bya'o/_/gal te mi 'dod na bskyung bar yang bya'o zhes bya ba ni las byed pa gcig gis
[\[315a.4\]]gsol ba gcig dang /_las byed pa gcig gis mtshams che chung gnyis ka dus gcig tu gcad pa dang dgrol bar bya ba 'di la gal te 'dod na de ltar bya'i gal te mi 'dod na de ltar mi bya'o zhes bstan pa yin no/_/rtsig pas bskor ba yin na rtsig pa mtshams yin zhes bya ba ni mtshams ma bcad pa'i
[\[315a.5\]]gnas gang yin pa der las bya ba'i yul la gtsug lag khang gi rtsig pa nyid mtshams yin no/_rtsig pas ma bskor nas wa kha nas chu 'dzag pa gang du bab pa tshun chad ces bya ba ni mtshams ma bcad pa'i gnas rtsig pas ma bskor ba la ni wa kha nas chu 'dzag pa'i sna gang du 'dzag pa tshun chad las la mtshams
[\[315a.6\]]yin pa bstan to/_/dge slong de na 'khod pa rnams kyis der 'dug ste gso sbyong bya zhing dgag dbye dang gsol ba dang /_gsol ba dang gnyis dang gsol ba dang bzhi'i las bya'o zhes bya ba 'dis ni las kyi gzhi spyir bstan pa las brgya rtsa gcig po dag gtso cher smos par zad kyis 'dir las
[\[315a.7\]]brgya rtsa gcig po dag nyi tshe bzung bar ma zad de 'dul ba dang ldan pa'i las thams cad bsdus par rig par bya'o/_/chos gos dang mi 'bral ba'i mtshams ni ma gtogs te/_de ni sngar las kyis mtshams bcad pa nyid yin pa'i phyir ro/_/nye 'khor mtha' tshun chad de zhes bya ba ni grong la
[\[315b\]]
[\[315b.1\]]ni grong gi nye 'khor gyi mtha' tshun chad mtshams yin pa'o/_/rgyang grags kyi mtha' tshun chad de zhes bya ba ni dgon pa la ni phyogs phyogs su rgyang grags kyi mtha' tshun chad mtshams yin pa'o/_/btsun pa gso sbyong gi las su mchis zhes bya ba ni chos dang chos ma yin pa dang mthun pa dang
[\[315b.2\]]mi mthun pa'i mtshan nyid ston to/_/chos ma yin pas zhes bya ba ni gdon par bya ba dang /_de'i tshad dang dus dang /_'don par byed pa rnams de kho na bzhin nye bar gzung ba ste/_de la gdon par bya ba de kho na bzhin nye bar ma bzung ba ni so sor thar pa'i mdo las gzhan phran tshegs la sogs
[\[315b.3\]]pa 'don pa'o/_/de'i tshad de kho na bzhin nye bar ma bzung ba ni gleng gzhi mi 'don zhing lhag ma rnams kyang thos pa bsgrags pas sgrub bar mi byed pa'o/_/de'i dus de kho na bzhin nye bar ma bzung ba ni gso sbyong gi dus las gzhan pa'i dus su byad pa'o/_/'don par byed pa de kho na bzhin nye bar ma bzung
[\[315b.4\]]ba ni gang zag gang dag gi dbang du gso sbyong byed pa rdzogs par bsnyen pa dang bcas pa lta ba dang tshul khrims dag gis ris mthun pa de dag las gzhan pas byed pa'o/_/yang na gang gdon par bya ba dang /_ji snyed gdon par bya ba dang /_gang gi tshe gdon par bya ba dang /_gang dag gis gdon par bya ba
[\[315b.5\]]de dag yongs su spangs te/_gdon par bya ba dang tshad dang dus dang gdon par byed pa gzhan nyid nye bar 'dzin par byed pa de ni 'dir mi 'chags par byed pa yin pas chos ma yin par shes par bya'o/_/de las bzlog pa ni chos kyis byed pa yin no/_/mi mthun par byed pa zhes bya ba ni las kyi
[\[315b.6\]]mtshams su gtogs pa'i dge slong rnams lus sam 'dun bas ma 'dus pa dang gsol ba ma brjod par 'don pa'o/_/de las bzlog pa ni mthun par byed pa yin no/_/btsun pa so sor thar pa'i mdo 'don pa du mchis zhes bya ba ni so sor thar pa'i mdo 'don pa rnam pa lnga ston te/_gleng gzhi
[\[315b.7\]]gdon pa dang /_pham par 'gyur ba gdon pa dang /_dge 'dun lhag ma gdon pa dang /_ma nges pa gdon pa dang /_ril gyi gdon pa'o/_/sdom la/_gnas dang dbyar snga phyi ma dang /_/zhes bya ba la sogs pa ni sngar spyi sdom las gnas dang zhes smos pa'i sdom gyi tshigs su bcad pa yin par
[\[316a\]]
[\[316a.1\]]sbyar ro/_/che ge mo zhig la zhes bya ba la sogs pa snang ngo zhes bya ba ni kha ton du thon pa ste/_bzlas pa'i phyir lan gnyis su smos so/_/gnas bstabs pa zhes bya ba ni gnas khang las mi dbral ba'o/_/gnas mal bstabs pa zhes bya ba ni mal cha dang stan la sogs pa las
[\[316a.2\]]mi dbral ba'o/_/las bstabs pa zhes bya ba ni las su mi bsko ba'o/_/rnyed pa bstabs pa zhes bya ba ni las su bskos pa'i rnyed pa dbang ba de las ma byas kyang sbyin pa'o/_/bsnyen bkur ba bstabs pa zhes bya ba ni de'i bsnyen bkur ba las su mi bsko ba'o/_/dbyar snga ma zhes bya ba ni dbyar zla 'bring
[\[316a.3\]]po'i tshes bcu drug go/_/gso sbyong bco lnga pa de nyid la zhes bya ba ni dbyar snga ma nye bar bsgrub pa dbyar zla 'bring po tshes bco lnga la'o/_/dbyar phyi ma zhes bya ba ni dbyar zla tha chungs tshes bcu drug go/_/gso sbyong bco lnga pa de nyid la nye ba ni dbyar phyi ma nye bar bsgrub pa dbyar zla tha chungs tshes bco lnga la'o/_/
[\[316a.4\]]zla ba gnyis zhes bya ba ni dbyar zla tha chungs nya nas ston zla ra ba'i nya'i bar gyi zla ba gcig dang /_ston zla ra ba nya nas ston zla 'bring po nya'i bar gyi zla ba gcig go/_/so sor brtags te zhes bya ba ni bcom ldan 'das kyis dbyar nye bar bsgrub pa ni gnyis bka' stsal gyi/_gsum pa ni med pas dgag dbye snga ma
[\[316a.5\]]shos nyid btsal bar bya'o snyam du so sor brtags te'o/_/gso sbyong gzhan la zhes bya ba ni ston zla 'bring po gnam stong gi gso sbyong la sogs pa la'o/_/mdo sde 'dzin pa zhes bya ba la sogs pa ni don gyi sgo dang tshig gi sgo nas 'dzin pa'o/_/don du zhes bya ba ni ched du'o/_/khyams zhes bya ba ni
[\[316a.6\]]gtsug lag khang gi sgo'i bar gyi bang rim mo/_/ngag gi bshes pa'i tshig gis zhes bya ba ni byon pa legs so zhes bya ba la sogs pa tshig snyan pas so/_/khrus bya zhes bya ba ni bsku mnye dang dril phyi bya zhing dus dang mthun pa'i chus khrus bya ba'o/_/dge 'dun la yang snum bag gi rnyed pa dbul
[\[316a.7\]]bar bya'o zhes bya ba ni de'i phyir dge 'dun la yang snum bag gi rnyed pa dbul bar bya ba'o/_/tshes mnyan par bya'o zhes bya ba ni der thams cad kyi spro ba bskyed par bya zhing seng ge'i khri bshams pa la sogs pa thams cad kyis brjod par mi bya ste ca cor 'gyur ba'i phyir ro/_/la la zhig ces bya ba
[\[316b\]]
[\[316b.1\]]dge slong phrag dog can la la zhig go/_/rab tu 'byung ba dag tu 'dra na zhes bya ba ni ji skad bstan pa'i cho gas rab tu byung ba dag tu 'dra ba'i phyir ro/_/ston pa 'das pa'i gsung rab la zhes bya ba ni bcom ldan 'das yongs su mya ngan las 'das pas bstan pa'i chos la ste/_ma 'ongs
[\[316b.2\]]pa'i dus na 'byung ba la ltos nas ston pa 'das pa'i zhes gsungs kyi zhal bzhugs pa'i dus la ltos pa ni ma yin no/_/'di ni ston pa'o zhes bya ba ni nye bar btags pa'o/_/'di ni rten te zhes bya ba ni 'di las bya ba dang /_bya ba ma yin pa yongs su shes pa 'grub pa'i phyir rten min
[\[316b.3\]]no/_/rnam pa gang gis kyang gnang bar mi bya'o zhes bya ba ni ye mi gnang bar bya ba'o/_/gnas brtan dang bcas pa zhes bya ba ni dge 'dun gyi gnas brtan nyid so sor thar pa'i mdo gdon par byed pa'o/_/so sor thar pa dang bcas pa zhes bya ba ni gsar bu so sor thar pa'i mdo gdon
[\[316b.4\]]par byed pa'o/_/des na 'dir don 'di yin te/_gang na gnas brtan nyid so sor thar pa'i mdo 'don pa der 'gro bar bya ba'o/_/gang na gsar bu so sor thar pa'i mdo gdon pa der ni 'gro bar mi bya'o/_/gnas brtan so sor thar pa'i mdo gdon pa med na ni gang na so sor thar pa'i mdo 'don pa der yang 'gro
[\[316b.5\]]bar bya'o/_/kha cig na re gnas brtan nyid dang bcas pa so sor thar pa dang bcas zhes bya ba ni dge 'dun gyi gnas brtan nyid kyang yod cing de nyid so sor thar pa'i mdo 'don par byed pa yin te/_des na gang na gnas brtan kyang yod cing de nyid so sor thar pa'i mdo 'don par yang byed pa der 'gro bar
[\[316b.6\]]bya'i de gnyis yang gyur par ni 'gro bar mi bya'o zhes zer te/_tshul khrims dang ldan pa zhes bya ba la sogs pas ni spyod pa bzang po dang ldan pa nyid bstan to/_/de las gzhan du 'jug na zhes bya ba ni mkhan po la sogs pas bsgo ba de las gzhan du slob ma la sogs pa 'gro na'o/_/bro 'tshal ba zhes
[\[316b.7\]]bya ba ni nad yod pa'i phyir ro/_/sdug bsngal ba zhes bya ba ni nad ni sdug bsngal gyi rgyu yin pa'i phyir te/_sdug bsngal dang ldan pa zhes bya ba'i tha tshig go/_/bro tshabs che ba zhes bya ba ni nad shin tu tshabs chen po dang ldan pa ste/_khril nyal ba zhes bya ba'i tha tshig go/_/de'i yongs su dag pa blang bar
[\[317a\]]
[\[317a.1\]]bya'o zhes bya ba ni tshul khrims dang lta ba phun sum tshogs pa gnyis kyis gso sbyong nyams su myong bar rung ba nyid yin la/_tshul khrims dang lta ba phun sum tshogs pa mtshams kyi nang na gnas pa dag gis las nyams su myong bar rung gi gzhan gyis mi rung ba'i phyir ro/_/de'i phyir
[\[317a.2\]]'og nas kyang 'gro ba'i bla mas dge slong des bdag nyid rnam par dag par bya ba'i phyir yongs su dag pa phul lo zhes bya ba la sogs pa gsungs par 'byung ngo /_/phud nas zhes bya ba ni bzhag nas so/_/bar chad kyi chos rnams zhes bya ba ni pham par 'gyur ba la sogs pa'o/_/brjod do zhes bya ba ni
[\[317a.3\]]khyod la brjod par bya'o zhes bya ba'o/_/rig par bgyid do zhes bya ba ni brgyud pas dge 'dun la yang rig par byed pa'o/_/lus kyi rnam par rig byed kyis zhes bya ba ni mgo gcog pa la sogs pas so/_/blang bar bya'o zhes bya ba ni bskur bar bya ba'o/_/rgyug par mi bya'o zhes bya ba ni rgyug cing 'gro
[\[317a.4\]]bar mi bya ba'o/_/mgyogs par mi bya'o zhes bya ba ni mi brgyug par cung zad dal ba'i 'gros kyis 'gro bar bya ba'o/_/mchong bar mi bya'o zhes bya ba ni mchong bar mi bya'o/_/phyi rol la mchong bar mi bya'o zhes bya ba ni gtsug lag khang gi phyi rol gyi rtsig pa dang /_sa sgal la mchong bar mi bya'o/_/'obs la
[\[317a.5\]]mchong bar mi bya'o zhes bya ba ni mtshams kyi 'obs la sogs pa la'o/_/bang rim la mchong bar mi bya'o zhes bya ba ni phyi rol gyi khyams kyi bang rim la'o/_/nam mkha' la 'dug par mi bya'o zhes bya ba ni nam mkha' la 'dug pa'am 'gro bar mi bya'o/_/mtshams kyi phyi rol du 'gro bar mi
[\[317a.6\]]bya'o zhes bya ba ni mtshams nas mtshams kyi phyi rol du 'gro bar mi bya'o/_/gom pa gcig gis skas kyi rim pa gnyis la thod rgal du 'dzeg par mi bya'o zhes bya ba ni skas kyi gdang bu gzhan thod rgal du bzhag ste/_gzhan la thod rgal du gom pa 'dor bar mi bya ba'o/_/gom pa gcig gis
[\[317a.7\]]them skas kyi them pa gnyis la thod rgal du 'dzeg par mi bya'o zhes bya ba ni them skas gzhan bzhag nas gzhan du gom pa dor bar mi bya ba'o/_/chu lkog ma nub tsam la 'bog par mi bya'o zhes bya ba ni 'gro ba'i lam gzhan yod na ste med na ni nyes pa med do/_/gnyid log par byed pa dang snyoms
[\[317b\]]
[\[317b.1\]]par 'jug par byed pa ni rgyu gnyis kyis smad par bya ba yin te zhes bya ba la ngo tsha med pa nyid ces bya ba ni bla ma dang yon tan can dag la mi gus pa'i phyir ro/_/ma klas pa nyid ces bya ba ni bstan pa de la the tshom za ba nyid dang /_ma nges pa nyid dang /_ma mos pa nyid dang /_ma gus pa nyid kyi bar ma don
[\[317b.2\]]g.yel bag tu ldom pa'o/_/ma lhags pa rnams kyi zhes bya ba ni mtshams kyi nang na 'khod pa dge 'dun gyi nang du ma 'dus pa rnams kyi'o/_/lan gsum du bzlas zhes bya ba ni gang zag la bzlas pa'i sngags so/_/dge 'dun la bzlas pa ni lan gcig gis chog go/_/khyim pa nyid du zhes bya ba la
[\[317b.3\]]sogs pa la/_dbyar gyis 'che ba zhes bya ba ni dam 'cha' ba ste khas len zhes bya ba'i tha tshig go/_/ji ltar khyim pa la sdom pa med pa de bzhin du bdag kyang sdom pa med pa nyid du khas len pa'i phyir des 'dun pa dang yongs su dag pa ma blangs pa yin no/_/ji ltar dge tshul dge slong
[\[317b.4\]]gis las dag la mi rigs pa de bzhin du bdag kyang khas len pa'i phyir ro/_/ji ltar za ma nyid nas rku thabs su gnas pa nyid kyi bar dag sdom pa'i zhing du gyur pa ma yin pa de bzhin du bdag kyang khas len pa'i phyir dang /_ji ltar tha dad par gnas pa nyid rab tu byung ba thams cad las
[\[317b.5\]]tha dad par gyur cing khyim pa dang 'dra ba de bzhin du bdag kyang tha dad par gyur pa nyid du khas len pa'i phyir dang /_ji ltar gnas par mi bya ba nyid nyams pa'i phyir cho ga 'khrugs shing sdom pa nyams pa de bzhin du bdag kyang khas len pa'i phyir de dag gis kyang 'dun pa dang /_yongs su dag pa ma
[\[317b.6\]]blangs pa yin no/_/blangs pa yin te zhes bya ba la sogs pa la dge 'dun gyi nang du 'ongs te ma brjod na des ji ltar 'dun pa dang yongs su dag pa brjod par bya zhe na/_'di la blangs pa nyid du khyed kyis the tshom med par khong du chud par bya ba'o zhes bstan pa'i phyir rjod par byed pa yin pas dge
[\[317b.7\]]slong de dge 'dun gyi nang du 'ongs pa nyid kyis thams cad la the tshom med par gyur pas des na nyes pa'i skabs med do/_/de lta bas na blangs pa nyid du 'du shes pa las byed na ma brjod du zin kyang ltung bar mi 'gyur gyi gzhan du na ltung bar 'gyur ba kho nar rig par bya'o/_/yongs su dag pa las
[\[318a\]]
[\[318a.1\]]ji lta ba bzhin du 'dun pa la yang de bzhin du rig par bya'o/_/dge slong yongs su dag pa zhes bya ba ni ji skad bstan pa'i tshul khrims dang ldan pa'o/_/lta ba mthun pa zhes bya ba ni lta ba'i rnam pa drug cu rtsa gnyis ma bskyed pa'i phyir ro/_/deng dge 'dun gyi gso sbyong bco
[\[318a.2\]]lnga pa yin no zhes bya ba la/_gso sbyong bco lnga zhes smos pa ni gso sbyong bcu bzhi pa'i dpe ste/_ji skad du mdo las gso sbyong ni gnyis te/_bcu bzhi pa dang bco lnga pa'o zhes gsungs pa'i phyir ro/_/byin gyis brlab po zhes bya ba ni dus gzhan du bya ba'i phyir dang /_gzhan par bya ba'o/_/rim pa
[\[318a.3\]]zhes bya ba ni go rims te/_de ni dge 'dun med pa'i phyir ro/_/'og ma dag la yang de bzhin du shes par bya'o/_/gcig la gcig brjod par bya'o zhes bya ba ni gcig la gcig gso sbyong sbyin zhing byin gyis brlab par bya'o/_/gsol ba byas te gso sbyong bya'o zhes bya ba ni byin gyis brlab pa'i gso
[\[318a.4\]]sbyong yang yod pas de las dgar ba'i phyir te las dang bcas pa'i gso sbyong bya'o zhes bya ba'i tha tshig go/_/der ni nad pa'i yongs su dag pa blang bar mi bya'o zhes bya ba ni dge 'dun ma tshang ba'i phyir de'i yongs su dag pa blang ba dgag par mdzad de/_dge 'dun tshang na ni nad pa'i yongs su
[\[318a.5\]]dag pa blang bar bya'o/_/sdom la/_rgyal pos dge slong bzung ba dang /_/zhes bya ba la sogs pa ni sngar spyi sdom la rgyal po'i zhes smos pa'i sdom gyi tshigs su bcad pa yin par sbyar ro/_/gsod pa zhes bya ba ni gshed ma'o/_/phyir rgol ba zhes bya ba ni longs spyod dbrog pa'i phyir brtson pa'o/_/
[\[318a.6\]]dgra bo zhes bya ba ni 'khon gyi sha gon pa'i phyir brtson pa'o/_/dkyil 'khor bar dong ste zhes bya ba ni dge slong bzung ba de mtshams kyi nang na 'dug na mi mthun pa spang ba'i phyir de skad gsungs pa yin gyi de mtshams kyi nang na mi 'dug na dkyil 'khor bar 'dod mi dgos so/_/de'i 'dun pa blang
[\[318a.7\]]bar bya'o zhes bya ba la/_gal te 'dun pa dang yongs su dag pa gnyis la bye brag ci yod ce na/_'dun pa dbul ba la ni las mthun pa bsgrub pa'i phyir ro/_/yongs su dag pa dbul ba ni bdag nyid kyis gso sbyong nyams su myong bar bya ba'i phyir ro/_/de'i phyir dge slong des
[\[318b\]]
[\[318b.1\]]bdag nyid yongs su dag par bya ba'i phyir yongs su dag pa dbul bar bya zhing dge 'dun gyis las mthun par bya ba'i phyir de'i 'dun pa yang blang bar bya'o zhes gsungs pa yin no/_/de lta bas na gso sbyong dang dgag dbye gnyis la ni dge slong gis 'dun pa dang yongs su dag pa
[\[318b.2\]]gnyis ka blang bar bya ba la mtshams bcad pa ma gtogs pa'i las gzhan la ni 'dun pa 'ba' zhig blang bar bya ste/_nye ba 'khor mtshams bcad pa ma gtogs pa'i las gzhan thams cad ni 'dun pa dang bcas pa yin no zhes gsungs pa'i phyir ro/_/sgren mo zhes bya ba ni mdoms ma
[\[318b.3\]]g.yogs pa'i phyir ro/_/smyos zhes bya ba ni smyos byed kyi tha snyad nyams pa'i phyir ro/_/sems 'khrugs zhes bya ba ni rlung la sogs pas rang bzhin gyis sems nyams pa'i phyir ro/_/res 'ga' zhes bya ba ni dus lan 'ga'o/_/ltung ba zhes bya ba ni nyes byas la sogs pa'o/_/chos
[\[318b.4\]]bzhin du phyir bya zhes bya ba ni rnam par dag pa bsgrub pa'i phyir te ltung ba dang bcas pa las nyams su myong ba bkag pa'i phyir te/_'og nas kyang thams cad yongs su dag pa lta ba mthun pa 'dug cing mthun par gyur pa dag gis gso sbyong bya'o zhes bya ba la sogs pa 'byung ngo /_/dag
[\[318b.5\]]pa'i mtha' tshun chad nas bzung ste zhes bya ba ni ltung ba med pa'i gnas skabs kyi mtha' tshun chad nas so/_/mthol lo zhes bya ba ni ming brjod par bya ba'o/_/'chags so zhes bya ba ni rigs brjod par bya ba'o/_/mi 'chab po zhes bya ba ni tshig tu brjod pa tsam 'ba' zhig tu ma zad kyi
[\[318b.6\]]bdag yid kyis kyang mi 'chab pa'o/_/bde ba la reg pa zhes bya ba ni rnam par dag pa thob pa ste/_ltung ba dang bral ba'i rgyus yid yongs su dga' ba'o/_/phyin chad ces bya ba ni ma 'ongs pa'i dus na'o/_/sdom zhes bya ba ni mi byed pa'o/_/bar bcad pa zhes bya ba ni 'dir mi bya ba'o/_/dogs pa
[\[318b.7\]]zhes bya ba ni gzhan gyis byas pa'i the tshom mo/_/yid gnyis zhes bya ba ni rang gis byas pa'i the tshom mo/_/bsal nas zhes bya ba ni yongs su spangs nas so/_/rang gi sems kyis byin gyis brlab par bya zhes bya ba ni las byed pas so/_/dge slong gzhan gyis ni dge slong drung na 'dug pa'i
[\[319a\]]
[\[319a.1\]]mdun du bya'o/_/'di dang snga ma'i byin gyis brlab pa'i skabs dag tu ha cang yun ring na mi mdzes pas sngags lan re bzlas pas chog ste lan gsum ni mi dgos so/_/snang ba'i phyogs su zhes bya ba ni khyams la sogs par ro/_/mi 'dod bzhin du zhes bya ba ni mi
[\[319a.2\]]dga' bzhin du'o/_/gleng bar mi bya zhes bya ba ni nyes pa bsgrags pas so/_/dran par mi bya zhes bya ba ni bshags pa'i dus dang grogs brjod pas so/_/sdom la sbyar ba mang dang zhes bya ba la sogs pa ni sngar spyi sdom la sbyar ba mang zhes smos pa'i sdom gyi tshigs su bcad pa yin par sbyar ro/_/
[\[319a.3\]]dge slong gang dag ma lhags pa zhes bya ba ni mtshams kyi nang na gnas pa gang dag las kyi gnas der ma lhags pa dag go/_/rung ngo snyam nas zhes bya ba ni rigs so snyam nas so/_/rtog pas don du gnyer ba zhes bya ba la/_rtog pa zhes bya ba ni sgyu thabs so/_/des don du gnyer ba ni sgyu thabs kyis
[\[319a.4\]]'jug pa'i las des gso sbyong don du gnyer zhing byed 'dod pa'o/_/rtog pa'i yo byad can zhes bya ba ni sgyu thabs de nyid yo byad dang rgyur sbyar nas gso sbyong gi las la 'jug pa gang la yod pa dag go/_/de dag gis zhes bya ba ni snga ma dag gis te/_de dag gis sgyu thabs la sogs pa'i gso sbyong
[\[319a.5\]]legs par ma byas pa de'i phyir phyis lhags pa dag gi don du yang gso sbyong bya ba kho nar nges par rig par bya'o/_/rtog pa'i nyer bsdogs las zhes bya ba ni sgyu thabs las sbyor ba'i rgyu las so/_/'gal tshabs can du 'gyur ro zhes bya ba ni las mi 'chags par byed pa'i nyes byas su 'gyur ba'o/_/
[\[319a.6\]]yid gnyis kyis don du gnyer ba zhes bya ba la yid gnyis kyis zhes bya ba ni the tshom za ba'o/_/des don du gnyer ba ni the tshom gyis 'jug pa'i las des gso sbyong don du gnyer zhing byed 'dod pa'o/_/yid gnyis kyi yo byad can zhes bya ba ni the tshom de nyid yo byad dang rgyur byas nas gso sbyong gi las la
[\[319a.7\]]'jug pa gang la yod pa dag go/_/yid gnyis kyis nyer bsdogs las zhes bya ba ni the tshom la sbyor ba'i rgyu las so/_/med kyang rung zhes bya ba ni mi snang ba na 'dug kyang rung snyam pa'o/_/de nyid du 'dug kyang rung zhes bya ba ni gang nas 'ongs pa de nyid du 'dug kyang rung snyam pa'o/_/so sor gyur kyang
[\[319b\]]
[\[319b.1\]]rung zhes bya ba ni las tha dad par gyur kyang rung snyam pa'o/_/thag ring por gyur kyang rung snyam nas zhes bya ba ni thos pa'i nye 'khor du yang ma 'dug kyang rung snyam nas so/_/dbyen gyi don du gnyer ba zhes bya ba la/_dbyen zhes bya ba ni las dbye ba dang 'khor lo dbye ba'i bsam pa dang sbyor ba'o/_/des don du
[\[319b.2\]]gnyer ba ni dbyen gyi bsam pa dang sbyor bas 'jug pa'i las des gso sbyong don du gnyer zhing byed 'dod pa'o/_/dbyen gyi yo byad can zhes bya ba ni dbyen gyi bsam pa dang sbyor ba de nyid yo byad dang rgyur byas nas gso sbyong gi las la 'jug pa gang la yod pa dag go/_/dbyen gyi nyer bsdogs las
[\[319b.3\]]zhes bya ba ni dbyen bya bar sems pa dang sbyor ba'i rgyu las so/_/nyes pa sbom por 'gyur ro zhes bya ba ni dge 'dun gyi dbyen byed pa'i dge 'dun lhag ma'i skabs kyi nyes pa skom por 'gyur ba'o/_/sbyor ba mang po 'di la 'gres brgyad cu rtsa gcig yod de/_gnyug mar gnas pa dag 'dug cing mthun
[\[319b.4\]]par gyur pa dag tu gnyug mar gnas pa nyung ngu dang mnyam pa dang /_mang po dag nyid lhags pa'i dbye bas 'gres gsum la rtog pa dang /_yid gnyis dang dbyen gyi bye brag gis gsum gsum dgur 'gyur te/_de ni dgu pa gcig go/_/gnyug mar gnas pa dag 'dug cing mthun par gyur pa dag tu
[\[319b.5\]]glo bur du 'ongs pa nyung ngu dang mnyam pa dang /_mang po dag lhags pa'i dbye bas 'gres gsum la rtog pa dang /_yid gnyis dang /_dbyen gyi bye brag gis gsum gsum dgur 'gyur te/_de ni dgu pa gnyis pa'o/_/gnyug mar gnas pa dag 'dug cing mthun par gyur pa dag tu glo bur du 'ongs pa dag
[\[319b.6\]]dang gnyug mar gnas pa 'dren ma nyung ngu dang /_mnyam pa dang mang po dag lhags pa'i dbye bas 'gres gsum la rtog pa dang yid gnyis dang /_dbyen gyi bye brag gis gsum gsum dgur 'gyur te/_de ni dgu pa gsum pa'o/_/glo bur du 'ongs pa dag 'dug cing mthun par gyur pa dag tu
[\[319b.7\]]glo bur du 'ongs pa nyung ngu dang /_mnyam pa dang mang po dag nyid lhags pa'i dbye bas 'gres gsum la rtog pa dang /_yid gnyis dang dbyen gyi bye brag gis gsum gsum dgur 'gyur te/_de ni dgu pa bzhi pa'o/_/glo bur du 'ongs pa dag 'dug cing mthun par gyur pa dag tu gnyug mar
[\[320a\]]
[\[320a.1\]]gnas pa nyung ngu dang /_mnyam pa dang mang po ngag lhags pa'i dbye bas 'gres gsum la rtog pa dang /_yid gnyis dang dbyen gyi bye brag gis gsum gsum dgur 'gyur te de ni dgu pa lnga pa'o/_/glo bur du 'ongs pa dag 'dug cing mthun par gyur pa dag tu glo bur du
[\[320a.2\]]'ongs pa dang gnyug mar gnas pa 'dren ma nyung ngu dang /_mnyam pa dang mang po dag lhags pa'i dbye bas 'gres gsum la rtog pa dang /_yid gnyis dang dbyen gyi bye brag gis gsum gsum dgur 'gyur te/_de ni dgu pa drug pa'o/_/glo bur du 'ongs pa dang gnyug mar gnas pa dag 'dren
[\[320a.3\]]mar 'dug cing mthun par gyur pa dag tu glo bur du 'ongs pa dang /_gnyug mar gnas pa 'dren ma nyung ngu dang /_mnyam pa dang mang po dag lhags pa'i dbye bas 'gres gsum la rtog pa dang /_yid gnyis dang dbyen gye bye brag gis gsum gsum dgur 'gyur te/_de ni dgu pa bdun pa'o/_/
[\[320a.4\]]glo bur du 'ongs pa dang /_gnyug mar gnas pa dag 'dren mar 'dug cing mthun par 'gyur ba dag glo bur du 'ongs pa nyung ngu dang /_mnyam pa dang mang po dag lhags pa'i dbye bas 'gres gsum la rtog pa dang /_yid gnyis dang dbyen gyi bye brag gis gsum gsum dgur 'gyur te/_de ni dgu pa
[\[320a.5\]]brgyad pa'o/_/glo bur du 'ongs pa dang gnyug mar gnas pa dag 'dren mar 'dug cing mthun par gyur pa dag tu gnyug mar gnas pa nyung ngu dang /_mnyam pa dang mang po dag lhags pa'i dbye bas 'gres gsum la rtog pa dang /_yid gnyis dang /_dbyen gyi bye brag gis gsum gsum dgur 'gyur
[\[320a.6\]]te de ni dgu pa dgu pa'o/_/de ltar na 'dir 'gres dgu dgu brgyad cu rtsa gcig tu 'gyur ro/_/chos kyi 'du shes can zhes bya ba ni gso sbyong gi cho ga nyams par mi 'dod pa'i phyir ro/_/mthun pa'i 'du shes can zhes bya ba ni dge slong 'ga' dang yang mi mthun par mi 'dod pa'i phyir te/_gang dag mtshams
[\[320a.7\]]kyi nang na gnas pa de dag thams cad der tshogs par sems pa'o/_/de dag gis zhes bya ba ni gnyug mar gnas par sngar 'dug cing mthun par gyur pa dag gis so/_/bral rims bzhin du zhes bya ba ni rgan rims bzhin no/_/de dag dang zhes bya ba ni phyis lhags pa dag dang ngo /_/tshig 'di ni phyis
[\[320b\]]
[\[320b.1\]]lhags pa dag mi dga' bar 'gyur ba spang ba'i phyir te/_'di ltar dge slong gnyug mar gnas pa dag phyi rol du dong ban na de dag gis gso sbyong brtsams shing de'i 'og tu gnyug mar gnas pa de dag phyir lhags pa na/_de dag 'di snyam du bdag cag phyi rol du dong ba na 'di dag gis ma bsdad par gso sbyong
[\[320b.2\]]bya bar brtsams so zhes mi dga' bar 'gyur bas de spang ba'i phyir ro/_/de bas na de dag gis chos dang mthun pa'i 'du shes kyi gso sbyong byed pa na phyis lhags pa rnams kyi ched du yang gso sbyong bya ba 'di ni 'dod pas 'jug pa yin gyi nges pa ni ma yin no/_/'khor de ma langs shing dge slong
[\[320b.3\]]dag ma dong bar zhes bya ba la/_'khor de zhes bya ba gang zhe na/_dge slong dag go/_/ji ltar ma langs shing zhe na/_de'i phyir ma dong bar zhes bya ba gsungs te/_thos pa'i nya 'khor nas ma 'das shing gso sbyong gi gnas ma btang ba zhes bya ba'i tha tshig go/_/de dag gi don du zhes bya ba ni phyis
[\[320b.4\]]lhags pa dag gi don du ste/_'di ni tshogs pas las bya bar rigs par nges pa yin gyi/_'dod pas 'jug pa ni ma yin par rig par bya'o/_/de dag gis zhes bya ba ni snga ma dag gis so/_/tshogs pa zhes bya ba ni dong ba rnams yang gso sbyong gi gnas su phyir bsdu ba'o/_/'di ni 'dod pas
[\[320b.5\]]'jug pa yin gyi nges pa ni ma yin no/_/de dag gis dkyil 'khor bar dong ste zhes bya ba ni phyis lhags pa dag gis te/_'di ni mi mthun pa spang ba'i phyir ro/_/'di la 'dres bdun cu rtsa gnyis yod de/_gnyug mar gnas pa dag 'dug cing mthun par gyur pa dag rtag tu gnyug mar gnas pa nyung
[\[320b.6\]]ngu dang mnyam pa dag nyid lhags pa'i dbye bas 'gres gnyis la gral rims dang /_gsol ba dang /_tshogs pa dang /_dkyil 'khor ba'i bye brag gis gnyis bzhi brgyad du 'gyur te de ni brgyad pa gcig go/_/gnyug mar gnas pa dag 'dug cing mthun par gyur pa dag tu glo bur du 'ongs ba nyung
[\[320b.7\]]ngu dang mnyam pa dag lhags pa'i dbye bas 'gres gnyis la gral rims dang /_gsol ba dang /_tshogs pa dang /_dkyil 'khor pa'i bye brag gis gnyis bzhi brgyad du 'gyur te/_de ni brgyad pa gnyis pa'o/_/gnyug mar gnas pa dag 'dug cing mthun par gyur pa dag tu glo bur
[\[321a\]]
[\[321a.1\]]'ongs pa dang gnyug mar gnas pa 'dres ma nyung ngu dang mnyam pa dag lhags pa'i dbye bas 'gres gnyis la gral rims dang /_gsol ba dang /_tshogs pa dang /_dkyil 'khor pa'i bye brag gis gnyis bzhi brgyad du 'gyur te/_de ni brgyad pa gsum pa'o/_/glo bur
[\[321a.2\]]du 'ongs pa dag 'dug cing mthun par gyur pa dag glo bur du 'ongs pa nyung ngu dang mnyam pa dag nyid lhags pa'i dbye bas 'gres gnyis la gral rims dang /_gsol ba dang /_tshogs pa dang /_dkyil 'khor pa'i bye brag gis gnyis bzhi brgyad du 'gyur te/_de ni brgyad pa bzhi pa'o/_/glo
[\[321a.3\]]bur du 'ongs pa dag 'dug cing mthun par gyur pa dag tu gnyug mar gnas pa nyung ngu dang mnyam pa dag lhags pa'i dbye bas 'gres gnyis la gral rims dang /_gsol ba dang /_tshogs pa dang /_dkyil 'khor pa'i bye brag gis gnyis bzhi brgyad du 'gyur te/_de ni brgyad pa lnga pa'o/_/glo bur du 'ongs pa
[\[321a.4\]]dag 'dug cing mthun par gyur pa dag glo bur du 'ongs pa dang gnyug mar gnas pa 'dren ma nyung ngu dang mnyam pa dag lhags pa'i dbye bas 'gres gnyis la gral rims dang /_gsol ba dang /_tshogs pa dang /_dkyil 'khor pa'i bye brag gis gnyis bzhi brgyad du 'gyur te/_de ni brgyad pa drug pa'o/_/glo bur
[\[321a.5\]]du 'ongs pa dang gnyug mar gnas pa dag 'dren mar 'dug cing mthun par gyur pa dag glo bur du 'ongs pa dang gnyug mar gnas pa 'dren ma nyung ngu dang mnyam pa dag lhags pa'i dbye bas 'gres gnyis la gral rims dang /_gsol ba dang /_tshogs pa dang /_dkyil 'khor pa'i bye brag gis gnyis
[\[321a.6\]]bzhi brgyad du 'gyur te/_de ni brgyad pa bdun pa'o/_/glo bur du 'ongs pa dang gnyug mar gnas pa dag 'dren mar 'dug cing mthun par gyur pa dag tu gnyug mar gnas pa nyung ngu dang mnyam pa dag lhags pa'i dbye bas 'gres gnyis la gral rims dang /_gsol ba dang /_tshogs pa dang /_
[\[321a.7\]]dkyil 'khor pa'i bye brag gis gnyis bzhi brgyad du 'gyur te/_de ni brgyad pa brgyad pa'o/_/glo bur du 'ongs pa dang gnyug mar gnas pa dag 'dren mar 'dug cing mthun par gyur pa dag tu glo bur du 'ongs pa nyung ngu dang mnyam pa dag lhags pa'i dbye bas 'gres gnyis la gral rims dang /_
[\[321b\]]
[\[321b.1\]]gsol ba dang /_tshogs pa dang /_dkyil 'khor pa'i bye brag gis gnyis bzhi brgyad du 'gyur te/_de ni brgyad pa dgu pa'o/_/de ltar na 'dir 'gres brgyad dgu bdun cu rtsa gnyis su 'gyur ro/_/de dag gis yang gsol ba byas te zhes bya ba la sogs pa la de dag gis zhes bya ba ni snga ma dag gis so/_/
[\[321b.2\]]'gres bzhi po 'di la ni gsol ba dang /_ma dong ba dang /_kha cig dong ba dang /_thams cad dong ba'i bye brag gis rnam par gzhag go/_/las bya ba la ni 'gres snga ma dag la nyung ngu dang mnyam pa phyis lhags pa dag ni 'dod pas 'jug pa yin no/_/'gres 'di la mang po dag phyis lhags pa dag ni nges
[\[321b.3\]]pa yin te/_'di ltar mang po dag mthu che ba'i phyir ro/_/'di la 'gres sum cu rtsa drug yod de/_gnyug mar gnas pa dag 'dug cing mthun par gyur pa dag tu gnyug mar gnas pa mang po dag nyid lhags pa'i dbye bas 'gres gcig la gsol ba dang /_ma dong ba dang /_kha cig dong ba dang /_thams
[\[321b.4\]]cad dong ba'i bye brag gis bzhir 'gyur te/_de ni bzhi pa gcig go/_/gnyug mar gnas pa dag 'dug cing mthun par gyur pa dag tu glo bur du 'ongs pa mang po dag lhags pa'i dbye bas 'gres gcig la gsol ba dang /_ma dong ba dang /_kha cig dong ba dang /_thams cad dong ba'i bye brag gis bzhir
[\[321b.5\]]'gyur te/_de ni bzhi pa gnyis pa'o/_/gnyug mar gnas pa dag 'dug cing mthun par gyur pa dag tu glo bur du 'ongs pa dang gnyug mar gnas pa 'dren ma mang po dag lhags pa'i dbye bas 'gres gcig la gsol ba dang /_ma dong ba dang /_kha cig dong ba dang /_thams cad dong ba'i bye brag gis
[\[321b.6\]]'gyur te/_de ni bzhi pa gsum pa'o/_/glo bur du 'ongs pa 'dug cing mthun par gyur pa dag glo bur du 'ongs pa mang po dag nyid lhags pa'i dbye bas 'gres gcig la gsol ba dang /_ma dong ba dang /_kha cig dong ba dang /_thams cad dong ba'i bye brag gis bzhir 'gyur te/_de ni bzhi pa bzhi pa'o/_/
[\[321b.7\]]glo bur du 'ongs pa dag 'dug cing mthun par gyur pa dag tu gnyug mar gnas pa mang po dag lhags pa'i dbye bas 'gres gcig la gsol ba dang /_ma dong ba dang /_kha cig dong ba dang /_thams cad dong ba'i bye brag gis bzhir 'gyur te/_de ni bzhi pa lnga pa'o/_/glo bur du 'ongs pa dag 'dug cing mthun par gyur pa dag
[\[322a\]]
[\[322a.1\]]glo bur du 'ongs pa dang gnyug mar gnas pa 'dren ma mang po dag lhags pa'i dbye bas 'gres gcig la gsol ba dang /_ma dong ba dang /_kha cig dong ba dang /_thams cad dong ba'i bye brag gis bzhir 'gyur te/_de ni bzhi pa drug pa'o/_/glo bur du 'ongs pa dag gnyug mar gnas pa 'dren
[\[322a.2\]]ma dag 'dug cing mthun par gyur pa dag tu glo bur du 'ongs pa dang gnyug mar gnas pa mang po dag nyid lhags pa'i dbye bas 'gres gcig la gsol ba dang /_ma dong ba dang /_kha cig dong ba dang /_thams cad dong ba'i bye brag gis bzhir 'gyur te/_de ni bzhi pa bdun pa'o/_/glo bur du 'ongs pa dang gnyug mar
[\[322a.3\]]gnas pa dag 'dug cing mthun par gyur pa dag tu gnyug mar gnas pa mang po dag lhags pa'i dbye bas 'gres gcig la gsol ba dang /_ma dong ba dang /_kha cig dong ba dang /_thams cad dong ba'i bye brag gis bzhir 'gyur te/_de ni bzhi pa brgyad pa'o/_/glo bur du 'ongs pa dang gnyug mar gnas pa
[\[322a.4\]]dag 'dug cing mthun par gyur pa dag glo bur du 'ongs pa mang po dag lhags pa'i dbye bas 'gres gcig la gsol ba dang /_ma dong ba dang /_kha cig dong ba dang /_thams cad dong ba'i bye brag gis bzhir 'gyur te/_de ni bzhi pa dgu pa'o/_/de ltar na 'dir 'gres dgu bzhi sum cu rtsa drug tu
[\[322a.5\]]'gyur ro/_/dge slong gnyug mar gnas pa dag gi ni tshes bco lnga yin la zhes bya ba la sogs pa ni tshes grangs mi mthun pas sam rgyu skar gyi rjes su 'byung bas so/_/rjes su 'jug par bya'o zhes bya ba ni de dag gi tshig gis gso sbyong bya ba'am mi bya'o/_/'dir nyung ngus mang po dag gi
[\[322a.6\]]rjes su 'jug par bya ba ni nges pa yin te/_mang po dag mthu che ba'i phyir ro/_/mnyam pa yin na ni gnyug mar gnas pa dag gi rjes su 'jug par bya ste/_gnyug mar gnas pa dag mthu che ba'i phyir ro/_/'di la 'gres drug yod de/_gnyug mar gnas pa mang po dag gi tshes bco lnga yin la/_
[\[322a.7\]]glo bur du 'ongs pa nyung ngu dag gi tshes bcu bzhi'am tshes gcig yin pa dang /_gnyug mar gnas pa mnyam pa dag gi tshes bco lnga yin la glo bur du 'ongs pa mang po dag gi tshes bcu bzhi'am tshes gcig yin pa dang /_glo bur du 'ongs pa mang po dag gi tshes bco lnga yin la gnyug mar
[\[322b\]]
[\[322b.1\]]gnas pa nyung ngu dag gi tshes bcu bzhi'am tshes gcig yin pa dang /_glo bur du 'ongs pa mnyam pa dag gi tshes bco lnga yin la/_gnyug mar gnas pa'am mnyam pa dag gi tshes bcu bzhi'am tshes gcig yin pa dang /_glo bur du 'ongs pa nyung ngu dag gi tshes bco lnga yin la/_gnyug mar gnas pa
[\[322b.2\]]mang po dag gi tshes bcu bzhi'am tshes gcig pa yin pa'o/_/glo bur du 'ongs pa'i rnam pa zhes bya ba ni yo byad dag gnas pa ma yin par gzhag pa'o/_/glo bur du 'ongs pa'i rtags zhes bya ba ni yo byad dag phung po gcig tu byas pa'o/_/glo bur du 'ongs pa'i mtshan ma zhes bya ba ni mchil lham
[\[322b.3\]]dang gos las byung ba'i rdul gyi rtswa dag bsogs pa'o/_/gzhan gyi zhes bya ba ni gzhan gyi rgyud du rtogs pa'o/_/'khar ba zhes bya ba ni 'khar gsil lo/_/gtur bu zhes bya ba ni chos gos kyi snod do/_/'bru mar snod ces bya ba ni 'bru mar gyi snod dam bum tshags gce'u can no/_/lhag pa'i bsam
[\[322b.4\]]pas zhes bya ba ni sgyu med pas so/_/thos pa'i skabs su glo bur du 'ongs pa'i rnam pa zhes bya ba ni gtang rag go/_/glo bur du 'ongs pa'i rtags zhes bya ba ni skad sel ba la sogs pa'i sgra'o/_/glo bur du 'ongs pa'i mtshan ma zhes bya ba ni de dag nyid kyi lang long nyid do/_/gtang rag ces bya ba ni sgra'i
[\[322b.5\]]yon tan te snyan pa la sogs pa'o/_/gnyug mar gnas pa'i rnam pa zhes bya ba ni chag chag la sogs pa'o/_/gnyug mar gnas pa'i rtags zhes bya ba ni gnas mal bshams pa'o/_/gnyug mar gnas pa'i mtshan ma zhes bya ba ni 'bru mar gyi mar me sbar ba'o/_/'bru mar gyi mar me zhes bya
[\[322b.6\]]ba ni 'bru mar gyi me mar ro/_/thos pa'i skabs su gnyug mar gnas pa'i rnam pa zhes bya ba ni skad sel ba la sogs pa'i sgra'o/_/gnyug mar gnas pa'i rtags zhes bya ba ni lde mig dang lde mig kyog po la sogs pa'i sgra'o/_/gnyug mar gnas pa'i mtshan ma zhes bya ba ni gtang rag go/_/'di la
[\[322b.7\]]yang 'gres bdun cu rtsa gnyis yod de/_gnyug mar gnas pa dag 'dug cing mthun par gyur pa dag tu glo bur du 'ongs pa nyung ngu dang mnyam pa dang mang po dag lhags pa mthong ba'i dbye bas 'gres gsum la dbyen dang yid gnyis dang mi mthun pa dang /_rtog pa dang /_ma rnyed pa dang /_rnyed pa'i bye
[\[323a\]]
[\[323a.1\]]brag gis gsum drug bco brgyad du 'gyur te/_de ni bco brgyad pa gcig yin no/_/gnyug mar gnas pa dag 'dug cing mthun par gyur pa dag tu glo bur du 'ongs pa nyung ngu dang /_mnyam pa dang mang po dag lhags pa thos pa'i dbye bas 'gres gsum la de byen dang /_yid gnyis
[\[323a.2\]]dang /_mi mthun pa dang /_rtog pa dang /_ma rnyed pa dang /_rnyed pa'i bye brag gis gsum drug bco brgyad du 'gyur te de ni bco brgyad pa gnyis pa'o/_/glo bur du 'ongs pa dag 'dug cing mthun par gyur pa dag tu gnyug mar gnas pa nyung ngu dang /_mnyam pa dang /_mang po dag lhags pa mthong ba'i dbye
[\[323a.3\]]bas 'gres gsum la dbyen dang /_yid gnyis dang /_mi mthun pa dang /_rtog pa dang /_ma rnyed pa dang /_rnyed pa'i bye brag gis gsum drug bco brgyad du 'gyur te/_de ni bco brgyad pa gsum pa'o/_/glo bur du 'ongs pa dag 'dug cing mthun par gyur pa dag tu gnyug mar gnas pa nyung ngu dang /_mnyam pa dang /_
[\[323a.4\]]mang po dag lhags pa'i thos pa'i dbye bas 'gres gsum la dbyen dang /_yid gnyis dang /_mi mthun pa dang /_rtog pa dang /_ma rnyed pa dang /_rnyed pa'i bye brag gis gsum drug bco brgyad du 'gyur te/_de ni bco brgyad pa bzhi pa'o/_/de ltar na 'dir 'gres bco brgyad phrag bzhi la bdun cu rtsa gnyis su
[\[323a.5\]]'gyur ro/_/'gro bar bya'o zhes bya ba la sogs pa 'dis ni so sor thar pa'i mdo 'don pa med na dge slong dag gis gnas der gso sbyong gzhan la gtad par mi bya zhing gnas khas blang bar mi bya'o zhes bstan pa de'i dmigs kyis bsal ba bstan to/_/de nyid kyi bye brag bstan pa'i phyir/_dge slong dang
[\[323a.6\]]bcas pa'i gnas nas zhes bya ba la sogs pa gsungs so/_/ci cho ga 'di mgo gcig tu gsungs pa yin nam zhe na de'i phyir 'gro bar mi bya'o zhes bya ba la sogs pa gsungs so/_/'thab krol byed pa zhes bya ba ni rtsub mo smra ba'i mtshan nyid kyis 'thab krol byed pa'o/_/rtsod pa'i gzhi byed pa zhes bya ba
[\[323a.7\]]la rtsod pa'i gzhi zhes bya ba ni 'thab mo'i gleng gzhi ste/_kun nas slong bar byed pa de ni byed pa'o/_/so sor thar pa'i mdo 'don pa med kyang dge slong gi tshul khrims ston ka'i zla ba'i 'od zer gyi tshogs pas ches dkar ba tshul bzang po rnams kyi nang du tshul khrims yongs su gso ba 'grub pa ltar dge
[\[323b\]]
[\[323b.1\]]slong 'thab krol byed pa'i skyon gyis gnod pa'i 'dam rdzab can tshul ngan pa rnams kyi nang du so sor thar pa'i mdo 'don pa yod kyang tshul khrims yongs su dag pa gso ba 'grub par mi 'gyur bas de'i phyir dgag pa mdzad de 'og ma dag la yang de bzhin du ci rigs par shes par bya'o/_/gang du song na zhes
[\[323b.2\]]bya ba la sogs pa la lus dang sems kyis bde ba la reg par 'gyur ba zhes bya ba ni shin tu sbyangs pa skye ba'o/_/gang gi phyir lus dang sems shin tu rnam par sbyangs pa gcig tu sems rab tu zhi zhing skye bo ngan pa'i 'du 'dzi dang bral ba tshul khrims yongs su gso ba ches lhag pa skye bas de'i phyir
[\[323b.3\]]'di rjes su gnang ste/_'og ma dag la yang de bzhin du ci rigs par shes par bya'o/_/gnod pa zhes bya ba ni dge slong gi tshul khrims kyi bar chad do/_/dge slong med pa'i gnas na gnas pa ni bla'i dge slong dang bcas pa'i gnas na dge slong gi tshul dang srog gi bar chad kyi mtshan nyid
[\[323b.4\]]kyi gnod pa 'byung bar 'gyur ba ni mi rung ngo /_/dge 'dun thams cad der 'gro ba zhes bya ba ni dge slong dang bcas pa nyid du 'gyur bas rjes su gnang ba ste/_'og ma dag la'ang de bzhin du shes par bya'o/_/las thams cad ces bya ba ni las brgya rtsa gcig go/_/yod pa'o zhes bya ba ni
[\[323b.5\]]byed pa'o/_/las kha cig ces bya ba ni gsol ba la sogs pa'o/_/glo bur ba'i gnas zhes bya ba ni ya mtshan thams cad kyi thun mong gi gnas te 'dug na sa zhes bya ba'i tha tshig go/_/'di la 'gres bcu gnyis yod do/_/dge slong dang bcas pa'i gnas nas dge slong dang bcas pa'i gnas
[\[323b.6\]]tshul khrims dang lta ba dang ldan par 'gro bar bya ba ni 'gres gcig go/_/dge slong dang bcas pa'i gnas nas dge slong dang bcas pa'i gnas 'thab krol la sogs pa dang ldan par 'gro bar mi bya ba ni 'gres gnyis pa'o/_/dge slong dang bcas pa'i gnas nas dge slong dang bcas pa'i
[\[323b.7\]]gnas dang /_dge slong dang bcas pa'i gnas ma yin pa tshul khrims dang lta ba dang ldan par 'gro bar bya ba ni gsum pa'o/_/dge slong dang bcas pa'i gnas nas dge slong dang bcas pa'i gnas dang /_dge slong dang bcas pa gnas ma yin pa 'thab krol byed pa la sogs
[\[324a\]]
[\[324a.1\]]par ldan par 'gro bar mi bya ba ni bzhi pa'o/_/dge slong dang bcas pa'i gnas dang dge slong dang bcas pa gnas ma yin pa nas dge slong dang bcas pa'i gnas dang /_dge slong dang bcas pa gnas ma yin pa tshul khrims dang lta ba dang ldan par 'gro bar bya ba ni lnga pa'o/_/
[\[324a.2\]]dge slong dang bcas pa'i gnas dang /_dge slong dang bcas pa'i gnas ma yin pa nas dge slong dang bcas pa'i gnas dang /_dge slong dang bcas pa'i gnas ma yin pa 'thab krol byed pa la sogs pa dang ldan par 'gro bar mi bya ba ni drug pa'o/_/dge slong dang bcas pa'i gnas dang /_dge
[\[324a.3\]]slong dang bcas pa'i gnas ma yin pa dang /_dge slong dang bcas pa gnas dang gnas ma yin pa nas dge slong med pa'i gnas su shin tu sbyangs pa'i phyir 'gro bar bya ba ni bdun pa'o/_/dge slong dang bcas pa gnas ma yin pa dang /_dge slong dang bcas pa gnas dang gnas ma yin pa nas dge
[\[324a.4\]]slong med pa'i gnas su gnod pa byung ba la sogs pa ma gtogs par 'gro bar mi bya ba ni brgyad pa'o/_/dge slong dang bcas pa'i gnas dang /_dge slong dang bcas pa gnas ma yin pa dang /_dge slong dang bcas pa gnas dang gnas ma yin pa dang /_dge slong med pa'i gnas nas dge slong med
[\[324a.5\]]pa'i gnas su shin tu sbyangs pa'i phyir 'gro bar bya ba ni dgu pa'o/_/dge slong dang bcas pa gnas ma yin pa dang /_dge slong dang bcas pa gnas dang gnas ma yin pa dang /_dge slong med pa'i gnas nas dge slong med pa'i gnas su gnod pa byung ba la sogs pa ma gtogs par 'gro bar mi
[\[324a.6\]]bya ba ni bcu pa'o/_/dge slong dang bcas pa'i gnas dang dge slong dang bcas pa'i gnas ma yin pa dang /_dge slong dang bcas pa gnas dang gnas ma yin pa dang /_dge slong med pa'i gnas dang dge slong med pa gnas ma yin pa nas dge slong med pa gnas dang gnas ma yin par shin tu sbyangs pa'i phyir 'gro
[\[324a.7\]]bar bya ba ni bcu gcig pa'o/_/dge slong dang bcas pa'i gnas dang /_dge slong dang bcas pa gnas ma yin pa dang /_dge slong dang bcas pa gnas dang gnas ma yin pa dang /_dge slong med pa'i gnas dang /_dge slong med pa gnas ma yin pa nas dge slong med pa gnas dang gnas ma yin par gnod
[\[324b\]]
[\[324b.1\]]pa byung ba la sogs pa ma gtogs par 'gro bar mi bya ba ni bcu gnyis pa'o/_/sbyar ba mang po man chad 'di yan chad kyi 'gres thams cad spyir bsdoms na 'gres nyis brgya bdun cu rtsa gnyis yod do/_/yongs su dag pa zhes bya ba ni bsdam par bya ba kha na ma tho ba dag gis kyang yongs su dag pa'o/_/'dul ba gzhi
[\[324b.2\]]rgya cher 'grel pa mdo sde 'dzin pa dge legs bshes gnyen gyis nye bar sbyar ba las gso sbyong gi gzhi rgya cher 'grel pa rdzogs so//_//bam po bcu gsum pa/_sdom la/_dgag dbye rjes su gnang ba dang /_/zhes bya ba la sogs pa ni dgag dbye'i gzhi'i spyi sde ma las dgag dbye zhes smos
[\[324b.3\]]pa'i sdom gyi tshigs su bcad pa yin par sbyar ro/_/tshul khrims nyams pa zhes bya ba ni rang bzhin gyis kha na ma tho ba dang bcas pa lhag par spyod pa'o/_/lta ba nyams pa zhes bya ba ni bdag tu lta ba la sogs kun du spyad pa'o/_/cho ga nyams pa zhes bya ba ni bcas pa'i kha na ma tho ba dang bcas pa lhag par
[\[324b.4\]]spyod pa'o/_/'tsho ba nyams pa zhes bya ba ni log par 'tsho ba'o/_/gtsang ma'i bum pa zhes bya ba ni rung ba'i chu dang zang zing gi chu snod do/_/chab khung sa'i bum pa zhes bya ba ni yongs su spyad pa'i chu snod do/_/gsog ces bya ba ni chu dgos pa shas shig yod pa'o/_/gso ba ces bya ba ni chu mi dgos pa
[\[324b.5\]]shas shig yod pa'o/_/chu med pa zhes bya ba ni chu gtan med pa'o/_/yang na gsog ces bya ba ni de ni gnas pa'i tshul med pa'o/_/gsob ces bya ba ni glo bur bsnan pa'i chu med pa'o/_/chu med pa zhes bya ba ni gnyis ka ye med pa'o/_/nus na zhes bya ba ni phod pa'o/_/lag brdas zhes bya ba ni
[\[324b.6\]]lag pa'i mtshan ma bstan pas so/_/gnas ji lta ba bzhin du zhes bya ba ni gang gi gnas gang yin par ro/_/gcig la gcig mi smra bar zhes bya ba ni tshig dang ldan par mi smra bar ro/_/dgra bo dang 'grogs pa bzhin du zhes bya ba ni dgra dang lhan cig 'khod pa bzhin du cang mi smra ba'o/_/mu stegs can
[\[324b.7\]]gyi rgyal mtshan zhes bya ba ni mu stegs can gyi rtags te mi smra ba yi dam mo/_/mi smra ba zhes bya ba ni tshig med par 'dug pa'o/_/mi smra ba'i yi dam bca' bar mi bya'o zhes bya ba ni yi dam bca' ba sngon du btang ste mi smra ba'i brtul zhugs blang bar mi bya'o/_/'gal tshabs can du 'gyur ro zhes bya
[\[325a\]]
[\[325a.1\]]ba ni nyes byas su 'gyur ba'o/_/dag pa dang grol bar lta bas yi dam 'cha' na ni dge 'dun gyi dbyen gyi skabs su gtogs pa'i nyes pa sbom por 'gyur ro/_/'di ltar zhes bya ba la sogs pas ni dge slong de dag gis dbyar gnas par khas blangs nas dgag dbye ma byas
[\[325a.2\]]par 'dir lhags pas des na dgag dbye bya ba 'di rjes su gnang ngo /_/dogs pa zhes bya ba ni mtshan ma las byung ba'i shes pa'o/_/gnas zhes bya ba ni rgyu'o/_/zhag bcu'am zla ba phyed kyis dgag dbye 'byung bar 'gyur ba na zhes bya ba ni de tsam gyi mdun nas so/_/kha cig las ni zhag
[\[325a.3\]]bdun nam brgyad na zhes 'byung ngo /_/spyod yul du zhes bya ba ni gtsug lag khang dang nye ba'i grong du'o/_/nyi ma 'di tsam na dge 'dun gyi dgag dbye 'byung bar 'gyur ro zhes brjod par bya'o zhes bya ba ni da phyin chad zhag 'di tsam na dge 'dun dgag dbye mdzad par 'gyur ba khyed cag la
[\[325a.4\]]brjod pa yin no zhes brjod par bya ba'o/_/'di ni spyod yul na gnas pa'i sems can bsod nams la sbyar ba'i phyir gsungs pa yin no/_/dge slong gnas par bya ba dag gis zhes bya ba ni gnas la rag las pa dag gis te/_mkhan po dang slob dpon la brten pa dag gis zhes pa'i tha
[\[325a.5\]]tshig go/_/mchod pa'i dbang du byas pa zhes bya ba ni mchod pa rtsom pa ste/_gtsug lag khang brgyan pa dang /_khang pa brtsegs pa brtsigs pa dang /_mchod rten dag gso ba dang /_byi dor bya ba la sogs pa'o/_/byug pas byug par bya zhes bya ba ni gur gum la sogs pas bri bar bya ba'am/_ral ba dang
[\[325a.6\]]'drums pa la sogs pa bcos par bya ba'o/_/byi dor bya ba zhes bya ba ni ras la sogs pas rdul la sogs pa phyi bar bya ba'o/_/gtsang khang phyur bu dag ces bya ba ni dri gtsang khang spyi cog ste/_bltam pa dang /_byang chub pa dang /_chos kyi 'khor lo dang /_yongs su mya ngan las 'das pa chen po zhes bya ba la sogs
[\[325a.7\]]pa'o/_/brgyan par bya'o zhes bya ba ni ri mo bri ba dang /_gos la sogs pas brgyan par bya ba'o/_/chag chag gdab par bya ba la sogs pa yang mchod pa'i dbang du byas pa'i las yin no/_/mtshan thog thag tu chos mnyan pa sbyin par bya'o zhes bya ba ni tshes bcu bzhi la seng ge'i khri brgyan pa bshams nas do nub
[\[325b\]]
[\[325b.1\]]mtshan thog thag chos mnyan pa 'byung bar 'gyur gyi der tshe dang ldan pa dag gis chags pa sbyin par bya'o zhes spyod yul du brjod nas/_mdo sde dang 'dul ba dang /_ma mo 'dzin pa gsol ba gdab pa dag gis tshes bcu bzhi'i mtshan thog thag tu kha ton du 'don par chos mnyan pa sbyin par bya'o/_/gal te skya rengs ma shar bar dgag dbye
[\[325b.2\]]mi nus par shes na shes par bya ste/_ci bder bya'o zhes bya ba ni tshes bco lnga'i nub mo mdo sde dang /_'dul ba dang ma mo 'dzin pa de dag gis dgag dbye'i las la ma bab pa'i mdun rol tshun chad du chos dang ldan pa'i gtam rnam par gtan la dbab par mtshan 'da' bar bya zhing dus ji tsam nas dgag dbye'i las brtsams
[\[325b.3\]]pa'i las kyi mjug dang skya rengs dang por mi phrad par de tsam du shes par bya ste/_chos dang ldan pa'i gtam rnam par gtan la dbab pa ci bder bya zhing dgag dbye'i las kyi mgo brtsam par bya'o zhes bya ba'i tha tshig go/_/'di skad du bstan te dgag dbye'i las ni skya rengs dang por shar ba'i mdun du zin par bya dgos pas
[\[325b.4\]]gal te skya rengs ma shar bar dgag dbye'i las zin par mi nus par shes nas ji tsam gyis nus par shes pa tsam nas chos bshad pa gzhag cing las brtsam par bya ba'o/_/dge slong dgag dbye byed pa gcig gam gnyis sam rab tu mang po dag bsko bar bya'o zhes bya ba ni gal te gcig gis nus na gcig bsko bar bya'o/_/
[\[325b.5\]]gcig gis mi nus na gnyis bsko bar bya'o/_/gnyis kyis mi nus na gsum bsko bar bya'o/_/bzhi yan chad ni bsko bar mi bya ste/_tshogs kyis tshogs kyi las byar mi rung ba'i phyir ro/_/rtswa ku sha nye bar gzhag par bya zhing de'i 'og tu dgram par bya'o zhes bya ba ni dge slong dgag dbye byed pa des
[\[325b.6\]]snga nas rtswa ku sha sta gon bya zhing de'i 'og tu dge 'dun thams cad la khyed par brim par bya'o/_/de ni dgag dbye go bar byed pa'i dus na dgag dbye bya ba dang /_dgag dbye byed pa gnyis ka'i lag pas phan tshun nas gzung bar bya ba yin te/_de'ang ji ltar rtswa ku sha 'di dag 'dud par byed pa
[\[325b.7\]]de bzhin du bdag kyang ltung ba chos bzhin du phyir bya ba'i phyir/_dge slong rnams la 'dud par byed do zhes bya ba ni don 'di bstan pa'i phyir bya'o zhes 'dul ba 'dzin pa dag gi man ngag las shes par bya'o/_/gdams su gsol zhes bya ba ni bya bar 'os pa nyid du rjod cig pa'o/_/rjes su
[\[326a\]]
[\[326a.1\]]bstan pa gsol zhes bya ba ni bya bar mi 'os pa mi bya ba nyid du rjod cig pa'o/_/shes shing zhes bya ba ni gzhan gyi rkyen gyis shes pa'o/_/mthong na zhes bya ba ni bdag nyid kyis bdag ste'o/_/chos bzhin zhes bya ba ni ltung ba'i ngo bo nyid las mi 'da' bar ro/_/'dul ba bzhin zhes bya ba ni 'dul ba bzhin phyir bcos pa las
[\[326a.2\]]mi 'da' bar ro/_/slar bgyi'o zhes bya ba ni phyir bcos par bya'o/_/de tsam gyis nad pa ngal ba dang /_/gnas mal phan phun du 'gyur ba dang /_dus las yol ba dang /_gnod pa 'byung na lan gnyis bzlas so zhes bya ba ni lan gsum bzlas pa de tsam gyis nad pa la ngal ba 'byung ba'am/_gnas mal phan phan du gyur pa byung ngam/_
[\[326a.3\]]dus las yol ba byung ngam/_gnod pa 'byung ba lta na dgag dbye go bar bya ba'i sngags lan gnyis bzla bar bya'o/_/de'i 'og tu dge slong las byed pas dgag dbye byas te zhes bya ba ni des dge slong gi gral gyi dgag dbye rdzogs nas rang gi dgag dbye bya ba'o/_/legs par zhes bya ba ni mdzes shing kha na ma tho ba med par ro/_/
[\[326a.4\]]shin tu zhes bya ba ni 'di la the tshom med do zhes bya ba'o/_/yang na legs par byas zhes bya ba ni rigs par ro/_/shin tu zhes bya ba ni bde ba'i rgyur ro/_/rdzas zhes bya ba ni khab la sogs pa'i rdzas so/_/'di lta bu byas kyang zhes bya ba ni chung ngus kyang ngo /_/dgag dbye bgyir rung ngo zhes bya ba ni mchod pa'i phyir
[\[326a.5\]]mgron du gnyer du rung ba'o/_/'di ni sbyin par byed pa rnams kyi bsod nams kyi 'du ba'i sgo'i bye brag bstan pa'i phyir bcas te 'di ltar dgag dbye byas pa'i dge slong gi dge 'dun ni dge legs kyi bsam pa can yin pa'i phyir shin tu yongs su dag pa dang byams pa'i sems dang ldan pa'i phyir shin tu dang
[\[326a.6\]]bar 'gyur ba yin pas de'i phyir bsod nams kyi zhing ches khyad par 'phags pa yin pas de la sbyin pa byin na 'bras bu ches mang por 'gyur ro/_/de'i 'og tu dge tshul rnams la dgag dbye bya'o zhes bya ba ni rdzas kyi dgag dbye byas pa'i 'og tu dgag dbye byed pa des dge tshul rnams la dgag dbye
[\[326a.7\]]ba'o/_/de'i 'og tu dge slong ma rnams la dgag dbye bya ba'o zhes bya ba ni dge tshul rnams la dgag dbye byas pa'i 'og tu dgag dbye byas pa des dge slong ma rnams la dgag dbye bya ba'o/_/rang gi phyogs ma rdzogs par phyogs gzhan la 'jug par mi rigs pas des na dge slong //_//