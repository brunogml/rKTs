[\[1a\]]
[\[1b\]]
[\[1b.1\]]@##/_/de nas sil bu'i tshoms dgod par bya ste/_dran pa nyams pa'i rgyu bstan pa de las bzlog pa'i phyir sil bu rnam par bstan pa ste/_dran pa nyams par byas pa las
[\[1b.2\]]ni dran pa bsgom pa la mchog tu mi byed pas sil bu rnam par bstan pa 'dis nyams pa'i rgyu 'jig par 'gyur ro/_/yang na sangs rgyas la sogs pa dran pa'i bsgom pas rgyud la gsos btab pa la ni
[\[1b.3\]]sil bu rnam par bstan pa la sogs par gnod par mi 'gyur ro zhes bstan pa'i phyir ro/_/yang na dran pa bsgom pa'i dus nye bar bstan pa'i phyir te/_thams cad kyi dang por ni 'di nyid bya ba yin pa'i
[\[1b.4\]]phyir des na de nyid bstan pa/_bdag gi bya ba bya ba'i zhes bya ba la sogs pa smos so/_/khyim bdag cig gi bu zhig shin tu na tshod gzhon zhing 'byor pa dang ldan par gyur pa las 'dod pa mchog tu
[\[1b.5\]]byed par gyur to/_/de'i phu bo zhig gis ni chos nyams par byed pa yin no zhes bskul zhing da ni chos bya ba'i dus yin na zhes bya ba nas rgya cher ro/_/de shi ste glang zhig tu skyes so/_/ji tsam na phu bos
[\[2a\]]
[\[2a.1\]]glang de 'brog cig na khur gyis non cing shugs nar zhes 'byin la kha nas dbugs 'byin pa mthong nas/_ci dus yin nam zhes smras pa las/_ji tsam na yang de lhar skyes te/_de'i dbang du mdzad nas
[\[2a.2\]]bcom ldan 'das kyis tshigs su bcad pa gnyis gsungs so/_/dang po kho nar zhes bya ba ni thog ma nyid du 'bad par bya'o zhes bya ba'i don to/_/bya ba'i mel tse gyis zhes bya ba ni dran pa bsgom pa la sogs pa legs par spyad pa'i bdag
[\[2a.3\]]nyid kyi bya ba dang las de la mel tse gyis shig pa ste 'bad par gyis shig pa'o/_/dang po nyid du gang nges par bya ba yin te/_phyis 'byung ba la mi bsdad ces bya ba'i don to/_/bsam pa gang gis she na/_bdag gi bya ba bya ba'i dus
[\[2a.4\]]g.yo bas/_/zhes bya ba smos te/_bdag gis gang bya ba ste/_legs par spyad pa der ni nam yang mi 'gyur ro/_/'jig rten gyi rab tu grags pa rgan pa'i gnas skabs kyi tshul legs par spyad pa spyod pa'i dus su yang der ni
[\[2a.5\]]mi mthun pa nyid kyi phyir ro/_/g.yo bas zhes bya ba ni 'das pas ngan song du 'gro ba ste/_de'i phyir 'jig rten pa rnams brjod pa'i lang tsho la gnas na ni 'dod pa spang bar dka' ba yin no/_/bar ma la ni de'i ro myang bas de'i dgos pa
[\[2b\]]
[\[2b.1\]]'di yin no/_/rgas pa'i dus su ni nor bsags par bya'o/_/de'i 'og tu ni chos spyad par bya'o zhes so/_/de ni srog nges pa med cing yid brtan pa ma yin la/_bde ba thams cad kyi rtsa ba yin pa'i phyir chos ni dang po nyid du bya'o zhes 'di bstan to/_/na tshod tha ma la gang bsam par bya ba de'i dus su
[\[2b.2\]]yang tshogs pa mi 'thob cing bya ba rnams yongs su nyams par 'gyur ba'i phyir ro/_/g.yo ba dang /_'jig pa dang gnod pa zhes bya bas rang gi las g.yo zhing 'jig pa zhes bya ba'i don to/_/bdag gis dang po de ltar byas na ni/_/zhes bya ba de nyid kyi tshul gyis gang zag gis dang po kho nar bya ba
[\[2b.3\]]byas na ni bya ba ma byas pa ma yin no/_/bya ba ma byas pa ni bya ba nyams pa ste/_bya ba de ma byas pa'o/_/snga ma nyid du bya ba dag bskyed cing byas pas skyes bu dam pa rnams nyid ni zad 'dod cing zhes bya ba g.yo bar mi 'gyur zhing gdung bar mi 'gyur te/_gang byas pa de ni legs par ma byas so zhes rtog nas/_
[\[2b.4\]]yang na bya ba ma yin pa de ma byas pa'i phyir te/_ngan par spyod pa ni bya ba ma yin pa'o/_/des na dang po nye bar bsags pa'i rgyur gyur pa'o/_/bya ba'i dus zhes bya ba ni sngar bstan pa'i mi khom pa brgyad spangs pa'i mi'i lus so/_/zad 'dod cing zhes bya ba ni zil gyis gnon pa dang 'das par byas
[\[2b.5\]]pa'i phyir te skad kyi dbyings ni sna tshogs pa yin pa'i phyir ro/_/de nyid la gzud pa'i phyir ji ltar zhes bya ba la sogs pa smos so/_/de srid bar du mi yis bsgrim par gyis/_/zhes bya ba ni mkhas pas de srid du 'bad par bya ste/_ji srid don ni phun sum tshogs 'gyur ba/_/zhes bya ba'i bar
[\[2b.6\]]du ste/_bdag dang gzhan gyi don phun sum tshogs par 'gyur ba'am/_yid la 'dod pa'i 'bras bu thob par ji srid pa de srid kyi bar du de'i ched du'o/_/ci'i phyir zhe na/_de yi rang bzhin nga yis mthong bas na/_/zhes bya ba ste/_de lta bu'i rang bzhin ni de'i bdag nyid de/_/de 'dra ba zhes bya ba'i don
[\[2b.7\]]to/_/'bad pa'i sems kyis bya ba byas nas mthong bas na zhes bya ba yin te/_/de bzhin nyid shes pas mthong ngo zhes pa'o/_ji ltar mthong ba yin zhe na/_ji ltar 'dod pa de bzhin 'byor 'gyur bar/_/zhes bya ba smos te/_gang gi rnam pa dang gang gi dngos pos bdag la phan pa'am gzhan la phan pa de
[\[3a\]]
[\[3a.1\]]'dod pa de nyid kyi rnam pas de the tshom med par 'thob ste/_'di la don gang tshol byed pa/_/de don rtsol bar byed pa na/_/de ni nges par 'thob 'gyur te/_/chad pas ldog par mi 'gyur ro/_/zhes so/_/gang gi phyir bsgrim pa 'di nyid kyis mi mngon par 'dod pa'i 'bras
[\[3a.2\]]bu 'thob par 'gyur ba yin no zhes bstan pa'i phyir/_bsgrim zhing zhes bya ba la sogs pa smos so/_/yul ko sa la'i bram ze dang khyim bdag rab tu mang po dag ltad mo sa'i khang pa na 'dus shing 'khod par gyur pa las de dag nyid bar skabs su 'di lta bu'i gtam brjod par gyur te/_mi
[\[3a.3\]]rnams skye ba dang /_rga ba las 'da' bar gang gis 'gyur zhes so/_de na kha cig gis smras pa/_dka' thub drag pos zhes zer ro/_/gzhan dag ni stegs la gnas so zhes so/_/la la dag ni mchod sbyin dang sbyin sreg byas pas so zhes zer ro/_/ji tsam na bcom ldan 'das kyis bka'
[\[3a.4\]]stsal pa/_bram ze dang khyim bdag dag 'di ji snyam du sems/_nags stug po 'am/_rtswa stug po dag mes bsregs par gyur la char gyis kun tu brlan par 'gyur na yang skye bar 'gyur ram/_/btsun pa de de bzhin no/_/de ci'i slad du zhe na/_/rtswa rtsa ba ma bcad pa'i phyir ro/_/de bzhin du gang la
[\[3a.5\]]la zhig sems dka' thub spyod pa'am/_stegs la gnas pa zhes bya ba'i bar du ste/_de ci'i phyir zhe na/_kun du sbyor ba rnams ma spangs pa'i phyir ro zhes te/_de la tshigs su bcad pa 'di gsungs so/_/bsgrim zhing zhes bya ba ni lam gyi tshogs bskyed pa la sogs pa la bsgrim pa'o/_/
[\[3a.6\]]brtson par bya ba yis zhes bya ba ni brtsal bar bya ba ste/_/mthong ba'i lam mngon sum du bya ba la brtson 'grus rtsoms shig pa'o/_/yang na 'jig rten dang 'jig rten las 'das pa'i lam bsgom pa go rims bzhin du sbyar ro/_/bdag nyid gling du 'gyur bar bya/_/zhes bya ba ni bdag nyid
[\[3a.7\]]la brten cing gnas pas bsgrub par bya ste mya ngan las 'das pa zhes bya ba'i don to/_/de lta na ni bsgom pas spang bar bya ba'i nyon mongs pa'i ris ji ltar bdag nyid gling du byed pa yin zhe na/_de spangs pa'i rim pa'i dpe brjod pa'i phyir/_mgar ba yis ni dngul bzhin du/_/rang gi
[\[3b\]]
[\[3b.1\]]dri ma sbyang bar gyis/_/zhes bya ba smos te/_/dper na dngul mgar gyis mthar gyis dngul gyi dri ma sbyong bar byed pa de bzhin du bsgom pas spang bar bya ba'i rang gi sems kyi dri ma khyed kyis sbyang ba dang bsal bar gyis shig pa ste/_/ji skad du chung ngu dang /_bar ma dang /_chen po rnams
[\[3b.2\]]dang de yang chung ngu la sogs pa'i dbye bas so zhes bshad do/_/dri ma bsal ba'i phan yon bstan pa'i phyir/_/dri ma sbyangs pas zhes bya ba ste/_sbyangs pa ni bstsal ba'o/_/dri ma ni nyon mongs pa gang yin pa de nyid ni dri ma'o/_/'khor sa med ces bya ba ni skabs med pa ste/_/'dis
[\[3b.3\]]ni yang srid pa'i las spangs par ston pa yin no/_/ji ltar 'khor sa gnas dang gzhi'i phyogs yin pa de bzhin du 'khor ba'i 'bras bu'i las dag kyang ji ltar byed pa po'i phyogs de ltar 'khor zhing ji ltar byed pa po'i dbang gis 'gro ba de bzhin du nyon mongs pa de yang spangs na ni 'phen
[\[3b.4\]]par byed pa med pa'i phyir srid pa'i rgyal po'i 'khor sar mi 'jug go/_/gzhan dag ni sems kyi gnas dang bral ba zhes zer ro/_/sems kyi gnas kyang lnga ste/_gnas par 'dod pa dang chos dang dge 'dun dang bslab pa dang /_rjes su bstan pa zhes bya ba la sogs pa mdo las gsungs so/_
[\[3b.5\]]skyon mi 'byung zhes gzhan dag tu brjod de sred pa dang bral ba zhes bya ba'i don to/_/dri ma sbyangs pa zhes bya ba 'di bstan pas yang brjod pa ni 'di gtso bo nyid du bstan pa'i phyir ro/_/phyi nas skye dang rga mi 'thob/_/ces bya ba ni yang srid pa mi 'dzin cing de rnam par 'gyur ba yang thob par mi 'gyur
[\[3b.6\]]te/_'dis bsgom pa'i lam gyi 'bras bu bstan to/_yang dag pa'i bsgrub pa'i tshul gyis brtson 'grus ma gtogs par ni 'di la khyad par mi 'thob pa yin te/_/de nyid bstan pa'i phyir ngo tsha min la zhes bya ba la sogs pa smos so/_/gos med pa'i gcer bu ba mang po lus dri ma mang ba
[\[3b.7\]]dang /_dri nga ba dag bcom ldan 'das kyi thad du nye bar phyin te gsol pa/_bdag cag gis thos pa ni dge sbyong gau ta ma khyod rigs bzhi'i nang na dag pa yin no zhes brtags nas/_dmangs rigs kyang rjes su 'dzin par byed dam zhes pa dang /_ji tsam na 'di gsungs so/_/gzhan dag
[\[4a\]]
[\[4a.1\]]ni ma sngon du shi ba'am/_yi dgas shig gi dbang du mdzad pa'o zhes zer ro/_gang la ngo tsha bar bya ba ma yin pa de ni ngo tsha ba ma yin pa'i dngos po ste/_/gang kha na ma tho ba med pa des thob pa'i dge slong gi zas sam/_gang gis sdig pa med pa'i zas la sogs pas
[\[4a.2\]]lus 'tsho bar byed pa dang /_skye bo dman pa dag kyang rjes su gzung ba'i phyir bya ba ste/_/de la ngo tsha ba dang zhum pas 'jug par mi bya'o/_/ngo tsha ba la ngo mi tsha/_/zhes bya ba ni gang du ngo tsha bar bya ba ni gcer bur 'gro ba la sogs pa ste/_/de la ngo tsha dang bral zhing zhum par mi byed de/_
[\[4a.3\]]ji ltar khyed cag lta bu zhes ston pa yin no/_/gang la ngo tsha med pa yod pa de ni ngo mi tsha ba'o/_/mi 'jigs pa la 'jigs lta dang /_/zhes bya ba 'jigs pa dang /_mi 'dod pa'i 'bras bu med pa de ni mi 'jigs pa'o/_/yang na legs par myong ba ni mngon par 'dod pa'i 'bras bu yin pa'i
[\[4a.4\]]phyir de la 'jigs par lta ba ste/_khyed cag gis mi 'dod pa'i 'bras bur mthong ba'o/_/'jigs la mi 'jigs lta ba yi/_/zhes bya ba ni gang la 'jigs pa yod pa ste/_/shin tu dka' ba yod pa der ni khyed cag gis cung zad kyang 'jigs par mthong ba med de 'dir srid pa la
[\[4a.5\]]brkam pa dang ba lang gi brtul zhugs can gyi gtam dag kyang brjod par bya ste/_gang gi phyir de ni drang srong gi mchog gis dmyal ba'i gnas su dang khyi dang ba glang gi mngal du skyes par gyur to zhes gsungs so/_/yang na mi 'jigs pa la zhes bya ba ni mya ngan las 'das pa ste/_'jigs
[\[4a.6\]]pa thams cad dang bral ba'i phyir ro/_/de la 'jigs par lta ba ni chad par lta bas so/_/'jigs la zhes bya ba ni 'khor ba ni sdug bsngal gyi ngo bo yin pa'i phyir ro/_/mi 'jigs lta ba zhes bya ba ni rgyun mi 'chad par de don du gnyer ba'i phyir ro/_/log par lta ba blangs pa yis/_/zhes bya ba
[\[4a.7\]]ni phyin ci log la mngon par zhen cing yongs su gzud pa'i phyir ro/_/sems can ni so so'i skye bo'o/_ngan 'gror 'gro bar 'gyur ba ni ngan song ngam 'khor ba rjes su myong bar 'gyur ba'o/_/mkhas pas yang dag pa'i lta ba blangs pa las ni bde 'gro dang mya ngan las 'das par 'gro
[\[4b\]]
[\[4b.1\]]bar 'gyur ro/_/yang dag pa'i lam la mngon par zhugs pas ni bde 'gro yin la/_log pa la mngon par zhugs pas ni ngan 'gro ba yin no zhes bstan ma thag pa de gnyis blangs pa dang /_gsal bar bya ba'i phyir go rims bzhin du ste bag yod pa kho na blang bar bya ba yin no zhes bstan
[\[4b.2\]]pa/_'di na gang sngon zhes bya ba la sogs pa smos so/_/ri brags pa'i bram ze gsum rig pa zhig gi chung ma la bu chags pa las de skom par gyur nas mtshon thams cad bkrus pa'i chu 'thungs par gyur to/_/btsas pa'i dus su yang de'i khyim du khrag gi char bab pas mi dge ba'i
[\[4b.3\]]mtshan ma rab tu byung bar gyur te/_de'i gnyen po'i phyogs kyis 'di la 'tshe med ces bya bar ming btags so zhes rgya cher ro/_/de'i mkhan po chung ma ma rungs pa zhig gis zin pas rtsod de smras pa/_nga las rig byed thams cad ni khyod kyis bslabs te/_da ni rang gi lus kyis mtho
[\[4b.4\]]ris thob par bya'o zhes des de la ral gyi rnon po dang phub byin te/_dra ba can zhes bya ba'i nags tshal ni grub pa'i zhing yin te/_der mi stong rnyed sod la re re bsad pa'i sor mo re re las sor mo bcu bcu sbrengs pa'i phreng ba mgo la btags na des ni khyod kyi mtho ris kyi them skas su rab tu
[\[4b.5\]]'gyur ba yin no zhes bya ba nas/_ma gsad pa'i phyir zhugs par gyur to/_/bdag ni zhes bya ba la sogs pa'i tshig gis gzugs phun tshogs pas yongs su chog shes pa dang /_rab tu byung nas dgra bcom pa'i 'bras bu thob par gyur to zhes bya ba'i bar du ste tshigs su bcad pa
[\[4b.6\]]smras pa/_gang zhig 'tshe ba med pa ni/_/lus dang ngag dang yid kyis kyang /_/'tshe bar ma byed de yin te/_/gang gis gzhan la mi 'tshe ba'o/_/zhes pa dang /_ji ltar bcom ldan 'das kyis sdig pa byed pa dang rab tu 'byung bar bya zhes de skad zhus pa las/_rgyal po gsal
[\[4b.7\]]rgyal la rtogs par bya ba'i phyir tshigs su bcad pa gnyis gsungs so/_/gang zhes bya ba ni sems can gyi 'jig rten spyir bstan pa'o/_/mi dge pa'i bshes gnyen dang phrad pa la sogs pa'i bag med pa'i rgyus sngon zhes bya ba ni snga ma ste thog ma'o/_/bag med las zhes
[\[5a\]]
[\[5a.1\]]bya ba ni bag med par byas nas so/_/'di na gang zhes bya ba ni gang bcom ldan 'das kyis bstan pa'i chos 'dul ba la'o/_/yang na bden pa yin yang gti mug gi dbang gis yid mi ches pa'o/_/yang na gang la la ngan par spyod pa gcig tu byed pas chos la
[\[5a.2\]]sngon bag med pa yin no/_/phyi nas zhes bya ba ni dus gzhan na ste/_de nyid skyes bu dam pa bsten pa la sogs pa'i rgyus bag dang ldan par 'gyur ba ste/_dge ba byed pa de la mchog tu brtson pa'i phyir mthong ba'i lam mngon sum du gyur pas de'i phra rgyas spang bar ston pa yin te/_'jig
[\[5a.3\]]rten 'di na kun nas gsal/_/zhes bya ba de ni lha dang bcas pa'i 'jig rten 'di na'o/_/ji lta bu zhe na/_sprin bral nyi ma zla ba ltar/_/zhes bya ba ni dper na sprin gyi tshogs dang bral ba'i zla ba dang /_nyi ma mdzes pa de bzhin du bag med pa mthong bas spangs pa yin no/_/de zhes bya ba ni
[\[5a.4\]]rnal 'byor pa'o/_/kun nas gsal zhes bya ba ni thams cad mkhyen pa'i ye shes kyi yul du gyur pa'i phyir/_skyu ru ra lag mthil du gzhag pa bzhin no/_/'jig rten 'di na sred ba las/_/zhes bya ba ni 'khor ba'i rgyur gyur pa zhes bya ba'i don to/_'dis ni bsgom pas spang par bya
[\[5a.5\]]ba'i nyon mongs pa'i ris bstan pa yin te/_de ni sred pa gtso bo yin pa'i phyir ro/_/lta ba dang the tshom ni mthong bas spang bar bya ba'i ris kyi gtso bo yin par bshad pa'i phyir ro/_/yul la sred pa las 'da' ba'i thabs bstan pa'i phyir/_dran pas zhes bya ba smos te/_'dir dran
[\[5a.6\]]pa'i lam gyi rjes su mthun par spangs pa bstan te/_dran pas bsgom pa srung bar gyur na mi dge ba rnams rab tu spong bar 'gyur ro zhes bshad pa ste/_dran pa de dang ldan pas zhes bya ba'i don to/_/de'i mthus de yongs su gtong ba'i phyir legs par 'da' bar 'gyur zhes
[\[5a.7\]]bya ba smos te/_yang dag par 'da' bar 'gyur ba ni rab tu spangs pa'o/_/gal te 'di la gzhon nu'i gnas skabs na yang bag yod par byas na des ni mang po byed pa nyid yin gyi gcig pu 'ba' zhig ni ma yin no zhes brtag par bya ba de nyid smras pa/_gang zhig gzhon nur
[\[5b\]]
[\[5b.1\]]zhes bya ba la sogs pa'o/_rgyal po gsal rgyal ni mgo skya ba dag la dad pa yin gyi/_gzhon nu dag la ni dad pa med do/_/ji tsam na bcu bdun sde glo bur du 'ongs nas de'i rgyab na chu bum pa gang ba thogs shing dngar ba mthong bas rgyal po de dad pa thob ste/_dga' zhing tshim pa
[\[5b.2\]]skyes la bcom ldan 'das kyi spyan sngar phyin nas btsun pa bcom ldan 'das ngo mtshar te/_gzhon par gyur kyang sems stobs dang ldan na khyad par gyi go 'phang 'thob pa lags so zhes gsol pa dang /_de'i phyir tshigs su bcad pa gnyis gsungs so/_/gang zhig gzhon
[\[5b.3\]]nur zhes bya ba de ni gal te gzhon zhing gzhon pa'i dregs pas dregs par gyur kyang de dge ba la brtson par byed cing 'jig rten 'di na khyad par thob pas gsal zhing gsal ba yin na/_rgan por gyur pa gsal bar lta smos kyang ci dgos/_su ru pa dang tsi ri ka la sogs pa yang 'dir
[\[5b.4\]]brjod par bya'o/_/rab tu byung nas zhes bya ba 'dis ni brtul zhugs dben pa blangs shing tshul khrims dang ldan par bstan to/_/tshul khrims la gnas nas gang bya ba de smras pa/_sangs rgyas bstan la 'jug pa de/_/zhes bya ba smos te/_'dir sangs rgyas kyis bstan
[\[5b.5\]]pa'i sgra ni mthong ba'i lam la bstan to/_/tshigs bcad gnyis pas kyang bsgom pa'i lam bstan te/_de gnyis gcig tu bstan pas ni spyod pa ma yin pa thams cad spong ba'i phyir ro/_/sangs rgyas kyis bstan pa'i lam bsgom pa ni bag yod pa la 'bad pas thob par 'gyur
[\[5b.6\]]gyi/_de ma gtogs par ni spang bar bya ba dang blang bar bya ba gnyis kyi spang ba dang blang ba med de/_des nyon mongs pa mtha' dag spangs pas thams cad du mdzes pa yin no/_/yan lag spangs pas kyang sprin dang bral ba 'am/_sprin srab pa'i ston gyi [(]namakha' [,]nam mkha' [)]la zla ba gang ba
[\[5b.7\]]bzhin no/_/lhag ma ni go sla'o/_/gang gis dge ba bsags pa de yang thams cad du mdzes pa yin no zhes bstan pa'i phyir/_gang zhig sdig pa'i zhes bya ba la sogs pa smos so/_/lus 'phags kyi yul na mtshams med pa zhes bya ba'i rab tu byung ba zhig sde snod
[\[6a\]]
[\[6a.1\]]gsum par gyur te/_rigs pa dang grol ba'i spobs pas gang ri brags na gnas pa der skye bo'i tshogs de dag mngon par dad par byed de/_de'i slob ma mang por gyur to/_/ji tsam na ris grang bas nyam thag ste/_/de bsal ba'i phyir dzen ta ka zhes
[\[6a.2\]]bya ba'i dge 'dun la bshos gsol bar gyur to/_/de shi ste mnar med par skyes nas 'di ni dzen ta ka shin tu cha'o zhes so/_/de nas gshin rje'i skyes bus tho bas bsnun pas de las shi 'phos te/_grang ba dag tu skyes so zhes bya ba la sogs pa ste/_de las brtsams nas tshigs
[\[6a.3\]]su bcad pa gnyis gnyis gsungs so/_/gang zhig ces bya ba ni sems can gyi rgyud do/_/sdig pa'i las byas pa zhes bya ba ni sngon bsags pa ste/_lus la sogs pa'i nyes par spyod pa'o/_/dge bas 'gebs par byed pa de/_/zhes bya ba ni dus gzhan na byas pa'i legs
[\[6a.4\]]par spyod pas mun pa la sgron ma bzhin du sel zhing gsal ba zhes bya ba'i don to/_/lhag ma ni snga ma bzhin no/_/gang yul gyis gtses par gyur kyang de mya ngan med par bstan pa'i phyir/_/gang zhig gson la zhes bya ba la sogs pa smos so/_/shAkya rnams bsad kyang bcom ldan 'das
[\[6a.5\]]ni mya ngan mi mdzad do/_/de nas ser skya'i gnas na gnas pa'i bram ze chen po dag bcom ldan 'das kyi thad du lhags te gsol pa/_ci bcom ldan 'das shin tu yang mya ngan mdzad dam zhes gsol pa dang /_ji tsam du tshigs su bcad pa gsum po 'di gsungs so/_/gang la la zhig
[\[6a.6\]]gtso bo la lhag par zhen pa'i dngos po bstan te/_gson na zhes bya ba ni srog gi dbang po la ste/_rgyu mtshan gyi bdun pa'o/_/mi dga' ba ni mi gsal ba dang mi mdzes pa dang /_de la yid mi 'jug pa ste/_shin tu sdug bsngal gyi dngos po yin pa'i phyir/_ji skad du/_tshangs
[\[6a.7\]]spyod legs par spyod pa dang /_/de bzhin lam ni legs bsgom pa/_/tshe zad dga' bar 'gyur ba ste/_/dug snod spangs pa ji bzhin no/_/zhes gsungs so/_/shi na'ang zhes bya ba ni 'chi ba'i dus na mya ngan mi byed cing gdung ba dang mi 'brel te/_gang gi phyir gang la ma chags
[\[6b\]]
[\[6b.1\]]pa des ni bral bas dogs pa'i mya ngan med de/_'dir ci lta bu zhe na/_smras pa/_shi na yang zhes bya ba ste/_tha mar shi na yang ngo /_/gang mkhas pa ni dga' ba'am rangs pa nyid mi 'dod de/_/de 'chi zhing 'di zhig par gyur kyang dam pa rnams ni mya ngan mi byed de/_dga' ba'i
[\[6b.2\]]mtha' mya ngan yin pa'i phyir rgyu med pas 'bras bu med pa ston to/_/de zhes bya bas de nyid de/_/mya ngan dbus na zhes bya ba ni mya ngan la sogs pa'i rnam pa gses pa ste/_'khor ba'i nang na gnas kyang mya ngan mi byed de/_/ji lta bu zhe na/_go 'phang mthong ba de ni bden pa mthong ba
[\[6b.3\]]ste/_mi rtag pa la sogs pa'i rnam par rtog pa'i phyir ro/_/'dus byas thams cad la ya nga ba med de/_'jig cing 'tshe bar 'dod pa la ni mya ngan 'byung gi/_'dod pa la 'dod chags dang bral ba nyid kyis ni mya ngan med par bstan pa'i phyir/_brtan pa zhes smos te/_nyon
[\[6b.4\]]mongs pa thams cad spangs pa'i phyir ri rab bzhin du mi g.yo ba ste/_dgra bcom pa zhes bya ba'i don to/_/mya ngan gyi dbus na yang gdung bar mi 'gyur ba ni mya ngan la sogs pa skyon nye bar mtshon pa des ni 'dod pa'i khams kyi mi'i nang ngam/_de'i bdag nyid de na gnas kyang /_
[\[6b.5\]]rgyud gdung ba nyams su myong bar mi 'gyur ro/_/yang na mya ngan dbus zhes bya ba ni 'khor ba'i nang na gnas pa ste/_srid pa thams cad mya ngan gyi rang bzhin yin pa'i phyir ro/_/gnyen 'dun dbus na zhes bya ba ni mya ngan gyis nye bar gdung ba'i nye du'i dbus na gnas kyang skyo ba med pa'o/_/
[\[6b.6\]]gal te de mya ngan med pa de lta na ni nye du'i nang na mi mdzes so zhe na smras pa/_lam mer 'dug ces bya ba yin te/_dper na ston gyi zla ba skar ma'i nang na rnam par mdzes pa de bzhin no/_/ci yang med pa'i phyir te/_de mya ngan mi byed cing nye du'i dbus na lam mer 'dug pa yin
[\[6b.7\]]te/_kye ma'o shin tu bde bas bde/_/gang gis nga la ci yang med/_/ces bya ba'i tshigs bcad kyis bstan te/_de nyid bstan pa'i phyir smras pa/_dge slong dkar po zhes bya ba la sogs pa'o/_/de nas bram ze de nyid kyis bcom ldan 'das la gsol pa/_ci'i phyir
[\[7a\]]
[\[7a.1\]]bcom ldan 'das mya ngan mi mdzad ces gsol pa dang /_bram ze nga la ni ci yang med de gang ci yang med pa la ni mya ngan la sogs pa ci yang med do/_/kye gau ta ma ji ltar ci yang mi mnga' ba lags zhes zhus pa dang /_des na 'di gsungs so/_/nag po'i chos
[\[7a.2\]]zhes bya ba la/_nag po ni lus kyi las nag po la sogs pa'o/_/rnam par spong zhes bya ba ni bsal ba dang /_ring du byos zhes pa ste/_gzhan gyi dbang du gyur pas ni dge ba'i chos bsgom par mi nus pa'i phyir ro/_des na ji zhig bya zhe na/_dkar po bsgom gyis la zhes bya
[\[7a.3\]]ba ste/_khyed kyi dge ba'i chos rnams la goms par gyis shig pa'o/_/nag po'i chos thams cad spangs shing /_bsam gtan la sogs pa dge ba'i chos thams cad yongs su gzung ba'i phan yon bstan pa'i phyir smras pa/_dge slong zhes bya ba smos te/_nyon mongs pa thams cad
[\[7a.4\]]bcom pa zhes bya ba ni tshig gi lhag ma'o/_/khams gsum las 'dod chags dang bral ba'i phyir don dam par ci yang med par 'gyur ro zhes bstan pa yin no/_/byang chub rnam pa gsum bstan pa'i phyir dge slong dag ces bya ba mang po'i tshig smos so/_/gang yang 'dod pa'i
[\[7a.5\]]khams la 'dod chags dang bral ba de yang ci yang med pa nyid do/_/'dod pa las rgal pa'i rim pa bstan pa'i phyir/_khyim nas khyim med rab byung ba/_/zhes bya ba smos te/_khyim nas khyim med pa dang gnas nas gnas med par rab tu byung ba'i 'gro ba ste/_khyim nas
[\[7a.6\]]khyim med par rab tu byung ba zhes lung las gsungs pa'i phyir ro/_/ji ltar khyim med par song ba yin zhe na/_spyod yul dben pa gang yin pa/_/zhes bya ba smos te/_gang la khyim med pa de la lus dang sems gnyis dben pa'i ngo bos 'jug pa'i gnas skabs yod de/_de'i phyir rab tu
[\[7a.7\]]byung ba yongs su 'dzin pa yin te/_de nyid yongs su rdzogs par rab tu byung ba'i tshul yin no zhes bstan to/_/khyim na gnas pa ni g.yeng ba dag gi bdag nyid yin pa'i phyir ro/_/bslab cing zhes bya ba ni byed cing ngo /_/de la mngon par dga' ba ni rab tu byung ba la mngon
[\[7b\]]
[\[7b.1\]]par dga' ba'o/_/nyes par rab tu byung ba la ni dga' ba zhes bya ba'i tshig gis yongs su dag pa'i tshul khrims bstan te/_de la brten pas ting nge 'dzin gyi ro myang ba'i phyir rab tu byung ba la shin tu dga' ba skye bar 'gyur ro/_/de ltar tshul khrims la gnas shing ting nge 'dzin gyi
[\[7b.2\]]ro myang bas gang spong bar bsgrub pa de smras pa/_'dod pa spongs zhes bya ba 'dod pa las 'dod chags dang bral bar sgrub pa ste/_'dod pa rnams ni ngan ngon dang ci yang med pa'i phyir dang /_mchog ma yin pa'i dngos po yin pa'i phyir ro/_/de spangs pas ni ci yang med par
[\[7b.3\]]'gyur te/_ci yang med pa ni dngos po ngan pa'o/_/ci yang med pa nyid dag pa yin par bstan pa'i phyir/_rtag tu snying po zhes bya ba la sogs pa'o/_/b+ha ra d+h+wa dza sun da ri ka zhes bya ba'i bram ze zhig gis bcom ldan 'das la zhus pa/_dge sbyong gau ta ma bdag ni chu bo sun da ri
[\[7b.4\]]ka la khrus byed du 'gro ba yin no/_/bcom ldan 'das kyis bka' stsal pa/_bram ze chu bo sun da ri ka la khrus byas pas ci zhig tu gyur/_kye dge sbyong gau ta ma stegs ni bsngags pa yin te/_chu bo sun da ri ka ni bkra shis shing bsngags te/_gang zhig chu bo sun da ri ka la
[\[7b.5\]]khrus byed pa de ni sdig pa thams cad sel bar 'gyur ro zhes pa dang /_ji tsam na 'di gsungs so/_/dag pa zhes bya ba ni dag pa'i tshul khrims kyi chus ni sems can gyi rgyud bkrus pa nyid de lus dang ngag gi nyes par spyod pa ci yang med par spangs pa'i phyir ro/_/chu bos ni phyi rol
[\[7b.6\]]gyi dag par zad de/_cung zad kyang spangs pa med do/_/rtag tu zhes bya ba ni dus thams cad du'o/_/snying po ni dus tshigs te/_khrus dang dga' ston la sogs pa'i nyi ma zhes bya ba'i don to/_/stegs su khrus byas pa ni brgya la dri ma nag po nyid sel zhing phyi rol gyi dri ma
[\[7b.7\]]dang bral bar byed pa yin gyi/_ngan par spyod pa thams cad dang cung zad kyang bral ba ni med pas gzhan dag ni snying po ma yin pa ste/_gces pa ma yin pa zhes bya ba'i don to/_/a phal gu zhes bya ba ni snying po ma yin pa'i rnam grangs yin pa'i phyir te/_de'i gnyen po ni snying po
[\[8a\]]
[\[8a.1\]]ste/_a phal gu'i'o/_/sdig pa spangs pa nyid snying po yin gyi stegs la khrus byas pas ni sdig pa dang bral bar mi 'gyur ro/_/legs par spyod pa bsags pa nyid kyis nang dul ba dang dag par byed pa yin gyi/_stegs la khrus byas pas ni ma
[\[8a.2\]]yin no zhes bstan pa'i phyir/_rtag tu gso sbyong dag pa dang /_/zhes bya ba smos te/_dag pa ni so sor thar pa'i sdom pa la sogs pa nyin re zhing gso ba ste/_ji skad du bram ze ka byin nas ci bdag dang gso sbyong bya'am mi bya zhes zhus pa dang /_de'i phyir bcom ldan 'das kyis
[\[8a.3\]]rtag tu gso sbyong dag pa zhes bya ba gsungs te/_de nyid kyi phyir dus tshigs bco lnga pa la sogs pa la brjod de gso sbyong ni so sor thar pa'i mdo bstan pa des tshul khrims gso ba skyes pa'o/_/lam bsgom pas ni yid gdul ba dang yon tan nye bar sogs pa'i phyir ro/_/ci'i phyir
[\[8a.4\]]zhe na/_gtsang ma'i las ni zhes bya ba smos te/_gang gi phyir kha na ma tho ba med par spyod pa'i gang zag ni tshul khrims phun sum tshogs par spyod pa'i phyir ro/_/dag pa zhes bya ba ni lam gyi stobs kyis nang gi dri ma rnams bsal bas so/_/de yi brtul zhugs phun sum tshogs
[\[8a.5\]]par 'gyur/_/zhes bya ba ni de kho na rang rang gi phun sum tshogs pas 'grub par 'gyur zhing mngon par 'dod pa'i 'bras bu dang 'brel bar 'gyur ro/_/lam gyi khyad par 'dren par byed pa'i phyir dang /_'bras bu khyad par 'dren pa'i phyir yin gyi gzhan ni ma yin no/_/gang yongs
[\[8a.6\]]su dag pa de zhing nyid du bstan pa'i phyir/_zhing gi skyon ni zhes bya ba la sogs pa smos so/_/mi bkren pa zhig gis rab 'byor la phye byin pas gter thob par gyur nas bcom ldan 'das nyan thos kyi dge 'dun dang bcas pa la bshos gsol te/_skyes bu de chos mnyan pa'i phyir
[\[8a.7\]]mdun du 'dug pa dang /_de'i dbang du mdzad de tshigs su bcad pa bzhi gsungs so/_/gzhan dag ni rgyal po gsal rgyal gyis bcom ldan 'das la gsol pa/_gang la sbyin pa stsal bar bgyi/_/zhes zhus pa dang /_rgyal po chen po gang la sems dang ba'o zhes so/_/
[\[8b\]]
[\[8b.1\]]gzhan dag ni sde pa gzhan dag gis gsol pa/_btsun pa gang la stsal na 'bras bu chen por 'gyur/_/zhes zhus pa lags so zhes zer ro/_/zhing zhes bya ba ni lo tog 'grub pa'i gzhi dag go/_/rtswa'i skyon zhes bya ba ni gang la rtswa'i nyes pa yod pa de ni rtswa'i skyon te/_rtswa dang tsher ma dang
[\[8b.2\]]ro drod la sogs pas nyams par byas pa'i phyir 'bras bu chung ba'am 'bras bu med par 'gyur ba'o/_/skye dgu 'di la 'dod chags skyon/_/zhes bya ba ni gang yang skye dgu rnams sred pa dang bcas pa'i skyon gyis nyams par 'gyur ba nyid yin no/_/la zhes bya ba'i sgra ni de bzhin
[\[8b.3\]]zhes bya ba'i don te/_ji ltar zhing la rtswa la sogs bas ma rung bar byas na ni lo tog phun sum tshogs pa'i gnas su mi 'gyur ro/_/de bzhin du 'dod chags kyis sems can gyi rgyud la mi 'dod pa'i 'bras bu dang ldan par byed pa yin te/_de'i rgyus sdig pa lhag par spyod pa'i phyir
[\[8b.4\]]ro/_/gang gi phyir de lta bas na bral ba ni spangs shing med par byas pa ste/_'dod chags kyi rjes su chags pa'i kun du sbyor ba gang yin pa de nyid do/_/de dag la byin pas 'bras bu chen por 'gyur zhes bya ba ni kha zas la sogs pa phul bas 'bras bu mtha' yas pa skye bar 'gyur te
[\[8b.5\]]zan dron chang ba sbyin par byas pa la sogs pa 'dir dper brjod par bya'o/_/skyon ni ma rung bar byed pas skyon te/_khong khro ba de'i skyon dang nyes pa gang la yod bas ni bdag shin tu ma rung bar phyed pa'i phyir 'dir zhe sdang skyon du bstan to/_/yang na zhe sdang skyed par byed pa'i phyir
[\[8b.6\]]te/_ji skad du lus kyi skyon zhes bya ba la sogs pa ste/_rgyu la 'bras bur btags pa'i phyir zhe sdang skye ba'i lus la sogs pa 'dren pas na skyon zhes bya ba yin no/_/gti mug bral rnams la zhes bya ba la ni ma rig pa spangs pas te/_mi shis pa thams cad spangs pa'i phyir ro/_
[\[8b.7\]]gsum po 'di dag ni 'ching ba yin te/_nga'o snyam pa'i nga rgyal gyis ni rab tu bstan par 'gyur ro/_/rkang pa'i 'ching ba las grol ba lta bu yin no zhes bstan pa'i phyir/_de bas nga rgyal bral rnams la/_/zhes bya ba smos te/_bdag dang gzhan la nye bar btags pa las
[\[9a\]]
[\[9a.1\]]skyes pa'i sems mthon po ni nga rgyal te/_las de'i ngo bo nyid yid la byed pas ni zil gyis gnon pa yin te/_de kho na nyid shes pas spangs pa'o/_/'dod chags spangs pa'i 'ching ba ste/_kun 'byung gi bden pa nyid yin pa'i phyir des na de nyid kyi dbye ba
[\[9a.2\]]'dir smras pa/_/chags pa'i skyon dang sred pa'i skyon dang bral ba yin te/_gang gi phyir 'dod pa'i 'dod chags ni chags pa'i skyon yin no/_/gong ma'i 'dod chags ni sred pa nyid de phyi rol du 'gror med pa'i phyir ro/_/de'i 'og tu nga rgyal gyi dbye ba bstan pa ni nyon mongs pa'i rang gi
[\[9a.3\]]ngo bo rgod pa'i tha ma yin pa'i phyir ro/_/nyon mongs pa yang rnam pa gnyis te/_lus kyi rnam par shes pa drug gi 'dod chags la sogs pa dang /_yid kyis pa'i nga rgyal te/_de gnyis ka'i dbye ba bstan pa'i skabs bya ba yin te/_nyon mongs pa spangs na yang zhing nyid du
[\[9a.4\]]'gyur ro/_/ji ltar 'dod chags dang ldan pa dang 'dod chags dang bral ba zhes brjod par bya zhe na/_'dir mtshan nyid bstan pa'i phyir drug pa zhes bya ba la sogs pa smos so/_/rgyal po chen po rnam thos sras dga' ldan du song nas gzhal yas khang gi rtse mo na tshigs bcad
[\[9a.5\]]gcig bris pa mthong ste/_de'i don ma rtogs nas 'dab ma la bris te/_gnod sbyin hi ra zhes bya ba la byin nas/_'di'i don tshol cig ces byas so/_/des kyang cha byad sna tshogs kyis de dang der song zhing btsal ba las de'i don ma rnyed do/_/de'i don shes par bya ba'i phyir byang bu
[\[9a.6\]]de klu'i rgyal po e la'i 'dab la phyin no/_/ci tsam na cha byad mthun pas rgyal po'i khab tu bcom ldan 'das kyi spyan sngar phyin nas/_don gyi de nyid rnyed par gyur te 'di yang gsungs so/_/gzhan dag ni sems kun nas nyon mongs pas sems can rnams kun nas nyon mongs par
[\[9a.7\]]'gyur la/_sems rnam par byang ba'i rgyus ni rnam par dag par 'gyur ro zhes bya ba la sogs pa mdo las 'byung ba de las so zhes zer ro/_/drug pa zhes bya ba ni yid kyi rnam par shes pa ste/_drug par tshang ba nyid kyi phyir ro/_/drug pa de la bdag po zhes bya ba ni mthu che ba yin te/_rnam
[\[9b\]]
[\[9b.1\]]par rtog pa gsum dang ldan pa'i phyir dang /_zag pa med pa la sogs pa'i khyad par dang ldan pa'i phyir dang /_khams gsum du khyab pa'i phyir ro/_/rgyal po ni dbang bsgyur bas te/_des 'phangs pa'i phyir rnam par shes pa gzhan yin te/_rlung gis ljon shing bsgul ba'am de la
[\[9b.2\]]gnas pa'i phyir shing gi sdong po la yal ga la sogs pa bzhin no/_/chags par gyur na zhes bya ba ni 'dod chags la sogs pa'i skyon la 'jug par gyur na chags can yin par 'gyur ro zhes bya ba ni tshig gi lhag ma ste/_'dod chags dang ma bral ba dang /_zhe sdang dang ma bral ba
[\[9b.3\]]zhes bya ba la sogs pa'o/_/chags pa'i nyon mongs pa gang la yod pa de ni chags can te/_dri ma can zhes bya ba'i don to/_/'dir chags pa ni 'dod chags yin no zhes lung las 'byung ba'i phyir ro/_/ma chags gyur na chags ma yin/_/zhes bya ba ni 'dod chags la sogs
[\[9b.4\]]pa'i ming can chags pa gang la med pa de ni drug pa de nyid de/_de la de ltar gyur na ni des bdag nyid chags pa ma yin te/_'dod chags la sogs pa dang bral ba zhes bya ba'i don to/_/sems can gyi rgyud la chags pa can du gyur na nyes pa ci yod ce na/_chags pa byis
[\[9b.5\]]pa zhes brjod do zhes bya ba yin te/_'dod chags la sogs pa'i drug pas rgyud la dri ma can du byas pa'i sems can de ni byis pa zhes brjod do/_/ngan ngon dang gzhan gyi dbang du byas pa dang /_'khol ba zhes bya ba'i don te/_nyon mongs pa'i dbang du gyur pa'i phyir ro/_/
[\[9b.6\]]chags bral mkhas par shes par bya/_/zhes bya ba ni shugs kyis rtogs pa'i phyir ma bshad de/_de bas na 'dod chags dang bral zhing snying rje bas sems kho na dul bar bya ste/_de ltar byas na skyon med par 'gyur zhing bsod nams kyi zhing du 'gyur ro zhes ston pa yin no/_
[\[9b.7\]]drug pa des phal cher gang la gnas nas shin tu chags par 'gyur zhe na/_gzugs can dang lus can gyi dbang du byas pa'i phyir te/_khams gnyis na gzugs la brten te 'jug pa'i sems dang sems las byung ba yin no zhes grub pa'i mtha'o/_/lus can de
[\[10a\]]
[\[10a.1\]]nyid nges par brtag pa'i phyir/_/'dod chags zhe sdang zhes bya ba la sogs pa smos so/_/gzhan dag ni gnas brtan dga' bo yul mi'i bud med gzugs bzang ba mthong nas kun du chags par gyur pa las brtsams so zhes zer ro/_/gzhan dag
[\[10a.2\]]gi bcom ldan 'das nags tshal na bzhugs pa las nyan thos dag la shi ba'i ro dag ston cing lus dran pa nye bar gzhag pa ston par mdzad pa na lha zhig nye bar 'ongs te gsol pa/_lus ni ji ltar 'tshal bar bgyi/_/ra ba zhal zhal ji lta bu/_/bcom ldan 'dir ni
[\[10a.3\]]gang zhig gi_/rtag pa'i 'ching ba'i gnas gang lags/_/zhes zhus pa las 'di gsungs so zhes zer ro/_/grong khyer zhes bya ba ni chos la mngon par dga' bar mi rtogs pa'i phyir grong khyer nyid de/_sdang ba'i gzhi'i lus zhes bya ba'i don te/_/de dang 'dra
[\[10a.4\]]ba'i phyir dang /_/skabs yin pa'i phyir dang /_'og nas khyad par brjod pa'i phyir te/_du ba dang ldan pa mthong ba las me rtogs par byed pa de bzhin no/_/khyad par ji lta bu zhe na/_rus pa'i ra ba can zhes bya ba la sogs pa'o/_/'di la rus pa ni ra ba lta bu ste/_rus
[\[10a.5\]]pa'i rang bzhin gyi rtsig pa zhes bya ba'i don to/_/'di la sha dang khrag gis zhal zhal byas pa ni dper na shing dang so phag la sogs pa bkod la glegs bu la gzer bu dang thag pa la sogs pas bcings nas 'dag pa la sogs pas byugs pa ni grong khyer gyi grangs su 'gro ba de
[\[10a.6\]]bzhin du nang gi rus pa sum brgya drug cus bkod la/_rgyus pa la sogs pas bcings nas/_sha dang khrag gis byugs nas lus su 'gyur ro/_/'dir grong khyer du gang zhig dpyad par bya ste/_de smras pa/_gang du 'dod chags zhes bya ba la sogs pa ste/_
[\[10a.7\]]lus gang la rjes su chags pa'i kun du sbyor ba gnas pa'o/_/dang gi sgra ni ngo tsha med pa la sogs pa de'i 'khor yongs su bzung ba ste/_'dod chags kyi dri ma yin pa'i phyir ro/_zhe sdang dang zhes bya ba ni khong khro ba'i kun du sbyor ba'o/_/dang gi sgra ni de'i dri ma khro ba la
[\[10b\]]
[\[10b.1\]]sogs pa bzung ba yin no/_/nga rgyal dang zhes bya ba ni nga rgyal gyi kun tu sbyor ba ste/_dang gi sgra ni de dang rgyu mthun pa yang brjod pa yin no/_/'chab pa zhes bya ba ni nye ba'i nyon mongs pa'i dper brjod pa'o/_/sdig pa sbed pa dang phyi rol nas kun du byug par byed pa de ni 'chab pa ste/_
[\[10b.2\]]sred pa dang ma rig pa las byung ba ni 'chab pa'i mtshan nyid do/_/tshigs bcad snga ma'i rnam par shes pa yang 'dir sbyor bar bya ste/_de la brten pa'i dngos po brjod pa'i phyir te/_gnas med pa'i ni gnas pa med pa'o/_/dper na grong la rgyal po dang /_blon po dang /_bya pri ta ka
[\[10b.3\]]dang /_mdun na 'don dang /_thub pa rnams kyis gnas par bya ba de bzhin du 'dir rnam par shes pa dang /_'dod chags dang /_zhe sdang dang /_nga rgyal dang /_'chab pa la sogs pa brjod par bya'o/_/gnas pa ni 'jug pa'o/_/lus kyi grong khyer 'di ga las byung ba dang /_
[\[10b.4\]]ji ltar 'dir gang gi 'ching bar 'gyur ba dang /_gang gis 'di spang ba yin zhes bstan pa'i phyir/_rgyu yi kun nas bslang ba zhes bya ba la sogs pa smos so/_/ut+pa la'i mdog can gzugs shin tu mdzes pa las 'dod chags kyis gzhan gyi dbang du byas pa'i
[\[10b.5\]]grong khyer chen po drug tu smad 'tshong ma byas so/_/de nas rab tu byung zhing dgra bcom pa'i 'bras bu thob par gyur te/_de'i dbang du mdzad nas 'di gsungs so/_/rgyu yi rab tu byung zhes bya ba ni skyed pa dang rgyu dang byed pa ste/_de dag las rab tu byung ba yin pas rab byung ste kun
[\[10b.6\]]'byung gi tshogs pa ste/_de skyed par byed pa yod pa dang de las 'bras bu 'byung ste/_gang gi phyir rkyen gcig las skyes pa ni gang yang med do/_/de bas na kun 'byung gi bden par gyur pas so/_kun nas bslang ba zhes bya ba ni kun nas skyes pa'o/_/lus kyi
[\[10b.7\]]gnas skabs yin pa'i phyir te/_sdug bsngal gyi bden pa zhes bya ba'i don to/_/de ma mthong na zhes bya ba ni lus de ji lta ba bzhin ma shes pa ste/_'jig rten 'di na skye ba dang 'jig pa'o/_/gang la las 'di ma shes pa ni ma rig pa des so/_/de zhes bya ba ni mi gtsang
[\[11a\]]
[\[11a.1\]]bar gyur pa'i lus de'o/_/'ching bar 'gyur zhes bya ba ni lhag par zhen pas gzhan gyi dbang du byas pa'i phyir mi gtsang ba la phag bzhin te/_'jig rten pa dag ni mi shes pas bsgribs pa yin no zhes pa'i tshig gis so/_/de dag rtogs na chu bo rnams
[\[11a.2\]]ni rab tu spong /_/zhes bya ba la/_de dag la ni lus de dag ste zag pa med pa'i shes pas ji lta ba bzhin du mthong na chu bo rnam pa bzhi yongs su spong ba yin no/_/'dis ni lam dang 'gog pa'i bden pa bstan te/_rtogs pa dang rab tu spangs pa zhes bstan pas so/_/rtogs pa
[\[11a.3\]]kho nas chu bo rnams spangs pa yin no zhes bstan pa ga las she na/_phyi rol pa la chags pa de dag spong ba med/_/ces bya ba yin te/_mu stegs can rnams la ni thar pa'i gegs su gyur pa chu bo'i ming can chags pa spong ba med de/_'jig rten las 'das pa'i ye shes med
[\[11a.4\]]pa'i phyir ro/_/chos 'di pa dag ni 'phags pa'i bden pa bzhi rtogs pas phra rgyas thams cad spangs pa yin no/_/ji ltar nges par bya zhing ga las she na/_phyi rol pa las chags pa de dag spong ba med/_/ces bya ba smos te/_'khor ba la lhag par zhen cing bdag med
[\[11a.5\]]pa la mos pas chad pas 'jigs pa yin pa'i phyir spong bar byed pa yin na thar pa lta ga la yod/_sil bu'i tshoms te bcu drug pa'i rnam par 'grel pa rdzogs so//_//sil bu bstan pa las byung ba'i g.yeng bas kun nas bslang ba'i rdul la chu dang 'dra ba'i
[\[11a.6\]]brtson 'grus dang ldan pa'i dbang po la sogs pa'i khyad par yongs su bzung zhing rjes su mthun pas zhi ba'i thabs bstan pa'i phyir/_de'i 'og tu chu'i tshoms brjod par bya ste/_de nyid bstan pa'i phyir/_de dag khyim la zhes bya ba smos so/_/yang na rab tu 'byung ba ni g.yeng ba
[\[11a.7\]]thams cad spong bar byed pa yin te/_/des na de nyid bstan pa'i phyir de dag khyim spangs pa zhes bya ba yin no/_/yang na phyi rol pa la chags pa de dag spong ba med de/_rtogs pa med pa'i phyir ro zhes bstan pa la/_ci'i phyir de dag mngon par rtogs pa med ce na/_smras
[\[11b\]]
[\[11b.1\]]pa rab tu 'byung ba med pa'i phyir te/_de la ma zhugs par ni spong ba ma yin te/_rab tu byung ba ni 'khor ba la zhen pa med pa'i phyir dang /_yongs su gtong ba'i bsam pa'i rang bzhin yin pa'i phyir ro/_/des na nyon mongs pa spangs pa ni rab tu byung ba la rag las pa yin no zhes bstan
[\[11b.2\]]pa'i phyir/_de dag khyim spangs zhes bya ba la sogs pa smos so/_/rgyal po'i khab u dum bA ri ka na bram ze n+ya gro d+ha zhes bya ba pad+ma chen po'i mchod sbyin byed pa chos kyi nang na grong bcu drug dang /_bran gyi grong sum cu dang glang dor stong du gcig gis ma tshang ba dang /_dbyig bye ba
[\[11b.3\]]drug cu dang /_nas dang gser bang chung brgyad cu yod pa de'i bu 'od srungs chen po chung ma blang ba la 'dzud par byed do/_/des kyang pha'i ngag gcog par ma nus te/_smras pa/_gal te 'dzam bu chu bo'i gser gyi gzugs zil gyis gnon pa mtshan phun sum tshogs pa'i bu
[\[11b.4\]]mo yod na ni blang ngo zhes byas so/_ji tsam na yul ma ga d+hA nas ser skya bzang mo zhes bya ba blangs na/_de spangs nas rab tu byung nas dgra bcom pa'i 'bras bu thob po/_de'i dbang du mdzad nas tshigs su bcad pa gnyis gsungs so/_/'bad pa yis zhes bya ba ni dge
[\[11b.5\]]ba bya ba dag la mngon par brtson par byed pa'o/_/sbyor ba phun sum tshogs pa bstan nas/_bsam pa phun sum tshogs pa bstan pa'i phyir/_dran ldan zhes bya ba smos te/_gal te gang gi phyir dran pa nyams na ni bag med pas dran pa nyams par 'gyur la/_dran pa nye
[\[11b.6\]]bar gzhag pa la ni ma yin te/_dran pas sgo bsrungs par gyur na mi dge ba rnams spong bar 'gyur ro zhes mdo las gsungs so/_/de dag khyim la mi dga' bar/_/zhes bya ba la khyim ni 'jug par bya ba'i khang pa ste/_de la mngon par mi dga' ba rnyed pa ni dran pa dang
[\[11b.7\]]brtson 'grus khyad par can dang ldan pa'i phyir te/_khyim na ni g.yeng ba dang bya ba ngan pas g.yeng bar byed pa'i phyir ro/_/gang yang de ltar gyur na ni de dag rab tu byung ba yongs su bzung bas khyim gyi gnas yongs su spong ngo /_/de spangs pas dus gzhan zhig na dran pa dang
[\[12a\]]
[\[12a.1\]]brtson 'grus dang ldan par gyur pas lam bsgoms te/_khams gsum gyi nyon mongs pa'i rang bzhin gyi chu bo spong ba yin te/_'dir dper brjod pa ni ngang pa ltar zhes bya ba ste/_dper na ngang pas mtsho ngan pa spangs pa zhes bya ba smos pa la char chus
[\[12a.2\]]rnyog pa'i chu spong bar byed pa de bzhin du'o/_/yang na mtsho ngan zhes bya ba ni chu chung ba ste/_mtshe'u dang /_rdzing bu dang /_chu bran thams cad la 'dod do/_/de ltar chu bo spang ba la 'bad pas ni don dam par mya ngan las 'das pa'i grong khyer du 'jug pa yin no zhes bstan pa'i
[\[12a.3\]]phyir/_brtan pa 'jig rten zhes bya ba la sogs pa smos te/_nyi ma'i lam nas ngang pa ltar/_/zhes bya ba la gang gi phyir nyi ma ni [(]namakha'i [,]nam mkha'i [)]ngos kyi lam la 'gro ba'i phyir ro/_/de la 'dis ni lha rnams kyi rab tu rgyu ba'i gnas bstan nas 'og dang thad kar rab tu rgyu ba yang
[\[12a.4\]]bstan pa'i phyir/_rdzu 'phrul gyis ni mkha' la 'gro/_/zhes bya ba yin te/_dper na ngang pa ni [(]namakha' [,]nam mkha' [)]la rang gi gshog pa'i mthus 'phur bar byed pa de bzhin du/_bdag nyid chen po rnams kyang zang zing la yid chags shing dga' ba med par chu bo las rgal ba yin te/_
[\[12a.5\]]gang du nam mkha' la nyi ma'i dkyil 'khor 'gro ba de ltar yang gzhan gyi don bskyed pa'i phyir kun du 'gro ba yin no/_/de yang ji ltar ngan song la sogs par zhes bya ba'i don te/_gdul bya'i skye bo la phan pa bskyed pa'i phyir ro/_/des na gdul bya'i don byas nas dug gi snod
[\[12a.6\]]bzhin du lus spong ba yin no/_/'jig rten nges byung nas zhes bya ba ni 'khor bar ldog pa med par 'gro ba'o/_/brtan pa ni bdag med pa rtogs pas chad pas mi 'jigs pa'i phyir ro/_/so so'i skye bo thos pa dang ldan pa la yongs su rtogs pa kha cig kyang chad pas mi 'jigs
[\[12a.7\]]pa yod na/_ci de yang nges par 'byung ba yin nam zhe na/_bdud kyi sde rnams rab bcom ste/_/zhes bya ba smos te/_nyon mongs pa'i tshogs de bzhin nyid ji lta ba bzhin du shes pas spangs pa yin no/_/nyon mongs pa'i stobs bcom pas brtan pa nyid nges par 'byung ba yin gyi gzhan ma
[\[12b\]]
[\[12b.1\]]yin no/_/gang yang khyim la bag med par 'dug pa de dag gi nyes dmigs bstan pa'i phyir smras pa/_tshangs par spyod pa ma spyad cing /_/zhes bya ba la sogs pa'o/_/bcom ldan 'das mnyan yod du bsod snyoms la rgyu zhing gshegs pa dang /_phyi bzhin 'brang ba'i dge sbyong
[\[12b.2\]]tshe dang ldan pa kun dga' bos khyo shug cig rgas shing 'khogs pa nas gzer ba ba lang gi sna ltar yo ba zhig mthong ngo /_/gzhan zhig na phyag dar gyi phung po na 'dug cing chu skyar rgan po khyo shug bzhin du sems khong du chud pa de lta bu dag kyang gzigs te/_kun dga' bo la
[\[12b.3\]]bka' stsal pa/_gal te khyo shug 'dis na tshod dang po la longs spyod phun sum tshogs pa bsdus shing bstsags par byas na ni dga' ba 'thob pa 'di ni gnas yin te/_gang gi phyir 'dis ni khyim gyi mchog nyid byed par 'gyur ro/_/gal te rab tu byung na ni dgra
[\[12b.4\]]bcom pa'i 'bras bu mngon sum du byed par 'gyur ro/_/de bzhin du khyim gnyis pas ni phyir mi 'ong ba'i 'bras bu'o/_/khyim gsum pas ni rgyun du zhugs pa'i 'bras bu'o zhes pa ste/_des na tshigs su bcad pa gnyis gsungs so/_/tshangs par spyod pa ma spyad
[\[12b.5\]]cing /_/zhes bya ba ni lam gyi tshogs ma bsrungs pa'am/_rab tu byung zhing lam ma bsgoms pa'o/_/gzhon nur nor ni ma rnyed pa/_/zhes bya ba ni dbyig la sogs pa'i nor ma bstsags pa ste/_na tshod dang po la ni bya ba thams cad la nan tan bya bar bzod pa yin no/_/
[\[12b.6\]]de'i phyir lang tsho la gnas pa ni thams cad la nus pa nyid de/_de bas na 'jug pa dang ldog pa'i bya ba rnams la rab tu 'bad par bya ba nyid do/_/de ma byas na ni rgan sems bzhin du 'gyur zhes bya ba smos te sems mya ngan dang yid mi bde bas gdung bar byed pa ste/_sems
[\[12b.7\]]kyi gdung ba nyams su myong bar 'gyur ro zhes bya ba'i don to/_/chu skyar rgan po zhes bya ba ni rga bas 'khogs par byas pa'i bya gar chu skyar lta bu ste/_krung krung zhes zer ba'i phyir khrung khrung zhes bya ba ni nges pa'i tshig go/_/gang du sems par byed ce na/_nya nyung ngogs
[\[13a\]]
[\[13a.1\]]dag na zhes bya ba smos te/_gang na nya nyung ba'i mtsho ngan pa nyid na ste/_shin tu chung ba'i mtsho dang rdzing bu la sogs pa na 'dam dang chu ba la sogs pas rnyog pa'i phyir dang /_chu yang skam du nye zhing zad pa'i phyir ngan pa'o/_/nyal bar 'gyur zhes
[\[13a.2\]]bya ba ni gnyid log pa lta bur rmongs pas 'dug pa ste/_rkang lag rnams zhigs shing lhod par gyur pa'i phyir ro/_/lus bskums nas ni zhes bya ba ni rtsa ba bad ces bya ba'i sgras gzhu drangs pa bzhin du 'khums pa'i lus gang la yod pa de ni de nyid do/_/nas ni zhes bya ba'i sgra ni
[\[13a.3\]]yang gi don te/_sems khong du chud pa gcig pur yang ma zad de/_lus kyang bskums te brang gi thad kar pus mo'i lha nga bkug cing yan lag rnams bsdus nas nyal bar byed do/_/sngon chad byas pa zhes dran zhing zhes bya ba ni sngon rtse ba dang dgod pa la sogs pa dang /_gzugs
[\[13a.4\]]bzang ba la sogs pa rgyun du myong ba dang bral bas de dag thams cad la re ba med pa'o/_/sdig pa chung dus ni gnod par mi byed de/_dper na rdul phra mo'i yul gcig la ni dbang po'i bye brag shes pa skye bar mi nus te/_de bas na tshangs par spyod pas ci zhig bya zhes pa la/_de'i
[\[13a.5\]]phyir smras pa/_sdig pa chung byas bdag nyid kyi/_/zhes bya ba la sogs pa yin no/_/rgyal po'i khab na khyim bdag cig nyes par spyod pa cung zad cung zad tsam byed de/_chung ngu spyad pa tsam gyis ni gnod par mi 'gyur ro snyam sems par byed do/_/gzhan zhig ni cung zad
[\[13a.6\]]cung zad legs par spyod pa nus kyang mi byed de/_gang gi phyir skar khung gi bu ga las 'byung ba'i rdul dag gis ni ra ba byed par mi rung ngo zhes sems pa las de gnyis las brtsams te tshigs su bcad pa gnyis gsungs so/_/chung byas ma sems shig ces bya ba ni cung
[\[13a.7\]]zad cung zad du ma rtog shig pa'o/_/sdig pa ni ngan par spyod pa'o/_/nges par gzung ba ni drug pa ste/_sdig pa'i nang nas cung zad kyang me bzhin du gdung bar byed pa dang /_kha zas dug dang 'dra ba bzhin du gsod par byed pa'i phyir ro/_/cung zad kyang sdig pa ma yin no
[\[13b\]]
[\[13b.1\]]zhes brtag par mi bya'o zhes bstan pa'i phyir/_phyi bzhin mi 'ong ma sems shig_/ces bya ba yin te/_sdig pa spyad pa 'di ni chung ba yin pas bdag 'jig rten pha rol du 'gro ba na rjes su 'ong ba ma yin zhing gdung bar byed pa ma yin no zhes gang zhig rtog na de ltar shes par
[\[13b.2\]]mi bya'o/_/ci'i phyir zhe na/_'di la nyung ngu'i dngos po rgyun mi 'chad par bstsags pa ste/_dpe bstan pa'i phyir/_chu yi thigs pa lhung ba yis/_/zhes bya ba smos te/_dper na rgyun du chu'i thigs pa 'bab pa de ni bum pa chen po yang khengs par 'gyur
[\[13b.3\]]ba de bzhin du ste/_bum pa chen po'i tshad shin tu che ba'i chu'i snod do/_/sdig pas byis pa gang bar 'gyur/_/zhes bya ba ni ngan par spyod pa spyad pas byis pas nye bar bstsags pa ste/_bum pa chus yongs su gang ba bzhin no/_/ji ltar nyung ngus byis pa yongs su gang bar
[\[13b.4\]]'gyur zhe na/_cung zad cung zad ces bya ba ste byis pas cung zad cung zad nye bar bstsags pas yongs su 'phel bar 'gyur te/_grog mkhar gyi phung po bzhin no/_/dge ba ni legs par spyod pa ste/_bde ba'i rgyu zhes bya ba'i don to/_/brtan pa ni mkhas pa'o/_sdig
[\[13b.5\]]pa dang bsod nams spang ba dang len pa la sred pa spang ba'i rgyu nyid du bstan pa'i phyir smras pa/_'di ltar kun na chu yod pas/_/zhes bya ba la sogs pa'o/_/kun dga' bos bcom ldan 'das la btsun pa bcom ldan 'das gzigs su gsol/_/yul be+e ra t+ya na bram
[\[13b.6\]]ze zhig khron pa nas chu 'byin cing kun dga' ra ba na chu blugs par 'dod do zhes gsol to/_/des kyang bcom ldan 'das gshegs pa mthong ste/_bsams pa gal te kun dga' ra ba 'dir byon na ni lan du mar chu 'thungs te 'di zad par 'gyur ro snyam nas des sgo
[\[13b.7\]]bcad cing zo chun yang sbas te 'dug pa dang /_bcom ldan 'das kyis rdzu 'phrul gyis kun dga' ra ba de'i nang du gshegs te/_khron pa de la ltos pa med pa'i tshul du kun dga' ra ba chus bkang ba dang /_bram ze de mngon par dad de bcom ldan 'das 'dir gshegs
[\[14a\]]
[\[14a.1\]]su gsol/_/zo ba dang chun po 'di bzhes la ci bder chab la longs spyad du gsol zhes zhus pa dang /_de'i dbang du mdzad nas tshigs su bcad pa 'di gsungs te/_de yang rab tu byung nas dgra bcom par gyur to/_/khron pa'i chu lta ci zhig dgos/_/zhes
[\[14a.2\]]bya ba ni khron pas bya ba ma yin pa nyid kyis so/_/gang gi phyir chu btung bar bya ba de ni khron pa ste/_mtsho dang rdzing bu la sogs pa'o/_/nam zhig ce na/_'di ltar kun na chu yod pas/_/zhes bya ba yin te/_gal te kun nas chu nyon mongs pa med par rnyed pa yod na dka' bas gdon
[\[14a.3\]]dgos pas khron pa'i chu des ni skom par gyur kyang dgos pa med na/_skom pa dang bral ba la sogs pa lta smos kyang ci dgos/_brjod pa ni 'di yin te/_dper na thams cad na chu yod cing sus kyang dgag pa med la/_rnyed sla bar gyur pa la ni khron pa'i chus skom yang mi dgos
[\[14a.4\]]pa nyid yin na/_sred pa rtsa nas bcad pa lta smos kyang ci dgos te/_gang gi don du ci zhig tshol bar byed ces pa'o/_/gang gi phyir skom pa yod na ni chu tshol bar byed kyi/_de med na ni de yang med pa'i phyir te/_gang rnal 'byor pa 'jig rten las 'das pa'i lam bsgoms
[\[14a.5\]]pas sred pa'i 'dod chags kyi rtsa ba ma rig pa'am tshor ba 'thob pa/_'jig rten 'dir drungs nas phyung zhing spangs la gzhi yongs su spangs shing bsal bas nga lta bu ni thams cad kyi don du chu la sogs pa tshol bas rjes su gnas pa yin gyi gzhan du ma yin no/_/khyed sred
[\[14a.6\]]pa dang bcas pa ni khron pa dang /_kun dga' ra ba la sogs pa dgos pa yin gyi/_sred pa dang bral ba dang mi 'dra'o zhes bya ba'i don to/_/srid pa la spyod pa ni bya ba ma yin pa thams cad la 'jug pa ste/_de bas na de las bzlog par bya ba'i phyir 'di gsungs so/_/
[\[14a.7\]]sred pa spangs pas ni chu bo bzhi las rgal te/_srid pa'i rgya mtsho las rgal ba yin no zhes bstan pa'i phyir/_gang zhig rags brtsigs zhes bya ba la sogs pa smos so/_/grong khyer pa tra le pu tra na bar sha ka ra zhes bya ba ma ga d+hA'i blon po zhig gis sangs rgyas
[\[14b\]]
[\[14b.1\]]bcom ldan 'das 'khor dang bcas pa spyan drangs nas bshos nye bar longs spyad nas yon phul lo/_/bcom ldan 'das dge slong gi tshogs kyis yongs su bskor zhing grong khyer gyi lho phyogs kyi sgo nas slar gshegs te/_dus der byas pa'i rags brtsigs pas
[\[14b.2\]]mtsho ngan pa las rgal zhing gang gA'i yang tshu rol gyi ngogs nas rdzu 'phrul gyis pha rol du gshegs te bzhugs par gyur to/_/dge slong dag las kha cig ni gru dang gzings dang shing shal ma li'i spang leb la sogs pa la brten nas rgal bar gyur te/_ci tsam na
[\[14b.3\]]tshigs su bcad pa gnyis gsungs so/_/gang zhig rgal 'dod ces bya ba ni de'i tshe rgal bar chas pa'i skye bo'o/_/gang zhig ce na/_rgya mtsho zhes bya ba ste/_chu chen no/_/rgya mtshor 'gro ba'i 'bab chu ste/_gang gA zhes bya ba'i don to/_/rags brtsigs zhes bya
[\[14b.4\]]ba ni chu lon la sogs pa'i tshul gyis zam pa la brten nas mtsho ngan spangs pa ni rgal ba ste/_rdzing bu dang ke d+ha ra la sogs pa chus khyab pa'i phyogs so/_/de nas ci zhig byed pa yin zhe na/_gzings ni bcas nas kyang zhes bya ba smos te/_rtswa dang yal ga dang
[\[14b.5\]]lo ma la sogs pa'i tshogs chu'i gzings 'god pa'am/_gru la sogs pa la brten pa'o/_/skye bo zhes bya ba ni gang gA rgal bar 'dod pa'o/_/des gru la sogs pa yongs su blangs te/_kha cig rgal bar byed ces bya ba nye bar rgal ba ste/_chu bo'i pha rol gyi
[\[14b.6\]]'gram du phyin pa'o/_/de gang dag yin zhe na/_skye bo mkhas pa zhes bya ba yin te/_mkhas shing rtogs pa'o/_/sdod pa med par byed pa'i phyir dang po rgal ba ste/_skye bo mkhas pa rnams kyis 'dren pa ni bcom ldan 'das yin no zhes bstan pa'i phyir/_
[\[14b.7\]]rgal nas sangs rgyas bcom ldan 'das/_/zhes bya ba smos te/_'dis ni go rims bzhin du spangs pa dang /_ye shes phun sum tshogs pa bstan te/_bag chags dang bcas pa'i nyon mongs pa spangs pa'i phyir dang /_chos thams cad las rnam pa thams cad
[\[15a\]]
[\[15a.1\]]du sangs rgyas pa'i phyir te/_de yang thams cad kyi dang por rgal ba'o/_/bram ze zhes bya ba ni rgyun du yid phyi rol du byas pa ste/_don dam par ni thub pa mchog la brjod do/_/skam sar gnas par mdzad ces bya ba ni gang gA'i 'gram du
[\[15a.2\]]bzhugs pa'o/_/de la dge slong khrus byed cing /_/zhes bya ba ni dge slong dag pha rol gyi 'gram du lus la chus yongs su 'khru ba'o/_/nyan thos rnams kyis gzings kyang bcas/_/zhes bya ba ni gang dag da dung ma rgal ba ste/_phyis 'ongs pa'i dge slong dag gzings yongs
[\[15a.3\]]su 'dzin par byed do/_/de ltar re zhig tshigs bcad kyi sgra ji bzhin gyi don bstan nas/_de bzhin du 'dir yang don bshad par bya ste/_gang zhig rgal 'dod pa zhes bya ba ni spong par 'dod pa'o/_/rgya mtsho'i chu bo ni 'khor ba'i skye ba 'grub pa'i nyon mongs pa'i chu bo'o/_/
[\[15a.4\]]spong bar 'dod pa 'dis ni thar pa'i cha la sogs pa'i tshogs bstan te/_gang gi phyir 'di ma yin par ni de bzhin nyid shes pa skye bar mi 'gyur ro/_/rags brtsigs zhes bya ba ni mthong ba'i lam mngon du byas pas so/_/spangs pa ni bstsal ba ste/_mthong bas spang
[\[15a.5\]]bar bya ba'i nyon mongs pa'o/_/skye bos gzings ni bcas nas kyang /_/zhes bya ba ni gang de ltar mthong ba'i lam mngon du byas pa de nyid kyis bsgom pa'i lam la rab tu 'jog par byed pa yin te/_des phra rgyas spong bar byed pa'i phyir ro/_/lam gnyis kyis kyang kun
[\[15a.6\]]du sbyor ba rim gnyis spangs pa'i phyir rgal bar byed pa yin no/_/mkhas pa ni 'phags pa'i gang zag go/_/ma rgal ba rnams kyis 'dren par bstan pa'i phyir brgal nas sangs rgyas bcom ldan 'das zhes bya ba smos te/_rang nyid byung bar bstan to/_/skam sar
[\[15a.7\]]gnas par mdzad ces bya ba ni phung po lhag ma dang bcas pa'i mya ngan las 'das pa bstan te/_pha rol gyi 'gram na phung po lhag ma dang bcas pa'i mya ngan las 'das pa'i dbyings de'i tshig bla dgas so zhes mdo las gsungs pa'i phyir ro/_/gnas par mdzad
[\[15b\]]
[\[15b.1\]]ces bya ba ni thugs rje chen po mtshon pa yin te/_gang gi phyir de med par ni bcom ldan 'das skad cig kyang srid pa na gnas par mi mdzad do/_/de la dge slong khrus byed cing /_/zhes bya ba la sogs pas ni khams gsum las 'dod chags dang bral ba rnams sems can gyi
[\[15b.2\]]don du bzhugs shing mthong ba'i chos la bde bar gnas pa bstan to/_/gzings kyang bcas zhes bya ba ni nges par 'byed pa'i cha dang mthun pa la gnas pas mthong ba'i lam la sogs pa mngon sum du byed pa ste/_de la 'dis ni zhugs pa rnams kyi mtshon pa yin no/_/des
[\[15b.3\]]na yang zhugs pa bzhi dang 'bras bu bzhi la gnas pa'i dge slong 'di ni sbyin gnas yin te/_rig pa dang rkang par ldan pa yin pas bar sha ka ra pa tra le pu tra na na gnas pa'i bram ze dang /_khyim bdag rnams khyad par gyi zhing la phul ba 'dis ni bsod nams dpag tu
[\[15b.4\]]med pa skyed par 'gyur ro zhes so/_/slob pa dang mi slob pa thob pa dag ji skad bstan pas bdag nyid gdul bar bya'o zhes bstan pa'i phyir ro/_/btso blag mkhan dag ces bya ba la sogs pa smos so/_/tshe dang ldan pa shA ri'i bu'i sbyin bdag khyim bdag dpa'
[\[15b.5\]]bo zhes bya ba de'i bu skyes ma thag rkang pa'i phyogs su lha'i pad+ma rab tu byung bar gyur te/_de der 'dug nas tshigs bcad smras pa/_sangs rgyas lta bu'i zhing med cing /_/sbyin pa lta bu'i grogs med de/_/gang phyir bdag 'dra'i dbul ba yang /_/'di ltar phyug por
[\[15b.6\]]byas gyur to/_/zhes so/_/mtshan ma brgya dang /_me tog gi char yang byung ngo /_/de'i pha la gtam snyan skyel ba'i mi byung ste/_de la lan gsum gyi bar du kha rin po ches bkang ngo /_/khye'u de yang mkhas pa zhes bya bar ming du btags te/_rgyal pos kyang grong
[\[15b.7\]]gi rnam pa bgo bsha' byas so/_/mu ge byung ste/_bcom ldan 'das kyis de bos nas der 'gro bar zhugs pa dang /_lam gyi bar du slong mo pa dag gis bslangs so/_/des kyang klu dag las nor bslangs te de dag la byin no/_/de nas bram ze'i khye'u de dag mngon
[\[16a\]]
[\[16a.1\]]par dang nas de dang lhan cig bcom ldan 'das kyi spyan sngar phyin te/_de dag gis dgra bcom pa'i 'bras bu thob par gyur to/_/'di ltar ji tsam na de 'phags pa shA ri'i bus rab tu phyung ste/_sems gdul par bya'o zhes kyang bstan to/_/
[\[16a.2\]]de yang mkhan po dang lhan cig bsod snyoms su 'gro ba'i lam gyi bar na chu chun zhig mthong ste/_mkhan po la 'di gang dag lags zhes smras pa dang /_'di dag ni chu blangs nas rang nyid kyi zhing la khyer te ji ltar 'dod pa bzhin du las byed do/_/ci chu la sems med pa yang
[\[16a.3\]]gzhan gyis khyer ba yin nam/_de bzhin te/_sems med kyang khyer nas las byed pa yin/_gang gi phyir bdag cag sems dang bcas pas bdag nyid kyi sems gdul bar mi bya zhes so/_/yang mda' mkhan dag mthong ba mda' me la sro bar byed cing mig gi zur
[\[16a.4\]]gyis rtse mor bltas te drang por byed do/_/mda' sems med pa yang drang por byed na/_bdag cag sems dang bcas pa ci'i phyir bdag gi sems dbang du mi byed ces so/_/yang mthon po ni 'jog pa la sogs pas shing sbyong bar byed pa mthong ste 'di dag ni shing la
[\[16a.5\]]sogs pa bzhogs nas srog shing la sogs pas 'khor lo byed pa yin no/_/des bsams pa sems med pa'i shing las kyang 'khor lo byed pa yin na/_bdag cag sems dang bcas pa ci'i phyir bdag gi chos kyi 'khor lo mi byed ces nas/_ji tsam na mkhan po'i
[\[16a.6\]]lhung bzed blangs te/_slar log nas gnas su song ste/_sems dul bar bya ba de bsgrubs pas dgra bcom par gyur te/_bcom ldan 'das kyis de las bsams nas tshigs su bcad pa 'di gsungs so/_/chus 'khru zhing zhes bya ba ni chus zhing 'jam par byed
[\[16a.7\]]cing skyed pa ste/_ni dzir zhes bya ba'i sgra las gtsang ba dang /_skyed pa yin no/_/'dir btso blag mkhan zhes mi bya ste/_chu chun zhes zer bas chu chun ni chu 'dren pa ste zhing pa'o/_/gzhan dag ni btso blag mkhan zhes zer te/_bul tog gi chu la sogs pas gos
[\[16b\]]
[\[16b.1\]]la sogs pa 'khru zhing dag pa dang dri ma med par byed pa'o/_/mda' mkhan zhes bya ba ni gang la 'dam bu la sogs pa'i mda'i bzo byed pa'o/_/mes ni srong ba dang zhes bya ba ni mda' bsros nas drang por byed pa'o/_/shing mkhan shing la 'jog sbyong ltar/_/zhes bya ba ni
[\[16b.2\]]shing kun du 'jog par byed pa'o/_/mkhas pas bdag nyid gdul bar bya/_/zhes bya ba ni bdag la phan par 'dod pas rang nyid kyi sems gdul bar bya'o/_/bdag nyid gdul ba la ni dam pa'i chos mnyan pa thabs yin no zhes bstan pa'i phyir/_ji ltar mtsho chen zhes
[\[16b.3\]]bya ba la sogs pa smos so/_/bcom ldan 'das u dum bA ra'i nags na bzhugs te/_de na mtsho chen po ma dros pa la gzigs nas gtsug phud lnga pa'i bdag po las brtsams te 'di gsungs so/_/gzhan dag ni ka ni ma tri ka zhes bya ba dam pa'i chos mnyan pa la
[\[16b.4\]]rgyab kyis phyogs pa las brtsams so zhes zer ro/_/mtsho zhes bya ba ni tshim par byed pa ste/_tshad pas gdungs pa'i skom pa la sogs pa'i dbang du byas pa ste/_mtsho chen po'o/_/ji ltar zhes bya ba ni gang ltar ro/_/mtsho chen po de ji lta bu yin zhe na/_/
[\[16b.5\]]zab mo dag ces bya ba la sogs pa smos te/_gting dpag dka' ba'o/_/rab tu rnam dang ni shin du gtsang ba'o/_/rnyog pa med pa'i ni 'dam dang chu bal la sogs pa'i skyon dang bral ba'o/_/ltar zhes bya ba ni de bzhin no/_/'di na chos ni nyan par byed/_
[\[16b.6\]]ces bya ba ni bstan pa'i chos kun du nyan par byed cing khong du chud par byed de/_de'i phyir 'di la chos ni rtogs par dka' ba yin te/_shA ri'i bu la sogs pas kyang de'i de bzhin nyid mi rtogs pa'i phyir ro/_/rab tu rnam par dang bas ni tsi ri ka la sogs pas
[\[16b.7\]]ma byang yang de rtogs pa'i phyir ro/_/rnyog pa med pa ni 'dod pa la sogs pa'i chu bal dang 'dam gyi dri ma dang bral ba'i phyir ro/_/rab dang zhes bya ba ni dam pa'i chos mnyan pa la sems dang ba chen pos bsgrub par bya ba yin te/_dad pa tshang ba la ni yongs su
[\[17a\]]
[\[17a.1\]]rdzogs par brjod par bya'o zhes bya ba'i tshig gis te/_des kyang sems dul ba'i phyir ro/_/mkhas pa ni khyad par shes pa'o/_/ji skad du yon tan gyi mtsho chen po la bltas na sems yongs su gdung ba dad pa dang rab tu dang ba skyed
[\[17a.2\]]par byed de de bzhin du chos thos na sems dul bas mkhas pa dang bar 'gyur zhing zang zing med pa thob par 'gyur ro/_chos mnyan pas sems dul bar byas pa'i phan yon bstan pa'i phyir smras pa/_nam mkha' lta bur chags med cing /_/zhes bya ba la sogs
[\[17a.3\]]pa'o/_/lha sbyin gyis 'bad pa chen pos dge slong mang po dbang du byas shing tshe dang ldan pa shA ri'i bu ni ma yin te/_de las brtsams nas tshigs su bcad pa 'di gsungs so/_/gzhan dag ni 'od srungs chen po 'dod pa chung ba la sogs pa'i yon tan brjod pa ste/_nam mkha'
[\[17a.4\]]dang sgo them dang mtshe'u la sogs pa'i dpe ste/_de la 'di gsungs so zhes zer ro/_/nam mkha' dang mnyam zhing mtshungs pa ste/_rjes su chags pa dang khong khro ba spangs pa'i phyir ro/_/chags med cing zhes bya ba ni rjes su zhen pa med pa dang /_shin tu ma gos pa ste/_
[\[17a.5\]]'jig rten gyi chos brgyad kyis zhes bya ba'i don to/_/dper na nam mkha' ni mi gtsang ba dang gtsang bas kyang mi gos pa de bzhin du nyon mongs pa dang bral ba rnams kyang phan 'dogs pa dang gnod pa byed pa gnyis kyis ste'u dang tsan+dan gyi brtag pa lta bu'i phyir ro/_/
[\[17a.6\]]gzhan dgra bo dag la yang bdag dul ba dag ni khon du 'dzin par mi byed do zhes bstan nas dus der 'gyur ba med par bstan pa/_sgo them lta bur g.yo ba med/_/ces bya ba yin te/_grong gi sgo'i nang du gzhug pa'i 'khor gtan gang la brten pas ni sgo sran thub pa
[\[17a.7\]]yin te/_de khye'u la sogs pa dag gis bong ba la sogs pa bsnun na yang g.yo ba med cing rang gi bya ba yang mi 'dod do/_/de bzhin du bdag gzhan la brnyas pa thob kyang bdag dang gzhan gyi don gtong bar mi byed pa'o/_/sgo them lta bur zhes bya ba ni 'dra ba gang
[\[17b\]]
[\[17b.1\]]yin pa de ni de'o/_/g.yo ba med pa ni 'gyur ba med pa'o/_/mkhas pa 'khor ba la mi dga'/_/zhes bya ba la 'dir dper bstan pa mtsho lta bur zhes bya ba ste/_mtshe'u lta bur ro/_/ji lta bu zhe na/_rnyog pa can zhes bya ba smos te/_'dam dang chu bal la sogs pa'i dri ma
[\[17b.2\]]yang dag par skyes pa'o/_/yang na chu skam pa la ni ngang pa yang dga' ba ma yin la/_lus tsha bas gdungs pa dag kyang khrus bya ba'i phyir de la 'jug par mi byed pa de bzhin du 'khor ba la mkhas pa de yang dga' ba ma yin te/_gnod pa du mas ma rung bar byas pa'i phyir blo dang
[\[17b.3\]]ldan pa dag ni 'khor ba la dga' ba mi skyed do/_/chu'i tshoms te bcu bdun pa'i rnam par 'grel pa rdzogs so//_//me tog la sogs pa'i bcud thams cad ni chu las skyes shing gnas pa de bzhin du rab tu byung ba la yang slob pa'i lam la sogs pa mtha'
[\[17b.4\]]dag skye bar 'gyur ro zhes bya ba bstan pa'i phyir 'di'i 'og tu me tog gi tshoms bkod pa yin no/_/yang na 'khor ba la mkhas pa mi dga' ba yin no zhes bstan pa de la 'khor ba la mi dga' ba la ni nges par thar pa 'dod pa'i mthong ba'i lam la sogs pa'i thabs bstan
[\[17b.5\]]pa'i phyir 'di nyid bstan pa yin te/_lhar bcas zhes bya ba la sogs pa smos so/_/'dod pa'i lha yi bu zhig gis bcom ldan 'das la tshigs su bcad pa dang pos zhus pa/_de la thub pa mchog gis tshigs bcad gnyis pas lan bka' stsal to/_/gang
[\[17b.6\]]zhig lags zhes bya ba ni gang zag gang ngo /_/'dis sa steng las zhes bya ba ni mi'i 'gro la 'di las so/_/rgyal ba ni zil gyis gnon pa dang /_rnam par pham par bya ba dang /_dbang du bya ba ste/_'di ltar 'dod pa'i lha ni nye dbang gi dbang du byas pa'o/_/lha dang lha
[\[17b.7\]]ma yin 'thab par gyur pa de ni srid pa gsum las rgyal bar 'dod nas/_bcom ldan 'das kyi spyan sngar song ste/_ci 'di bsgrub par nus sam mi nus zhes pa'o/_/gzhan dag tu ni tshor bar 'gyur/_/zhes brjod de/_shes par 'gyur zhes bya ba'i
[\[18a\]]
[\[18a.1\]]don to/_/gshin rje'i 'jig rten zhes bya ba ni ngan song gi gnas te/_/gang gi phyir 'di nas dpag tshad lnga brgya 'das pa na gshin rje'i rgyal po'i pho brang yod de/_der dmyal ba'i srung mas skye ba khyer bar byed do/_/las kyi nyes pa dang ji ltar
[\[18a.2\]]ldan pa bzhin du sgrub par byed cing de yang yang sos la sogs par lhung bar 'gyur te/_lha'i pho nya'i mdo 'dir dper brjod par bya'o/_/de bzhin du zhes bya ni rnam pa des gshin rje'i 'jig rten las rgyal ba zhes bya ba'i don to/_/lhar bcas zhes bya ba ni lha dang bcas
[\[18a.3\]]pa'i gshin rje'i 'jig rten te/_lha'i 'jig rten zhes bya ba'i don to/_/de la 'dis ni rab tu grags pa'i 'jig rten gsum bstan te/_lha dang mi dang gshin rje'i 'jig rten gyi bdag nyid do/_/de srid pa gsum las rgyal te/_seng ge'i stan la 'dug nas chos kyi
[\[18a.4\]]rgyal pos chos ston par gyis shig pa ste/_de bas na chos las rgyal bar 'dod pa'i tshul bstan pa'i phyir/_chos gzhi gang zhes bya ba smos te/_gang gis chos kyi rnam par gnas par 'gyur pa de ni chos kyi gzhi ste/_chos bstan pa zhes bya ba'i don to/_/de nyid bstan
[\[18a.5\]]pa ni ston mkhas zhes bya ba yin te/_legs par gsungs pa ste sdig pa mi bya ba dang /_sdig pa byed pa dang lhan cig mi gnas pa dang /_legs par spyod pa la 'bad cing dbang po dul bar bya ba ste/_de bas na de lta bu'i tshig ces bya ba'i don to/_/de lta bus 'khor lo bskor
[\[18a.6\]]ba'i chos te/_de lta bur gyur pa'i chos kyi gzhi gang zhig rab tu 'dod pa'i zhes bya ba sbyar bar bya'o/_/dpe ni gang ji lta bu zhe na/_/me tog lta bur zhes bya ba ste/_dper na me tog phreng rgyud mkhan rang gi las la mkhas pas skyed mos tshal las me tog blangs te/_me tog gi phreng ba rnam pa sna
[\[18a.7\]]tshogs su legs par bkod cing gzhan dag la sbyin par byed pa de bzhin du dam pa des kyang gya nom pa'i bstan bcos las chos kyi gzhi blangs te/_rjes su mthun pa'i rim pas 'brel bar byas nas/_'khor dag la ston par byed do/_/rab tu 'dod pa zhes bya ba
[\[18b\]]
[\[18b.1\]]ni rab tu 'god par byed pa'o/_/'di'i lan gsungs pa/_slob pa zhes bya ba ni bslab pa gsum la slob pa'i phyir slob pa ste/_'di ltar zhi bar 'dod pa de bas ni slob pa'o zhes mdo las gsungs so/_/lus dang ngag dul ba dang /_sems dul ba de'i thabs
[\[18b.2\]]kyi ye shes dang ldan pa'i skyes bu dam pa dul ba'i khyad par gyi don te de yang thar pa thob pa'i phyir bdag gir byed pa dang /_/rjes su mthun pa'i thabs so/_/de zhes bya ba ni de nyid do/_/nyon mongs pa spong ba'i lam bsgom pa med par ni srid pa gsum po mtha' dag zil gyis gnon pa'i nus pa ni
[\[18b.3\]]su la yang skye bar mi 'gyur ro/_/gang gi phyir yon tan ni skyon 'jig pa yin te/_skyon rnam par spangs pas ni thams cad las rgyal ba nyid do/_/chos gzhi zhes bya ba ni yan lag bcu gnyis dang ldan pa'i rnam pa yin te/_legs par spyod pa thams cad kyi gzhi yin
[\[18b.4\]]pa'i phyir ro/_/legs par ston mkhas zhes bya ba'i don dang tshig 'bru'i khyad par dang ldan pa'i phyir ro/_/gzhan dag ni 'phags pa'i bden pa bzhi la chos kyi gzhi zhes zer ro/_/gzhan dag ni byang chub kyi phyogs kyi chos sum cu rtsa bdun zhes zer ro/_/lhag ma ni gong
[\[18b.5\]]ma bzhin no/_/khams gsum las 'dod chags dang bral ba'i gnyen po bstan pa'i phyir/_nags tshal las ni zhes bya ba la sogs pa smos so/_/yang na me tog ni nags tshal las skyes pa yin te/_bstan ma thag pa'i tshigs bcad dang nags 'brel pa'i
[\[18b.6\]]phyir ro/_/rgyal po'i khab na la da'i grong zhig na na la da dang u pa na la da zhes bya ba'i bram ze gnyis gnas so/_/de las bram ze u pa na la da la khye'u gzugs bzang ba zhig btsas so/_/de yang mtshan ltas mngon par shes pa zhig pas de tshe thung bar
[\[18b.7\]]mthong nas sems mi dga' bar gyur te/_bu'i don du ltas bsang gi mchod sbyin la sogs pas tshangs pa mnyes par byas so/_/des de la ci 'dod mchog slongs shig ces byas pa dang /_nga'i bu tshe ring bar 'dod do zhes smras so/_/des smras pa/_de ni ngas
[\[19a\]]
[\[19a.1\]]nus pa ma yin te/_drang srong chen pos shes so zhes smras nas tshangs pa mi snang bar gyur to/_/de thos pas ri kha ba can na me tog can zhes bya ba'i dka' thub kyi gnas na rdzu 'phrul chen po dang ldan pa'i drang srong chen po yod pa de dag la des bstan pa bzhin du
[\[19a.2\]]mnyes pa'i mchod sbyin brtsams so/_/de dag kyang 'ongs so/_/de nas de dag la bu byin te/_khyer nas dka' thub kyi gnas su song ste/_des kyang mngon par shes pa thob par gyur cing khyad par du mchod pa'i gnas su gyur to/_/ji tsam na 'khor rnams la chos ston pa gshin
[\[19a.3\]]rjes mthong ste/_zhag bdun nas 'chi bar 'gyur ro zhes nas bskul bar gyur to/_/des smras pa/_bdag ni dbang du gyur to zhes so/_/gshin rjes smras pa/_da dung khyod 'phags pa'i dbang nyid du gyur pa ni ma yin te/_sangs rgyas bcom ldan 'das de la brten par gyis
[\[19a.4\]]shig dang /_de ni da ltar yul bA rA Na sI na bzhugs te/_'phags pa'i dbang thob pa ni de la rag las pa yin no zhes byas so/_/de nas de nyi ma'i tsha ba bskyab pa'i phyir ke sa ra zhes bya ba'i shing chen po gnyis phyung ste/_drang srong lnga brgya'i 'khor dang bcas pa nam mkha' la
[\[19a.5\]]'phur te song nas nam mkha' la gnas pa nyid kyis chos nyan par byed do/_/bcom ldan 'das kyis bka' stsal pa/_drang srong gzhon nu sngon nas kyi thong zhes bka' stsal pa dang /_shing gcig bor ro/_/rgyab kyi thong zhes bka' stsal pa dang /_shing gnyis pa bor ro/_/bar gyi thong zhes bka' stsal pa dang /_bdag
[\[19a.6\]]nyid 'khor dang bcas pa sa la lhags par gyur to/_/mdun dang rgyab kyi thong zhes bya ba de dag las brtsams te/_tshigs su bcad pa gsungs pa nas/_ji srid du rab tu byung ste/_de'i dbang du mdzad nas 'di gsungs so/_/tshigs bcad 'di'i don ni rnam pa
[\[19a.7\]]gnyis te/_re zhig sgra ji bzhin pa bshad do/_/nags tshal zhes bya ba ni shing dang ldum bu dang rtswa la sogs pa'i nags stug po'o/_/bcad kyi zhes bya ba ni phyung ba dang nyams par byas pa'o/_/shing ma yin zhes bya bas shing gcig pu 'greng ba ni ma yin no/_/ci'i
[\[19b\]]
[\[19b.1\]]phyir zhe na/_nags tshal las ni 'jigs skyes phyir/_/zhes bya ba smos te/_nags tshal nyid las ni 'di ltar seng ge dang rkun ma la sogs pa'i 'jigs pa 'byung ba yin te/_shing gcig las ni ma yin no/_/nags bcad pa'i phan yon bstan pa'i phyir/_nags dang nags
[\[19b.2\]]sbyor chod cig dang /_/zhes bya ba smos te/_nags dang nags kyi rtsa ba stug po 'jig par gyis shig pa'o/_/gang la brten nas nags skye bar 'gyur ba de bsrungs pas/_'byung mi 'gyur zhes bya ba ni 'jigs pa med par 'gyur ba ste/_rgyu khyed kyis med par byas pas zhes
[\[19b.3\]]bya ba'i don to/_/kye dge slong dag nga'i tshig gi rjes su 'brang bar gyis/_don dam par ni nags tshal zhes bya ba ni nyon mongs pa'i rgyun ma chad pa la bstan pa ste/_nyon mongs pa'i sgrib pa yin pa'i phyir 'di ltar nags ni sgrib pa'o/_/shing ni shin tu drag pa'i nyon mongs
[\[19b.4\]]pa nyid do/_/ci'i phyir nags nyid gcad par bya ba yin zhe na/_nags tshal las ni zhes bya ba smos te/_de ni rtag tu 'jug pas gnod pa dang pha rol gnon pa'i dus med cing de ltar de la gnyen po bsgom pa'i skabs med de/_de las 'jigs par bya'o/_/gang nyon mongs
[\[19b.5\]]pa drag po ni res 'ga' kun du 'byung yang de'i gnyen po bsgom pa'i skabs yang dag par yod cing gnon par 'gyur ba'i skabs yod de/_des na 'di ni nyon mongs pa'i sgrib pa ma yin par bstan to/_/skyes pa ni 'byung ba'o/_/'jig pa ni skye ba la sogs pa'o/_/
[\[19b.6\]]nags chod cig dang zhes bya ba ni gnyen po'i stobs kyis de spang ba'i phyir ro/_/nags sbyor zhes bya ba ni sred pa'am/_skal ba mnyam pa'i rgyu la 'jug pa bcad pa ste/_so sor brtags pa'i 'gog pa thob pas gsal ba'i phyir ro/_/mya ngan las 'da' bar 'gyur
[\[19b.7\]]zhes bya ba ni khyed cag 'jigs pa'i rgyu dang bral bar 'gyur ba ste/_nyon mongs pa dang las las skye ba med pa zhes bya ba'i don to/_/'di ltar dge slong dag ces bya ba ni khyim gyi gnas yongs su spangs pa'o/_/nyon mongs pa spangs pa'i phyir yang rab tu byung zhes bya
[\[20a\]]
[\[20a.1\]]bar 'dod do/_/nyon mongs pa mang po de dag la 'dis de kun du spyod par ldog pas bstan to/_/de thos pas lam bsgom pa la mngon par brtson par gyur te/_thams cad kyang dgra bcom par gyur to/_/nags sbyor ma bcad pa'i nyes dmigs
[\[20a.2\]]bstan pa'i phyir/_gal te nags sbyor zhes bya ba la sogs pa smos so/_/yul aM ga da na ud ta ra pa ra shar+ya'i nyan thos u ta ra zhes bya ba der nor dang 'bru la sogs pa gang cung zad ci yod pa de thams cad bu la byin te/_bdag ni yongs su gzung ba med pas grol bar 'gyur
[\[20a.3\]]ro zhes bsams so/_/ji tsam na bu shi zhing khyim mes tshig la nye du'i tshogs mang du rnam par nyams pa las de'i ched du lhag par mya ngan byed do/_/bcom ldan 'das kyis bka' stsal pa/_ud ta ra pa ra shar+ya'i nyan thos de dag ni dbang po bsgom pa yin no zhes ston to/_
[\[20a.4\]]bcom ldan 'das kyis bstan pa ni 'di la mig gis gzugs la mi lta ba dang /_rna bas sgra mi nyan pa la sogs pa'o/_/de lta na nga'i tshig gis ni long ba yang dbang po bsgom par 'gyur la/_'on pa yang zhes bya ba la sogs pa bcom ldan 'das kyis rgya cher gsungs so/_/
[\[20a.5\]]btsun pa ji ltar dbang po bsgom par btags pa lags/_de dge slong dag gang gis 'dun pa'i 'dod chags spangs te/_de spangs pa nyid kyis ni khyed cag gi mig yongs su spangs pa ste/_des na 'di gsungs so/_/ji srid ces bya ba ni dus rnam par gcad pa'i don te/_
[\[20a.6\]]dus ji srid du'o/_/nags sbyor zhes bya ba ni srid pa'i nags stug po'i rgyu sred pa'o/_/ma bcad na zhes bya ba ni ma spangs na'o/_/phra rab kyis kyang zhes bya ba ni chung ma'i rnam pa yang ste/_srid pa'i rtse mo'i yang rdo rje lta bus spang bar bya ba yin na/_gzhan lta ci smos/_mi rnams
[\[20a.7\]]ni sems can no/_/skye ba ni srid pa dag tu'o/_/'dis ni srid pa'i yul nyid sred pa zhes ston pa yin no/_/yang na sa dgu dag tu ste dus de tsam gyi bar du'o/_/yid ni rab tu 'ching zhes bya ba ni gzhan gyi dbang du byas pa'i sems dang ldan pa zhes bya ba'i don to/_/sngar
[\[20b\]]
[\[20b.1\]]spangs pa'i rnam pas lhag ma ni de'i yul gyis dri ma zhes bya ba'i tshig gis so/_/de yis zhes bya ba ni srid pa ma bcad pa'o/_/de nyid du zhes bya ba ni skye ba dang skye ba dag tu'o/_/ji lta bu zhe na/_ma drung nu zho 'dod be'u ltar/_/zhes bya ba yin te/_dper na nu zho 'dod pa'i be+e'u ni nu zho
[\[20b.2\]]'thung ba'i be'u ste/_ma'i drung du yid 'ching ba de bzhin du'o/_/ji ltar sred pa spang bar bya zhe na/_lag pas ston ka'i zhes bya ba la sogs pa smos so/_/skyed mos tshal zhig tu bcom ldan 'das nyan thos kyi dge 'dun dang bcas pa gshegs te/_der yang skyes bu zhig mtsho chen
[\[20b.3\]]po de la zhugs nas pad+ma rnams rtsa ba nas 'byin par byed do/_/ji tsam bcom ldan 'das bla gos bzhi bltab kyi gdan la bzhugs te/_gnas brtan shA ri'i bu dang lhan cig tu gnas pa'i sa can la bka' stsal pa/_sa can sred pa ni dra ba dang yul la chags pa yin no zhes bka' stsal
[\[20b.4\]]te/_ji tsam na 'di gsungs so/_/bcad nas su zhes bya ba ni rang gi gnyen po ji lta bas phyung ba dang spangs pa ste/_zhi ba'i lam ni bskyed par gyis/_/zhes bya ba dang sbyar ro/_/'jig rten pa'i gnyen pos bkag nas lam gyis drungs 'byin par byed do/_dga' ba ni sred pa
[\[20b.5\]]ste/_bdag dang 'brel pa'i zhes bya ba ni tshig gi lhag ma'o/_/bdag la zhes bya ba ni gnas kyi rgyud la gnas pa'i sred pa spang bar ni gang gis kyang nus pa med pa'i phyir ro/_/thub pa'i dbang po ni bdag grol bar mdzad nas gzhan mtha' dag grol bar spyod pa'o/_/yang na bdag
[\[20b.6\]]la zhes bya ba ni bdag gi sems la'o/_ji ltar zhe na/_lag pas ston ka'i pad+ma ltar/_/zhes bya ba ste/_dper na 'ga' zhig pad+ma'i nags las ston gyi dus su byung ba'i pad+ma 'byin par byed pa de bzhin du sems las 'dod chags dang sred pa spang bar bya'o/_/lam nyid
[\[20b.7\]]gnyen po yin te/_de bas na de bsgom pa la gzud pa'i phyir/_zhi ba'i lam ni skyed par gyis/_/zhes bya ba smos te/_mthong ba dang bsgom pa'i lam gnyis kyis ni khams gsum gyi nyon mongs pa mtha' dag spong ba'i phyir slob pa'i lam bsgom par gyis shig ces
[\[21a\]]
[\[21a.1\]]bya ba'i don to/_/bskyed par gyis zhes bya ba ni chung ngu dang bar ma dang chen po'i rim pas 'phel bar gyis shig pa'o/_/ci'i phyir lam bskyed par bya zhe na/_smras pa mya ngan las 'das pa'i phyir zhes bya ba ste/_sdug bsngal las ldog pa'i phyir dang /_thar pa
[\[21a.2\]]thob par bya ba'i phyir ro/_/gang gis bstan pa'i lam gyis mya ngan las 'das pa'i phyir bskyed par bya zhe na/_rgyal bas gsungs pa zhes bya ba smos te/_sangs rgyas kyis gsungs pa'o/_/des bstan pa ni 'khrul pa med pa'i phyir gcig tu bsgom par bya'o zhes
[\[21a.3\]]bstan to/_/gang bcom ldan 'das kyis bstan pa'i lam de la ni bdag kyang gnas pa yin la/_phyin ci ma log par bstan pa'i dngos po ni sgrub pa dang 'bras bu yin pa'i phyir/_gzhan du na 'jug pa ma yin no zhes bstan pa'i phyir smras pa/_ji ltar me tog yid 'ong ba/_/zhes bya ba la sogs pa'o/_/
[\[21a.4\]]yang bcom ldan 'das dgon par rgyu zhing gshegs pa dang /_shing ko sha ta ki dang /_dngo ka'i shing gi me tog la sogs pa mdog shin tu bzang po yod la/_dri shin tu mi zhim pa dang dri nga ba gzigs so/_/gzhan dag ni mdog dang dri dang ldan pa ste/_sri shing gi me tog la sogs pa
[\[21a.5\]]gzigs nas/_de'i phyir tshigs su bcad pa gnyis po 'di gsungs so/_/ji ltar zhes bya ba ni ji lta bu'o/_/me tog yid du 'ong ba ni yid 'phrog cing mdzes la sim par byed pa'i me tog go/_/gang gis tshim par byed pa bstan pa'i phyir/_kha dog bzang po zhes bya ba smos te/_
[\[21a.6\]]gang gi phyir mdog phun sum tshogs par bstan pa'o/_/de las blang bar mi bya ba'i rgyu bstan pa'i phyir smras pa/_dri med ces bya ba yin te dri bzang po med pa ste/_dri smad pa dang dri nga ba de gang la yod pa'i dri nga ba zhes bya ba'i don to/_/de bzhin legs par gsungs pa'i tshig_/ces bya ba
[\[21a.7\]]ni de bzhin du dngos po gsal bar byed pa'i tshig 'bras bu med par ma byed cig pa ste/_de ltar phan yon med pa'i phyir de dang mthun par spyad par mi bya'o/_/legs par bshad pa la ni gang zag gi sgrub pa snying por bya ba yin no/_/ji ltar me tog yid 'ong ba/_/zhes bya ba kha dog
[\[21b\]]
[\[21b.1\]]gis ni thag ring po nas yid 'phrog par byed do/_/dri zhim po nyid kyis ni nye ba nas yid 'phrog par byed do/_/de bzhin legs par gsungs pa'i tshig thos nas zhes bya ba ste lhag ma dag ni shes par sla'o/_/gang 'tshe ba med pa de kho na ni legs par gsungs pa'i don sgrub pa yin no zhes
[\[21b.2\]]bstan pa'i phyir/_ji ltar bung ba me tog gi/_/zhes bya ba la sogs pa smos so/_/yang dag par rdzogs pa'i sangs rgyas log par dad sel gyi nyan thos rnyed pa dang bkur sti 'dod pa dag yod do/_/de'i phyir dang por so sor thar pa 'di bstan par gyur to/_/gzhan dag ni rgyal byed kyi
[\[21b.3\]]tshal na ser sna can shin tu brkam pa ko shi ka zhes bya ba'i tshong dpon grong dang grong dag las kyang nor dag len par byed do/_de las brtsams so zhes zer ro/_/ji ltar bung ba zhes bya ba ni/_dper na sbrang rtsi byed kyis me tog pad+ma la sogs pa'i bcud blangs pa ste/_khu ba gzhibs
[\[21b.4\]]nas 'phur ba ltar/_/zhes pa dang sbyar ro/_ci de la gnod par byed pa yin nam zhe na/_kha dog dri la mi gnod par/_/zhes bya ba smos te/_kha dog dang dri ni kha dog dri ste de gnyis nyams par ma byas pa'o/_/'phur ba zhes bya ba ni nam mkha' la 'gro ba'o/_/khu ba gzhibs nas
[\[21b.5\]]zhes bya ba ni ma ka raN+Da zhes bya ba me tog gi rdul blangs pa'o/_/dpe sgrub pa bya ba'i don bstan pa'i phyir/_de bzhin zhes bya ba ste de ltar ro/_/thub pa grong du rgyu zhes bya ba ni grong du rab tu byung ba bsod snyoms kyi phyir 'gro ba'o/_/dper na bung bas me tog gi bcud blangs nas 'phur
[\[21b.6\]]gyi/_kha dog dang dri ni 'jig par mi byed pa de bzhin du khyim dag tu dad pa la sogs pa skyes par byas nas bsod snyoms blang bar bya'i/_'di la gnod pas rnam par 'jig pa dang /_dad pa nyams pa ni ji ltar yang mi bya'o/_/gzhi gzhan la brten nas brjod par bya ste
[\[21b.7\]]thub pa ni gzhan la 'tshe ba spangs par byas nas grong la sogs pa dag tu spyod pa yin gyi/_drag pas ni ma yin no zhes so/_/gzhan dag ni skyon gyis nye bar spyod pa la/_nyes pa ma yin no zhes sems pa de'i dbang du mdzad nas gzhan gyi skyon la zhes bya ba la sogs pa smos so/_/
[\[22a\]]
[\[22a.1\]]sangs rgyas bcom ldan 'das gser thub kyi nyan thos dag skyes bu dam pa ma yin pa'i chos kyi rjes su 'brang bar gyur te/_gang gi phyir de dag ni bdag la stod par byed cing gzhan la brnyas par byed de/_gzhan gyi chos nges par byas nas sun 'byin par byed pas des
[\[22a.2\]]na de'i gnyen po'i don du dang por so sor thar pa 'di bstan to/_/gzhan dag ni rgyal po ma skyes dgra ma rungs pa'i skye bo dag chad pa gcod pa mchog tu byed pa las brtsams so zhes zer ro/_/gzhan gyi skyon la mi brtag cing /_/zhes bya ba ni gzhan dag gi spyod pa nyams pa dang /_ngan
[\[22a.3\]]par spyod pa dag la ni nges par mi brtag ste/_de gzhan gyi nyes pa la lta ba ni dam pa ma yin pa'i skyes bu'i chos so/_/gzhan gyis byas dang ma byas min/_/zhes bya ba ni gzhan gyis byas pa 'di dag ni legs par ma byas so zhe'am/_yang na rigs pa dang mi rigs pa'o/_/de tshol
[\[22a.4\]]na ni khyad du gsod pa la sogs pa byed pa'i chos dang ldan par 'gyur ba'am/_grags pa ma yin pa la sogs pas yongs su spong ba'i phyir ro/_/bdag nyid la ni brtag par bya/_/zhes bya ba ni rang gi bdag nyid la ni brtag pa dang /_nges par brtag pa dang btsal bar bya'o/_/ci zhig ce na/_
[\[22a.5\]]rigs pa dang mi rigs pa ste/_legs par spyod pa dang /_nyes par spyod pa'o/_/sngar bstan pa'i tshig rkang pa gnyis kyi rnam par dbye ba ni 'di yin te/_thog mar bdag nyid dul bar byas te/_gang gi phyir bdag nyid dul bar byas na ni dka' ba med par gzhan 'dul ba ni gnas
[\[22a.6\]]yin no/_/bdag nyid ma dul bar gzhan 'dul ba ni go skabs med do zhes gsungs so/_/gang dag 'di ltar kha na ma tho ba med par bstan pa de dag gang du skye bar 'gyur zhe na/_mtho ba'i dpe sngon du 'gro bas bstan pa'i phyir/_/ji ltar phyag dar phung po dag_/ces bya ba la sogs pa
[\[22a.7\]]smos so/_/rgyal byed kyi tshal du smad pa zhes bya ba'i khyim bdag gis 'di lta bu'i dngos po dris pa las brtsams pa ste/_'di lta ste khyim bdag mi gtsang ba'i 'dam las gtsang zhing yid du 'ong ba'i pad+ma skye bar 'gyur ro/_/de bzhin du so so'i skye bo dag las kyang de bzhin gshegs
[\[22b\]]
[\[22b.1\]]pa dang /_de bzhin gshegs pa'i nyan thos zhes bya ba nas brtsams te/_ji srid du tshigs su bcad pa gnyis gsungs so/_/ji ltar zhes bya ba ni ji lta bur ro/_/phyag dar phung po dag ces bya ba ni rab tu grags pa'i rdul gyi tshogs so/_/'di las zhes bya ba ni 'jig rten 'di las
[\[22b.2\]]so/_/mi gtsang ba ni gtsang ba med pa yin te/_dri nga ba'i rang bzhin gyi rdzas des smad par bya ba'i phyir ro/_/chu ni med ces bya ba ni gang 'di la chu med pa ste/_chu spangs zhes bya ba'i don to/_/der snod bkrus pa la sogs pa'i chus blugs na ni pad+ma bye ba skye bar 'gyur zhes bya ba ste/_mi
[\[22b.3\]]gtsang ba'i phung po gang chu med pa de las pad+ma skye bar 'gyur ro/_/ji lta bur zhe na/_gtsang zhing dri zhim yid 'ong zhes bya ba smos te/_gtsang zhing mngon par 'dod pa'i dri 'di la yod pa ni gtsang zhing dri zhim mo/_/yid du 'ong ba'i dri yod pa'i phyir yid sim par byed pa yin te/_de'i phyir
[\[22b.4\]]dri zhim pa dang /_gtsang ba dang dbyibs phun sum tshogs pas yid du 'ong zhing mdzes pa zhes bya ba'i don to/_/de ltar na ni de bzhin no/_/dpes bsgrub par bya ba'i don bshad pa ni phyag dar phung po zhes bya ba ste rdul gyi tshogs dang 'dra ba'o/_/'di la zhes bya ba ni 'dod pa'i
[\[22b.5\]]khams su gtogs pa'i so so'i skye bo ste/_nang dang phyi rol dang bcas pa'i rdzas de las mngon par grub pa'i phyir ro/_/ji lta bur zhe na/_mdongs gyur zhes bya ba smos te/_sems med pa dang 'dra ba'i phyir te/_zag pa med pa'i ye shes kyi mig med pas mdongs pa dang 'dra ba
[\[22b.6\]]ste/_de lta bu'i so so'i skye bo'i nang nas zhes bya ba'i don to/_/shes rab kyis ni gsal ba 'byung /_/zhes bya ba ni de lta mod kyi dngos po'i don thams cad kyi yul la shes pa ste/_zag pa med pa'i shes rab kyis lha dang bcas pa'i 'jig rten las 'das shing zil gyis gnon
[\[22b.7\]]te/_rab tu gsal bar 'byung ba'o/_/rdzogs sangs rgyas kyi nyan thos zhes bya ba ni yang dag par rdzogs pa'i sangs rgyas dang de'i bka'i rjes su 'brang ba'i 'dod chags dang bral ba gzhan dag ste/_go rims bzhin du thams cad mkhyen pa dang /_srid pa'i rtse mo las
[\[23a\]]
[\[23a.1\]]'dod chags dang bral ba'i phyir ro/_/ji ltar phyag dar gyi phung po de lta bu'i ni 'dod pa na spyod pa'i so so'i skye bo'o/_ji ltar chu med pa de lta bur ni sred pa'o/_/ji ltar pad+ma de lta bur ni sangs rgyas la sogs pa'i bdag nyid do/_/gtsang ba dang dri zhim
[\[23a.2\]]pas che bar grags pa nyid do/_/srid pa gsum la grags pas khyab pa yin no/_/yid du 'ong bas ni mtshan dang dpe byad phun sum tshogs pa'o/_/shes rab kyis ni zhes bya ba la/_bsod nams dang ye shes kyi tshogs 'bras bu dang bcas pa'i khyad par thams cad sgrub pa ni shes
[\[23a.3\]]rab la rag lus pa'i phyir ro/_/'di ltar yang shes rab kyis legs par spyod pa la goms pa'i mthus ni byang chub la sogs pa 'byung ba yin te/_des na de nyid la gzud pa'i phyir/_ji ltar me tog phung po las/_/zhes bya ba la sogs pa smos so/_/rgyal po gsal rgyal
[\[23a.4\]]skyed mos tshal gyi sar byung ste/_rtse ba dang bde ba nyams su myong ba byas nas 'di ni bsod nams kyi 'bras bu yin te/_gang bdag gis bcom ldan 'das nyan thos kyi dge 'dun dang bcas pa 'di nyid du spyan drangs la btsun mo'i 'khor dang bcas pa 'di las bshos gsol
[\[23a.5\]]bar bya'o zhes rgya cher te/_kye skyes bu khyod song la bcom ldan 'das skyed mos tshal 'di nyid du bshos la spyan drongs shig ces bsgo'o/_/ji tsam na nyi ma gnyis pa la bkur sti chen pos bcom ldan 'das la mchod de/_me tog gi phung po chen po byas nas gang gi phyir btsun
[\[23a.6\]]mo'i 'khor gyis me tog gi phreng ba rnam pa sna tshogs bcom ldan 'das kyi ched du sbyar cing bkod pa na/_de las brtsams te 'di gsungs so/_/gzhan dag ni ri dgas 'dzin gyi ma'i khang pa na dge bsnyen ma sa ga las brtsams so zhes zer ro/_/ji ltar zhes bya ba ni ji
[\[23a.7\]]lta bur ro/_/me tog phung po las zhes bya ba ni me tog dri zhim po mang po'o/_/me tog phreng rgyud mang byed ltar/_/zhes bya ba ni me tog gi phreng ba sbrel zhing brgyus pa ste/_rna rgyan la sogs pa'i rnam pa'o/_/de bzhin ni de ltar ro/_/mir ni skyes pa yin zhes bya ba ni sangs rgyas 'byung
[\[23b\]]
[\[23b.1\]]ba'i da ltar gyi skye ba la'o/_/skye ba rnams ni 'chi ba'i chos can yin pas mi'o/_/bya zhes bya ba ni bya ba'o/_/dge ba ni shes pa dang de'i 'bras bu ste/_gzhan dag gi legs par spyod pa'o/_/phal cher zhes bya ba ni rnam pa du ma ste/_mngon par 'dod pa'i 'bras bu thams cad 'byung
[\[23b.2\]]ba ni de dang 'brel pa'i phyir ro/_/blo dang ldan pa'i tshul la goms pa'i phan yon ni phra rgyas spangs pa yin pa'am/_nyon mongs pa spangs pa nyid kyis ni kha na ma tho ba med pa'i legs par spyod pa thams cad 'byung ba yin no zhes bstan pa'i phyir/_ji ltar dbyar ka zhes bya ba la
[\[23b.3\]]sogs pa smos so/_/dbyar gyi dus su shing ba ku la me tog rgyas par gzigs nas dgon pa pa zhes bya ba'i dge slong 'khor dang bcas pa las brtsams nas 'di gsungs so/_/ji ltar dbyar ka me tog ces bya ba ni ji ltar dbyar gyi dus su nye bar gnas pa na ba ku la zhes bya
[\[23b.4\]]ba'i shing gi me tog gi rigs rnam par 'brul ba dang gtong ba yin te/_'di ltar de ni dbyar gyi dus su me tog 'byung ste/_shin tu 'jam pa yin pa'i phyir rlung dang char la sogs pas reg par gyur na/_de'i me tog phal cher sa la lhung bar 'gyur ro/_'dod chags zhe sdang
[\[23b.5\]]de bzhin gti mug ces bya ba ni ji ltar 'dod chags dang zhe sdang spang bar bya ba de bzhin du spang bar bya ste/_de bzhin du gcig tu gti mug go zhes bstan pa'i phyir de bzhin nyid kyi sgra brjod do/_de bzhin du 'dod chags la sogs pa'i 'ching ba rnam gsum yang rnam par phrul
[\[23b.6\]]ba ltar yongs su dor bar gyis shig pa ste/_dgag pa dang rtsa ba nas dbyung ba gnyis kyis rgyud las bsal ba'o/_/bya ba 'di ni khyim yongs su spangs pa yin no zhes bstan pa'i phyir/_dge slong zhes bya ba bod pa ste/_dus de'i gdul bya rna gtod pa la gzud pa'o/_/des ni de dag
[\[23b.7\]]spong bar nus pa'i phyir ro/_/nyon mongs spong bar byed pa de nyid ming ji skad du bya zhe na/_dge slong zhes bya ba yin te/_nyon mongs pa bcom pa dang rgal ba zhes bya ba'i don to/_/'dod chags la sogs pa spong ba na yul la sogs pa la g.yeng ba med cing bgegs med na/_
[\[24a\]]
[\[24a.1\]]legs par spyod pa 'phel ba yin gyi/_gzhan du ma yin no zhes bstan pa'i phyir smras pa/_mi yi yid la rnam chags dag_/ces bya ba la sogs pa'o/_/ma hen dra zhes bya ba'i rgyal po yul la mngon par chags pa dpyid kyi dus su gang gA'i 'gram gyi skyed
[\[24a.2\]]mos tshal du rtse ba'i phyir btsun mo'i 'khor dang bcas te byung ngo /_/nyi ma cung zad cig gi bar du 'dug ste/_mtshan mo bag phab ste rab tu nyal ba las/_btsun mo'i 'khor dang bcas pa gang gA'i 'bab chus khyer ro/_/de bas na gnas skabs 'di la tshigs su bcad
[\[24a.3\]]pa 'di gsungs so/_/me tog bzhin du zhes bya ba ni dper na me tog phreng rgyud mkhan mkhas pas me tog gi kun dga' ra bar zhugs te/_me tog rab tu bstsags pa 'am/_yang na me tog gi shing thams cad las de yid kyis bskul nas de dag bltas te sogs par byed do/_
[\[24a.4\]]de bstsags shing nye bar bstsags pa ji lta ba bzhin du yid la rnam chags dag ces bya ba ste/_gzugs la sogs pa'i yul rnam pa sna tshogs la sems kun tu chags pa'o/_/mi zhes bya ba ni 'dod chags can gyi sems can te/_'chi bdag gis ni blangs nas
[\[24a.5\]]'gro/_/zhes bya ba dang sbyar ro/_/'dir dpe bstan pa'i phyir/_/nyal grong chu bos bdas pa bzhin/_/zhes bya ba smos te/_dper na chu mang po'i chu bo'i tshogs kyis bag phab ste nyal ba'i grong can dang grong bdas nas khyer ba bzhin du bag med pa bya ba ma byas [(]ba [,]pa [)]nyid du
[\[24a.6\]]g.yengs nas 'chi bdag gis blangs te/_de'i 'tsho ba phrogs nas 'gro ba'i tha mar phyin par byed de/_'chi bdag ni gnas skabs thams cad du khyad par med par 'jug pa yin no zhes bya ba'i tshig gis so/_/yid la bsam pa rdzogs pa thob par gyur nas mi rnams 'chi bdag
[\[24a.7\]]gis khyer ram/_gzhan du 'on te ma yin zhes rtog pa la/_mi yi yid la rnam chags dag_/ces bya ba la sogs pa smos so/_/gzhan dag ni shin tu bsngags pa'i na tshod dang po la bud med cig shi ste/_de'i dbang du byas pa yin no zhes zer ro/_/ma ngoms shing zhes bya ba ni
[\[24b\]]
[\[24b.1\]]'dod pa yongs su ma rdzogs pa nyid du'o/_/ngoms pa'i sgra ni drug pa 'brel ba yin no zhes bya ba bstan pa'i phyir/_'dod pa rnams kyis zhes bya ba smos te/_gzugs la sogs pa'i yul rnams kyi 'dod pas skom pa zhi bar ma gyur pa'i sems can no/_/'chi bdag ni mthar byed
[\[24b.2\]]pa'o/_/dbang du byed ces bya ba ni rag lus par byed pa ste/_rang gi drung du khyer bar byed ces bya ba'i don to/_thob pa'i nye bar longs spyod pa cung zad tsam gyis kyang ma ngoms shing 'chi ba yin no/_/'dod pa'i longs spyod la re ba lta smos kyang ci dgos te/_de'i don du brtson par byed pa des kyang
[\[24b.3\]]mi 'gyur ro zhes bstan par bya ba'i phyir/_longs spyod skye bar mi 'gyur zhing /_/zhes bya ba smos te/_yul dag la re ba ni 'dod pa'i yo byad ma skyes pa dang /_ma byung ba dag la lhag par zhen par ston to/_/bya ba mthar ni ma phyin par/_/zhes bya ba ni yid la re ba'i 'bras bu mtha' dag ma
[\[24b.4\]]rdzogs par ro/_gang gi phyir 'chi bdag ni ldog pa med par 'jug pa yin te/_des na de las 'di ltar 'da' bar bya ba la 'bad par bya'o zhes bstan pa'i phyir/_lus 'di bum pa 'dra bar rtogs byas shing /_/zhes bya ba la sogs pa smos so/_/lus 'di ni bum pa lta bur khong stong
[\[24b.5\]]pa dang /_smig rgyu dang 'dra bar snying po med pa dang /_dbu ba'i gong bu dang 'dra bar yun ring por mi gnas pa yin no zhes bstan nas tshigs su bcad pa bzhi gsungs so/_bum pa ni sa'i snod kyi rnam pa'o/_/'dra ba ni lus dang 'dra ba'o/_/lus kyang de dang 'dra bar rtogs byas
[\[24b.6\]]shing /_/zhes bya ba ni 'jig rten pa'i shes pas shes pa ste/_'jig rten las 'das pa ni 'di lta bu med pa'i phyir ro/_/dper na chu la sogs pa'i rdzas kyi snod ni bum pa yin pa bzhin du mi gtsang ba'i rdzas sum cu rtsa drug gi snod kyang lus yin no zhes ston to/_/de bzhin chos rnams
[\[24b.7\]]smig rgyu 'drar shes nas/_/zhes bya ba la smig rgyu ni ri dgas skom pa la sogs pa'o/_/chos kyi rang bzhin ni lus 'di ste/_yun shin tu thung bar gnas pa'i phyir re zhig pa dang /_slu ba yin pa'i phyir ro/_yang na bum pa lta bu'i dpes ni mthar 'jig par bstan pa ste/_'dis
[\[25a\]]
[\[25a.1\]]ni myur du 'jig pa'o/_/mi rtag pa yang rnam pa gnyis te/_rgyun gyis mi rtag pa dang /_skad cig gis mi rtag pa ste/_'dod pa na spyod pa'i lus nye bar bstan pa'i phyir ro/_/gnyis su shes nas zhes bya ba ni rtogs pa'o/_/lam gyi tshogs kyi dbang las skyes pa'i lam
[\[25a.2\]]gyi mtshon gyis bcad pa ni spangs pa'o/_/'di na zhes bya ba ni 'gro ba 'dir ro/_/ci zhig gcod pa yin zhe na/_/bdud kyi me tog mchog ces bya ba smos te/_nyon mongs pa'i bdud kyi yo byad du gyur pa ni me tog sar pa lta bu ste/_byis pa'i gzugs la sogs pa ste/_de la dmigs
[\[25a.3\]]nas nyon mongs pa spong ba'i phyir ro/_yang na mthong bas spang bar bya ba'i kun du sbyor ba ni dang po spang bar bya ba yin pa'i phyir me tog mchog go/_/de spangs pas ni nges par ring por mi thogs par mya ngan las 'das pa 'thob par 'gyur te/_de nyid bstan pa'i phyir/_'chi bdag
[\[25a.4\]]rgyal pos bltar yang med par 'gro/_/zhes bya ba ste/_'chi bdag gi ming can de'i dbang phyug gis bltar mi snang ba ste/_phung po lhag ma med pa'i mya ngan las 'das pa nyid du 'gro ba'o/_/dbu ba 'dra bar zhes bya ba ni blo sngon du byas pa'i las kyis byas pa ni lus 'di yin te/_
[\[25a.5\]]bum pa'i dpes bsgrubs nas 'dir yang rkyen las skyes pa nyid do zhes bstan to/_/rlung dang 'dres pa'i rlung gi yan lag can ni dbu ba ste/_ji ltar dbu ba de ltar lus kyang rlung gis gnas pa yin te/_de med na lus kyang 'jig par 'gyur ro/_/dbu ba'i gong bu dang 'dra bar snying po
[\[25a.6\]]med pa'i phyir brtag mi bzod pa nyid do/_/lus 'ba' zhig de lta bu yin par ma zad de/_phung po lnga yang bstan pa'i phyir/_dbu ba 'dra bar 'jig rten zhes bya ba ste/_nye bar len pa'i phung po lnga ni 'jig rten te/_sdug bsngal kun 'byung 'jig rten dang /_/lta gnas srid pa'ang
[\[25a.7\]]de dag yin/_/zhes 'byung ba'i phyir ro/_de ltar dbu ba dang 'dra ba'i phyir lus dang 'jig rten gnyis bzung bas 'jug pa gnyis bstan pa yin te/_de'i phyir phung po'i phyogs gcig yongs su brtag pa'i tshul gyis ni 'phags pa'i lam la mi gtsang ba la sogs pas 'jug
[\[25b\]]
[\[25b.1\]]pa yin no/_/'jig rten ni phung po thams cad yongs su brtags pas 'jug pa yin no/_/gang gi phyir lus dang 'jig rten gnyis ka snying po med pas des na de nyid bstan pa'i phyir smras pa/_srid pa u dum bA ra zhes bya ba la sogs pa'o/_/bcom ldan 'das mtsho chen po ma dros pa na pad+ma'i
[\[25b.2\]]gdan la bzhugs te/_de dang nye ba na u dum bA ra'i nags la gzigs nas dge slong rnams la bka' stsal pa/_'di lta ste u dum bA ra'i me tog ni rnyed par dka' ste/_de bzhin du 'khor ba dag la snying po med par mthong ba de ni skye ba dang rga ba las grol bar 'gyur ro zhes pa la
[\[25b.3\]]sogs pa ste/_tshigs su bcad pa 'di gsungs so/_gang snying po med pa zhes bya ba la gang zag mkhas pa ste/_des kyang rtogs pa ma yin te/_gang du zhe na srid pa la snying po'o/_/'gro ba rnams ni 'jig pa yin te/_mngon par 'dod cing nye bar len pa'i dngos po
[\[25b.4\]]btsal bar gyur cing mi dmigs pa'i phyir ro/_/ji ltar long bas ci yang mi mthong ba lta bu yin nam zhe na smras pa/_u dum bA ra'i me tog ltar sems pa/_/zhes bya ba ste/_dper na u dum bA ra'i me tog ltar ni sangs rgyas dang /_'khor los sgyur ba byung ba ma gtogs
[\[25b.5\]]par nyon mongs pa chen pos btsal bar gyur kyang me tog de mi rnyed pa bzhin du rnam par bsams shing btsal bar gyur kyang rtogs par mi 'gyur ro zhes sbyar bar bya'o/_/dge slong de ni spong ste zhes bya ba ni g.yeng ba la sogs pa spangs pa'i rab tu byung ba de nyid kyis 'khor ba mtha'
[\[25b.6\]]dag la snying po med par mthong bar byas nas lam gyi tshogs la 'jug pas yongs su spong ba yin no/_/gang yin zhe na/_pha rol min pa'i pha rol po/_/zhes bya ba tshu rol gyi 'gram ste/_nye bar len pa'i phung po lnga zhes bya ba'i don to/_/lam zhes bya bas bskang bar bya
[\[25b.7\]]ste/_gang gi phyir lam med par srid pa spong ba'i thabs med do/_/'dir dpe bstan pa'i phyir/_sbrul rgas lpags rnying brje ba bzhin/_/zhes bya bas bstan te/_dper na sbrul ni dpyid kyi dus su pags pa rnying par gyur cing bu ga du ma skye ba dang yun ring por nye
[\[26a\]]
[\[26a.1\]]bar longs spyod pas snying po med pa'i phyir pags pa yongs su 'dor bar byed pa de bzhin du rnal 'byor pa rnam par 'gyur ba la sogs pa'i gnod pas gtses pa'i phyir dang /_pha rol ma yin pa'i pha rol po thog ma med pas rnying zhing rgas pa'i phyir 'dor ba yin
[\[26a.2\]]no/_/'khor bar snying po med par yongs su brtag pa sngon du btang nas 'jig rten thams cad la mngon par mi dga' ba'i 'du shes skyes na des ni nyon mongs pa thams cad spong bar 'gyur ro zhes bstan pa'i phyir smras pa/_chu skyes rtsa ba'i zhes bya ba la sogs pa smos so/_gan
[\[26a.3\]]da ka zhes bya ba'i kun dga' rab pa 'dam du zhugs nas myur du pad+ma dag 'byin par byed pa gzigs nas bcom ldan 'das kyis dus de'i gdul bya rnams kyi dbang du mdzad de tshigs su bcad pa drug gsungs so/_/gang zhes bya ba ni dge slong gi bye brag go/_/'dod chags ma
[\[26a.4\]]lus gcod byed ces bya ba ni sred pa yang dag par 'byin par byed pa yin te/_khams gsum gyi rnam pa bco lnga'o/_ji ltar zhe na/_rtsa ba'i me tog lta'i zhes bya ba pad+ma'i rtsa ba las byung ba ni pad+ma ste/_dper na me tog phreng rgyud mkhan gyis phyung ba'o/_/thang la yang 'di ltar
[\[26a.5\]]'byung ngam zhe na/_chu skyes zhes bya ba smos te/_chu las skyes pa yin pas chu skyes te/_de ni thang las skyes pa las khyad par du byed do/_/chu gnas zhes bya ba ni pad+ma'i mtsho la 'jug pa ste/_gnas skabs kyis grub pa yin no/_/dper na gang zhig pad+ma'i nags su zhugs
[\[26a.6\]]te yid du 'ong zhing mngon par 'dod pa'i pad+ma 'don par byed pa de bzhin du/_'phags pa'i lam gyis rang gi rgyud la zhugs te rmongs pa dang nye ba'i nyon mongs pa la mngon par 'dod pa bzhin du byed cing 'dod chags la sogs pa dang /_de'i thob pa bcad pa dang /_rtsa nas
[\[26a.7\]]'don pa yin te/_de nyid kyis 'khor ba drungs 'byin cing srid pa thams cad spong ba yin gyi/_gzhan gyis ni ma yin no/_/zhe sdang ni gzhan la gnod sems kyi rgyu dang khong khro ba ste/_stag ces bya ba'i sgras bstan pa'i phyir ro/_/rnam pa lnga po mtha' dag ni sdug bsngal
[\[26b\]]
[\[26b.1\]]la sogs pa mthong ba dang bsgom pas spang bar bya ba yin pa'i phyir dang /_'dod pa na spyod pa yin pa'i phyir ro/_/lhag ma ni rtogs bar sla'o/_me tog gi tshoms te bco brgyad pa'i rnam par 'grel pa rdzogs sto//_//pad+ma'i nags nas pad+ma bzhin du yang gang dag
[\[26b.2\]]gis 'dod chags la sogs pa ma lus pa de dag spong bar nus she na/_smras pa/_dper na gang zhig gis pad+ma'i nags su zhugs pa ste/_yid du 'ong zhing mngon par 'dod pa'i pad+ma 'byin par byed pa de bzhin du 'phags pa'i lam gyis rgyud la zhugs te rmongs pa dang /_nye
[\[26b.3\]]ba'i nyon mongs pa la mngon par 'dod pa bzhin du byed cing 'dod chags la sogs pa de'i thob pa bcad de rtsa nas 'byin par byed pa ni de nyid kyis 'khor ba'i rtsa ba mtha' dag drungs nas 'byin par byed kyi/_gzhan gyis ni ma yin no/_/gang dag 'khor bas skyo ba dang /_gang yang dad pa la sogs
[\[26b.4\]]pa'i yon tan gyis yid dag par byas pa ni rta bzang po bzhin du bzang ba'i rang bzhin can dul ba'i bdag nyid du 'di nyid kyis bstan pa'i phyir de'i 'og tu rta'i tshoms las brtsams nas rta bzang zhes bya ba la sogs pa smos so/_/yang na sems kyi yo byad ni rnam pa gnyis te/_
[\[26b.5\]]sems can ma yin pa dang sems can no/_/de la sems can ma yin pa ni me tog la sogs pa'o/_/cig shos ni rta la sogs pa'o/_/me tog lta bur rjes su chags pa med pa'i sde tshoms bstan nas/_de'i 'og tu rta dang 'dra bar chags pa med pa'i sde tshoms dgod pa yin
[\[26b.6\]]pa'i phyir/_rta bzang zhes bya ba la sogs pa smos so/_/yul shos na zhes bya ba'i pha rol gyi 'gram na dge slong dag rtsod pa byung nas de nyid na gnas so/_/der yang gang po la sogs pa'i bdag nyid chen po dag ni bdag nyid rtsod par mi byed la/_gzhan dag kyang de las
[\[26b.7\]]zlog par byed do/_/skabs de dge slong rnams kyis bcom ldan 'das la gsol to/_/de'i tshe rgyal po gsal rgyal gyis rta 'dul bar byed pa rta'i mchog la zhon te/_phyogs der 'ongs pa dang /_bcom ldan 'das kyis de nyid kyi dpes tshigs su bcad pa gnyis bka' stsal
[\[27a\]]
[\[27a.1\]]to/_/bzang ba ni bya ba shes la rigs kyis legs par dul ba yin gyi/_rta phyi lang can ngan pa ni dul bar 'gyur ba'am/_bzang po'i ming 'thob par mi 'gyur ro/_/zhag gcig gis dul ba'i gnas su 'gyur ba yin no zhes rta rin po che las bshad
[\[27a.2\]]de/[ (]mgyos [,]mgyogs [)]par 'gro ba'i phyir rta'o/_lcag gis gzhus pa na zhes bya ba ni gzugs pa'i shing la sogs pas bsnun pa'o/_/shugs drag ces bya ba ni brtun pa yang dag par skye ba dang spro ba yang dag par skye ba ste/_me tog kha 'bus shing 'phros pa'i shing bzhin no/_/bzang
[\[27a.3\]]ba'i phyir lcag la sogs pas bsdigs pa tsam gyis cir 'gyur zhe na/_skrag cing zhes bya ba ste skyo ba yang dag par skye zhing bsngags te/_yang bag med pas lcag gis gzhus pa thob par mi bya'o zhes rna ba gnyis 'degs par byed do/_/dpe bstan nas des bsgrub par bya ba
[\[27a.4\]]bstan pa'i phyir/_dad dang zhes bya ba smos te/_dad pa'i dbang po dang ldan pa'o/_/ji bzhin du zhes bya ba de bzhin du 'dis brtson 'grus dang ldan par ston te/_de'i phyir dad pa dam pa rnams kyis bstan dag gi lcag gis bskul te sdig pa las 'jigs pas dge ba'i bya ba dag
[\[27a.5\]]la myur du 'jug par 'gyur ro/_/tshul khrims ting 'dzin ldan pa dang /_/zhes bya ba ni dam pa rnams kyi spyod pa dang zhi gnas gnyis dang ldan pa'o/_/chos rnams rnam par gtan la 'bebs ldan zhing /_/zhes bya ba ni rigs pas shes par bya ba'i de bzhin nyid rtogs pas so/_de
[\[27a.6\]]zhes bya ba ni de lta bu'i sems can no/_/bzod pa dang 'grogs na bde ba gnyis kyis mnyam par gzhag cing ldan pa dang /_dbang po dul ba gang yin pa'i bzod pa dang 'grogs na bde ba ni de nyid do/_/bzod pa ni gzhan gyis gnod pa byas pa la bzod pa la sogs pa'o/_/'grogs
[\[27a.7\]]na bde ba ni des pa ste/_gzhan dang mi mthun pa chen po yod kyang bdag dang gzhan la gnod pa mi byed pa zhes bya ba'i don to/_/yang na gzhan la gnod pa byed pa las ldog pa dang /_gzhan mngon par dga' ba bskyed pa'o/_/srid pa ma lus spong zhes bya ba ni khams gsum
[\[27b\]]
[\[27b.1\]]po spong zhing yongs su 'dor ba ste/_de'i rtsa ba nyon mongs pa drungs nas 'byin pa'i tshul gyis so/_/'di na zhes bya ba ni mthong ba'i chos 'di nyid dam yang na sangs rgyas kyi bstan pa 'di la'o/_/skyob pa ni chos kyi dbang phyug bcom ldan 'das nyag gcig ni chos rnams la skyob pa yin
[\[27b.2\]]no zhes bye brag tu smra ba'i tshig gis so/_yang na phyin ci ma log par ston cing gzhan la phan 'dogs pa yin pas skyob pa ste/_phung po lhag ma dang bcas par bzhugs shing gzhan gyi don mdzad pa zhes bya ba'i don to/_/srid pa ma lus spong zhes bya bas ni phung po lhag ma med pa'i mya ngan las
[\[27b.3\]]'das par zhugs pa ste/_sdug bsngal gyi lhag ma spong bar 'dod pa rnams kyi thabs su bstan no/_/rig dang rkang par ldan zhing zhes bya ba la/_rig pa ni sngon gyi gnas shes pa la sogs pa gsum mo/_/rkang par ldan pa ni tshul khrims so/_/de ni so sor thar pa'i sdom pa la sogs pa
[\[27b.4\]]de yon tan thams cad kyi gzhi yin pa'i phyir ro/_/ldan pa ni rig pa dang rkang pa ma nyams pa gang yin pa'o/_/dran ldan pa'i zhes bya ba ni lus la sogs pa'i dran pa mngon du byas pa ste/_de'i dbang gis rig pa dang rkang par ldan pa'o/_des ni zag pa med pa la dmigs pas 'khor ba
[\[27b.5\]]spong bar byed de/_sdug bsngal ma lus pa ni 'dus byas thams cad ces bya ba'i don to/_/dbang po dul ba sngon du 'gro bas ni phra rgyas thams cad spong ba yin la/_de'i sngon du 'gro ba'i 'jig rten dang 'jig rten las 'das pa'i phan yon bstan pa'i phyir/_'dul sbyong byed pa'i zhes
[\[27b.6\]]bya ba la sogs pa smos so/_/mnyan yod du dgra bcom pa zhig bsod snyoms kyi phyir zhugs par gyur to/_/bram ze ma dad pa zhig kyang grong du chas pa las/_de mthong nas 'khrugs te khu tshur gyis de la bsnun to/_de 'dod chags dang bral ba'i phyir khro ba'i sems ni ma skyes so/_
[\[27b.7\]]ji tsam na de dad nas dad pa de'i dbang du mdzad de 'di gsungs so/_/gang zhig ni bdag nyid chen po'o/_/dbang po ni mig la sogs pa'o/_/legs par sdom pa ni mi snyoms pa spangs pas legs par zhugs pa ste dul ba zhes bya ba'i don to/_/'dul sbyong byed pas legs
[\[28a\]]
[\[28a.1\]]btul rta lta bur/_/zhes bya ba ni ji ltar 'dul sbyong mkhas pas byas pa'i rgyus ji ltar dul ba de bzhin du khong khro ba dang rjes su chags pa spangs pas dbang po dul bar 'gyur gyi gzhan du ni ma yin no/_/'di gnyi ga brjod pa'i phyir/_khro ba spong ba zag med dang /_/zhes bya ba
[\[28a.2\]]smos te/_khong khro ba thams cad spangs pa dang /_rjes su chags pa la sogs pa'i phra rgyas thams cad spangs pa ste/_mnyam par ma bzhag pa dang mnyam par bzhag pa'i khams yin pa'i phyir ro/_/de nyid ni lha dang bcas pa'i 'jig rten gyis mchod pa yin no zhes bstan pa'i phyir/_
[\[28a.3\]]lha yi bar du zhes bya ba smos te/_gang yang bde ba la longs spyod pas blo g.yengs pa'i lha des kyang mchod pa yin na/_blo gsal bar gnas pa'i mi rnams kyis lta smos kyang ci dgos zhes bya ba'i don to/_/de rnams kyis zhes bya ba ni de ltar byas pa ste/_dbang po dul ba
[\[28a.4\]]la'o/_mi zhes bya ba ni nam zhig bdag gis 'di mthong zhing mchod par 'gyur zhes bya ba dang /_nam zhig bdag gis 'di ltar thob par 'gyur zhes mngon par 'dod pa skye bar 'gyur ro/_de ji lta bu zhe na/_thub pa zhes bya ba smos pa la 'dir skyob pa zhes zer te/_chos
[\[28a.5\]]bstan pa la sogs pa gzhan la phan pa 'jug pa'i yid dang ldan pa ste/_dbang po nye bar ma dul bas ni gzhan la phan par byed par mi nus te/_gang gi phyir bdag ma dul bar gzhan gdul bar byed pa ni gnas ma yin no zhes bya ba mdo las gsungs so/_/dbang po dul ba na ni bag
[\[28a.6\]]yod pa dang /_brtson 'grus dang shes pa dang ldan par 'gyur ro zhes bstan pa'i phyir smras pa/_'di lta ste rta bzang po dang rta rgod stobs chung ba gnyis 'brog dgon pa chen por zhugs na des stobs chung ba bor te myur du 'brog dgon pa de las rgal bar byed pa de bzhin du bag yod pas
[\[28a.7\]]bag med pa 'di nyid du bor nas 'khor ba las rgal bar byed do zhes pa nas des na tshigs su bcad pa 'di gsungs so/_/bag yod pa ni dge ba'i bya ba dag la 'bad pa dang ldan pa'i phyir ro/_/bag med pa zhes bya ba ni sems can bag med pa dag yod na mkhas pa de las
[\[28b\]]
[\[28b.1\]]'das par 'gro ba yin no/_/gnyid log ces bya ba ni la lo dang gnyid kyi dbang du song ba'i sems can te/_brtson pa mi byed pa'o/_/mi nyal mang po zhes bya ba ni brtson 'grus dang ldan pa ste/_rnam pa du mas mi nyal zhing rtul phod pa ni mi nyal mang po ste/_legs par spyod pa'i
[\[28b.2\]]rtsom pa las brtson 'grus zhes mtshon pa yin no/_/dge ba mi rtsom pa dag rnam par gcad pa ste/_bden pa yin yang mi mthun pa'i rkyen yin no/_de lta bas na bag yod pa dang brtson 'grus ni sna tshogs pa nyid du brjod do/_/'dir dper brjod pa'i phyir rta bzang zhes bya
[\[28b.3\]]ba smos te/_bzang ba ni rigs bzang ba gang yin pa de nyid de/_rigs mtho ba'i rta zhon pas so/_/rta rgod ni nyam chung zhing stobs med pa'i rta ste/_de ni rta ngan pa zhon pa'o/_/spangs pa ni dgon par spangs pa ste/_dper na rta bzang pos rta rgod stobs dang mi ldan pa dgon pa'i
[\[28b.4\]]nang du spangs nas/_bde bar mngon par 'dod pa'i gnas su 'gro bar byed pa de bzhin du shes rab dang bag yod pa dang brtson 'grus kyi theg pa la zhon nas/_bag yod pa la sogs pas 'khor ba spangs te mya ngan las 'das pa thob par byed pa'o/_'gro ba ni zhugs pa'o/_
[\[28b.5\]]shin tu mkhas pa zhes bya ba ni yongs su rtogs par gyur pa'o/_/de'i phyir thos pa mnyan yod na ce spyang zugs pa'i sgra zhig gsan te/_'di ni sngon nga nyid kyi grogs por gyur pa ste/_sangs rgyas nyid kyis 'jigs pa yin la/_nga ni bag yod pas sangs rgyas su gyur te/_'di ni
[\[28b.6\]]da dung yang log par ltung ba yin no zhes bya ba lta bu'o/_/bag yod pa dang brtson 'grus dang dbang po dul ba la sogs pa gcig tu ma zad de/_ngo tsha yang sgrub pa yin no zhes bstan pa'i phyir/_rta bzang zhes bya ba la sogs pa smos so/_/rgyal po gsal rgyal gyis legs spyod ces
[\[28b.7\]]bya ba'i rta 'dul par byed pa de bcom ldan 'das kyi spyan sngar phyin te/_btsun pa ji lta bus sdig pa sel bar 'gyur zhes zhus pa dang /_des na gsungs te/_gang zhig ngo tsha sten byed mi/_/mi yi nang du skyes gyur te/_/gang dag sdig pa sel ba ni/_/rta bzang lcag gis
[\[29a\]]
[\[29a.1\]]gzhus pa bzhin/_/zhes so/_/gzhan dag ni lha zhig gis zhus pa yin zhes zer ro/_/kha cig ni gnas brtan po ti ka zhes bya ba las brtsams so zhes zer ro/_/gang zhig ngo tsha shes bsten cing /_/zhes bya ba la/_bsten pa ni goms par byed pa de'o/_/ngo
[\[29a.2\]]tsha shes pa ni 'dzem pa dang ldan pa ste/_ngo tsha can zhes bya ba'i don to/_/gang zhig ces bya ba ni mi gang zhig ngo tsha dang ldan pa de nyid sdig pa sel bar 'gyur te/_'dis ni tshul khrims kyi phung po bstan to/_/ngo tsha dang ldan pa nyid las ni tshul khrims dang ldan par 'gyur te/_de skad du 'di
[\[29a.3\]]na gcig tu ngo tsha ba med pa ni sdig pa rnam pa sna tshogs kyi las skye bar 'gyur ro zhes gsungs pa'i phyir ro/_/shes rab legs par mnyam gzhag pa/_/zhes bya ba ni shes rab dang ting nge 'dzin gyi phung po ste/_gsum po 'dis ni 'phags pa'i lam bstan te/_'di ni phung po gsum gyi bdag
[\[29a.4\]]nyid yin pa'i phyir ro/_/de bsgoms pas phan pa ma yin pa'i dbang po dul bar 'gyur na'o/_/sel bar byed pa ni spong bar byed pa ste/_mi des sdig pa'am ngan pa spyod pa'o/_/rta bzang la ni lcag bzhin du/_/zhes bya ba ni dper na rta dul ba ni rta de lcag gis gzhu mi dgos pa de bzhin
[\[29a.5\]]du'o/_/ni zhes bya ba ni nyid de rta bzang po nyid yin gyi/_rta ngan pa ni ma yin no zhes so/_/dul ba'i phan yon bstan pa'i phyir/_dul ba 'dun sar zhes bya ba la sogs pa smos so/_/rgyal po gtum po rab snang gi dbang du mdzad pa ste/_'di lta ste/_gang rgyal po chen po ni dul zhing cang
[\[29a.6\]]shes pa'i rta la lhag par zhon zhing g.yul du 'gro ba yin gyi/_rta ngan pa la ni ma yin no zhes pa nas 'di gsungs so/_/dul ba ni dul zhing mi srun pa spangs pa nyid do/_/'dun sa ni rtas rtse zhing tshogs pa'i sa'o/_/yang na 'dun sa ni g.yul bkye ba'i sa'o/_/'gro byed cing zhes
[\[29a.7\]]bya ba ni 'jug par byed pa'o/_/dul la rgyal po lhag par zhon/_/zhes bya ba ni/_yang dag par na phan zhing dul ba'i rta la na/_rgyal po dogs pa med par lhag par zhon pa/_ji lta ba de bzhin du/_dul ba mi yi nang na mchog_/ces bya ba smos te/_mi thams cad du yongs su
[\[29b\]]
[\[29b.1\]]brtags pa'i nang na ni dul ba nyid mi rnams kyi mchog yin te/_bsngags pa'i gzhi yin pa'i phyir ro/_/de nyid ni tshig gi phra rgyas kyis 'thab mo'i sar spangs nas 'gro ba la dam pa rnams dmigs shing sten par byed pa ni dul ba'o/_/ji ltar de dang de'i mtshan nyid shes par bya zhe na/_gang
[\[29b.2\]]zhig tshig ngan bzod byed pa/_/zhes bya ba smos te/_tshig ngan ni brjod par bya ba las bzlog pa ste/_brdzun dang tshig rtsub po la sogs pa gzhan las thos kyang bzod par byed cing mi 'gyur ba de ni dul ba'o/_/yang na tshig ngan pa ni lhag par bstod pa'am smad pa ste/_de smras pas
[\[29b.3\]]ni rjes su chags pa dang zhe sdang skyed pa'i don to/_/'dir tshig ni mtshon pa tsam du zad de/_brdig pa la sogs pa yang bzod pa'o/_/'di ltar 'dir tshig nyi tshe smos pa yang thams cad du phal cher tshig 'byung ba'i phyir ro/_/gang zhig bdag nyid dul ba ni thams cad 'dul ba
[\[29b.4\]]las mchog yin no zhes bstan pa'i phyir/_glang po'i nang na zhes bya ba la sogs pa smos so/_/dur khrod bsil ba'i tshal na shro na ko ni zhes bya ba'i mi nyi shu tsam zhig bdag nyid dul ba'i gnas la rjes su brtson par ldan zhing gnas par gyur to/_/bcom ldan 'das dge slong
[\[29b.5\]]rab tu mang po dang /_thabs cig tu bzhugs pas lha'i spyan gyis de gzigs te/_ji tsam na der gshegs so/_/de'i tshe phyogs de na rgyal po'i dre'u dang glang po che 'dul bar byed de/_de dper mdzad nas tshigs su bcad pa bcu bzhi gsungs so/_gang yin pa zhes bya ba ni gang
[\[29b.6\]]yang rung ba la ste/_'jig rten 'di la'o/_/dre'u 'dul bar byed pa ni dre'u slob par byed pa ste/_bzhon pa la sogs pa rung bar byed pa'i phyir cang shes rta dang ni zhes bya ba ni yon tan dang ldan zhing rigs mtho ba mchog tu bsngags pa'o/_/sin du'i zhes bya ba ni yul sin du nas
[\[29b.7\]]skyes pa'am/_yul bzang po las skyes pa'i rta zhes bya ba'i don to/_/glang po'i nang na glang chen dang /_/zhes bya ba ni mtshan dang ldan pa'i glang po'i nang na glang po chen po'o/_/de bas bdag nyid dul ba mchog/_/ces bya ba ni bdag dul ba gang yin pa de ni bdag nyid dul ba ste/_gang
[\[30a\]]
[\[30a.1\]]bdag dul bar byas pa des ni dre'u la sogs pa dul bar byas pa de dag pas mchog ste/_gtso bo yin no/_/ci'i phyir zhe na/_bzhon pa de dag rnams kyis ni/_/zhes bya ba smos te/_gang gi phyir dre'u la sogs pa dul bar byed pa de dag gi rgyur gyur pa'i dul ba de dag
[\[30a.2\]]gis ni/_sa de mngon par 'thob mi srid/_/ces bya ba yin te/_de ni phyogs de dang de'i bye brag phyin par byed pa yin no/_/bdag nyid legs 'dul gang yin pa'i/_/zhes bya ba ni sa gang la legs par yongs su sbyangs pa'i yid kyis ni mkhas pa des thob 'gyur zhes bya ba ste/_
[\[30a.3\]]mkhas pas rtogs par 'gyur ba'o/_/sa'i rang bzhin bstan pa'i phyir/_/zhi ba zhes bya ba smos te/_sdig pa dang bral zhing nye bar zhi ba ste/_gang gi phyir dbang po dul bar gyur na ni bya ba ma yin pa'i ngan par spyod pa nye bar zhi bar yin no/_/sdug bsngal gyi rtsa ba ni sdig pa yin te
[\[30a.4\]]de med na sdug bsngal med do zhes bsgrub pa'i phyir/_sdug bsngal mthar phyin zhes bya ba smos te/_rnam par smin pa mi 'dod pa'i 'bras bu la sogs pa med pas mthar 'gro bar 'gyur ro/_/gdung bas zil gyis non par ma gyur na ni lus la sogs pa dran pa bsgom pa la nan
[\[30a.5\]]tan du byed par nus kyi/_sdug bsngal gyis mngon par gtses pa'i bdag nyid la ni ma yin no zhes bsgrub par 'dod pa'i phyir/_dran ldan zhes bya ba yin te/_lus su gtogs pa'i dran pa dang ldan pa'i phyir/_dran pa nyams pa las ni 'di ltar ngan song gi 'gro ba yin te/_
[\[30a.6\]]dran pa ma bsgoms pas so/_/ji skad du bshad pa/_'jig rten pa yi yang dag lta/_/chen po gang la yod gyur pa/_/zhes bya ba la sogs pa gsungs so/_/de nyid bstan pa'i phyir/_spong 'gyur gyi zhes bya ba smos te/_rab tu spangs pa'o/_/gang yin zhe na/_'gro ba ste ngan
[\[30a.7\]]'gro gsum zhes bya ba'i don to/_/de nas bde 'gror skye zhing dran pa bskoms pas snod du gyur nas/_mthong ba'i lam mngon du byas pas mthong bas spong bar bya ba'i nyon mongs pa'i 'ching ba spong bar 'gyur ro zhes bstan par bya ba'i phyir/_'ching ba bcad nas zhes bya ba
[\[30b\]]
[\[30b.1\]]smos te/_de'i 'ching ba bcad nas so so'i skye bo 'di nas 'das te 'phags pa dang skal pa mnyam pa'i 'bras bu 'thob par 'gyur ro zhes bya ba'i don to/_de nas 'dod pa na spyod pa'i bsgom pas spang bar bya ba'i nyon mongs pa spangs pas sdug bsngal ba dang yid mi bde ba thams cad
[\[30b.2\]]las 'das par 'gyur ro zhes bstan pa'i phyir/_sdug bsngal kun las rab grol gyi/_/zhes bya ba smos te/_thams cad kyang yin la sdug bsngal yang yin te/_las 'dzin pa'i bsdu ba'o/_/de las nges par grol bar 'gyur te/_de nas mnyam par bzhag pa'i sa pa'i kun du sbyor
[\[30b.3\]]ba spangs nas phung po lhag ma dang bcas pa'i mya ngan las 'das pa 'thob par 'gyur ro zhes bstan pa'i phyir/_kun sbyor ma lus spong 'gyur gyi/_/zhes bya ba smos te/_kun du sbyor ba dgu'i thob pa bcad pas so/_/de nas dus cung zad gdul bya ji lta ba bzhin du phan 'dogs shing
[\[30b.4\]]gnas te/_dus gzhan zhig tu phung po lhag ma med pa'i mya ngan las 'das pa'i tshul nyid thob par byed do zhes bstan pa'i phyir/_mya ngan 'das nyid ces bya ba smos te/_skye ba'i sgrib g.yogs las 'das pa ni mya ngan las 'das pa'o/_de nyid ni sdug bsngal thams cad dang bral
[\[30b.5\]]ba'i mtshan nyid do/_/nang gnas pa zhes bya ba ni dkyil te/_de'i bdag nyid du gnas ba zhes bya ba'i don to/_/de zhes bya ba ni 'dul ba la brjod do/_/gdul ba'i bsam pa'i mtshan nyid ni rnam pa mang ste/_der 'dus pa'i gdul bya de dag las kha cig ni zhi ba don du gnyer ro/_/kha
[\[30b.6\]]cig ni sdug bsngal dang bral ba don du gnyer ro/_/kha cig ni 'gro ba gtong ba don du gnyer ro/_/kha cig ni 'ching ba las grol ba don du gnyer ba la sogs pa ste/_nye bar ma zhi ba la sogs pas kun du gtses pa'i phyir nye bar zhi ba la sogs pa'i khyad par 'dod pa
[\[30b.7\]]yin no/_de bas na de dag la thugs brtse ba'i phyir 'di gsungs so/_/sdug bsngal gyi mthar phyin pa ni bdag nyid dul ba la rag las pa yin no zhes bstan pa'i phyir smras pa/_'dul sbyong zhes bya ba la sogs pa'o/_/gcer bu pa'i lta ba can zhig gis btsun pa
[\[31a\]]
[\[31a.1\]]ji ltar sdug bsngal thams cad kyi pha rol tu phyin par 'gyur zhes zhus pa dang 'di gsungs so/_/bdag nyid kho na gdul bar bya/_/zhes bya ba ni rang gi sems nyid bya ba dang las ngag la dbang du gyis shig pa'o/_/'dul sbyong byed pas rta bzang ltar/_/zhes bya ba ni dper
[\[31a.2\]]na/_rigs bzang po'i rta 'dul sbyong mkhan gyis 'dul bar byed pa ltar ro/_/ci'i phyir zhe na/_phan yon bstan pa'i phyir/_bdag nyid legs par dul ba yis/_/sdug bsngal rnams kyi pha mthar phyin/_/zhes bya ba sdug bsngal gyi tha mar 'gro ba ste/_thar pa thob par 'gyur ba'o/_bdag nyid
[\[31a.3\]]dul ba'i phan yon bstan pa'i phyir/_/bdag nyid kho na zhes bya ba la sogs pa smos so/_/yul be+e ra t+ya na tshong dpon rgan po zhig bu la sogs pas brnyas par gyur te/_mgon su la bya zhes zhus pa las brtsams te/_bdag nyid kyi mgon dang bdag nyid kyi skyabs la gnas par bya'i/_gzhan ni gling dang
[\[31a.4\]]skyabs ma yin no zhes bka' stsal te 'di gsungs so/_bdag nyid kho na zhes bya ba ni sems kho na'o/_/bdag gi zhes bya ba ni bdag gi dngos po thams cad de/_gang gi phyir bdag gi dngos po 'di la ni rang gi sems nyid dul bar bya ba'o/_/mgon ni sems 'di dbang sgyur bar byed cing
[\[31a.5\]]'jig rten gzhan du 'dren par byed pa yin no zhes lung las 'byung ba ste/_'dren par zhes bya ba'i don to/_/gang gi phyir dul na ni bdag nyid bde 'gro dag tu 'dren par byed de/_'dis ni khyad par du len pa'i rgyu rtogs par byed do/_/bdag nyid bdag gi skyabs yin pas/_/zhes bya
[\[31a.6\]]ba ni skyabs kyi don dang skyob pa'i phyir te/_rang gi sems nyid dul bas ni bdag gi skyabs te/_de'i mthus nye bar spyod pa thams cad 'jig par byed pa'i phyir ro/_/yang na mgon ni mngon par mtho ba'i bde ba skyed pa'i phyir ro/_/skyabs ni nges par legs pa'i bde ba thob par byed pa ste/_
[\[31a.7\]]des na de nyid kyi phyir/_bdag nyid gdul bar bya zhes bya ba la sogs pa'i dpe dang bcas pa ni rtogs par sla'o/_/rta'i tshoms te bcu dgu pa'i rnam par 'grel pa rdzogs so//_//bdag gi sems dul bar byas na ni khro ba la sogs pa sel bar 'gyur te/_
[\[31b\]]
[\[31b.1\]]dper na byi la'i rkyal pa legs par mnyes na sil krol gyi sgra 'byin pa yin no/_/de bzhin du bsgrub pa'i phyir de'i 'og tu khro ba'i tshoms bstan to/_/gang gi phyir ma dul bar ni khro ba la sogs pa sel bar nus pa med do/_des na de nyid bstan pa dang bdag nyid dul bar byas nas
[\[31b.2\]]khro ba spangs shing zhes bya ba la sogs pa smos so/_/chags pa med la dga' ba'i gcer bu ba zhig gis bcom ldan 'das la gsol pa/_cis ni spangs dang ci yis rnam spangs 'gyur/_/gang gis thams cad las ni 'da' 'gyur zhing /_/gang la ma chags par ni byas pa dag_/
[\[31b.3\]]chags pa'i rjes su ltung bar mi 'gyur lags/_/zhes pa dang des na 'di gsungs so/_/gzhan dag ni n+ya gro d+ha'i kun dga' ra ba na rgyal rigs kyi bu mo snar ma zhes bya ba las brtsams pa'o zhes zer ro/_/khro ba ni bdag gis mdza' bshes dang dgra bo rnams la gnod pa dang don byed pa
[\[31b.4\]]las byung ba'i khong khro ba sngon du 'gro ba'i sems kun du 'khrugs pa ni khro ba'o/_/gzhan dag ni gnas dang gnas ma yin pa la rjes su mi mthun pa las skyes pa'i rigs pa yongs su spangs pa ste/_bu la sogs pa la yang sems rab tu 'khrugs pa ni khro ba la'o zhes zer ro/_/
[\[31b.5\]]gzhan dag ni 'dir khong khro ba nyid la 'jig rten gyi rab tu grags pas khro ba zhes brjod do/_/spangs zhes bya ba ni khro bo yongs su dor ba ste/_gzhan la gnod pa'i rgyur gyur pa'i phyir ro/_/nga rgyal rnam spangs zhes bya ba ni gnyen po bsgom pa'i khyad par du yang nga rgyal rgyud la spang bar bya
[\[31b.6\]]ba'o/_/'dir nga rgyal ni nga'o snyam pa la dgongs te/_phra rgyas thams cad kyi gtso bo'i rgyu yin pa'i phyir dang /_yon tan la sogs pa'i bgegs su gyur pa'i phyir ro/_/kun sbyor kun las shin tu 'da' 'gyur zhing /_/zhes bya ba ni rang dbang med par skyed par byed pa'i phyir kun du sbyor
[\[31b.7\]]ba rnam pa dgu po 'di yang rnam par spong ba ste/_'dis ni khams gsum gyi 'dod chags dang bral bar sbyor ba yin no/_/sngar bstan pa'i bya ba'i phan yon bstan pa'i phyir/_ming dang gzugs la chags pa med de dag_/ces bya ba smos te/_de dag ni gang zag go/_/ming dang gzugs
[\[32a\]]
[\[32a.1\]]zhes bya ba la/_ming ni tshor ba la sogs pa phung po bzhi'o/_/gzugs ni gzugs kyi phung po'o/_/chags pa med pa ni yid de la chags par mi byed pa ste/_/de la sred pa dang bral ba'i phyir ro/_/ci yang med pas zhes bya ba ni mngon par 'dod pa'i dngos po med pa
[\[32a.2\]]ste/_yang sred pa'i las dang nyon mongs pa spangs pa'i phyir spros pa dang bral ba'o/_/rjes su mi ltung zhes bya ba ni rjes su mi 'gro ba dang /_rjes su mi 'ching ba dang /_gdung bar mi 'gyur ba zhes bya ba'i don to/_/chags pa ni 'du 'dzi ste des byas pa'i g.yeng ba'o/_/yang na skye ba la sogs
[\[32a.3\]]pa srid pa'i skyon no/_/khro ba la sogs pa spangs pa ni bde ba 'thob pa yin no zhes bstan pa'i phyir/_skyes ma thag tu zhes bya ba la sogs pa smos so/_/lha zhig gis gsol pa/_skyes ma thag tu ci zhig spang /_/ci zhig skyes nas bzlog par bgyi/_/bstan pas ci zhig rab tu spong /_
[\[32a.4\]]gang zhig rtogs na bde par 'gyur/_/zhes pa dang /_de la 'di gsungs so/_/skyes ma thag tu zhes bya ba ni yid la skyes pa tsam nyid la'o/_/spangs zhes bya ba ni yongs su dor ba'o/_/gang gi phyir khro ba byung nas yal bar 'dor na ni phung khrol stong byed de/_phyugs lhas su spyang ki zhugs
[\[32a.5\]]pa bzhin no/_/skyes nas 'dod chags spang par gyis/_/zhes bya ba ni rjes su chags pa'i kun du sbyor ba yang skyes ma thag nyid du rang gi gnyen pos bzlog par bya ste thag ring por spang zhing rgyun gcad pas rtsa ba dang bcas par dbyung ste/_kha nas 'jam por smra zhing nang du 'khon byed pa lta
[\[32a.6\]]bu'o/_brtan pas ma rig rab tu spang /_/zhes bya ba ni mkhas pas gti mug yongs su spangs pa ste/_shes pa dang ldan pa'i phyir skyon spong ba ni brtan pa'o/_/sdug bsngal mthong bas zhes bya ba ni sdug bsngal la sogs pa'i 'phags pa'i bden pa ji lta ba bzhin du mthong bas ma
[\[32a.7\]]rig pa spong ba'i rgyu bstan to/_/bde ba ni srin po gsum spangs pa bzhin du 'jigs pa med pas bde bar 'gyur ba ste/_sred pa zad na bde ba 'thob par 'gyur ro/_/gzhan dag tu ni bden pa rtogs na zhes brjod do/_/'phags pa'i bden pa bzhi mthong na zhes bya ba'i don to/_/khro ba
[\[32b\]]
[\[32b.1\]]spangs pas 'jig rten dang 'jig rten las 'das pa'i phan yon gzhan yang bstan pa'i phyir/_khro ba spangs na zhes bya ba la sogs pa smos so/_/gang zhig spangs na bde bar nyal/_/gang zhig spangs na mya ngan med/_/gang gis 'dir ni chos gcig nyid/_/bcom na gau ta ma bsngags
[\[32b.2\]]pa mdzad/_/ces brgya byin gyis zhus pa dang 'di gsungs so/_/khro ba spangs pa ni dor ba'o/_/bde bar nyal zhes bya ba ni gdung ba med par gnyid log par 'gyur ba'o/_/yang na 'tshe ba med par gnas pa ste/_bde bar nyal zhing bde bar sad pa dang /_/nyal ba na yang lha rnams bsrung
[\[32b.3\]]'gyur ro/_/zhes byams pa thob pa dag la bshad pas so/_/khro ba spangs na gdung mi 'gyur/_/zhes bya ba ni gdung bar mi 'gyur ba ste/_nang du gdung ba med cing mya ngan rjes su myong bar mi 'gyur ba ste/_de spangs pas ni bsam pa grub la bye ma la sogs pa mthong ba dang bral ba'i phyir ro/_/
[\[32b.4\]]khro ba zhes bya ba dang choms shig ces bya ba 'dir sbyar ro/_/ci'i phyir zhe na/_khyad par gyi tshul gyi rgyu bstan pa'i phyir/_dug gi rtsa ba zhes smos te/_phung khrol gyi rgyu yin pas myur du 'dod chags dang bral bar byas te kha na ma tho ba chen po yin no zhes mdo las gsungs so/_/bde 'joms
[\[32b.5\]]zhes bya ba la/_bde ba ni yid du 'ong ba ste/_legs par spyod pa dang yid dang 'thad pa la sogs pa des 'jig pa ni bde ba 'joms pa ste/_de ni legs par spyod pa dang yid du 'ong ba gcod par byed pa yin no/_/dge slong zhes bya ba ni bod pa ste/_de'i phyir bde ba 'joms pa ni bag
[\[32b.6\]]chags yin no zhes bstan nas tho rangs dang mtshan mo nyid la yang gdul ba'i dge slong dag la bstan zhing yang brjod pa yin te/_khro ba ni khyim na gnas kyang yongs su spang bar bya ba yin la/_khyad par du ni khyim spangs pas spang par bya'o zhes ston pa yin no/_/choms shig dang /_/
[\[32b.7\]]'phags pa rnams kyis bsngags 'gyur zhing /_/zhes bya ba ni 'di spangs pas ni sangs rgyas dang /_de'i nyan thos dgyes pa yin te/_de'i ngo bo nyid thugs su chud pa'i phyir ro/_/ci'i phyir zhe na/_de bcom pa yis mya ngan med/_/ces bya ba yin te/_gang gi phyir khro ba spangs
[\[33a\]]
[\[33a.1\]]na ni gang gis ji ltar yang yid lhag par gdung ba nyams su myong bar mi 'gyur ro/_/gang zhig de'i rjes su 'jug pa de ni dus ring por mya ngan byed par 'gyur ro zhes bstan pa'i phyir/_gang khros bdag gis zhes bya ba la sogs pa yin no/_/dge slong dag sngon
[\[33a.2\]]byung ba'i dus na lha dang lha ma yin g.yul 'gyed par nye bar gnas par gyur pa na/_lha'i dbang po brgya byin gyis sum cu rtsa gsum pa'i lha rnams la smras pa/_grogs po dag lha dang lha ma yin g.yul 'gyed pa rtsom pa'i dus su gal te lha rnams rgyal bar 'gyur zhing lha ma yin rnams
[\[33a.3\]]pham par 'gyur na ni/_grogs po dag de la ngas kyang lha ma yin gyi dbang po thags bzangs ris gson bzhin du bzung la mgul pa bcing ba lngas bcings te/_lha'i grong khyer du gzhug par bya'o zhes smras so/_/lha ma yin gyi dbang po thags bzangs ris kyis kyang lha ma yin rnams la de
[\[33a.4\]]ltar smras so/_ji tsam na thags bzangs ris lha'i grong khyer du bcug ste/_lha'i 'dun sa chos bzang gi sgo drung du mgul pa bcing ba lngas bcings pa dang /_lha'i dbang po brgya byin de phyir 'byung ba dang nang du 'jug pa na des sdig pa can gyi tshig tshogs par mi dbyung bas gshe bar
[\[33a.5\]]byed do/_/ma ta lis smras pa/_/brgya byin lha dbang 'jigs pa 'am/_/yang na stobs med bzod par byed/_/thags bzangs ris kyi tshig gtum dag_/mngon sum thos bzhin 'dug byed dam/_/zhes so/_/brgya byin gyis smras pa/_'di ni de ltar mthong mod kyi/_/byis pa yi
[\[33a.6\]]ni dgag pa yin/_/pha rol gang zhig khros shes na/_/rang nyid de la zhi bar bya/_/zhes smras te/_de las kyang sangs rgyas bcom ldan 'das kyis tshigs su bcad pa bcu gnyis bka' stsal to/_rab smra zhes bya ba ni yang dag par rtogs pa dang yang dag par shes pa ste/_med
[\[33a.7\]]pa la yod par yongs su gcod pa zhes bya ba'i don to/_/de gang yin zhe na/_gang khros zhes bya ba smos te/_'khrugs pa'o/_/ji ltar smras pa yin zhe na/_bdag gis legs byas kyi/_ma legs min zhes bya ba ste/_legs par byas pa nyid yin gyi/_/de nyid kyis nyes par byas pa
[\[33b\]]
[\[33b.1\]]ni ma yin no zhes mngon par sems pa yin no/_/khro ba ni phyin ci log gi rgyu yin pa'i phyir ro/_/'og tu zhes bya ba ni yang dus gzhan na'o/_/'di nyid gsal bar ston pa yin te/_khro ba zhi ba zhes bya ba ni khong khro ba'i kun nas dkris pa dang bral bar gyur na'o/_/me yis bsregs bzhin gdung
[\[33b.2\]]bar 'gyur/_/zhes bya ba la/_bsregs pas nye bar gdung ba bzhin du de khro bas gdung ba myong bar 'gyur te/_ji ltar bdag gis 'di ltar ma rabs dang mthun par byas zhes yid la gcags pa skye ba'i phyir ro/_/gang khro ba dang ldan pa de ni ngo tsha med cing khrel med par 'gyur ba ste/_
[\[33b.3\]]ngo tsha dang khrel med pa dang bral bar gyur na ni khro ba med par 'gyur ba'o/_/ngo tsha gang la yod pa de ni ngo tsha dang ldan pa'o/_/ngo tsha dang mi ldan pa ni ngo tsha med pa'o/_/khrel yod pa'i tshul gang la yod pa de ni khrel yod pa ste/_khrel yod pa ma yin pa de ni khrel med pa'o/_/de la yon tan dang yon
[\[33b.4\]]tan can dag la gus pa ni ngo tsha shes pa'o/_/nyes par spyod pa la 'jigs par lta ba ni khrel yod pa'o/_/bdag nyid la ni mngon brtags nas/_/'dzem pa gang yin ngo tshar brjod/_gzhan brten 'phya ba la 'dzem pa/_/khrel yod pa zhes brjod par bya/_/zhes bya ba 'di gnyis
[\[33b.5\]]kyi mtshan nyid la gzhan dag de skad zer ro/_/yang na gang khro ba'i ngang tshul can de ni ngo tsha med par 'gyur ro zhes bya ba la sogs pa brjod par bya'o/_/'khrugs pa yin pas khro ba can no/_/brtul zhugs med pa ni tshul khrims dang brtul zhugs kyang yod pa ma yin te/_
[\[33b.6\]]de'i dbang gis de'i tshul nyams pa'i phyir ro/_/khro bas mngon par zil gnon pa/_/zhes bya ba ni 'khrugs pas gzhan gyi dbang du byas pa'i skyes bu'o/_de la su yang rten mi byed/_/ces bya ba ni pha dang ma la sogs pa gang yang rung ba'am/_yang na skye bo dam pa khro ba can la
[\[33b.7\]]gnas dang gling dang rten mi byed do/_/gdon zhugs nas gzhan gyi dbang du byas pa la ni su zhig bdag la phan par 'dod pas yid brtan pa'i bsam pas nye bar 'gro bar 'gyur/_gang nyid la skrag pa de nyid la ni yid brtan pa med pa nyid de/_'di ltar sbrul nag po dug
[\[34a\]]
[\[34a.1\]]mi bzad pa yod pa la ni gang yang yid brtan pas len par mi byed pa de bzhin du rten dang gnas su mi byed de/_de las skrag pas yid brtan pa thams cad 'jig pa'i phyir ro/_/khro ba'i nyes dmigs nyid bstan pa'i phyir/_gang zhig byis pa'i mthu stobs zhes
[\[34a.2\]]bya ba la sogs pa smos so/_/'dir gleng gzhi ni gzhan dag 'di skad zer te/_mnyan yod na gi ri ya gro zhes bya ba bram ze'i rigs shing sA la chen po rgyal po gsal rgyal gyi mdun na 'don zhig bcom ldan 'das kyi thad du song ste/_phyin nas btsun pa bdag la ni skyes bu byed pa'i stobs
[\[34a.3\]]mchis so zhes gsol pa dang /_ji tsam na 'di gsungs so zhes so/_de yi stobs ni stobs med yin/_/zhes bya ba la stobs med pa nyid ni nyam chung ba ste/_sems can de'i stobs su 'dod pa'o/_/ni zhes bya ba ni kho na'i don to/_/de gang zhe na/_gang zhig byis pa'i mthu stobs
[\[34a.4\]]can/_/zhes bya ba ste/_gang zhig ni gang la la'o/_/byis pa ni glen pa ste/_de khro ba dang mi bzod pa las byis pa stod par byed pas so/_gzhan brnyas par bya ba'i thabs des bzung ba'i phyir de ni mthu stobs med pa nyid la mthu nyid du bzung bar shes par bya'o/_/ci'i phyir zhe na/_/
[\[34a.5\]]byis pa zhes bya ba ste glen pa'o/_/byis pa'i mtshan nyid bstan par bya ba'i phyir/_/chos dang bral ba la zhes bya ba smos te/_shin tu 'tshe ba la goms pa ste/_byis pa ni ngan par spyod pa sems pa'o zhes mdo las gsungs te/_legs par spyod pa spangs zhes bya ba'i don to/_bsgrub
[\[34a.6\]]bar bya ba yod re skan/_/zhes bya ba ni tshul khrims dang tshul khrims la brten pa'i 'phags pa'i lam bsgrub cing de thob par byed pa ni byis pa'i stobs kyis nus pa ma yin te/_blo dang mi ldan pas so/_/gang gi phyir blo'i stobs ni mkhas pa'i stobs su 'dod de/_so sor brtags
[\[34a.7\]]pa'i stobs dang mang du thos pa zhes bya ba'i tshig gis so/_/mkhas pa rnams kyang bzod pa'i stobs la gnas pa zhes bya ba'i don to/_/de yang 'di ltar bsgrub pa'i stobs med de/_de bas na blo dang ldan pa las sngar bshad pa nyid do/_/byis pa'i stobs ni bzod pa med pa nyid yin no
[\[34b\]]
[\[34b.1\]]zhes bstan la mkhas pa rnams kyi stobs ni bzod pa yin te/_'di lta bur gyur pa la bzod pa nyid stobs kyi mchog yin te/_de nyid bstan pa'i phyir/_stobs ldan zhes bya ba smos te/_'di na shas che ba'i stobs yod pa di ni stobs dang ldan pa'o/_/gang la la zhig tshe 'di la lus
[\[34b.2\]]kyi stobs dang gzugs bzang ba la sogs pas nga rgyal yod pa dang /_bstan bcos la sogs pa yongs su shes pa'i tshul gyis ldan pa'o/_/stobs chung rnams kyi bzod byed pa/_/zhes bya ba ni stobs dman pa dag gis tshig ngan mang du smras kyang bzod pa zhes 'dod de/_
[\[34b.3\]]'di ltar bdag la 'jigs pa nyam nga ba la sogs pa'i 'jigs pa ni gang du yang med de tshogs yod pa'o/_/ma he'i skyes pa'i rabs la sogs pa yang 'dir dper brjod par bya'o/_/de ni bzod pa'i mchog ces gsungs/_/zhes bya ba ni de nyid ni sangs rgyas kyis bzod pa dam pa zhes
[\[34b.4\]]gsungs so/_/ci'i phyir zhe na/_'di ltar nyam chung ba lta rtag tu sgur/_/zhes bya ba yin te/_gang stobs dman pa de ni gnas med pa'i phyir dus thams cad du thams cad kyi brnyas pa bzod pa yin no/_/stobs ldan zhes brjod pa la/_stobs dang ldan pa ni rnam pa gsum ste/_
[\[34b.5\]]dbang phyug dang sgrub pa dang tshig gis so/_/de la dbang phyug bstan pa'i phyir/_/de las gzhan gyi dpon gyur kyang /_/zhes smos te/_gzhan g.yog dang bran la sogs pa'i dpon por gyur pa ste/_mthu yod pa dang dbang phyug dang mnga' bdag tu gyur pa'o/_/dper na rgyal por gyur
[\[34b.6\]]la zong gis nyos pa'i bran khro zhing ngan du smra yang dang du len pa'i bzod pa ni rab tu bsngags pa yin no/_/sgrub pa'i stobs dang ldan pa'i dbang du byas nas/_gzhan gyis zhes bya ba ni dgra dag gis gnod pa byas pa'o/_/smad byas kyang zhes bya ba ni rten med pa la sbyor ba ste/_gnas
[\[34b.7\]]med pa dang 'da' bar byed pa dang /_zil gyis gnon par byed pa zhes bya ba ni rnam grangs so/_gang zhig gis zhes bya ba ni gang nyid de'i rigs rgyud ngan par skyes pa ston pa yin no/_/stobs ldan zhes bya ba ni dpung gi tshogs bzhi dang ldan pa'o/_/bzod pa ni mi 'khrugs pa'o/_/thams
[\[35a\]]
[\[35a.1\]]cad sbyin pa'i skyes pa'i rabs 'dir dper brjod par bya'o/_tshig gi stobs kyi dbang du byas nas/_gzhan gyis lhag par brgyad bkag kyang /_/zhes bya ba la sogs pa smos so/_/lhag par brgyad bkag ces bya ba ni shin tu brgal ba dang /_tshig ngan pa dang /_
[\[35a.2\]]gshe ba la sogs pa ni lhag par brgyad bkag pa ste/_des sbyor ba ni lhag par brgyad bkag pa'i skyes bu'o/_/gzhan gyis zhes bya ba ni skye bo ngan pa gnod par byed bas de ltar tshig ngan pas gshe bar gyur na stobs dang ldan pa ni de bas stong 'gyur du smra bar nus kyang bzod pa yin no/_
[\[35a.3\]]gnyi ga'i phongs pa sel ba ni bzod pa dang ldan pa yin no zhes bstan pa'i phyir gang zhig pha rol zhes bya ba la sogs pa smos so/_/skyob pa ni 'don par byed pa'o/_/gang zhig ce na bdag dang gzhan gyi sems can skyob pa yin no/_/'jigs pa zhes bya ba ni 'di las 'jigs pa
[\[35a.4\]]yin pas 'jigs pa ste/_sdig pa'i chos dang mi 'dod pa'i rnam par smin pa de las so/_/ji lta bu zhe na/_chen po dag las zhes bya ba ste/_ngan song ngam mnar med pa dag las so/_/khros pa zhes bya ba ni shin tu 'khrugs pa'o/_/rig nas zhes bya ba ni khros pa 'di la nges par byas
[\[35a.5\]]nas bdag nyid de rang kho na gzhan gyis bstan pa la sogs pa med par ro/_/de la zhes bya ba ni de'i tshe'o/_/nye bar zhi byed pa zhes bya ba ni nye par zhi ba la dmigs shing bzod pas zhes bya ba'i don to/_legs par spyod pa nye bar bstsags pas ni gnyi ga las phan 'dogs pa yin no
[\[35a.6\]]zhes bstan pa'i phyir/_gnyi ga'i don ni spyod pa yin/_/zhes bya ba smos so/_/gang zag bzod pa byed pa ni gnyi ga'i don byed pa yin no/_/gnyi ga'i don yang gang zhe na/_bdag dang gzhan dag gi zhes bya bas bstan te/_bdag gi don byed pa ni bzod pa smra ba'i skyes pa'i rabs
[\[35a.7\]]kyis brjod bar bya'o/_gzhan gyi don byed pa ni byams pa'i stobs skyed pa'i skyes pa'i rabs la sogs pa brjod par bya'o/_/gang de ltar bzod pa byed pa de la skye bo blun po de dag khros pa'i mig gis lta bar byed pa dang /_tshig ngan pa byed pa yin no zhes bstan par bya ba'i phyir/_/
[\[35b\]]
[\[35b.1\]]bdag nyid dang ni zhes bya ba la sogs pa smos so/_/spyod de la zhes bya ba ni byed pa de la'o/_/gang pha rol bzod pa byed pa la byis pa yin no zhes brnyas pa la bzod pa nyid do/_sems kyang sla zhes bya ba ni shes kyang sla ba ste/_/de ltar brnyas par byed pa dang /_tshig ngan smra bar byed
[\[35b.2\]]pas so/_/skye bo de ltar sems par byed pa gang zhe na/_chos la mi mkhas rnams zhes bya ba smos te/_yon tan dang skyon mngon par brtag pa mi shes pa zhes bya ba'i don to/_gang dag chos la mkhas pa de dag ni mkhas pas shes par 'gyur ro zhes 'di nyid kyis
[\[35b.3\]]bstan pa'i phyir/_/gtso bo'i tshig ni zhes bya ba la sogs pa smos pa'o/_/gtso bo zhes bya ba ni stobs dang ldan zhing mthu che ba pa ste/_rigs dang gzugs la sogs pa khyad par du gyur pa zhes bya ba'i don to/_/tshig ces bya ba ni tshig rtsub po'i bdag nyid dam phra mo la sogs pa'i rang bzhin yang
[\[35b.4\]]rung ngo /_'jigs phyir bzod ces bya ba ni gal te bdag gis 'di ma bzod na ni bdag la des dbang byed pa yin pa'i phyir gnod pa chen po byed par 'gyur ro zhes so/_/'thab zla'i tshig ni 'thab gcugs rgyu bzod pas/_/zhes bya ba ni kun nas 'khrug pa'i bdag nyid kyi rgyu yin pa'i phyir/_
[\[35b.5\]]'thab zla ni stobs mnyam pa ste/_de'i tshig bzod pa'o/_/gal te 'di'i rtsub pa la sogs pa'i tshig bdag gis ma bzod na ni des na bdag gi tshig kyang 'dis bzod par mi 'gyur te/_de ltar yun ring por rab tu 'khrug pa chen por 'gyur ba yin no zhes te/_des 'jigs pa'i
[\[35b.6\]]las bzod par byed do/_/dman pa'i tshig la zhes bya ba ni gang yang ngan don nam shin tu dman pa'i sems can gyi tshig rtsub pa bzod pa ni bzod pa mchog ces bya ba yin te/_bzod pa mchog de la brten nas de dam par gyur pa yin te/_sems can gyi snying por gyur pa zhes bya ba'i don
[\[35b.7\]]to/_/de'i phyir sangs rgyas dang de'i nyan thos ni rigs dang /_rus dang bzo la sogs pas ni mchog yin no zhes mi ston gyi/_bzod pa la sogs pa'i yon tan dang ldan pa zhes ston to/_/bzod pa yang yin la mchog kyang yin pa ste/_khyad par dang khyad par can gyi tshul gyis
[\[36a\]]
[\[36a.1\]]phal cher zhes bya ba'i tshig gis so/_/'o na gang gzhan la bsdigs par byed pa de nyid kyis bdag rgyal po yin no zhes sems te bsdigs par mi bya ba ma yin no zhe na/_bstan pa'i phyir smras pa/_byis pa khros nas zhes bya ba la sogs pa smos te/_'dir yang gleng
[\[36a.2\]]gzhi gzhan du brjod de/_rgyal byed kyi tshal na a si lib ba ka zhes bya ba'i bram ze'i bus bcom ldan 'das la 'di skad ces khyod ni rgyal po rgyal po zhes gsol pa dang /_des ni 'di gsungs so/_/byis pa rgyal bar 'gyur snyam sems/_/zhes bya ba ni byis pa nyid pham pa'i gnas
[\[36a.3\]]la yang rgyal ba yin no zhes rtogs pa ste ci zhig byas nas she na/_khros nas tshig rtsub dag smras na/_/zhes bya ba smos te/_zhe sdang gi dbang gis brtsam pa med pa'i tshig smras pas/_'jig rten gyi kun rdzob nyid du'o/_/don dam par de ni rtag tu rgyal bar byed pa yin zhes bya ba ste/_
[\[36a.4\]]gang gzhan gyis brjod par bya ba ma yin pa thos par gyur na bzod par byed pa de nyid ni rtag tu rgyal ba ste/_rgyun du mtho ba zhes bya ba'i don to/_/dam pa rnams kyis bsngags pa'i phyir dang /_bsod nams kyi tshogs bsags shing de'i 'bras bu khyad par can thob pa'i phyir ro/_/khro
[\[36a.5\]]ba la sogs pa'i skyon spangs pa de nyid kyi phan yon bstan pa'i phyir/_bden par smra zhes bya ba la sogs pa smos so/_/mnyan yod na rgan po rab tu byung ba zhig ser sna che zhing g.yon can zhig yod de/_dbyar gos 'tshed pa'i dus su btso blag gi las la nye bar gnas par
[\[36a.6\]]gyur pa las gal te 'di nyid du 'di byas na ni tshangs pa mtshungs par spyod pa dag gis mthong nas slong bar 'gyur ro zhes des bsams te/_de nas de'i dgon pa'i gnas su song nas de bya bar brtsams so/_/de nas tshe dang ldan pa maud gal gyi bu chen pos de'i ser sna brtag pa'i
[\[36a.7\]]phyir rdzu 'phrul gyis nam mkha' las 'ongs te bslangs so/_/des smras pa/_lhung bzed chung ngu gang khyod la sbyin no zhes byas pa dang /_ji tsam na tshon thams cad lhung bzed chung ngur bcug kyang ma gang ngo /_/de nas lhung bzed bkang bar khas blangs pa yin pas byin cig ces
[\[36b\]]
[\[36b.1\]]smras pa dang /_rgan po khros nas bcom ldan 'das kyi spyan sngar song ste/_de'i dbang du mdzad nas tshigs su bcad pa gsum gsungs so/_/gzhan dag ni maud gal gyi bu chen pos zhus pa las de'i dbang du mdzad do zhes zer ro/_/bden par smra bya zhes bya ba ni phyin ci ma log par brjod
[\[36b.2\]]par bya ba ste/_'dis ni gzhan slu ba la sogs pa las ldog par bstan to/_yang na de las gzud pa de tshig btsun pa'i rgyur gyur pa'i phyir ro/_/khro mi bya zhes bya ba ni zhe sdang ba ste/_zhe sdang gi kun nas dkris pa las gnas par ma byed cig ces bya ba'i don to/_/khro
[\[36b.3\]]ba med pa'i g.yog 'khor rgyu yin pa'i phyir ro/_/slong la chung yang sbyin par bya/_/zhes bya ba ni phongs pa dag la ci nus par zas la sogs pa chung bar gyur kyang sbyin par bya'o/_kha zas la sogs pa ni gzhan gyis ma bslangs par gyur kyang de'i bsam pa shes par byas nas sbyin
[\[36b.4\]]par bya ste/_longs spyod chen po'i rgyur gyur pa'i phyir ro/_/rnam pa 'di gsum gnas kyis ni/_/zhes bya ba ni bstan ma thag pa'i bden pa'i tshig la sogs pa'i khyad par gyis gnas sam dngos po dang ldan pa'i gang zag gis so/_/gsum po nyid kyis ni me la sogs pa 'jug pas ma
[\[36b.5\]]yin no zhes nges par gzung ba yin no/_/'dis ni phyin ci ma log pa'i rgyu dang des kun nas nyon mongs pa ma yin pa'i rgyu bstan to/_/tshig rkang gsum po 'dis ni tshul khrims dang bsgoms pa dang /_sbyin pa las byung pa'i bsod nams bya ba'i dngos po bstan te/_'di ltar tshul
[\[36b.6\]]khrims ni bden pa gtso zhing zhe sdang med pa ni gtso bo ma yin no/_/bsgom pa ni de tsam gzung ba byas pa'o/_/lha rnams kyi ni drung du 'gro/_/zhes bya ba'i rgyal bo chen po bzhi'i ris la sogs pa'i lha rnams kyi drung du 'gro ba'o/_/gnas su 'gro ba zhes gzhan dag tu brjod de/_tshogs
[\[36b.7\]]dang tshogs kyi nang du 'gro/_/zhes bya ba'i don to/_/de la lha yang rnam pa gnyis kyi dang po ni mnyam par ma bzhag pa'i sa pa ste/_de yang rnam pa gnyis te/_sa la gnas pa dang /_gzhal med khang la gnas pa'ang /_de la sbyin pas ni sa la gnas pa'i lha rnams su nye bar 'gro ba yin no/_/bden pas na
[\[37a\]]
[\[37a.1\]]gzhal med khang na gnas pa'i lha rnams su nye bar 'gro ba'o/_/bsgom pas mnyam par bzhag pa'i lha rnams su nye bar 'gro ba nyid do/_/de la 'dir mdor bsdu na rnam pa bzhi yongs su dag par brjod pa yin te/_ngag dang yid dang lus kyi las dang /_de'i 'bras bu yongs su
[\[37a.2\]]dag pa ste/_go rims bzhin du sbyar ro/_/gnas la gzud pa'i phyir/_khro ba'i zil gyis zhes bya ba la sogs pa smos so/_/khro ba med pa'i tshig smros shig_/ces bya ba ni bden pa'i tshig dang /_nyon mongs pa med pa'i tshig go/_/'khor gyi nang du bag rkyong la/_/zhes bya ba ni tshogs
[\[37a.3\]]pa'i nang du 'jigs pa dang bral bar gyis shig pa ste/_rgya che ba mchog tu byed pa'i phyir ro/_/khro ba med pas tshig smra bar bya'o zhes pa ci'i phyir zhe na/_'di ltar/_khro bas zil gyis non pa'i mi/_/zhes bya ba smos te/_zhe sdang gi kun nas dkris pas yongs su bzung ba'i
[\[37a.4\]]mis/_bdag gi don yang mi rtogs pas/_/zhes bya ba bdag nyid la phan 'dogs pa yang mi shes pa yin no/_/ci'i phyir zhe na tshogs pa'i nang du don dam par ma tshang ba med pa bstan pa dang /_phyin ci ma log par ston pa dang sbyin pa la sogs pa'am/_gzhan la phan
[\[37a.5\]]'dogs pa sbyin pa'o/_/gang bdag nyid la phan pa byed cing khro ba la gzhol ba de nyid gnod pa dang bcas pa yin no zhes bstan pa'i phyir/_gang zhig ces bya ba la sogs pa smos so/_gang zhig khros la slar khro ba/_/de ni sdig pa can du 'gyur/_/zhes bya ba ni gang
[\[37a.6\]]zhig zhe sdang gis kun nas dkris pa'i sems can la phyir zhe sdang bar byed na ni/_de phyir gnod par byed pa'i phyir de la slar khro ba'i sdig pa des phung khrol skyed par 'gyur te/_nyes par spyod par bstsags pa'i phyir ro/_/de bzhin du 'dis nges pa med pa ni ma yin pa'i phyir te/_
[\[37a.7\]]de slar yang gnod pa byed pa yin no/_/khros la slar ni mi khro dang /_/zhes bya ba ni gang yang bdag dang gzhan la gdung bar byed pa'i khro ba mthong na/_'di la bzod par gnas shing mi khro bar gyur na ni de yang khro ba med par 'gyur ro/_/g.yul las rgyal zhes bya ba ni kun du 'khrug
[\[37b\]]
[\[37b.1\]]cing rtsod pa sel bar byed pa'am/_nyes par spyod pa'i kun nas 'khrug pa ring du byed pa'o/_/g.yul ji lta bu zhe na/_smras pa/_thub par dka' ba zhes bya ba yin te/_zil gyis mnan par dka' ba dang /_bzod par dka' ba ste/_shin tu chen po zhes bya ba'i don to/_/ji ltar byang
[\[37b.2\]]chub sems dpa' byams pa la brten nas bdud kyi stobs zil gyis mnan pa zhes bya ba la sogs pa brjod par bya'o/_/khro ba la sogs pa spang ba'i thabs bstan pa'i phyir/_khro ba med pas khro ba thub/_/ces bya ba la sogs pa smos so/_/a su ra ya na zhes bya ba'i bram zes bcom
[\[37b.3\]]ldan 'das la tshogs par mi dbyung ba'i tshig gis gshe ste/_des na 'di gsungs so/_/gzhan dag ni u da ra zhes bya ba'i dge bsnyen ma'i khyim du bcom ldan 'das nyan thos kyi tshogs dang bcas pa bshos gsol ba byas nas dge bsnyen ma u da ra las brtsams te 'di gsungs so
[\[37b.4\]]zhes zer ro/_/khro ba med pas khro ba thub/_/ces bya ba ni khong khro ba skyes pa bstsal ba dang /_/ma skyes pa mi skyed par byed pa ste/_des zil gyis gnon pa zhes bya ba'i don to/_/legs pas legs pa ma yin thub/_/ces bya ba ni gzhan la rnam par 'tshe bar byed pa'i glen pa ni/_'dir
[\[37b.5\]]legs pa ma yin pa ste/_de legs pa dang phan 'dogs pa'i bya ba dang /_ye shes kyis zil gyis gnon pa zhes bya ba'i don to/_/sbyin pa yis ni 'jungs pa thub/_/ces bya ba ni ser sna can dang shin tu 'jungs pa las ni nor gyi phung po btang bas bstsal par bya'o/_/bden pas
[\[37b.6\]]bden pa ma yin thub/_/ces bya ba ni bden pa dang drang ba med pa 'di la yod pa de ni brdzun te/_bden pa ma yin pa smra ba zhes bya ba'i don to/_/de ni phyin ci ma log pa'i tshig gis thub par bya'o/_/bram ze de ni khro ba la sogs pas skyon shin tu che ba yod pas ji ltar skyon dang bcas pa
[\[37b.7\]]ni skyon med pa'i tshig la sogs pa thub par ni mi rigs te/_ji skad du/_gal te gzhan gyi yon tan mi bzod rang gi yon tan sogs la 'bad/_/gzhan gyi grags pa smad pa tsam gyis de dag gzhom par yong mi nus/_/gal te zhe sdang la 'jug yid la 'dod cing spong bar
[\[38a\]]
[\[38a.1\]]mi byed na/_/nyi ma'i 'od zer lag pa'i gdugs kyis skyob par mi nus ngal bar 'gyur/_/zhes gsungs pa lta bu'o/_/khro ba spangs pa'i phan yon bstan pa'i phyir/_dul zhing rigs pas zhes bya ba la sogs pa smos so/_/bcom ldan 'das la beng
[\[38a.2\]]gi ka zhes bya ba'i bram ze'i khye'us tshogs par mi dbyung ba'i tshig smra zhing gshes so/_/bram ze'i khye'u khyod skyes pa'i rgyu skar nye bar gnas par gyur pa de'i tshe na khyod kyi nye du dag la skyes kyi bza' bca' skur cig ces bka' stsal pa dang /_kye gau ta ma bskur bar bya'o zhes
[\[38a.3\]]zer ro/_/bram ze'i khye'u khyod kyi nye du dag gal te de mi len na de lta na su yir 'gyur/_bdag nyid kyi'o/_de bzhin du de bzhin gshegs pa dgra bcom pa yang dag par rdzogs pa'i sangs rgyas la sdig pa can gyi tshig tshogs par mi dbyung ba smras na yang /_de de bzhin gshegs
[\[38a.4\]]pa len par mi mdzad do/_/dge sbyong gau ta ma bdag gis ni ji tsam na bram ze rgan po dag las de bzhin gshegs pa dgra bcom pa yang dag par rdzogs pa'i sangs rgyas khyed kyi drung du song ste/_sngon du sdig pa can tshogs par mi dbyung ba'i tshig gis gshes par gyur kyang khro
[\[38a.5\]]bar mi 'gyur ro zhes thos na/_'di ni gau ta ma khyod 'khrugs par gyur to zhes gsol pa dang /_de la bcom ldan 'das kyis tshigs su bcad pa gsum gsungs so/_/khro ba med pa ga la khro/_/zhes bya ba ni khong khro ba bag chags dang bcas pa spangs pa yin na khro ba'i kun nas
[\[38a.6\]]dkris pa lta ga la 'byung zhes ston pa yin no/_/khro ba dang ldan pa ni khro ba'o/_/khro ba yod pa ma yin pa ni khro ba med cing khro ba spangs pa ste/_khro ba la sogs pa so sor ma brtags pa'i 'gog pa thob pa'i phyir ro/_/sbrul nag po yod pa'am 'ong ba med na/_des zin pa lta ga la
[\[38a.7\]]yod/_de ltar khro ba med na ji ltar de mngon sum du 'byung bar 'gyur/_rim pa gang gis khro ba spangs par bshad pa rig par 'gyur ba'i phyir/_dul zhing zhes bya ba smos te/_dbang po drug dul ba ste/_gang gi phyir dbang po dul na ni bzod pa sten pa'i phyir khro ba 'gag pa
[\[38b\]]
[\[38b.1\]]yin te/_'dis ni dbang po sdom pa bstan to/_/de ni tshul khrims kyi sdom pa bstan pa'i phyir rigs pas 'tsho ba dang zhes bya ba smos te/_snyoms pas 'tsho ba ni rigs pas 'tsho ba ste/_de ni yang dag pa'i 'tsho ba dang ldan pa yin pas 'dis ni tshul khrims kyi sdom pa dag par ston par byed de/_
[\[38b.2\]]log pa'i 'tsho bas ni de yongs su dag pa med pa'i phyir ro/_/de gnyi ga'i 'bras bu bstan pa'i phyir/_yang dag shes pas rnam grol ba/_/zhes bya ba ste/_'dis ni khro ba gtan du spangs par ston te/_shin tu mthar thug par 'jug pa zag pa med pa'i shes pas nyon mongs pa thob pa
[\[38b.3\]]dang /_shes bya'i sgrib pa las rnam par grol ba'i de bzhin gshegs pas ni yang dag pa nyid du nges pa'i phung po la gnas par mdzad pas yang dag pa'i shes bas ni kun du shes shing 'phags pa'i lam gyis spangs pa'i phyir khro ba med de/_des na de nyid kyis na zhe sdang kun du 'byung
[\[38b.4\]]ba med do/_/'dis ni spangs pa phun sum tshogs pa bstan nas ye shes phun sum tshogs pa bstan pa'i phyir/_mkhas pa rnams la zhes bya ba smos te/_de bzhin nyid kyi don mtha' dag shes pa'i phyir mkhas pa ste/_thams cad mkhyen pa nyid kyi rgyud la gnas pa la ni khro ba la sogs pa'i nyon mongs
[\[38b.5\]]pa'i bag chags kyi go skabs bdag nyid kyis sel ba yin pa'i phyir 'di bstan pa yin no/_/yang na mkhas pa ni 'phags pa'i bden pa bzhi la ste mthong ba dang bsgom pas slob pa'i lam la ni 'di lta bur mkhas pa yin pa'i phyir phra rgyas 'byung ba mi srid do/_/ci'i phyir de ltar
[\[38b.6\]]sma ba la sogs pa'i khyad bar dang ldan pa la khro ba 'di lta bu med ce na bshad pa/_dge ba'i phyir te/_skye bo dge ba la ni khro ba gnas pa ma yin no/_/dper na dpag bsam gyi shing la ni bya rgod la sogs ba dur khrod kyi bya rnams brten pa ma yin gyi/_shang shang de'u la sogs
[\[38b.7\]]pa mngon par 'dod pa'i bya rnams ni yang dag par brten pa yin te/_'di nyid gsal bar bstan pa'i phyir/_khro ba med dang 'tshe med la/_/zhes bya ba la sogs pa smos so/_/khro ba med dang 'tshe med ces bya ba las/_zhe sdang med pa'i dge ba'i rtsa ba dang /_snying rje ste 'di gnyis la'o/_/'phags
[\[39a\]]
[\[39a.1\]]pa'i skye pos rtag bsten kyang /_/zhes bya ba ni skye bo dam pa rgyun du gnas pa ste/_'phags pa nyid ni des nye bar mtshon pa yin pa'i phyir ro/_/de med na ni dam pa nyid du gsal ba med do/_/bdag dang gzhan gyi don sgrub pa ni dam pa rnams yin la/_bdag dang
[\[39a.2\]]gzhan gyi don sgrub pa'i rgyu yang bzod pa dang snying rje la sogs pa'o/_/gang gi phyir bzod pa ni bdag nyid la gnod par mi byed pa yin la/_snying rjes ni gzhan la gnod par byed pa ma yin no/_/'dis ni sgo rnam pa gnyis nas yon tan bstan pa yin te/_bzod pas ni gzhan gyis
[\[39a.3\]]gnod pa byas pa bzod pa yin la/_'tshe ba med pas ni gzhan la gnod pa mi byed pa'o/_/khro ba med pa la sogs pa tshig rkang gnyis kyis bstan to zhes gzhan dag zer ro/_/de lta bas na skye bo sdig pa can ji ltar skur bar byed ce na/_skye bo sdig can khro ba dag_/ces smos te/_sdig
[\[39a.4\]]pa byed pa la mkhas pa'i sems can te/_skye bo ngan pa zhes bya ba'i don to/_/khro ba dag ces brjod pas ni rnam par 'tshe ba yang sgrub pa yin te/_gang zhig bdag nyid la yang gnod pa byed pa yin na/_gzhan la lta smos kyang byed ces bya ba'i don to/_/rnam par 'tshe ba yang skye bo ngan pa'i
[\[39a.5\]]rgyud nyid la gnas pa yin no/_/gang ji lta bu zhe na/_ri bo bzhin du zhes bya ba smos te/_dper na brag chen po'am ri ni sa la gnas par byed pa de bzhin du'o/_/gang khro ba spangs pa de las mi skye ba de ni ngo mtshar med kyi/_khro ba ma spangs pa de la ni rmad du byung ba yin te/_gang zhig ces bya ba
[\[39a.6\]]la sogs pa smos so/_/a gra Ta ba ka zhes bya ba'i yul na dge slong zhig khro ba byung yang tshig rtsub po mi brjod pa de las brtsams so zhes gzhan dag zer ro/_/gang zhig 'jig rten 'di na'o/_/byung ba ni skyes pa mngon du phyogs pa'o/_/khro ba ni zhe sdang ngo /_/'dzin par byed pa ni 'byung
[\[39a.7\]]ba 'gog par byed pa'o/_/ma dul bzhon pa 'khyams zhes bya ba ni ma dul ba'i rte'u dang rta la sogs pa bzhin no/_/dper na a na pa se ka zhes bya ba'i 'dul sbyong mkhan shin tu mgyogs par rgyug pa dang /_ma dul zhing 'gros myur ba'i rta la sogs pa lam ma yin pa las ji
[\[39b\]]
[\[39b.1\]]ltar 'dod pa gzhan du bzlog pa dang zhon par byed pa ji lta ba de nyid ni 'dul sbyong mkhan gyi mchog yin pa de bzhin du de/_'dul sbyong mkhan du ngas gsungs kyi/_/zhes pa ni de nyid 'dir 'dul sbyong mkhan gyi mchog yin par rtogs so/_/zhags 'debs skye bo phal pa yin/_/zhes bya
[\[39b.2\]]bya ni phal pa'i bzhon pa dul ba la zhon par byed pa ste/_gang des ni de ltar nus pa ma yin no zhes so/_/zhags pa ni 'dir yang dag par 'dul bar byed pa'i thag pa de la bzung ste/_gang de ni zhags pa nyi tshes bzung ba ste/_srab la sogs pa rta la lar khrid cing khyer te mi bzhon pa
[\[39b.3\]]yang yod pas so/_/de ni rab tu grags pa'i phal pa'i 'dul sbyong mkhan yin no/_/gang yang bzhon pa 'khyams par gyur kyang lam las zlog par byed pa de nyid ni kha lo sgyur ba'i mchog ces brjod de/_de bzhin du gang zhig yul la khro ba 'jug pa de las zlog par byed pa
[\[39b.4\]]de nyid ni sems 'dul bar byed pa'i 'dul sbyong mkhan mchog yin no/_/khro ba'i tshoms te nyi shu pa'i rnam par 'grel pa rdzogs so//_//bag chags dang bcas pa'i khro ba'i dri ma thams cad spangs pas de bzhin gshegs pa nyid ni 'dul sbyong mkhan gyi
[\[39b.5\]]mchog yin no zhes bstan pa'i phyir 'di'i 'og tu de bzhin gshegs pa'i tshoms bstan to/_/yang na khro ba bkag cing pha rol tu phyin pa drug bstsags te snying rje bskyed nas nges de drungs phyung bas/_de bzhin gshegs pa'i go 'phang 'thob pa yin no zhes bstan pa'i phyir
[\[39b.6\]]tshoms 'di bkod de/_de nyid bstan pa'i phyir/_'jig rten 'di na kun rig ces bya ba la sogs pa smos so/_/yang dag par rdzogs pa'i byang chub thob pa'i 'og tu mi mjed kyi bdag po tshangs pas chos bstan pa'i phyir gus pa dang bcas pas gsol ba btab po/_
[\[39b.7\]]thub pa mchog gis 'di snyam du dgongs te/_thog mar bdag gis chos 'di su la bstan par bya zhes dgongs pa las/_ji tsam na rangs byed kyi bu lhag spyod ni zhag bdun gyi sngon du dus las 'das so/_/sgyu rtsal shes kyi bu ring 'phur yang dus las 'das te/_de bas na
[\[40a\]]
[\[40a.1\]]lnga sde rnams kyi phyir bstan to zhes dgongs nas/_bcom ldan 'das bA rA Na sIr gshegs te bcom ldan 'das mthong ba dang /_kun du 'tsho nyer 'gros smras pa/_tshe dang ldan pa gau ta ma dbang po rnams ni rnam par dang /_bzhin gyi mdog ni yongs su dag pags pa'i
[\[40a.2\]]mdog ni dkar na tshe dang ldan pa khyod kyi ston pa ni gang yin/_gang gi bstan pa la ni rab tu byung /_gang gi chos la ni dga' zhes smras pa dang /_ji tsam na 'di dag gsungs te/_bdud rnams zil gnon rgyal bang /_/zhes bya ba'i bar du'o/_/rgyal ba zhes tshe dang ldan pa gau ta ma khyod
[\[40a.3\]]zer ram zhes pa dang /_rgyal ba ni nga 'dra ba'o zhes bya ba dag go/_/tshe dang ldan pa khyod gang du 'gro zhes pa dang /_nga ni bA rA Na sIr 'gro zhes bya ba nas/_'jig rten yul sred rgal ba'i zhes bya ba'i bar du gsungs so/_/thams cad zil gyis gnon par byed pas na kun zil gnon te/_
[\[40a.4\]]thams cad las 'das pa zhes bya ba'i don to/_/sems can gang su dag rkang pa med pa'am/_rkang gnyis pa la sogs pa ji snyed pa'i sems can de thams cad kyi nang na ni/_de bzhin gshegs pa mchog yin no zhes mdo las gsungs so/_/yon tan gang gis thams cad
[\[40a.5\]]zil gyis gnon pa yin no zhe na/_yon tan thams cad kyi khyad par du gyur pa ni thams cad mkhyen pa nyid de/_des na de nyid bstan pa'i phyir/_'jig rten 'di na kun rig ces bya ba smos te/_dge slong dag srid pa gsum na ni nga nyid thams cad mkhyen pa ste/_thams cad shes
[\[40a.6\]]pa dang thams cad gzigs pa zhes bya ba'i tshig gis dang /_don thams cad phyin ci ma log par ston pa'i phyir thams cad mkhyen pa yin pas kun rig go/_/'di na zhes bya ba ni nga nyid do/_/'jig rten ni srid pa gsum na'o/_/gcig ni de bzhin gshegs pa nyid
[\[40a.7\]]gcig 'byung ba yin te/_'gro ba thams cad nyid na gcig pu yin no zhes ston pa yin pa'i phyir gcig gi tshig bstan to/_/ji lta bur gnas pa yin zhe na/_gang 'jig rten gyi khams gzhan dag tu yang sangs rgyas gnyis cig car mi 'byung ba yin te/_de'i phyir lung
[\[40b\]]
[\[40b.1\]]dang rigs pas bshad pa/_de la lung ni sangs rgyas gcig 'jig rten du 'byung ba yin gyi/_de bzhin gshegs pa gnyis 'jig rten gyi khams gcig tu 'byung ba ni gnas med cing skabs med pa yin te/_'jig rten 'dir gal te mtshams sbyor ba yin no zhe na/_gang yang bud med
[\[40b.2\]]gnas ma yin zhing skabs med pa sangs rgyas su 'gyur ba la sogs par yang thal bar 'gyur ro/_/gal te de las 'ga' zhig shA ri'i bu'i thad du 'ongs nas 'di skad du dris te/_dge sbyong ngam bram ze gang zhig bcom ldan 'das dang mnyam pa yod dam/_'di lta ste yang dag par
[\[40b.3\]]rdzogs pa'i byang chub ces bya ba nas/_ji tsam na des nga la dris pa dang /_de bzhin no zhes smras te/_de bzhin du ma 'ongs pa na yang de ltar 'dri na ma yin no zhes bya ba gsungs pa nas/_de bzhin du mngon par rdzogs par sangs rgyas nas/_lha dang bcas pa'i 'jig rten 'di na ston
[\[40b.4\]]pa nga las med de/_nga nyid las gzhan chos ston pa med do/_/gzhan du na gal te de bzhin gshegs pa gzhan yod par gyur na ji ltar 'di la shin tu gtso bor phyag byed par 'gyur zhes pa'o/_/rigs pa ni thams cad du thogs pa med pa'i ye shes kyis rtogs pas ni ma byung ba'i las kyang
[\[40b.5\]]kun du skyed pa dang bstan pa nub ba la sogs pa snang ba zhes bya ba la sogs pa'o/_/yang smras pa/_'khor ba yi ni 'jig rten na/_/gang tshe bdag nyid sangs rgyas pa/_/mi phyed nus pa ldan pa'i phyir/_/gdul bya gdul bar nus pa yin/_/zhes so/_/'dzam bu'i gling 'di nyid du
[\[40b.6\]]sangs rgyas 'byung ba ga las she na/_'di nyid du rdo rje gdan la sogs pa dang mya ngan las 'das pa ste/_da dung mchod rten la sogs pa'i phyogs der phyag 'tshal bar 'gro ba dang /_sangs rgyas kyi zhing yin pa'i phyir gsung rab kyang 'di nyid na yod de/_'di nyid du sangs rgyas shing
[\[40b.7\]]byung ba dang 'byung bar 'gyur ba ston to/_/lta ba'i rjes su 'brang bas yid ches pa 'byung ba yin te/_mi shes pa mtha' dag spangs pa'i phyir/_gtsang ba yin yang dri ma can gyi dngos po dang phrad pas ni mi gtsang par 'gyur ro zhes rtog pa las de bstan pa'i phyir/_'di na chos
[\[41a\]]
[\[41a.1\]]rnams kun gyis ma gos shing /_/zhes bya ba yin te/_rnyed pa la sogs pa 'jig rten gyi chos rnams kyis 'jig rten 'di na gnas kyang dri ma can du ma byas pa ste/_'dam gyi pad+ma lta bu'o/_/ci'i phyir zhe na/_'di ltar kun spangs zhes bya ba spang bar bya ba thams
[\[41a.2\]]cad spangs pas na kun spangs te/_'dis ni spangs pa phun sum tshogs pa bstan to/_/spang ba'i bya ba spangs pa bstan pa'i phyir/_sred zad ces bya ba smos te/_khams gsum gyi rjes su chags pa'i kun du sbyor ba thams cad dang bral ba'i phyir ro/_/de spangs pas ni de la dmigs
[\[41a.3\]]pa spong bar 'gyur ro zhes bstan pa'i phyir/_rab tu rnam grol ba zhes bya ba smos te/_nyon mongs pa la sogs pa'i sgrib pa spangs pa'i phyir dang /_mi slob pa'i lam thob pa'i phyir ro/_/nyid kyis mngon par mkhyen pa zhes bya ba ni bdag nyid gzhan gyis bstan pa la ltos pa med par zag
[\[41a.4\]]pa med pa'i shes pas bden pa'i dngos po mtha' dag dang /_rgya cher 'jig rten pa'i dngos po nyid kyang yang dag par rtogs pa yin te/_gang gi phyir dngos po'i de nyid rnam par ma shes par ni nyon mongs pa zad pa med de/_chos gcig kyang mngon par shes pa med par ni sdug bsngal
[\[41a.5\]]gyi mthar byed par 'gyur ro zhes ba mi smra'o/_/zhes bya ba la sogs pa mdo las gsungs so/_/su yis bstan zhes bya ba ni gzhan su zhig gis bstan pa ste/_ston pa dang 'chad pa po 'di las gzhan med de snga ma bzhin no/_/sngar ma thos pa'i chos rnams la zhes mdo las
[\[41a.6\]]gsungs pa'i phyir te/_ston pa gzhan med par bstan pa'i phyir/_su yis bstan zhes bya ba ni su zhig gzhan ston pa por brjod par bya/_ci'i phyir zhe na/_mtshungs med ces bya ba ste/_gang gi phyir nga dang 'dra ba med do/_/ston pa po yang khyad par du gyur pa'am mnyam pa yang
[\[41a.7\]]med pas dman pa ma yin te/_nga dang mnyam pa nyid kyang med na/_khyad par du gyur pa lta ga la yod par 'gyur/_mtshungs pa med par gang gis shes par bya zhe na/_'di ltar mnyam med ces bya ba smos te/_gzhal bar mi nus pa yin te/_gang gi phyir nga ni tshangs pa dang
[\[41b\]]
[\[41b.1\]]bcas pa'i 'jig rten gyis kyang dpag par mi nus pa yin no/_/gal te nus pa yin na ni/_nga la mtshungs pa med pa yang ma yin te/_de lta na bcom ldan 'das thams cad mkhyen pa zhes gang gis brjod par bya/_nyid kyis rab bstan pa zhes bya ba ni bdag nyid kyis 'di dag gi don
[\[41b.2\]]ston par byed pa yin te/_rgya mtsho chen po'i tshong pas rin po che la sogs pa bzhin no/_/mi shes par yang ston pa yod do zhe na/_de nyid bstan pa'i phyir/_byang chub brnyes nas zhes bya ba smos te/_yul gyi dngos po thams cad la shes pa thob pa'o/_/de bzhin gshegs pa zhes bya ba
[\[41b.3\]]ni gdul bya'i bsam pa dang rjes su mthun pas de'i don du der gshegs pa yin te/_'dis ni gzhan gyi don las brtson par bstan te/_/gzhan gyi don nyid rtogs shing bskyed par mi nus so zhe na/_skal ba dang ldan pa'i skye bo bstan pa'i phyir/_lha mi'i ston pa zhes bya ba smos te/_ston pa
[\[41b.4\]]pos bstan pa ni de gnyis kyis mngon par rtogs pa'i skal ba yod pa'i phyir ro/_/ngan song ni ma yin te/_sdug bsngal mi bzad pas gdungs pa'i phyir/_blun pa'i phyir dang /_g.yo shas che ba'i phyir te go rims ji lta ba bzhin du sbyar ro/_/'dis ni gzhan gyi don byed pa'i thabs gsal
[\[41b.5\]]bar bstan to/_/bstan pa nyid kyis sgrub pa yin gyi/_rdzu 'phrul dang mthus ni ma yin no/_/thams cad la thogs pa med pa'i ye shes med pa'i phyir ston pa mi rigs so zhe na/_stobs rnams kun ldan thams cad mkhyen pa nga /_/zhes bya ba yin te/_gnas dang gnas ma yin pa mkhyen pa
[\[41b.6\]]la sogs pa rnam pa bcu dang de bzhin gshegs pa ldan pa ste/_gang gi phyir yon tan de dag dang ldan pas des na/_nga ni 'jig rten dgra bcom ste/_/zhes bya ba nga nyid 'gro ba thams cad kyis mchod par bya ba yin te/_sangs rgyas ni thams cad kyis mchod par bya ba yin no zhes tshig gis
[\[41b.7\]]so/_/yon tan gyi khyad par thams cad dang ldan pas yon tan thams cad dang ldan pa'i mtshan ma bstan pa'i phyir/_'jig rten dag na bla med nga /_/zhes bya ba smos te/_'di la bla na yod pa'am/_mchog yod pa ma yin pa ni bla na med pa'o zhes tshig sbyar ro/_/sems can mtha'
[\[42a\]]
[\[42a.1\]]dag nyid las ni/_/nga nyid mchog dang dam par brjod par bya'o zhes mdo las gsungs so/_/gzhan gyi don byed pa la sogs pa'i khyad par dang ldan pa dang /_/skyon spangs pa dang ldan pa'i phyir/_/lha dang bcas pa'i 'jig rten na/_/bdud rnams zil gnon rgyal ba nga /_/
[\[42a.2\]]zhes bya ba ste/_dmigs kyis dbye ba ni bdun pa'o/_/lha dang bcas pa zhes bya ba ni brgya byin dang /_tshangs pa la sogs pa dang bcas pa mi'i 'jig rten thams cad kyi nang na/_nga nyid bdud bzhi las rnam par rgyal ba yin gyi gzhan dag ni bdud las rgyal ba med de/_des dbang du byas
[\[42a.3\]]pa'i phyir ro/_/de nyid kyi phyir rgyal ba nga /_/zhes bya ba yin te/_rnam par rgyal ba'i dpal thams cad thob pa'i phyir ro/_/des na yang nga nyid thams cad las nges par rgyal ba'i phyir rgyal ba ste/_de nyid kyi phyir/_nga la slob dpon su yang med/_/ces bya ba nga la slob dpon ni gang
[\[42a.4\]]yang med do zhes bya ba ste/_nga la ston pa ni gang yang med de/_gzhan rgyal ba ni slob dpon du mi 'thad do/_/nyi mas zil gyis mnan na ni zla ba'i dkyil 'khor gyis gsal bar byed mi nus pa de bzhin dang /_bran nyid rje bo la sogs pa ma yin par brjod par bya'o/_/ci'i phyir
[\[42a.5\]]zhe na/_'dra ba zhes bya ba smos te/_gang gi phyir mnyam pa yang med na khyad par du gyur pa lta smos kyang ci dgos de lta na 'jig rten gyi khams gzhan dag na yod de/_de 'ongs nas slob dpon gyi go 'phang la gzhol bar 'gyur ro zhe na/_gcig pu zhes bya ba smos te/_'khor
[\[42a.6\]]ba thams cad na gzhan med do zhes dgongs so/_/rdzogs pa'i byang chub ces bya ba ni yang dag par thugs su chud pa'o/_/ji zhig thob pa yin zhe na/_smras pa/_bla med byang chub brnyes zhes bya ba ste/_sangs rgyas kyi rgyud la zad la mi skye ba'i ye shes sam/_thams cad mkhyen pa
[\[42a.7\]]thob pa ni rdzogs pa'i sangs rgyas kyis yin gyi gzhan ni ma yin no/_/rdzogs pa'i sangs rgyas nyid rgyal ba yin gyi/_gzhan ni ma yin no zhes bstan pa'i phyir smras pa/_/rgyal ba nga 'drar shes par bya/_/zhes bya ba yin te/_da lta bu nyid ni rdzogs pa'i sangs rgyas rgyal ba yin no
[\[42b\]]
[\[42b.1\]]zhes rtogs par bya ste/_rgyal ba thob cing thams cad zil gyis non pa'i phyir ro/_/de ji lta bu zhe na/_gang zhig zag pa zad shes pa/_/zhes bya ba smos te/_gang khyad par can gyi shes pa la brten nas bag chags dang bcas pa'i nyon mongs pa spangs pa thob pa'o/_/nyon mongs
[\[42b.2\]]pa'i bdud kyis mi brdzi bar bstan nas/_de las gzhan pa'i bdud kyis zil gyis mi non par bstan pa'i phyir smras pa/_sdig pa'i chos las nga rgyal bas/_/zhes bya ba phung po dang /_'chi bdag dang lha'i bu'i bdud ces brjod pas zil gyis mi non pa ste/_sdig pa bstsags
[\[42b.3\]]pa'i rgyus zil gyis gnon pa'i phyir te/_de las nga nyid rgyal ba'i phyir ro/_/yang na nyon mongs pa las skyes pa dang /_srid pa'i 'bras bu'i las dang kun du sbyor ba'i 'bras bu spangs pa'o/_/de bas zhes bya ba ni rgyu des na'o/_/kye nyer 'gro nga rgyal ba zhes bya ba ni the tshom med par nga nyid rgyal ba'o/_
[\[42b.4\]]yang na bdud bzhi las rgyal bas nye bar 'gro zhing nye bar 'gro bar thob pa ste/_de bas na nye bar 'gro ba ni rgyal ba yin no/_/bya ba byas nas gzhan gyi don mdzad pa yin te/_de bas na de'i phyir bA rA Na sIr zhes bya ba smos te/_chu bo bA rA Na sI dang mi ring ba na yod pa'i grong khyer ro/_/song nas
[\[42b.5\]]zhes bya ba ni bgrod nas so/_/ci'i phyir zhe na smras pa/_ngas ni chos kyi rnga brdung zhing /_/zhes bya ba 'phags pa'i bden pa bzhi bstan pa'i rnga brdung zhing nyan du gzhug pa ste/_bstan pa'i sgra zhes bya ba'i don to/_/ci'i phyir zhe na/_chos kyi 'khor lo bskor bar bya ba ste/_gzhan gyi rgyud la 'phags
[\[42b.6\]]pa'i lam bskyed par bya'o/_/gang gi phyir bden pa bstan pa med par ni de mi 'byung ba yin no/_/chos kyi 'khor lo ni chos kyi rang bzhin gyi mtshon gyi bye brag ste/_des phra rgyas kyi dgra zad par byed pas so/_/gang gi phyir phra rgyas ni sdug bsngal gyi rtsa ba yin no/_/'jig rten sus kyang ma bskor
[\[42b.7\]]ba/_/zhes bya bas ni chos kyi 'khor lo khyad par du byed de/_gang srid pa gsum na yang dag par rdzogs pa'i sangs rgyas 'od srungs kyi bstan pa nub nas brtsams te/_ji srid de'i dus kyi bar du sus kyang ma bskor ba'i phyir ro/_/ji srid gzhan gyi rgyud la chos kyi 'khor lo rjes su mi 'jug
[\[43a\]]
[\[43a.1\]]pa de srid dam/_ma dad pa de srid du de dag gi nang du yang dag par rdzogs pa'i sangs rgyas gsal bar mi mdzad de/_mi 'thob pa yang dag par 'byung ba'i phyir ro/_/de nyid gsal bar bstan pa'i phyir gsungs pa/_'jig rten pa la ma bstan par/_/zhes bya ba smos te/_
[\[43a.2\]]dam pa rnams ston par mi byed na/_'jig rten na rang gi yon tan grags par mi 'gyur te/_'jig rten pa'i dbang po las 'das shing dngos po mi rtogs pa'i phyir ro/_/ci zhig byas nas she na/_kun nas 'byung ba mi shes pas/_/zhes bya ba smos te/_ma bstan pa dang ma bskor ba dang /_
[\[43a.3\]]chos kyi 'khor lo ma yin pas so/_/kun nas zhes bya ba ni yongs su ste/_'jig rten mi shes pa'o/_/rnam grangs gang gis zag pa med pa'i lam 'jig rten pa'i rnam grangs yin no zhes bsdus pa ste/_'jig rten pa nges par 'byung ba'i thabs zhes bya ba'i don to/_/de ma bstan pa dang
[\[43a.4\]]'phags pa'i bden pa bzhi ma bstan pa ste/_yod par gyur kyang ma bstan par ro/_/dam pa rnams kyi rtags ni legs par gsungs pa yin no/_/dam pa rnams kyi ngo bo nyid bstan pa'i phyir/_kun mkhyen mya ngan 'das zhes bya ba la sogs pa smos so/_/zag pa med pa'i shes pas
[\[43a.5\]]bden pa bzhi rtogs te/_khams gsum gyi nyon mongs pa'i me yid kyi gdung ba thams cad bsal ba'o/_/sangs rgyas ni dngos po thams cad phyin ci ma log par rtogs pas so/_/mya ngan las 'das pa dang sangs rgyas pa'i rgyu bstan pa'i phyir/_'jig rten yun las brgal ba zhes
[\[43a.6\]]smos te/_nye bar len pa'i phung po las 'das shing de'i rgyu sred pa spangs pa dang /_phra rgyas me dang 'dra ba spangs te/_byang chub thob par byas pa'o/_/de bzhin gshegs pa ni chos bstan pa nyid kyis sems can rnams 'dul bar mdzad kyi/_sngags la sogs pa'i sbyor bas ni ma yin
[\[43a.7\]]yin no zhes bstan pa'i phyir/_dpa' bo zhes bya ba la sogs pa smos so/_/nye rgyal dang pang nas skyes gnyis 'khor dang bcas pa rab tu byung ba las/_rgyal po'i khab kyi mu stegs can gyi rab tu byung ba la sogs pas de gnyis bsod snyoms kyi phyir 'jug pa mthong nas 'di skad
[\[43b\]]
[\[43b.1\]]ces/_thams cad khyer nas da yang ci zhig khyer bar byed/_/ces smras pa dang /_ji tsam na bcom ldan 'das kyis bka' stsal ba/_gal te yang de dag de ltar smra bar gyur na/_tshe dang ldan pa rnams kyis tshigs su bcad pa 'di brjod par bya'o zhes gsungs so/_/'dul bar mdzad pa ni
[\[43b.2\]]bdag nyid bzang por byed de/_lam log pa nas bzlog cing lam la 'jog par byed pa ste/_rab tu byung ba 'thob par byed ces bya ba'i don to/_/'di na ni zhes bya ba ni rgyal po'i khab ma bstan pa'o/_/dpa' bo chen po zhes bya ba ni gzhan gyi don bya ba la brtson 'grus khyad par can
[\[43b.3\]]sbyor ba'o/_/'dir 'khrul pa med pa'i thabs bstan pa'i phyir/_chos kyis zhes bya ba smos te/_phyin ci ma log pa'i thabs bstan pas yin gyi mchog sbyin la sogs pas ni ma yin no/_/de bzhin gshegs pa rnams zhes bya ba ni sangs rgyas bcom ldan 'das te/_ye shes dang spangs pa
[\[43b.4\]]phun sum tshogs pa'i phyir ro/_/de dag chos kyis btul ba la/_/zhes bya ba ni rigs pa dang 'tshe ba med pa'i tshul gyis bstan pa la sogs pas bdag nyid legs par byed cing de dang de slob ma nyid du sgrub par mdzad do/_/de dag de bzhin gshegs pa la su yang smod mi byed ces bya ba ni yon
[\[43b.5\]]tan yin yang skyon du bsgrags pa ni smod pa ste/_su zhig skyon med pa la 'phya bar byed pa zhes bya ba'i don to/_/mkhas pa ni rtogs pa ste/_de'i yon tan rig pa'o/_/gang gzhan gyi don byed cing smad du med pa la mchod par 'os pas dga' bar bya ba yin no zhes bstan pa'i phyir/_brtan
[\[43b.6\]]gang ting 'dzin la zhugs shing /_/zhes bya ba ste/_bcom ldan 'das bya rgod kyi phung po la me'i khams la snyoms par zhugs pa mthong ste/_lha la sogs pa shin tu tshim pa dang mgu bar byed de/_nam zhig na bdag cag gis de bzhin gshegs pa'i bdag nyid chen po 'di lta bu thob
[\[43b.7\]]par 'gyur zhes so/_/ting nge 'dzin la zhugs zhes bya ba ni ting nge 'dzin bsgom pa la shin tu brtson pa'o/_/brtan pa ni brtan pa'i sbyor ba ste/_ming brtan pa la ni rtag tu sbyor ba dang gus par sbyor ba med pa'i phyir ro/_/nges 'byung zhi la dga' ba dang /_/zhes bya ba ni nges par 'byung ba dang
[\[44a\]]
[\[44a.1\]]zhi ba de la dga' ba ste/_lam dang lam gyi 'bras bu 'thob pa la 'dun pa zhes bya ba'i don to/_/snga mas sbyor ba phun sum tshogs pa bstan nas 'dis ni bsam pa phun sum tshogs pa bstan no/_/su zhig dga' ba yin zhe na/_lha dang mi rnams te/_de dag nyid la
[\[44a.2\]]de bzhin nyid brtag pa yod pa'i phyir ro/_/ci'i phyir de dag la dga' ba yin zhe na/_'di ltar rdzogs pa'i sangs rgyas zhes bya ba yin te/_de nyid bstan pa'i phyir rdzogs pa'i sangs rgyas zhes bya ba de rnams ni thams cad mkhyen pa nyid yin pa'i phyir te/_gang gi phyir thams cad mkhyen pa
[\[44a.3\]]nyid ni 'jig rten thams cad kyis dga' bar bya ba yin no/_/de nyid bstan pa'i phyir gsungs pa/_grags ldan zhes bya ba ste/_grags pa shin tu shas che bar gyur pa ste/_srid pa gsum du snyan pas khyab pa'i phyir ro/_/dga' bar byed pa ni don du gnyer bar byed pa'o/_/de nyid kyi khyad par
[\[44a.4\]]bstan pa'i phyir smras pa/_shes rab myur ba zhes bya ba thugs rje chen po'i brtson 'grus khyad par can dang ldan pa'i phyir myur ba ste grims shing le lo med pa'i blo gang la yod pa de zhes tshig rnam par sbyar ro/_/sems can gyi don yongs su bya ba brtag pa la rgyun du 'jug pa'i blo ste/_su zhig
[\[44a.5\]]ni nyams su zhig ni 'phel zhes bya ba'i tshig gis so/_/stobs snga mas 'jig rten las 'das pa'i shes pa bstan nas/_'dis ni 'jig rten pa'i thams cad mkhyen pa nyid de/_ye shes 'jig rten pa yin pa'i phyir ro/_/sku yi tha ma 'dzin pa'i zhes bya ba ni tha ma'i sku 'dzin
[\[44a.6\]]pa'o/_/'dis ni ye shes phun sum tshogs pa bstan te/_'khor ba'i tha ma ni ye shes kyi 'bras bu yin pa'i phyir ro/_/ye shes kyis ni thar pa thob par 'gyur ro zhes mdo las gsungs so/_/ting nge 'dzin la sogs pa'i khyad par gyi rtsa ba'i rgyu bstan par 'dod pa'i phyir/_gang dag
[\[44a.7\]]'das pa zhes bya ba la sogs pa smos so/_/khyim bdag bzang sbyin bcom ldan 'das la chos nyan cing 'dug pa na/_ko sa la'i rgyal po gsal rgyal bcom ldan 'das kyi spyan sngar 'ongs te/_mdun bsu ba ma byas pas de 'khrugs par gyur to/_/des chos nyan pa'i phyir
[\[44b\]]
[\[44b.1\]]gsol ba btab pa las ji tsam na tshigs su bcad pa gsum po 'di gsungs so/_/gang dag 'das pa'i rdzogs sangs rgyas/_/zhes bya ba ni gang dag 'das pa'i 'od srungs la sogs pa'o/_/gang dag ma byon sangs rgyas dang /_/zhes bya ba ni byams pa la sogs pa 'byung bar 'gyur ba
[\[44b.2\]]ste/_lo bye ba phrag brgya lnga bcu rtsa lnga dang /_stong phrag drug cu na/_de bzhin gshegs pa byams pa 'byung bar 'gyur ba'o/_/gang dag da ltar rdzogs sangs rgyas/_/zhes bya ba ni da ltar byung ba'i dus kyi bcom ldan 'das shAkya thub pa nyid bstan pa yin no/_/de nyid kyi khyad par bstan pa/_
[\[44b.3\]]mang po'i mya ngan sel mdzad pa/_/zhes bya ba gdul bya gzhal du med pa'i mya ngan rnam pa sna tshogs pa rtsa nas 'byin pa'o/_/sngar bstan pa de dag kyang /_mang po'i mya ngan sel mdzad pa/_/zhes bya ba 'di dang sbyar ro/_/kun gyi dam chos bla mar mdzad pa bzhugs gyur cing /_/zhes bya ba ni thams
[\[44b.4\]]cad kyis kyang 'di nyid de 'das pa'i sangs rgyas kyis kyang dam pa'i chos bstan pa bsgrub pa dang /_gus pa khyad par can gyis gnas shing bzhugs par gyur to/_/bzhugs pa dang zhes bya ba ni da ltar gyi de bzhin gshegs pa yang dam pa'i chos la bla mar mdzad cing bzhugs pa yin no/_/de
[\[44b.5\]]bzhin du bzhugs par 'gyur zhes bya ba ni ma 'ongs pa'i sangs rgyas rnams kyang dam pa'i chos la bla mar mdzad cing bzhugs par 'gyur ro/_/ci'i phyir zhe na/_'di ltar de nyid bstan pa'i phyir 'dir/_rdzogs sangs rgyas kyi chos nyid yin/_/zhes bya ba smos te/_gang gi phyir dam pa'i chos la bla mar byed
[\[44b.6\]]pa yang dag par bskyed pa ni sangs rgyas thams cad kyi rang bzhin yin te/_de'i khyad par mkhyen pa'i phyir ro/_/rang bzhin gyis rnam par 'gyur ba 'byung ba ni gang zhig su la'ang med do/_/des na de nyid bstan pa'i phyir smras pa/_'di na bdag dga' zhing zhes bya ba ste/_rgyu de nyid kyi phyir
[\[44b.7\]]ro/_/'di ni 'jig rten 'di na'o/_/bdag dga' zhing zhes bya ba ni bdag la phan par 'dod pa'i gang zag ste/_rab tu byung ba 'am khyim na gnas pa'o/_/tshig 'di nyid kyi don gyi bya ba bstan pa'i phyir/_bdag nyid chen po zhes bya ba smos te/_bdag nyid chen po'i rgyu'i yon tan 'dod
[\[45a\]]
[\[45a.1\]]chags dang bral ba la sogs ba'i yon tan la lhag par 'dod [(]ba [,]pa [)]ste/_gang gi phyir yon tan du byas na ni bdag la phan par 'gyur ro/_/de ci zhig bya zhe na/_dam pa'i chos la bla mar bya/_/zhes bya ba ste/_gus par byas nas mnyan pa dang /_mchod pa la
[\[45a.2\]]sogs pa byas te/_bla ma bzhin du phan 'dogs par byed pa'i phyir dang /_de bzhin gshegs pa rnams kyis kyang mchod pa'i phyir ro/_/ji ltar bdag la dga' ba yin zhe na/_sangs rgyas bstan pa dran par gyis/_/zhes bya ba smos te/_bdag gis 'jig rten na su zhig la bsnyen
[\[45a.3\]]bkur bya ba dang /_bla mar bya ba dang /_ri mor bya ba zhes bya ba la sogs pa mdo las gsungs pa yang dag par dran zhing de'i yul la blo shin tu ma nyams par byas te/_gal te sangs rgyas kyang dam pa'i chos la bla mar mdzad na bdag gis bla mar ci'i phyir mi bya zhes yang dag par dran
[\[45a.4\]]par byas te/_/de la mngon par brtson par bya'o/_/de bzhin gshegs pa'i bstan pa la yid ches pa'i dad pa kun du ma skyes pa ni blo shin tu nyams te/_phongs pa chen po dang phrad bar 'gyur ro zhes bstan pa'i phyir/_mi gang sangs rgyas zhes bya ba la sogs pa smos so/_/sing ha la'i
[\[45a.5\]]mdo las/_ded dpon sing ha las gzhan dag la 'di skad ces smras so/_/'di na ni srin mo rnams yod de ring bo mi thogs par bdag cag kyang zos par 'gyur bas rta'i rgyal po ba la ha'i rgyab tu zhon la phyi nas rjes su 'ongs par gyur kyang bltas na ni nyams par 'gyur ro zhes smras so/_
[\[45a.6\]]de las gang dag de'i tshig dang rjes su mthun par spyod pa de dag ni 'dzam bu'i gling du phyin par 'gyur ro/_/de las gzhan pa rnams ni zos par gyur pa las brtsams te tshigs su bcad pa gnyis gsungs so/_/dad pa ma bskyed ces bya ba ni yid ches par yang dag par ma skyes ba'o/_/dang
[\[45a.7\]]med ces bya bar gzhan dag tu brjod do/_/byis ba ni rmongs pa ste/_mun khung na gnas pa des ni rigs pa dang mi rigs pa mi mthong ngo /_/de bzhin du kun du rmongs pa'i mun pas mngon par gtses pa'i yid kyis ni legs par spyod pa la sogs pa sgrub par mi 'gyur ro/_/mi gang
[\[45b\]]
[\[45b.1\]]zhes bya ba ni sems can no/_/gang la la zhe na/_/sangs rgyas kyi bstan pa la ste/_sangs rgyas kyis bstan cing bshad pa la bslab pa ste/_'di ni bcom ldan 'das kyis bstan pa zhes bya'o/_/rgud pa'i gnas su 'gro 'gyur te/_/zhes bya ba ni mthar sdug bsngal 'thob par 'gyur te/_
[\[45b.2\]]ji lta bur zhe na/_srin mo rnams kyis tshong pa bzhin/_/zhes bya ba yin no/_/dper na ded dpon sing ha las smras pa'i tshig dang rjes su mi mthun pa'i glen pa ni srin mos 'tsho ba'i srog nyams par byas pa de bzhin du sems can thams cad la phan 'dogs par mdzad pa'i thub pa mchog gis
[\[45b.3\]]bstan pa ltar mi byed ba'i lus can dag ni sdug bsngal la bstan par 'gyur ro/_/gang zhig dad pa skyed pa ste/_yang dag par dad pas so/_/dad par byed pa zhes gzhan dag tu brjod do/_/shes rab can gyi mi zhes bya ba ni shes rab kyis de nyid rtog pa gang la yod pa'i mkhas pa ste/_
[\[45b.4\]]sems can zhes bya ba'i don to/_/de ni bde bar pha rol 'gro/_/zhes bya ba ni 'tshe ba dang sdug bsngal thams cad med pa'i pha rol tu phyin par 'gyur ro/_/sprin shugs ldan pas tshong pa bzhin/_/zhes bya ba ni sprin gyi shugs can zhes bya ba sum cu rtsa gsum pa'i lha'i rta'i rgyal po
[\[45b.5\]]mthu stobs che ba'o/_/gang ded dpon gyi tshig rjes su 'jug pa de dag ni rta'i rgyal po sprin gyi shugs can la brten nas/_'dzam bu'i gling du phyin par 'gyur ba de bzhin du bde bar gshegs pa'i bka' la yid ches pa skyes par gyur pa ni rab tu zhugs pa dang de'i bsgrub pa la brten nas mya
[\[45b.6\]]ngan las 'das pa'i ngogs su phyin par 'gyur ro/_/dad pas chos mnyan pa dang /_/dad pa sngon du 'gro bas yang dag pa'i kun du rtog pa spyad par bya'o zhes bstan pa'i phyir/_de bzhin gshegs pa mnyam med ces bya ba la sogs pa smos so/_/dge slong dag nga sngon yang dag par rdzogs
[\[45b.7\]]pa'i byang chub tu mngon par rdzogs par sangs ma rgyas pa na ji tsam na gcig pu dben par song ste rnam par rtog pa bskyed do/_/ngas ni chos gnyis bsten cing bsgoms la mang du byas bas gnas te/_/dge ba'i chos kyis mi ngoms pa dang /_de dag mi mthun pa dag yongs su spangs pa
[\[46a\]]
[\[46a.1\]]las ji tsam na bla na med pa yang dag par rdzogs pa'i byang chub mngon par rdzogs par sangs rgyas par 'gyur ro zhes rnam par bsams so/_/khyed cag gis kyang chos gnyis la brten cing mang du byas pas gnas par gyis shig_/dman pas chog par ma byed la
[\[46a.2\]]yang gong nas gong du gya nom zhing ches gya nom pa'i gnas dag la mngon par 'dod pa'i tshul gyis gnas na ni da ring por mi thogs par sems rnam par grol bar 'gyur ro zhes bya ba nas/_ji srid du tshigs su bcad pa gnyis gsungs so/_/de bzhin gshegs pa zhes bya ba ni rjes su
[\[46a.3\]]mthun pa'i tshogs kyis 'thob pa'i phyir ro/_/sangs rgyas zhes bya ba ni 'byung bar 'gyur ba'i ming gi dbang du byas pa ste/_don gyis dngos po mtha' dag rtogs su rung ba'i phyir ro/_/'dis ni 'bras bu'i gnas skabs bstan nas/_gzhan la phan pa'i gnas skabs ston
[\[46a.4\]]par byed pa yin no/_/mnyam med ces bya ba ni bsnyen par dka' ba ste/_lha'i 'jig rten gyis kyang zil gyis mnan cing bsnyen par mi nus pas khyad par du 'phags pa'i gzi brjid dang ldan pa'i phyir ro/_/mnyam pa med pa'i rgyu bstan pa'i phyir/_mtshungs pa med ces bya ba smos
[\[46a.5\]]te gzhan dag gis gzhal ba dang brtag par mi nus pa'i phyir ro/_/rnam rtog gnyis po spyod pa zhes bya ba ni rnam par rtog pa rnams kyi nang nas rnam par rtog pa gnyis kho na bcom ldan 'das spyod cing mngon du mdzad pa dang thob par mdzad pa'i phyir ro/_/gnyis po de rnam par 'grel
[\[46a.6\]]pa ni bde bar rnam rtog de bzhin rab dben pa'i/_/zhes bya ba smos te/_rnam par mi 'tshe ba'i rnam par rtog pa ni bde bar rnam par rtog pa ste/_'tshe ba med pa'i bdag nyid kyis mi 'jigs pa sbyin pa'i rgyur gyur pa'i phyir ro/_/de bzhin zhes bya ba'i don ni rab tu dben
[\[46a.7\]]pa yang zhes bya ba'i don te/_rab tu dben pa'i 'bras bu la rnam par rtog pa ni dben pa ste/_nges par 'byung ba la rtog pa zhes bya ba'i don to/_/gnyis po 'di nyid mang du spyod pa yin gyi/_gzhan du 'dod pa la sogs par rnam par rtog pa ni ma yin no/_/'o na
[\[46b\]]
[\[46b.1\]]mdo las ni dge ba dag la chog mi shes pa dang mi mthun pa rnams spang bar bya'o zhes bstan gyi/_bde ba la sogs pa ni ma yin no zhe na/_de ni bden mod kyi de nyid kyi rnam grangs nyid yin pas de ltar bstan te/_dge ba'i rtsa ba thams cad stsogs pa la 'tshe ba med pa'i bsam
[\[46b.2\]]pa'i rgyus yin pa'i phyir dang /_bgegs med pa'i phyir dang /_nges par 'byung ba'i tshul yin pa'i phyir dang /_spang bar bya ba spangs pa'i phyir ro/_rnam par rtog pa gnyis po kun du spyod pa'i 'bras bu bstan pa'i phyir/_mun bsal zhes bya ba ste/_mun pa bsal
[\[46b.3\]]zhing spong ba ni ma rig pa'i mun pa thams cad rtsa nas phyung bas so/_/pha rol gshegs zhes bya ba ni phung po lhag ma dang bcas pa'i mya ngan las 'das pa'i dbyings thob pa'o/_/grags dang ldan zhes bya ba ni snyan pa dri ma med pa dang ldan pa ste/_lha dang mi rnams su grags pa
[\[46b.4\]]rnam par 'phro ba'i phyir ro/_/'di dag thams cad kyi khyad par yang 'byung bar 'gyur ba'i ming gi dbang du byas pa ste/_de'i tshe ni 'di med pa'i phyir ro/_/bde ba zhes smos pas ni rnam par mi 'tshe ba'i rnam par rtog pa bstan to/_/tha dad par brjod pa ci'i phyir zhe na/_'dir rnam
[\[46b.5\]]par rtog pa'i khyad par las yang dag par rdzogs pa'i byang chub skye bar bstan te/_bshad pa nang gi bya ba dang 'brel ba'i phyir phyi rol gyi bya ba 'byung ba yin te/_de grub pas ni de yang 'grub pa nyid de des na bsod nams dang ye shes kyi tshogs ni de'i kun du rtog pa las
[\[46b.6\]]skyes pa yin no zhes bstan pa'i phyir bcom ldan 'das kyis 'di skad gsungs so zhes mtshon pa yin no/_/yang na sangs rgyas nyid kyi gnas skabs kho na snga ma'i gnas skabs nyid du gyur pa ste/_rnam par rtog pa gnyis po mngon du byas par gyur pa'o/_/lhag ma ni
[\[46b.7\]]snga ma bzhin no/_/rnam par rtog pa gnyis po ji ltar spyod pa yin zhe na/_de nyid bstan pa'i phyir/_des ni brnyes bya brnyes shing yid dbang gyur/_/ces bya ba la sogs pa smos so/_/des zhes bya ba ni de bzhin gshegs pa'o/_/yang dag par rdzogs pa'i byang
[\[47a\]]
[\[47a.1\]]chub thob par bya ba thob ste/_sems la dbang ba nyid kyi dbang phyug des sems la dbang bar gyur pa'o/_/kun sgrol zhes bya ba ni thams cad sgrol ba ste/_thams cad zil gyis gnon pa zhes bya ba'i don to/_/'jig rten gsum gyi ston pa gcig pus ni
[\[47a.2\]]bgegs rnam pa bzhi ste/_sred pa dang /_gti mug dang /_zhe sdang dang /_nga rgyal rnam pa bzhi spangs pa'i phyir thams cad zil gyis mnan te gnas pa'o/_/de'i rim pas bstan pa ni/_zag zad ces bya ba sogs pa ste/_rjes su chags pa'i kun du sbyor ba spangs pa'i
[\[47a.3\]]rgyus ni rnam pa sna tshogs pa'i chags pa las shin tu grol ba'o/_/gang gi phyir sred pa ni dra bar bshad na de ltar spangs pa de ci'i phyir zhe na/_'di ltar ma rig pa las rnam par grol ba'i thugs dang ldan pa zhes bya ba smos so/_/gang gi phyir rten cing 'brel par 'byung ba rab
[\[47a.4\]]tu brtags pa las mi shes pa las grol ba'i sems gang la yod pa ste/_mi shes pa dang ldan pa nyid la ni srid pa 'byung ngo /_/de med pa kho nas ni de dang bral bar bstan to/_/zhe sdang gi rtsa ba ni sred pa dang mi shes pa yin no/_/sred pa dang mi shes pa spangs pas ni zhe sdang 'jig
[\[47a.5\]]pa yin no zhes bstan pa'i phyir smras pa/_tha ba zhes bya ba smos pa la khro ba dang bral ba'o/_/dregs pa ni smad pa nyid pas gzhan dag bsal bar mi nus so zhes bstan pa'i phyir/_zag med rnams zhes bya ba smos te/_nga rgyal dang phrag dog la sogs pa'i dri ma spangs pa zhes
[\[47a.6\]]bya ba'i don to/_/bdag gi don mdzad nas gzhan gyi don mdzad par bstan pa'i phyir/_rnam par gzigs zhes bya ba smos te/_sangs rgyas kyi spyan gyis kun du gzigs pa'o/_/ci'i phyir zhe na/_'jig rten rnams la phan pa'i phyir zhes bya ba yin te/_'khor ba las gdon
[\[47a.7\]]ba dang sdug bsngal las bskyab pa'i phyir su ni rgud su ni dar zhes bya ba la sogs pa'i tshig gis so/_/su zhig la gzigs she na/_lus can zhes bya ba la sems can gdul bya la zhes bya ba'i don to/_/'di nyid la don gyi bya ba 'byung ba'i phyir ro/_/gzhan gyi don mdzad
[\[47b\]]
[\[47b.1\]]pa'i thabs bstan pa'i phyir/_'ga' zhig ri bo'i zhes bya ba la sogs pa smos so/_/chos bstan pa'i phyir tshangs pa chen pos bcom ldan 'das la gsol pa las tshigs su bcad pa 'di gnyis bka' stsal to/_/ri bo ni brag go/_/spo ni rtse mo la'o/_/la ni nges par gzung ba ste/_
[\[47b.2\]]ri bo'i spo nyid la 'dug na ni thag ring por gyur pa yang kun du mthong ba yin gyi gzhan du ni ma yin te/_ri'i spo nyid la gnas pas ni bgegs med par thams cad mthong ba yin no/_/'ga' zhig 'dug nas su zhes bya ba ni mig dang ldan pa'i skyes bu 'dug cing gnas pa'o/_/'gro
[\[47b.3\]]ba rnams la kun du lta ba ltar/_/zhes bya ba ni ji ltar bltas par gyur pa'o/_/'gro ba rnams ni skye bo'i tshogs so/_/kun du zhes bya ba ni thams cad du'o/_/de bzhin chos las byung ba'i zhes bya ba ni dpe de dang 'dra ba ni de bzhin no/_/ri chen po'i spo dang 'dra ba'i yon tan gyi tshogs
[\[47b.4\]]kyi ngo bo'i khang bzangs mtho ba gzhal med khang dang 'dra bar 'dzegs nas so/_/blo bzang ni mkhas pa'o/_/de nyid kyi khyad par bstan pa'i phyir/_kun du spyan gzigs nas zhes bya ba smos te/_thams cad du 'gro ba'i ye shes kyi spyan te/_de bzhin nyid mkhyen pa dang brtson
[\[47b.5\]]'grus gnyis kyi thugs rjes gzhan gyi don mdzad pa yin no/_/snying rje nyid bstan pa'i phyir smras pa/_mya ngan gyis gdungs pa rnams la zhes bya ba ni mya ngan gyis nye bar gdungs pa'o/_/skyo bo ni skye bo'i tshogs so/_/skye ba dang rga bas zil gyis gnon pa zhes bya ba 'di
[\[47b.6\]]ni 'di gnyis kyis nye bar gtses pa'i phyir te/_gang gi phyir skye ba dang de rnam par 'gyur bas gtses pa'o/_/de las gzhan na ni de'i nang du 'dus pa'i phyir ro/_/de mya ngan dag med par gyur pa ni mya ngan dang bral ba kun du gzigs pa ni rnam par gzigs pa ste/_snying rje chen po skyed
[\[47b.7\]]pas bcom ldan 'das kyis tshangs pa chen po mdun du pus mo btsugs pa la 'di skad gdams so/_/'byed mdzad kyis zhes bya ba ni dbye bar bya ba'o zhes so/_/'chi ba med pa'i sgo mo ni thar par 'jug pa'i thabs te/_'phags pa'i lam bstan cing gsal bar bya'o
[\[48a\]]
[\[48a.1\]]zhes pa'o/_/gang dag nyan 'dod ces bya ba ni gang dag mnyam pa la kun du rtsol zhing 'dod pa'o/_/ji lta bur de mnyan pas dus mtha' yas pa nas bsags pa'i the tshom ni yid gnyis te/_bden ba'i yul la yid mi ches pa ni thams cad du bsal bar
[\[48a.2\]]gyis shig pa ste/_yongs su spongs shig pa'o/_/'chi ba med pa'i lam ni the tshom spangs pa yin pa'i phyir ro/_/de bzhin gshegs pa'i tshoms te nyi shu gcig pa'i rnam par 'grel pa rdzogs so//_//thugs rje chen po rnams ni de bzhin gshegs pa'i go 'phang thob par mdzad
[\[48a.3\]]nas gzhan gyi don du chos ston pa la brten par mdzad de/_de bas na dam pa'i chos bstan pa mnyan pa la gzud par bzhed pas thos pa'i phan yon bstan pa'i phyir smras pa/_legs par thos dang zhes bya ba la sogs pa'o/_/yang na de bzhin gshegs pa'i go 'phang 'thob pas gzhan
[\[48a.4\]]la bstan pa ma gtogs par ni gdul bya khyad par go 'phang 'thob par mi nus pa yin te/_de bas na bstan pa'i phan yon bstan pa'i phyir ro/_/mnyan yod na gnas pa'i bram ze dang khyim bdag rab tu mang po dag 'du khang dag tu 'dus te/_gtam brjod par bya'o/_/ci khyed cag legs
[\[48a.5\]]par bstsags pa gang yin zhes pa dang /_kha cig gis smras pa/_longs spyod bzang po nye bar longs spyod pa'o zhes zer ro/_/gzhan dag ni longs spyod pa dang bu la sogs pa yin no zhes zer te/_ji tsam na bcom ldan 'das kyis de'i dbang du mdzad de tshigs su bcad pa gnyis
[\[48a.6\]]gsungs so/_/legs par thos dang zhes bya ba ni 'di la dam pa'i chos nyan pa ni rab tu bsngags te/_yon tan thams cad kyi gzhi yin pa'i phyir ji skad du/_thos pa gti mug mun sel sgrol ma yin/_/zhes gsungs pas so/_/legs spyod dang zhes bya ba ni de'i 'og tu lus la
[\[48a.7\]]sogs pa legs par spyod pa kun du spyod pa ni rab tu bsngags pa ste/_ngag gi phyir thos pa tsam gyi sman gyis ni nad zhi bar byed mi nus te/_mngon par 'dod pa'i bstan pa ni sgrub pa snying por byed pa yin pa'i phyir ro/_/dang gi sgra ni legs pa'i sgra 'og ma yang 'dren pa'i phyir ro/_/dang 'og
[\[48b\]]
[\[48b.1\]]ma'i sgra ni srid pa'i tshul lo/_/khyim nas legs par byung ba ni khyim yod pa ma yin pa ni khyim nas legs par byung ba ste 'jug pa'i khyim gyi gnas med pa gang yin pa de ni de nyid do/_/de legs par byung ba nyid ni rab tu byung ba ste/_de yang legs pa'o/_'di ltar g.yeng ba med cing dam
[\[48b.2\]]pa'i tshul bsrung ba'i thabs yin pa'i phyir ro/_/spong bar byed pas rab bskor cing /_/zhes bya ba la/_rab bskor zhes bya ba ni rjes su mthun par 'jug pa ste/_de spangs pa ni thar pa'o/_/de yang rnam par smin pa legs par 'thob pa ste/_thar pa'i cha dang ldan pa zhes bya ba'i
[\[48b.3\]]don to/_/dge sbyong gi ni rjes mthun legs/_/zhes bya ba lugs su 'byung ba'i dngos po yin pas rjes su mthun pa ste/_'phags pa'i lam 'thob par byed pa'i phyir nges par 'byed pa'i cha la sogs pa ste/_de yang legs pa nyid de 'og ma bzhin du bsngags pa'i phyir ro/_/gang
[\[48b.4\]]dag kha cig rnam pa lnga po 'di mi shes pas mi 'jug ste/_de nyid bstan pa'i phyir/_byis pa mi mkhas pa dag ni zhes bya ba la sogs pa smos so/_/gang gi phyir mi shes pa la yid gnas pa de'i phyir thar pa'i bde ba 'di ma rtogs pa yin no/_/'khor ba la sogs pa la
[\[48b.5\]]bdag nyid skyo bar mi byed pa ni byis pa ste/_des na yang de dag 'chi ba med pa lta bur spyod ces bya ba srid pa shin tu 'jigs su rung ba yin na/_yang dogs pa med par lta bzhin du bag med pas mi 'chi ba'i khang pa dang skyed mos tshal la sogs pa la spyod pa yin gyi mya ngan las 'das
[\[48b.6\]]pa la ni ma yin no/_/mkhas pa dam pa'i chos dag la/_/zhes bya ba ni gang yang gsung rab yan lag bcu gnyis thob pa las byung ba'i shes rab kyis shes pa yin te/_de ni 'khor ba'i gnas skabs cung zad kyang nye bar gdung bar byed cing skyo bar byed pa'o/_/yang na chos
[\[48b.7\]]ni 'phags pa'i bden pa bzhi la 'jig rten las 'das pa'i shes pas rtogs pa'o/_/'dir dper brjod pa bstan pa'i phyir/_mtshan mo'i nad pa bzhin du byed/_/ces bya ba smos te/_dper na nad kyis btab pa dag ni mtshan mo dang mi mthun pa yin te/_gzhan skyo bsang ba
[\[49a\]]
[\[49a.1\]]dag med pa'i phyir dang /_nad lhag par 'byung ba yin pas nad pa rnams shin tu gdung bar byed pa yin te/_de bzhin du mkhas pa dag kyang skye ba la'o/_/chos thos pa ma gtogs par ni de bzhin nyid shes pa byis pa las 'byung ba med do zhes bstan pa'i phyir/_
[\[49a.2\]]ji ltar khyim ni zhes bya ba la sogs pa smos so/_/dge slong dag byis pas ni 'phags pa'i bden pa bzhi 'di lta ste/_sdug bsngal nas lam gyi bar du mi shes te/_ji ltar yang ma rig pa'i sgrib pas bsgribs pa'i phyir te/_dper na skyes bu kun nas g.yogs pa'i khyim
[\[49a.3\]]gyi nang du zhugs na der gzugs la sogs yod bzhin du mi mthong ngo zhes pa nas ji srid du tshigs su bcad pa gsum gsungs so/_/ji ltar ni dper na'o/_/khyim ni khang pa ste gnod pa med par byed cing der zhugs na grang ba la sogs pas mi nyen pa zhes bya ba'i don to/_legs
[\[49a.4\]]par g.yogs pa'i kun nas g.yogs pa'o/_/nang gzugs zhes bya ba ni de'i nang du gnas pa'o/_/khyim de ji lta bu zhe na/_mun pas khebs pa'i zhes bya ba ste mun nag gis khyab pa'o/_/gzugs rnams yod par gyur kyang ni/_/zhes bya ba ni de na bum pa dang snam bu la sogs pa'i
[\[49a.5\]]dngos po rnam par gnas par gyur kyang ngo /_/mig dang ldan bzhin mi mthong ba/_/zhes bya ba ni mig la skyon med par gyur na yang mi mthong ngo /_/de bzhin 'di na zhes bya ba ni 'di ltar 'jig rten 'di na sems can la la'o/_/rigs ldan yang zhes bya ba ni gang la bsngags pa'i
[\[49a.6\]]rigs yod pa'o/_/rigs ldan la sogs zhes bya ba brjod par bya ste/_sogs pa'i sgra ni byis pa yin te/_kha dog dang gzugs khyad par can dang ldan pa yin yang ngo /_/ma thos bar du shes mi 'gyur/_/zhes bya ba ni mnyan cing ma brtags par ni rtogs par mi 'gyur ro/_
[\[49a.7\]]gang zhig ce na/_chos zhes bya ba yin te/_dngos po'i don gyi ngo bo'o/_/dge ba dang ni sdig pa zhes bya ba ni rab tu bsngags pa dang ma bsngags pa'o/_mig ldan mar me yod pa yis/_/gzugs rnams mthong ba ji lta bar/_/zhes bya bas ni yang dper na mig dang ldan pas khang
[\[49b\]]
[\[49b.1\]]pa legs par g.yogs pa'i nang du zhugs pa na gzugs la sogs pa me sgron gyi thabs kyis mthong bar byed do/_/de bzhin du rigs la sogs pa dman pa'i skyes bu yang chos mnyan pas de bzhin nyid kyi dngos po la yid ches par 'gyur ro/_/khyad par gyi chos thams cad ni thos pa
[\[49b.2\]]la rag las pa yin no zhes bstan pa'i phyir/_thos pas chos rnams rnam par shes/_/zhes bya ba la sogs pa smos so/_/lha zhig gis gsol pa/_/chos rnams gang gis shes 'gyur zhing /_/sdig las gang gis ldog par 'gyur/_/don med gang gis spong ba dang /_gang gis
[\[49b.3\]]mya ngan 'das thob 'gyur/_/zhes zhus pa dang /_des na 'di gsungs so/_/thos pa zhes bya ba ni rna ba'i rnam par shes pa gtad pas des drangs pa'i yid kyi rnam par shes pas so/_/chos rnams zhes bya ba ni phyin ci ma log pa'i bstan pa'o/_'di thos nas ci zhig rnam par shes par
[\[49b.4\]]'gyur zhing nges par byed ce na/_dngos po'i de bzhin nyid de/_de bas na gnas skabs kyis bsgrub pa yin te/_de bzhin gshegs pas bstan pa'i chos kyi dngos po'i de bzhin nyid la brjod do/_/ji ltar yang 'di na gcig tu de bzhin gshegs pas bstan pa'i chos 'dul ba
[\[49b.5\]]thos nas rnam par shes par 'gyur te/_'di lta ste chos 'di nyid ni gang tshul khrims dang ting nge 'dzin dang shes rab yongs su ston pa yin gyi/_phyi rol mu stegs pa'i me dang chu la 'jug pa dang /_zas gcod pa la sogs pa ston pa ni ma yin no/_/thos pas sdig las ldog
[\[49b.6\]]par 'gyur/_/zhes bya ba ni ngan par spyod pa las ldog pa ste/_ji ltar yang gcig tu de bzhin gshegs pas bstan pa'i chos 'dul ba lhag pa'i tshul khrims kyi bslab pa thos shing de bsgrubs pas ngan par spyod pa rnam pa bcu las ldog pa yin no/_/thos pas don med spong
[\[49b.7\]]bar byed/_/ces bya ba ni ji ltar gcig tu de bzhin gshegs pas bstan pa'i lhag pa'i tshul khrims kyi bslab pa thos nas de la brten nas don med par gyur pa'i 'dod pa spong ba yin no/_/gang byis pa dag ni don yod pa'i 'du shes byed do/_/thos pas mya ngan 'das pa 'thob/_/ces
[\[50a\]]
[\[50a.1\]]bya ba ni ji ltar yang 'di na gcig tu de bzhin gshegs pas bstan pa'i lhag pa'i shes rab kyi bstan pa thos shing de la brten pas nyon mongs pa 'gog pa thob pa yin no/_/yang na chos thos pas ni go rims bzhin du las dang nyon mongs pa dang skye ba'i kun nas nyon
[\[50a.2\]]mongs pa spangs pa thob par 'gyur ba'o/_/yang na/_thos pas chos rnams rnam par shes/_/zhes bya ba ni dge bar byed pa'o/_/thos pas sdig las ldog par 'gyur/_/zhes bya ba ni ngan par spyod pa mi byed pa'o/_/thos pas don med spong bar 'gyur/_/zhes bya ba ni sdig pa can gyi skye bo
[\[50a.3\]]mi bsten pa'o/_/gsum po 'di la brten cing lam bsgoms pas ni mya ngan las 'das pa 'thob par 'gyur ro/_/yang na dge ba dang mi dge ba'i chos kyi dngos po rtogs par 'gyur zhing de nas sdig pa las ldog par 'gyur ro/_/dge ba lhag par spyod pas mi 'dod pa'i 'gro ba
[\[50a.4\]]spong bar byed do zhes bya ba la sogs par brjod par bya'o/_/thos pa dang tshul khrims kyis ni mdzes par 'gyur ro zhes bstan pa'i phyir smras pa/_gal te thos pa mang gyur pa/_/zhes bya ba la sogs pa'i tshigs su bcad pa lnga'o/_/gang zag bzhi yod de de la gang zag
[\[50a.5\]]thos pa mang ba gang zhe na/_thos pa dang ldan par brjod pa ni 'di ni thos pa mang ba ma yin te/_/thos pa ni gzhi yin te/_thos pas bsags shing zhes de la chos kyi don mi shes pa dang chos mi shes pas chos la chos kyi rjes su zhugs pa dang mthun par zhes bya ba nas ji srid mu bzhi'i
[\[50a.6\]]bar du ste/_des na 'di dag gsungs so/_/'di la mang du thos pa de nyid ni mang po thos pa dang /_lan mang du thos pa dang mang du mnyan pas mang du thos pa zhes brjod pa yin no/_/gal te zhes bya ba ni ji ste des bye brag tu smras pa la sogs pa'i rtogs pa ste/_sde snod gsum
[\[50a.7\]]gyi don dang tshig 'bru ji lta ba bzhin du shes pa'o/_/tshul khrims legs par mi sdom pa/_/zhes bya ba ni bdun las ldog pa dang chang 'thung ba sdong ba dang /_yang dag pa'i 'tsho ba ste/_bslab pa rnam pa dgu la gus par mi byed pa'o/_/legs par sdom pa ni legs
[\[50b\]]
[\[50b.1\]]par mnyam par bzhag pa'o/_/de las bzlog pa ni legs par mi sdom pa'o/_/chos mi sgrub pa yin te/_chos kyi rjes su zhes bya ba'i don to/_/de ni tshul khrims phyir smad cing /_/zhes bya ba ni bslab pa yongs su mi srung ba'i sgo nas de mang du thos shing khong du chud kyang khyad par du
[\[50b.2\]]smad pa yin te/_'jig rten na lam mnyam po na mig dang ldan pa'i skyes bu yang nas yang du 'gyel ba bzhin no/_/ci'i phyir zhe na/_'di ltar/_de yi thos pa phun sum min/_/zhes bya ba ste/_gang zag 'di ni tshul bzang po dang bral ba yin pa'i phyir thos pa tsam gyis ni rang gi phun sum
[\[50b.3\]]tshogs pa med do/_/thos pa'i rgyan ni sgrub pa yin la bzhin gyi rgyan ni mig yin no zhes bya ba'i tshig gis te/_gal te thos pa mang bar gyur kyang 'bras bu dang bcas pa ma yin na zhes bya ba'i don to/_/gal te thos pa nyung gyur kyang /_/zhes bya ba ni gang gi phyir thos pa ji ltar chung
[\[50b.4\]]bar gyur kyang thos pa bsgrub par byas na dam pa rnams kyis bsngags pa yin zhing de'i thos pa don chen por 'gyur te/_sha ra dwa ti'i bu la sogs pa 'dir dper brjod par bya'o/_/gang zhig thos pa nyung ba dang /_/zhes bya ba ni gang zhig thos pa yang nyung la bslab pa la yang ma gus
[\[50b.5\]]na de nyid gnyis kyi phyir dam pa rnams kyis smad pa yin te/_thos pa nyung ba dang tshul khrims 'chal pa gnyis kyis so/_/ci'i phyir zhe na/_de yi brtul zhugs phun sum min/_/zhes bya ba de'i rab tu byung ba ni 'bras bu dang bcas pa ma yin te/_yan lag ma tshang ba'i phyir ro/_/thos pa
[\[50b.6\]]mang ba dang tshul khrims dang ldan pas ni rab tu byung ba rdzogs par 'gyur zhing ngang tshul bzang po phun sum tshogs par 'gyur gyi gzhan du ni ma yin no/_/thos pa mang bar 'gyur ba yang dper na mig g.yas pa dang ldan par gyur kyang cig shos med na bzhin mdzes pa ma yin no/_/de bzhin
[\[50b.7\]]du cig shos kyang brjod par bya'o/_/gang zhig gi mig gnyi ga skyon med pa de ni shin tu mdzes pa'i mig yin te/_de yang 'jig rten na shin tu bsngags pa yin pa de bzhin du thos pa dang tshul khrims dang ldan pa ni rab tu mdzes pa yin no/_/lhag ma ni rtogs par sla'o/_/de nyid
[\[51a\]]
[\[51a.1\]]nyid gsal bar byed de thos pa mang ba ni gsung rab thams cad kyi don dang tshig 'bru rtogs pa'i phyir ro/_/chos 'dzin pa dang zhes bya ba ni dran pa'i khyad par dang ldan pa'i phyir te/_de yongs su nyams pa med par bstan pa'o/_/shes rab ldan zhing zhes bya ba ni de la
[\[51a.2\]]brten pas thos pa las byung ba'i shes rab la sogs pa 'thob pa'i phyir ro/_/mnyam par gzhag pa ni bslab pa la gus pa ste/_mdo las de'i gnas skabs yin pa'i phyir ro/_/de dag sus kyang smad 'os min/_/zhes bya ba ni lha dang mi dang de las gzhan pa dag gis kyang de dag la nam
[\[51a.3\]]yang smod pa la 'jug par mi 'gyur te/_gang zhe na/_'dzam bu'i klung gi gser rgyan bzhin/_/zhes bya ba smos te/_rgyan ni dge ba'i mgar bas byas pa'i rgyan no/_'dzam bu'i klung gi gser zhes bya ba ni gser shin tu bzang po rnam par bsgyur ba'o/_/rnam pa gnyis ni smad pa yin
[\[51a.4\]]te/_bzo ma byas pa dang /_rdzas ngan pa ste/_de la ni gnyi ga med do/_/shing 'dzam bu nang nye bar gnas pa gang yin pa de ni 'dzam bu chu bo'i gser te 'dzam bu chu bo'i gser ni shin tu bzang po zhes bya ba'i don to/_/thos pa mang po la sogs pa med pa dang yod pa'i nyes dmigs dang /_
[\[51a.5\]]phan yon bstan pa'i phyir/_gang zhig gzugs kyis rjes dpog cing /_/zhes bya ba la sogs pa smos so/_/'phags pa lan tshwa bzang po'i sgras rgyal po gsal rgyal yongs su dga' ste/_de mchod pa'i phyir kun dga' bo dang lhan cig tu de'i drung du 'ongs pa dang /_de gzugs shin tu mi
[\[51a.6\]]sdug pa mthong nas shin tu skyo ba skyes te/_mchod pa'i yo byad mdun du bzhag nas slar log go/_/de nas des sngon sangs rgyas kyis gsungs pa'i tshigs su bcad pa lnga po 'di smras so/_/gang zhig ces bya ba ni sems can te gsal rgyal la sogs pa'o/_/thos pa mang po
[\[51a.7\]]med cing sems ma bsgoms pa'i phyir dang ye shes kyi me ma sbar ba'i phyir ro/_/gzugs kyi rjes dpog cing zhes bya ba ni pha rol mthong bas kha dog dang dbyibs tsam gyis yongs su gcod cing gzhan gyis tshad len par byed de gzugs sdug pa dang gzugs mi sdug pa gnyis
[\[51b\]]
[\[51b.1\]]kyis yon tan dang skyon nyid du rtogs par byed do/_/nga zhes bya ba na 'phags pa lan tshwa bzang po bdag nyid bstan to/_/gang zhig nga'i gzugs shes pas ni phyi rol gyi shes pa yin gyi nang gi sems ni ma yin no zhes bya ba'i don to/_/sgra yis 'jal bar byed pa zhes bya ba ni sgra snyan
[\[51b.2\]]pa'i rjes su 'jug cing skad snyan pas yon tan du shes par byed de/_mdog ngan pas ni skyon dang ldan par yang rtogs par byed do zhes bya ba'i don to/_/log par rtogs pa ni nyon mongs pa'i rgyu yin no zhes bstan pa'i phyir/_'dun pa'i 'dod chags ldan pa yi/_zhes bya ba smos
[\[51b.3\]]so/_/ting nge 'dzin gyi sgrib pa ni gzugs kyi 'dod chags kyi sgrib par gyur pa ste 'dod pa la 'dod chags zhes bya ba'i don to/_/'dod pa'i 'dod chags ni 'dod pa byed pa la 'jug pa ste/_gang gi phyir des dbang du byas pas gzugs sdug pa la sogs pas ni 'dod par
[\[51b.4\]]byed la/_gzugs mi sdug pa la ni zhe sdang bar byed do/_/skye bo de yis nga mi shes/_/zhes bya ba ni mnyam par gzhag pa'i shes pa med pa'i phyir mi shes pa ste/_mnyam par gzhag na ni ji lta ba bzhin du mthong bar 'gyur ro zhes bya ba'i tshig gis so/_/'dod pa'i dbang
[\[51b.5\]]du song bas ni yon tan khyad par can mthong ba'i mthu med de/_de bas na ji ltar des yon tan can shes par 'gyur zhes pa'o/_/gzhan dag brjod pa ni sangs rgyas mthong bas a gar mi ta zhes bya ba'i kun du rgyus dpe med ma blangs te nags su song nas bcom ldan 'das
[\[51b.6\]]la mchod pa byas te/_de'i dbang du mdzad nas 'di gsungs so zhes zer ro/_/'di skad ston pa yin te/_'di ltar yang 'di na gcig tu so so'i skye bo 'dun pa'i 'dod chags spangs pa skyes bu chen po'i mtshan sum cu rtsa gnyis dang ldan pa'i de bzhin gshegs pa
[\[51b.7\]]la 'di ltar rtog pa byed de/_'di ni nges par 'khor los sgyur ba'i rgyal por 'gyur ro/_/yang sgra shin du snyan pas ni nges par gling bzhi la rjes su ston par byed de/_de'i khyad par gyis gzhan dag la yang de 'dul bar byed cing 'dren par byed pa yin no zhes so/_/gzhan
[\[52a\]]
[\[52a.1\]]dag ni kun du rgyu zhig thams cad mkhyen pa 'dod cing rgyal byed kyi chal du zhugs pa na bcom ldan 'das chos ston cing bzhugs pa mthong nas mngon par dad de/_bcom ldan 'das thams cad mkhyen pa'i chos 'di ni legs par gsungs pa/_nyan thos kyi
[\[52a.2\]]dge 'dun ni legs par zhugs pa yin no zhes lta ba bzang po rnyed do/_/bcom ldan 'das la dga' nas de'i 'og tu mnyan yod na gnas pa'i kun du rgyu'i skye bo la smod par byed do zhes pa dang /_skabs 'di la 'di gsungs so/_/de'i phyir gang su dag gis gzugs phun sum tshogs
[\[52a.3\]]par bcom ldan 'das la bltas te dad pa skyes par gyur pa'am/_skyes bu dam pa la brten pa'am/_dam pa'i chos mnyan pa la sogs pa la yang zhe sdang bar 'gyur te/_chos kyi sku ma rtogs pa ste shes nas dad pa med pa'i phyir ro/_/tshigs su bcad pa snga ma'i/_gang
[\[52a.4\]]zhig gzugs kyis zhes bya ba dang /_nga la sgra yis zhes bya ba gnyis kyis gzugs dang /_chos kyi sku'i phyi rol dang nang gi gzugs bstan te/_de gnyis las gzhan pa yongs su mi shes pa'am thams cad ma shes pas ni ci rigs par drang du rung ngo zhes bstan pa'i phyir/_
[\[52a.5\]]gal te nang ni rnam shes shing /_/zhes bya ba la sogs pa smos so/_/nang zhes bya ba ni bdag nyid de bdag gi nang du gnas pa'i yon tan no/_/gal te zhes bya ba ni brgya la'o/_/thams cad kyis kyang gzhan gyi rgyud la gnas pa'i yon tan ni 'ga' zhig kyang gcad
[\[52a.6\]]par mi nus te/_'on kyang gang gi tshe rnam par shes shing yongs su gcod par nus na zhes bya ba'i don to/_/dper na gcig pu yongs su mya ngan las 'das pa'i bcom ldan 'das dang /_de'i nyan thos kyi tshogs des bstan pa'i lam la zhugs te/_gsung rab la goms
[\[52a.7\]]pas bskyed pa de'i lhag par mos pas thos pa dang /_bsams pa las byung ba'i shes rab dag gis sgrub par 'gyur ba de ni de bzhin gshegs pa'i chos kyi sku nyid do/_/de'i gzhi gzugs kyi sku lhag par mthong ba ni ma yin te/_yongs su mya ngan las 'das
[\[52b\]]
[\[52b.1\]]pa'i rgyu nyid kyi phyir ro/_/dper na glang po che chen po'i rjes kyis ni glang po che nges par shes par 'gyur ro/_/de bzhin du gzugs kyi sku shin tu mdzes pas chos kyi sku yin no zhe na/_gang gi tshe yon tan khyad par can gyi rten du zad de/_de'i gzhi ni de lta bu ma yin te/_/
[\[52b.2\]]nam mkha'i me tog dri dang kha dog phun sum tshogs pas yid ches pa bzhin du 'di ni brdzun pa yin no zhes gzhan gyi tshig gis ni bsgyur zhing drang du rung ste de'i phyir bdag la dbang bas ni med pa'i dngos po yang yod par byed la/_yod pa yang med par ston te/_skyon yang yon tan
[\[52b.3\]]byed pa ste/_/yon tan yang skyon byed par/_/tshig dbang nus kyi de min te/_/skyon yang skyon nyid yon tan yang /_/zhes bya ba yin no/_/phyi rol zhes bya ba ni gzugs so/_/mthong bar ma gyur pa ni mngon sum du ma dmigs pa'o/_/nang gi 'bras bu mthong ba gang /_/zhes bya ba ni nang gi
[\[52b.4\]]'bras bu lung gi khyad par thos shing bsams pa'i tshul gyis 'bras bu thos pa dang bsams pa las byung ba'i shes rab ces bya ba'i don to/_/des mthong ba'i tshul 'di la yod pa ni nang gi 'bras bu mthong ba ste/_'jig rten pa'i shes pas gzhan gyi rgyud la 'gro ba'i
[\[52b.5\]]khyad par gang yongs su gcod pa zhes bya ba'i don to/_/de ni zhes bya ba ni de nyid kyis so/_/sgra yis zhes bya ba ni gzhan gyi tshig gis so/_/drang du rung ba zhes bya ba ni phyin ci log tu bzung ba ste/_lam log par 'jug pa zhes bya ba'i don to/_/nang gi shes par ma gyur pa/_/
[\[52b.6\]]zhes bya ba ni lung dang 'brel pa'i thos pa dang bsams pa'i shes pa med pa'i phyir ro/_/gal te phyi rol zhes bya ba ni gzugs kyi sku 'ba' zhig mthong ba'o/_/gang gi phyir rdzogs byed la sogs pas bcom ldan 'das kyi sku skyes bu chen po mtshan sum cu rtsa gnyis kyis brgyan pa
[\[52b.7\]]dang /_dpe byad bzang po brgyad cus rnam par mdzes pa rgyun du mthong ba yin yang thams cad mkhyen pa nyid la sogs pa nang gi byed pa'i yon tan la yid ches pa skyed pa ni ma yin no/_/phyi rol 'bras bu mthong ba gang /_/zhes bya ba ni gzugs kyi lus de mthong ba ni 'bras bu
[\[53a\]]
[\[53a.1\]]yang dag par mthong ba ni ma yin no zhes bya ba'i don te/_des mthong ba'i tshul gang la yod pa de ni de nyid de/_de'i phyir gang gi mig gis mthong ba na bcom ldan 'das kyi sku mdzes pa thams cad mkhyen pa nyid yin no zhes yid ches te/_de ni shing ko sha ta gi dong
[\[53a.2\]]ka'i shing dang /_pa la sha'i shing gi me tog gzugs mdzes pa tsam kho nar zad pa de bzhin du 'di yang yon tan dang bral ba ste/_zla ba gnyis mthong ba la sogs pa bzhin du gzhan lam ma yin pa la 'jug par byed do/_/gang gi tshe yang ji skad du bshad pa gnyis ka med de gsung
[\[53a.3\]]rab nub pa'i phyir dang /_thub pa mchog kyang yongs su mya ngan las 'das na ni go rims bzhin du de bstan pa'i phyir/_kun nas bsgribs pa dag ces bya ba smos te/_'di la kun nas bsgribs pa yod pa ste/_phyi dang nang ma rtogs pa'i phyir ro/_/gang gi tshe gnyi ga yod
[\[53a.4\]]pa ste/_zag pa med pa'i shes pa yod pa'i phyir dang /_de bzhin gshegs pa rnams 'tsho zhing bzhugs pa'i phyir te/_de nyid bstan pa'i phyir/_/gal te nang ni rnam shes shing /_/zhes bya ba la sogs pa smos so/_/brtan pa ni lhag pa'i bsam pa brtan pa dang ldan pa'i phyir
[\[53a.5\]]ro/_de nyid kyi phyir gzhan gyis bkrir mi rung ba yin te/_dper na ri rab la dbugs kyis mi sgul ba bzhin no/_/ci'i phyir zhe na/_'di nyid ni ye shes la shas che ba'i phyir te/_de nyid bstan pa'i phyir/_nges 'byung shes rab can zhes bya ba mya ngan las 'das pa'i 'bras
[\[53a.6\]]bu rtogs par nus pa zhes bya ba'i don te/_'phags pa'i lam gyi stobs kyis dad pa mi byed pas bkrir mi nus pa nyid du bstan to/_/gang gi phyir gzhan gyi dring la 'jog pa ni bkrir rung ste/_zag pa med pa'i shes rab dang ldan pa ni gzhan la rag ma las shing bkrir
[\[53a.7\]]mi tshugs pa nyid do/_/de bas na de'i phyir yid du 'ong ba dang mi 'ong ba thams cad mthong ba de bzhin du bsgrub par bya ba dang thos pa thams cad ni 'khrul pa yin no zhes bstan pa'i phyir/_rna bas phal cher thos pa dang /_/zhes bya ba la sogs pa smos so/_/kun du rgyus mdzes dga' mo
[\[53b\]]
[\[53b.1\]]bsad de lan lnga'i bar du smras nas kun du rgyu dag gis mnyan yod kyi srang du bstan pa las skye bo thams cad 'khrugs par gyur to/_/skabs de bcom ldan 'das kyis gsan nas 'di gsungs so/_/thos pa ni dmigs pa'o/_/phal cher zhes bya ba ni de bden pa dang brdzun pa'i tshig
[\[53b.2\]]dang snyan pa dang mi snyan pa la sogs pa du ma'o/_/rna bas zhes bya ba ni rna ba'i dbang po'am de'i rnam par shes pas te/_thos pa ni 'di la rag las pa'i phyir ro/_/mig gis mang po mthong na yang /_/zhes pa ni rnam pa mang po mthong ba ste/_sdug pa dang mi sdug pa la sogs pa'i gzugs kyi
[\[53b.3\]]yul gyis byas pa'o/_/brtan pa mthong thos de kun gyis/_/yid ches bya ba'i mi rigs so/_/zhes bya ba ni gang cung zad mthong ba dang thos pa de thams cad ni mkhas pas de bzhin du yid ches pas 'jug par mi bya ste/_rmongs pa dang slu ba'i dngos po yin te/_smig rgyu dang sgra brnyan
[\[53b.4\]]la sogs pa bzhin no/_/thos pa'i 'bras bu ni don rtogs pa dang de'i rjes su mthun pa las yin no zhes bstan pa'i phyir/_legs gsungs thos pa snying por shes pa dang /_/zhes bya ba la sogs pa smos so/_/nye dga' sde snod gsum pa yin yang brkam zhing ser sna che bas
[\[53b.5\]]khyim bdag gi khyim la sogs pa dag tu bab col du byed de/_de'i dbang du mdzad nas tshigs su bcad pa gnyis gsungs so/_/shes pa ni rtogs pa'i don legs par gsungs pa'i snying po gang yin pa de nyid do/_/'dir don gyi sgra ni phyi nas bstan pa yin par shes
[\[53b.6\]]par bya'o/_/yang na shes pa ni de nyid kyi don de kho na nyid rtogs pa gang yin pa'i snying po'o/_/gang dag las de kho na nyid kyi blo ma skyes pa de ni snying po dang ldan zhing legs par gsungs pa 'bras bu dang bcas pa ma yin no zhes bya ba'i don to/_/rang nyid legs par gsungs pa'i
[\[53b.7\]]don ma rtogs shing mi dran pa dang des bstan pa'i thos pa ni dgos pa med de bram ze kau shi ka'i khyim du bram ze ba ra dwa dza mgron du gyur pas 'ongs te rten cing 'brel par 'byung ba glegs bam las bklags pa tsam gyis khyad par thos par ma gyur pa 'dir dper brjod par bya'o/_/
[\[54a\]]
[\[54a.1\]]thos ba dang zhes bya ba la dang gi sgra ni snying po'o/_/shes pa dang zhes bya ba 'dren pa'i don to/_/gzhan las 'ongs pa ni thos pa ste de bas kyang don shes pa snying po nyid do/_/sngar bshad pa nyi tsher ma zad de legs par gsungs pa rang nyid kyis rtogs par
[\[54a.2\]]bya ba de gal te ma rtogs pa'o/_/yang na gzhan las thos na ni de'i tshe bya'i skad bzhin du don med par blta bar bya'o/_/ting nge 'dzin dag snying por shes gyur kyang /_/zhes bya ba ni shes pa dben pa'i khyad par can 'jig rten pa'i shes pa 'phags pa'i lam gyi tshogs su gyur pa dang /_
[\[54a.3\]]'jig rten las 'das pa zhes bya ba'i don to/_/ting nge 'dzin dag ces bya ba ni dge ba la sems rtse gcig pa la sogs pa'o/_/snying po dang 'bras bu gang yin pa de ni de nyid do/_/de gang zhe na/_gzhan las ma thos pa dang /_'di thos pa dang /_ldan pa de gnyis ka yang 'dir
[\[54a.4\]]sbyar bar bya ste/_'di lta ste/_rang nyid kyis legs par bshad pa mthong ba'am gzhan las so/_/ji ltar rang gis legs par bshad pa'i don rtogs pa'am/_gzhan las thos pas don rtogs pa thos pa las byung ba la sogs pa'i shes rab khyad par can skyes pa
[\[54a.5\]]yin pas zhi gnas kyang de'i tshe legs par bshad pa'i don rtogs pa'i 'bras bu yongs su rdzogs par 'thob pa yin gyi gzhan du ni ma yin no/_/de nyid 'dir bstan pa'i phyir/_gang zhig bag med brlang por byed pa de'i/_/thos dang shes pa don chen mi 'gyur ro/_/
[\[54a.6\]]zhes bya ba ste gang zhig brlang por byed pa zhes bya ba ni gti mug gis bab col du byed pa ste/_nges par brtag pa med cing bya ba dang bya ba ma yin pa dag la ma brtags par zhes bya ba'i don to/_/bag med pa zhes bya ba ni ting nge 'dzin sgom pa la sbyor ba lhod pa'o/_de dag ni go rims
[\[54a.7\]]bzhin du shes pa khyad par can du gyur pa dang /_ting nge 'dzin gyi khyad par ma tshang ba ste bdag nyid legs par gsungs pa yongs su ma shes pa'am mi bzod pas phan yon la rab tu mi spyod do/_/de grub na ni sngar bstan pa'i mngon par 'dod pa'i 'bras bu 'grub po/_/dkar po'i phyogs bsten
[\[54b\]]
[\[54b.1\]]pa'i phyir smras pa/_gang zhig 'phags pas bstan pa zhes bya ba la sogs pa ste/_chos zhes bya ba ni gsung rab kyi chos te/_/legs par gsungs so pa zhes bya ba'i don to/_gang gis bstan pa yin zhe na/_gang zhig 'phags pas bstan pa zhes bya ba yin te/_'phags pa ni khams gsum gyi 'dod chags dang
[\[54b.2\]]bral ba'i skye ba'i gnas spangs shing 'das pa'i phyir te/_sangs rgyas dang sangs rgyas kyi nyan thos rnams kyis de bstan cing bshad pa zhes bya ba'i don to/_/gang zhig la sems can dga' ba zhes bya ba ni chos nyid la mngon par dga' ba tsam gyis legs par spyod pa ma yin no zhes
[\[54b.3\]]bstan pa'i phyir de bzhin gyi sgra'o/_/dga' ba thob pa ni mngon par dga' ba'i mtshan nyid dad pa zhes bya ba'i don to/_/de'i phyir dad pas ni chos la dga' bar 'gyur la/_chos kyis kyang dad pa ste chos mnyan pa yongs su rdzogs na ni dad pa yongs su rdzogs par 'gyur ro zhes
[\[54b.4\]]mdo las bstan pa'i phyir ro/_/dad pa'i rtags ni dam pa'i chos mnyan pa la dga' ba zhes bya ba'i tshig gis so/_/de'i 'og tu/_ngag gis spyod byed pa zhes bya ba ni klog pa dang 'don pa dang bstan pa dang 'chad pa la sogs pas de la 'jug pa'o/_/lus dang zhes bya ba ni des
[\[54b.5\]]byas pa'i bya ba dang /_rjes su mthun pa ste chos la chos kyi rjes su 'jug pa nyid do zhes bya ba'i tshig gis so/_/'di gnyis kyis ni tshul khrims kyi sdom pa bstan to/_/de dag bzod ldan 'grogs dga' dbang po bsdams/_/zhes bya ba ni gang thos pa dang dad pa la brten nas
[\[54b.6\]]tshul khrims kyi sdom pa la bcug pas sdug bsngal la ji mi snyam pa'i bzod pa'i tshul lam nges par 'byed pa'i cha'i tshul gyis so/_/'grogs dga' zhes bya ba ni 'dod pa chung zhing chog shes pa'i bdag nyid kyi sems mthong ba'i lam gyi bdag nyid kyis so/_/dbang po
[\[54b.7\]]bsdams pa ni mnyam par gzhag cing mig la sogs pa'i dbang po dul ba gang yin pa'o/_/de ltar gyur pa la ni thos pa zhes bya ba legs par mnyan pa dang shes pa zhes bya ba'i don rtogs pa'o/_/pha rol tu phyin pa thob ces bya ba ni shin tu pha mthar gyur cing mya ngan las
[\[55a\]]
[\[55a.1\]]'das pa thob pa ste/_'di lta ste sangs rgyas dang sangs rgyas kyi nyan thos so/_/thos pa'i tshoms te nyi shu gnyis pa'i rnam par 'grel pa rdzogs so//_//don dam par thos pa'i 'bras bu ni bdag nyid gdul ba yin no zhes bstan
[\[55a.2\]]pa'i phyir de'i 'og tu bdag gi tshoms bstan te/_legs par gsungs la bslab bya zhing /_/zhes bya ba la sogs pa yin no/_/rang bzhin gyis bzang ba'i rang bzhin can gyis rigs kyi bu de ni dge ba'i gshes gnyen nye bar sten par byed cing dge slong mang po sdud par
[\[55a.3\]]byed pa'i bdag nyid can yin te/_des de dag la chos 'di lta ste/_mdo'i sde dang dbyangs kyis bsnyad pa'i sde la sogs pa ji snyed pa de legs par shin tu nyan par byed cing khyim du bdag nyid gcig pus bsams shing bsgoms te de nyid kyi tshul gyis sems dul ba thob par byas
[\[55a.4\]]nas sems dang mnyam du sems nye bar zhi bar gyur te/_des na tshigs su bcad pa gnyis gsungs so/_/rang gi don du gsungs pa ni legs par gsungs pa'o/_/legs par gsungs pa la bslab par bya ba ni mnyan par gyis shig ces bya ba'i don to/_/yang na
[\[55a.5\]]legs par gsungs pa de dang 'brel pa ste/_yod pa dang med pa'i shes pa chos la chos kyi rjes su 'jug pas de la bslab cing brten pa dang rjes su 'jug par bya'o zhes pa'o/_/legs par gsungs pa ni phal cher bde bar gshegs pa dang /_bde bar gshegs
[\[55a.6\]]pa'i sras dag las mnyan pa yin te des na de nyid bstan pa'i phyir te smras pa/_/dge sbyong la ni bsnyen bkur dang /_/zhes bya ba dge ba'i bshes gnyen bsten par bya'o/_/yang na 'phags pa'i gang zag la brten pas 'brel cing bslab par bya ste/_gus pas yongs su bslab pa dang /_
[\[55a.7\]]bsod snyoms la sogs pa sbyin pa'i ched du dge ba bstsags pa dang /_yon tan la gus par bya ba'o/_tshig rkang snga mas ye shes kyi tshogs bstan nas/_'dis ni bsod nams kyi tshogs bstan to/_/de'i 'bras bu bstan pa'i phyir smras pa/_dben pa dang ni stan gcig
[\[55b\]]
[\[55b.1\]]dang /_/zhes bya ba gcig pu'i gnas skabs kyis dgon pa la sogs pa la de dang 'brel bar bslab pa ste/_'di lta ste/_g.yeng ba med pas phra rgyas dgag pa yin no/_/'dis ni lus dang sems dben par bstan to/_/sems ni nye bar zhi bar bya/_/zhes bya ba ni khams
[\[55b.2\]]gsum gyi nyon mongs pa 'khrugs pa spangs pas sems mngon par 'byung ba ni nye bar zhi ba ste de la g.yeng ba dang rgod par byed pa thams cad dang bral bas so/_/de dang der 'brel pa'i gzhan gyi don byed par gyur na gdul bya yongs su mya ngan las 'das par 'gyur ro/_/
[\[55b.3\]]dam pa'i chos nyan pa dang skyes bu dam pa la brten pa dang /_/tshul bzhin yid la byed pa dang /_/chos la chos kyi rjes su zhugs pas rim gyis 'dir bstan pa yin no/_/yang na dang po'i phyed kyis gzhan gyi sgra bstan to/_/tshig rkang gsum pas ni tshul bzhin yid la byed pa'o/_
[\[55b.4\]]lhag mas ni de'i 'bras bu bstan to/_/gang gi phyir dben pa'i gnas nyid ni mngon pa 'dod pa ste/_/de nyid la gzud pa'i phyir/_stan gcig pa dang gcig spyod dang /_/zhes bya ba la sogs pa smos so/_/gcig pu grogs med pa'i gnas skabs de gdug pa'i gnas na
[\[55b.5\]]spyod lam rnam pa gnyis 'dis bstan te/_gnyis pa'i cig shos ni 'og nas ston pa'i phyir ro/_/de la dga' bar bya ba ni de la rjes su bsam pa'o/_/mal stan gcig ces bya ba ni bdag nyid gcig pu gnas pa'i mal bstan la dga' bar bya ba'o/_/gang du 'dug nas ngal
[\[55b.6\]]ba zhi bar byed pa ni mal stan no/_/gcig pu spyod pa ni gcig pu gnas na bsod snyoms la sogs par rgyu ba ste/_spyod pa rnam pa bzhi la gos pa med pa'o/_/de dag la spyo ba med cing brtson 'grus kyi rgyu bstan pa'i phyir/_snyom las med cing zhes bya ba smos te/_
[\[55b.7\]]le lo mi skyed cing brtson 'grus phun sum tshogs pas so/_/dga' bar bya zhes bya ba ni stan gcig la sogs pas mngon par dga' bar bya ba ste/_/de'i rjes su 'jug cing bsam par bya ba'o/_/dang ni bsdu ba'i don te bdag nyid gcig pu yang dga' bar bya ba'o/_/
[\[56a\]]
[\[56a.1\]]'dod chags la sogs pa'i nyon mongs pa spang ba'i phyir grogs med pa'i sems su bya'o zhes bya ba'i don to/_/ji skad du bshad pa bdag nyid chen po rnams ni grong gi nang du yang bdag nyid gcig pur 'gyur ram zhes de ltar rtog pa la/_nags tshal
[\[56a.2\]]gnas pa dang zhes bya ba smos te/_grogs dam pa med par gyur na ni nags su bdag nyid gcig pu gnas par bya ste/_skye bo dam pa ma yin pa dang bsten pa ni ngan par spyod pa thams cad kyi rtsa ba yin pa'i phyir dang /_nags na gnas pa'i dben pa la sogs pa'i khyad par thob
[\[56a.3\]]par byed pa'i phyir ro/_/bdag nyid las rgyal ba ni 'bras bu chen po yin no zhes bstan pa'i phyir/_/gang zhig stong phrag stong dag gi_/zhes bya ba la sogs pa tshigs su bcad pa gsum mo/_/rgyal po gsal rgyal gyi rnam par rgyal ba zhes bya ba 'thab mos 'tsho ba yod pa de
[\[56a.4\]]brgya dang sprad kyang g.yul las rgyal byed de/_ji tsam na bcom ldan 'das kyis gsan nas 'di gsungs so/_/'thab mos 'tsho ba thos te 'di bsam pa las ji ltar bdag nyid gdul bar mi bya zhing 'di las rgyal ba la mi sbyor zhes bsams te rgyal po la zhus nas rtag tu
[\[56a.5\]]sdom pa spyod pa zhes bya ba la sogs pa tshigs su bcad pa gnyis kyi don rtogs te dgra bcom pa'i 'bras bu thob par gyur to/_/gang la la zhig grangs stong phrag stong dag gi mi dang 'thab pa ste stong phrag stong dang 'thab pa'i 'thab mo'i sar ro/_/rgyal ba ni gzhan pham
[\[56a.6\]]bar byas pa ste 'bum phrag bcu las rgyal ba zhes bya ba'i don to/_/gang zhig bdag las rgyal byed pa/_/zhes bya ba ni gang bdag gi sems gcig pu dul bar byed pa'o/_/de ni de nyid de bdag nyid dul ba nyid do/_g.yul de gnyis las bdag nyid dul ba ni rgyal ba'i
[\[56a.7\]]mchog yin no/_/gzhan gyi stobs mchog tu 'joms par byed pa'i g.yul te/_gzhan gyi stobs las rgyal bar byed cing sel ba ni g.yul las rgyal ba'o/_/de gnyis las kyang khyad par du g.yul las rgyal ba ni spang bar dka' ba'i nyon mongs pa'i dgra sel bar byed
[\[56b\]]
[\[56b.1\]]pa'i phyir bdag nyid las rgyal ba nyid mchog yin te/_de nyid bstan pa'i phyir/_/bdag nyid ces bya ba smos te/_/bdag gi sems las so/_/gang gi phyir 'bum phrag bcu dang 'thab pa'i skyes bu las kyang bdag nyid dul ba g.yul las rgyal pa'i mchog yin te/_de bas na bdag
[\[56b.2\]]nyid rgyal ba dang dul par byas pa ni mchog tu bsngags pa yin no/_/gzhan ni zhes bya ba ni skye dgu gzhan ni ma yin te/_sems can rnams ni nyon mongs pa'i dbang du gyur pa'i phyir dang /_skye dgu ni nga rgyal yod pa'i phyir ro/_/phal pa zhes bya ba la phal pa'i sgra ni ngan pa'i rnam grangs
[\[56b.3\]]yin pa'i phyir te/_nyon mongs pas rgyud gzhan gyi dbang du byas pa zhes bya ba'i don to/_/gang yang seng ge zil gyis gnon pa ni mchog yin gyi gang ba ni ma yin pa de bzhin du ston pa yin no/_/ci'i phyir zhe na/_de nyid bstan pa'i phyir/_mi yis bdag gdul gcig pu yis/_/
[\[56b.4\]]zhes bya ba la/_gdul ba ni 'di ltar sems can gyi rang gi sems so/_/lha yis ma yin te/_gzhan gyis pham par mi nus zhes bya ba 'di dang sbyar ro/_/bdag gdul ba ni so sor thar pa'i sdom pa sngon du 'gro ba yin pa'i phyir bshad pa/_rtag tu sdom pa spyod pa zhes bya ba
[\[56b.5\]]rtag tu yang dag par sdom pas nye bar mtshon cing spyod la rab tu 'jug pa'o/_/rnam pa gnyis ni tshul khrims kyi sdom pa la rtag tu 'jug pa yin te/_snga mas ni dbang po sdom par bstan la/_'dis ni lus dang ngag gi sdom pa bstan te/_rnam pa gsum gyis tshogs kyi
[\[56b.6\]]sbyor ba bstan pa yin no/_/lha yis ma yin zhes bya ba ni de las 'das pa ste/_'dod pa na spyod pa'i lha'i'o/_/dri zas min zhes bya ba ni legs dga' zhes bya ba la sogs pa'i rol mo byed pa'i dbang du byas pa'o/_/bdud ces bya ba ni 'dod pa'i khams kyi dbang phyug go/_/tshangs par bcas pa zhes bya ba ni stong spyi phud
[\[56b.7\]]kyi 'jig rten gyi khams kyi bdag po ste/_/de dang bcas pas so/_/pham mi nus zhes bya ba ni gang zad cing sel bar mi nus pa'o/_/dbang po dang tshul khrims ji lta bu dang ldan pa la pham par mi nus she na/_/dge slong zhes bya ba ste/_/nyon mongs pa bcom pa'i phyir ro/_/shes
[\[57a\]]
[\[57a.1\]]rab kyi stobs kyis nyon mongs pa bcom par ston pa'i phyir/_shes rab kyis gnas zhes bya ba smos te/_shes rab ni zag pa med pa'i shes pas so/_/gnas pa ni 'jug pa ste des tshul dam pa la gnas pa'o/_/zag pa med pa'i shes rab kyi dbang gis
[\[57a.2\]]phra rgyas spangs pa yin te/_gang yang mi zad par byed nus pa ni ma yin te/_de'i phyir dge slong dag gang gi tshe 'phags pa'i shes rab kyis spangs par gyur pa'o zhes mdo las gsungs so/_/nga 'jig pa'i bskal pas bsreg par bya ba gang yin pa de gzhan gang gis
[\[57a.3\]]kyang mi nus pa bzhin du 'di ltar 'bum phrag bcu las gang rgyal ba de nyid kyis ni 'di pham par mi nus te/_/de ltar bdag nyid las rgyal bar nus pa ni des thub pa ma yin pa'i phyir bdag nyid las rgyal ba ni mchog yin no/_/gang gi phyir de ltar bdag nyid sbyang ba byas pa des ni
[\[57a.4\]]gzhan la phan pa byed par yang nus so zhes bstan pa'i phyir/_/bdag nyid dang por rigs par gnas byas nas/_/zhes bya ba la sogs pa smos so/_/rgan po zhig mnyan yod na gnas pa'i bram ze dang khyim bdag 'ongs pa dang 'gro ba dag la g.yeng zhing rgod la mu cor smra ba dang spyi
[\[57a.5\]]brtol che bas chos ston par byed pa las bram ze dang khyim bdag 'phya bar byed do/_/ji tsam na bcom ldan 'das kyis tshigs su bcad pa gsum gsungs so/_/bdag nyid dang por zhes bya ba ni bdag nyid kyi sems kyi bdag nyid thog mar ro/_/rigs par byas nas zhes bya bas ni
[\[57a.6\]]skye bo dam pa dang rjes su mthun par phan 'dogs par byed pa ste/_rnam pa bzhi'i bdag nyid kyis dbang po la sogs pa dul ba'i bdag nyid du nges par gzhag par bya'o/_/phyi nas gzhan ni gdul bar bya/_/zhes bya ba ni de nas dus gzhan na gzhan bslab cing de nyid la gnas bar
[\[57a.7\]]bya'o/_/ji ltar zhe na bdag bzhin zhes bya bas bstan te/_bdag nyid zhi bar byas pas de bzhin du khyod kyis gyis shig pa ste/_/ji ltar bdag bzhin no/_/gzhan du na gzhan dul bar byed pa ni nges par dmigs pa med pa'i phyir ro/_/dper na gnas dam pa la go skabs med pa ste/_gang
[\[57b\]]
[\[57b.1\]]bdag ma dul na ni gzhan gdul bar mi nus so/_/bdag nyid dul ba sngon du 'gro bas ni gzhan dul ba las kun du nyon mongs pa'i rgyu ma yin par bstan pa'i phyir/_bdag nyid dang por zhes bya ba la sogs pa smos so/_/gang gi phyir bdag nyid dul ba'i rim pa'i tshul du gnas na kun du
[\[57b.2\]]nyon mongs par mi 'gyur ro zhes bya ba'i don to/_bdag nyid mkhas pa lam bzang po la gnas par byas nas dus gzhan na sems can gzhan la 'doms shing 'dul bar byed pa yin te/_/lam bzang po de la 'dzud par byed do/_/nyon mi mongs zhes bya ba ni gdung bar mi 'gyur bas te/_
[\[57b.3\]]bdag dang gzhan mi nyams pa'o/_/gzhan dag tu ni kun nas nyon mi mongs/_/zhes brjod de/_gdung ba srel bar mi byed ces bya ba'i don to/_/ji ltar nyon mongs par mi 'gyur zhe na/_/bdag la zhes bya ba ni rang nyid do/_/de bas na 'di ltar gang dang gang gzhan gdul bar 'dod na
[\[57b.4\]]ni de dang der dang por bdag nyid bsgrub par bya'o zhes pa'i don to/_/de ltar bya zhes bya ba ni de lta bu'i las la 'bad pa dang yon tan de lta bu bsags par bya ba'o/_/ji ltar byas bzhin gzhan dag la/_/zhes bya ba ni rnam pa gang gis las gang gzhan la slob pa de yang bdag nyid
[\[57b.5\]]dang por byed pa nyid kyis so/_/'dir rgyu bstan pa'i phyir/_ji ltar nye bar zhi ba zhes bya ba ni dbang po rnams dul ba'i phyir te/_bdag nyid ma dul ba'i sems 'dul ba'i phyir ro/_/snga mas ni nyon mongs pa dgag pa'i thabs bstan pa'o/_/'dis ni rtsa ba nas spong ba'i thabs bstan to/_/
[\[57b.6\]]gdul bar bya zhes bya ba ni sems can dag bstan pa la gzud pa gzhan dag bde bar zhes bya ba ni nyon mongs pa med pa ste/_tshig gzung bar 'os pa yin no zhes dgongs so/_/gang la dbang po dul ba dang sems dul ba dang yod pa de ni lha rnams kyis kyang gzung bas 'os pa'i tshig
[\[57b.7\]]tu 'gyur na gzhan gyis lta smos kyang ci dgos/_ji ltar bde bar dul ba yin zhe na/_bdag la zhes bya ba smos te/_ji ltar bdag gis myong ba bsten cing byas pa'i sgras so/_/gang gis gzhan bde bar 'gyur zhe na/_/kye ma bdag rang legs dul ba/_/zhes bya ba ji ltar
[\[58a\]]
[\[58a.1\]]bdag gis gnyen po'i khyad par la bsgoms pas bdag nyid dul bar gyur nas/_kye ma'o khyed cag gis kyang de bzhin du gnyen po bsgoms na ni ring po mi thogs par legs par dul bar 'gyur ba'i phyir ro/_/nges par bdag dul bar bya ba/_ci'i phyir zhe na/_
[\[58a.2\]]bdag nyid dul bas mkhas par 'gyur/_/zhes bya ba smos te/_gang gi phyir mkhas pa ni bdag nyid dul ba yin te/_de ma yin na ni mkhas pa don med par 'gyur ro/_/gal te gzhan mang po la yang phan gdags par bya ba yang yin la bdag la yang phan gdags par bya dgos pa yin
[\[58a.3\]]na/_de'i tshe mkhas pas dang por gang zhig la 'bad par bya ba yin zhe na smras pa/_bdag gi don phyir gzhan don ni/_/zhes bya ba la sogs pa smos so/_/mnyan yod na dge slong zhig 'ga' zhig las chos kyi tshig nyung zad thos te/_grong du 'jug cing nyung ngu nyung ngus bram
[\[58a.4\]]ze dang khyim bdag rnams la ston par byed de/_bya ba gzhan mi byed pa de'i dbang du mdzad nas 'di gsungs so/_/gzhan gyi don spangs nas bdag nyid kyi don bya ste/_de'i don du dbang po dul ba la sogs pa'i mtshan nyid phan par byed pa ni gtang bar mi bya zhing dor bar mi
[\[58a.5\]]bya'o zhes bya ba'i don to/_/gang gi zhe na/_gzhan don ni/_mang po dag kyang zhes bya ba gzhan gyi dgos pa ni dpag tu med pa yod kyang ngo /_/'o na bcom ldan 'das ni gzhan gyi don mchog tu mdzad de/_nyid kyi don yal bar 'dor ba yin na 'di ji ltar bstan pa yin zhe na/_
[\[58a.6\]]bdag don ched cher shes gyur na/_/zhes bya bas bstan te/_bdag gi don ni thams cad bas gtso bo yin par shes par bya ste/_de sngon du 'gro bas gzhan gyi don thams cad bya ba yin no/_/bdag nyid yongs su ma sbyangs par ni gzhan gyi don byid par mi nus pa yin te/_
[\[58a.7\]]bdag nyid kyis lam ma mthong bar gzhan la lam ston pa bzhin no/_/da ltar sems can gyi don dus phyi nas bya bar bstan nas/_rang gi don gyi mchog tu 'gyur/_/zhes bya ba bdag gi don ni gzhan gyi don yin no zhes bya ba'i don te bdag gi don grub na de'i rjes su gzhan
[\[58b\]]
[\[58b.1\]]gyi don grub par rigs pa'i phyir ro/_/dam pa dag dul ba nyid kyis ni bdag nyid kyi rten yin te/_chu bos khyer ba dag la gling lta bu yin no zhes bstan pa'i phyir/_bdag nyid bdag gi zhes bya ba la sogs pa tshigs su bcad pa bcu bzhi'o/_/bcom ldan 'das gtsug lag
[\[58b.2\]]khang gshegs pa na dge slong nad pa nad g.yog sus kyang ma byas shing zhag bdun gyi bar du zas chad la bshang gci'i nang du nub pa zhig gzigs so/_/de yang shin tu khro ba'i rang bzhin can zhig yod pas mngon sum du tshig rtsub po smra zhing tshangs pa mtshungs par spyod pa rnams
[\[58b.3\]]la mi gus pa zhig ste/_des na dge slong rnams kyis spangs pa de'i gan du gshegs te bka' stsal pa/_dge slong khyod la mkhan po nad g.yog mi byed dam/_slob dpon dang lhan cig slob pa dag nad g.yog mi byed dam/_gzhan yang mkhan po gcig pa zhes bya ba
[\[58b.4\]]nas/_ji srid du khyod la med dam zhes bka' stsal pa dang /_bdag la ni mgon ma mchis so zhes gsol te/_des na 'di dag gsungs so/_bdag nyid de rang gi sems nyid dul ba ni dgos pa yin gyi/_/ma dul ba ni dgos pa nyid du mi 'thad pa yin no zhes
[\[58b.5\]]sgrub pa'i phyir nyid kyi sgra'o/_/bdag gi mgon yin gyi zhes bya ba ni bdag nyid ni rang gi dngos po ste/_phung po lnga'i bdag nyid rten dang dgos pa dang srung bar byed pa zhes bya ba'i don to/_/gang gi phyir sems gcig btul bas ni dbang po'i tshogs mtha' dag
[\[58b.6\]]bsrungs bar 'gyur ro/_/gzhan lta su zhig mgon du 'gyur/_/zhes bya ba ni sems dul ba las gzhan pa gang zhig ste/_gzugs la sogs pa dang /_mu stegs byed la sogs pas yongs su brtags pa'i nang gi skyes bu byed pa po la mgon zhes bya bar ni
[\[58b.7\]]ji ltar yang 'thad pa ma yin te/_rigs pa dang lung dang 'gal ba'i phyir ro/_gzhan khyod kyi mkhan po la sogs pa su zhig ji ltar mgon du 'gyur te/_'jig rten ni rang gi las la spyod pa'o zhes bstan pa'i phyir ro/_/bdag nyid dul ba ni mgon du 'gyur ro
[\[59a\]]
[\[59a.1\]]zhes bya ba ci'i phyir de ltar nges par bya zhe na/_/de'i 'bras bu mthong ba las te/_du bas me nges par shes pa bzhin du ste/_smras pa/_thob par 'gyur ba ni rnyed par 'gyur ba'o/_/mkhas pa ni shes rab kyis bdag nyid dul ba la mngon par brtson
[\[59a.2\]]pa'i phyir ro/_/don rnams zhes bya ba ni dbyig la sogs pa'i nor te/_bdag nyid gso ba'i 'tshog chas zhes bya ba'i don to/_/thabs gcig gis thob pa nyid de/_de nyid smras pa/_bdag gi mgon yin gyi zhes bya ba ste/_sems dul bar gyur pa ni 'dren pa ste/_
[\[59a.3\]]bdag nyid kyi yo byad tsam yang bsags par mi nus na/_gzhan lta ga la 'gyur bdag nyid ni rang nyid de sems can gyi rgyud do/_/de'i phyir nad pa de la ni 'di lta bu'i rnam par rtog pa byung bar gyur te/_gang bdag da ltar nyams shing 'di ltar 'byor pa zad pa ni sngon bsod nams ma bstsags
[\[59a.4\]]pa'i phyir ro/_/grags pa la sogs pa yang med de/_gang gi phyir de ni nor gyi chos dang grags pa dang bde ba dang mtho ris te/_de dag bdag la med do/_/yun ring du gnas pa dang /_/'khor gyi nang na mdzes pa dang /_/nye bar mi gdung bar gyur pa dang /_'ching ba thams cad
[\[59a.5\]]bcad pa dang /_ngan 'gro thams cad spong bar gyur pa dang /_sdug bsngal thams cad las thar bar 'gyur ba dang /_sgrib pa med pa'i lam thob pa dang /_phung po lhag ma med pa'i mya ngan las 'das par nye bar 'gro bar gyur pa dag kyang bdag la med do zhes bsams so/_/
[\[59a.6\]]de yang sems ma dul ba yin no zhes thub pa mchog gis de mkhyen te/_de dang mthun par de la chos bstan to/_/gal te nor la sogs pa 'dod pa yin na/_des na bdag nyid dul bar gyis shig dang mngon par 'dod pa'i don des 'thob par 'gyur ro snyam mo zhes so/_/
[\[59a.7\]]gzhan dag ni bcu bzhi sde zhes bya ba'i kun du rgyu dag nor la sogs pa 'dod nas de sgrub pa'i thabs 'khrul pa med pa ma shes te ya mtshan can mtha' dag la dri ba gtan la dbab pa'i phyir song ba dang /_ji tsam na bcom ldan 'das kyi thad du song ste/_re re'i dbang du mdzad nas
[\[59b\]]
[\[59b.1\]]tshigs su bcad pa re re gsungs so zhes zer ro/_/chos rnams zhes bya ba ni srog gcod pa la sogs pa las slar ldog pa'i mtshan nyid legs par spyod pa'o/_/dge slong dag khyed la chos bstan par bya ste/_chos de dag gang zhe na/_srog gcod pa spang ba'o zhes bya ba
[\[59b.2\]]la sogs pa mdo las gsungs so/_/yang na gang las mngon par mtho ba dang /_nges par legs par 'grub pa ni dam pa'i chos te/_chos de thos pa'o/_/chos kyi tshe 'di'i phan yon bstan pa'i phyir/_grags pa zhes bya ba smos te/_snyan pa dang yon tan gyi gtam mo/_/
[\[59b.3\]]bde ba ni myong ba'i bde ba'o/_/de yang rnam pa gnyis te/_'jig rten 'di dang pha rol gyi'o/_/de la 'jig rten 'di'i bde ba ni bshad pa la sogs pa dang bral ba'i mtshan nyid la 'dir dgongs so/_/gzhan ni 'og nas brjod do/_/yang na mi rnams kyi bde ba'o/_/pha rol gyi phan yon
[\[59b.4\]]bstan pa'i dbang du byas nas mtho ris su skye ba'i bde ba de bstan pa'i phyir bde 'gro zhes bya ba smos te/_'dod pa'i khams kyi 'dod pa'i khyad par gyi bde ba nyams su myong ba'i gnas ni bde ba zhes 'dir bshad do/_/yun ring mtho ris dga' bar 'gyur/_/zhes bya ba ni
[\[59b.5\]]gzugs na spyod pa'i lha rnams kyi gnas su bdag nyid dga' ba dang bde ba gnyis kyis ci rigs par dul ba'i bdag nyid yun ring por bdag nyid sim par 'gyur ba'o/_/yun ring mtho ris gnas par 'gyur/_/zhes bya ba ni gzugs med pa'i bdag nyid kyi mtho ris
[\[59b.6\]]dag tu yang bdag nyid chen po shin tu yun ring por gnas par 'gyur te/_de'i phyir nam mkha' mtha' yas skye mched kyi tshe'i tshad ni bskal pa chen po stong phrag nyi shu'o/_/rnam shes mtha' yas skye mched kyi tshe'i tshad ni bskal pa stong phrag bzhi bcu'o/_/ci yang med pa'i
[\[59b.7\]]skye mched kyi tshe'i tshad ni bskal pa chen po stong phrag drug cu'o/_/srid pa'i rtse mo'i tshe'i tshad ni bskal pa chen po stong phrag brgyad cu'o/_/des na de ltar gzugs med pa nang gi yid dag pa'i phung po'i 'jig rten mtho ba rnam pa bzhi po de yang thar pa ma yin te/_'jig rten pa
[\[60a\]]
[\[60a.1\]]zhes bshad do/_/gnyen gyi nang na lam mer 'bar/_/zhes bya ba ni nye du rnams kyi nang na dngos po thams cad phun sum tshogs pas shin tu mdzes pa'o/_/mnyam par gzhag pa'i khams las shi 'phos nas 'dir skyes pa ni khyad par du bdag nyid dul ba
[\[60a.2\]]yin no zhes 'dis bstan te/_'phags pa 'od srungs chen po'i spyod pa dag kyang 'dir brjod do/_/mya ngan nang du gdung mi 'gyur/_/zhes bya ba ni/_gdung ba'i bdag nyid 'dod pa'i khams kyi nang na'am dbus na gnas pa nags stug po'i nang na gnas pa dang 'dra ba ste/_
[\[60a.3\]]gdung bar byed pa'i bdag nyid do/_/ma dul ba nyid ni gdung ba la sogs pa'i gnod pa dang ldan te/_ma dul ba'i bdag nyid can ni yongs su brtags pas rkyen ji lta ba bzhin du bde ba dang sdug bsngal 'byung bar mi shes te/_mtshan mo dang nyin par bzhin no/_/'ching ba
[\[60a.4\]]thams cad gcod par 'gyur/_/zhes bya ba ni mthong bas spang bar bya ba'i rjes su chags pa'i zhags pa thams cad bcad pa dang spangs pa zhes bya ba'i don to/_/'di nyid du de'i 'bras bu 'byung bas 'dir srid la de mthar thug pa yin no zhes lung las 'byung ba'i phyir
[\[60a.5\]]ro/_/ngan 'gro thams cad spong bar 'gyur/_/zhes bya bas ni mthong ba'i lam gyi phan yon bstan te/_de thob pas ni ngan song thams cad sel bar byed de des so sor brtags pa'i 'gog pa thob pa'i phyir ro/_/sdug bsngal kun las rab tu thar/_/zhes bya ba ni khams
[\[60a.6\]]gsum gyi bsgoms pas spang bar bya ba'i sdug bsngal la dmigs pa ste/_kun du sbyor ba thams cad spangs pa'i phyir ro/_/mkhas pa mgon du 'gyur ba 'thob/_/ces bya ba ni mi slob pa'i lam bstan pa yin te/_mthong ba'i chos la bde bar gnas pa'i rgyus phan 'dogs par
[\[60a.7\]]byed pa'i phyir te/_phan 'dogs par byed pa ni mgon yin no/_/yang na de kho na nyid ston par byed pa ste/_de yang sangs rgyas bcom ldan 'das las gzhan mthong ba'i lam la sogs pa ston pa med pa'i phyir te/_de ni dul ba'i bdag nyid kyis mkhas pa sgrub par byed
[\[60b\]]
[\[60b.1\]]pa yin gyi/_gzhan ni ma yin no/_/dak+Shin zhes bya ba'i dge slong gnyis kyang 'dir dper brjod par bya'o/_/mya ngan 'das nyid nye bar 'gyur/_/zhes bya ba ni de nyid dang nye ba yin gyi/_'khor ba dang ni ma yin no zhes bya ba'i don te/_phung po lhag ma med pa'i mya ngan las 'das pa'i
[\[60b.2\]]dbyings kyi nang du gnas shing de'i bdag nyid du zhugs par blta bar bya ste/_de la gzhol ba'i phyir ro/_/bdag gi tshoms te nyi shu rtsa gsum pa'i rnam par 'grel pa rdzogs sto//_//dul ba'i bdag nyid kho na legs par gsungs pa bshad pa la nan tan du
[\[60b.3\]]byed cing yon tan can la mchod par byed la dkon mchog la rjes su 'brang ba la sogs pa dam pa'i tshul gyis ngoms pa med de skom pas gdungs ba nyid chu bzang po 'thung ba yin gyi/_gzhan ni ma yin no zhes bstan pa'i phyir de'i 'og tu bsgre ba'i tshoms bstan to/_/yang
[\[60b.4\]]na dul ba'i bdag nyid can kho nas bsgo bar gsungs pa rtogs par nus kyi/_'khrul pa'i blo can gyis ni ma yin no zhes bstan pa'i phyir 'di nyid bstan pa yin te/_gang dag don dang mi ldan zhes bya ba la sogs pa smos so/_/bram ze zhig bcom ldan 'das skye
[\[60b.5\]]bo'i tshogs chen pos yongs su bskor cing bzhugs pa na mdun du 'dug ste/_bcom ldan 'das mnyes par bya'o zhes skye bo'i tshogs chen po'i mngon du nges brjod kyi rig byed mang du smras par gyur pa las de'i dbang du mdzad nas tshigs bcad 'di la sogs pa gsungs
[\[60b.6\]]so/_/bram ze de yang 'jig rten pa'i chos kyi tshig gi don 'dod cing ngang tshul ngan pa yin no/_/gang dag_/tshigs bcad brgya dag smra ba pas/_/zhes bya ba ni gang tshigs su bcad pa brgya'i tshig gi don gang zhig smra zhing tshig sna tshogs dang ldan pa brjod pa'o/_/ji lta
[\[60b.7\]]bu zhe na/_don dad mi ldan tshig ces bya ba smos te/_dam pas gsungs pa'i dngos po'i tshig gam ngag dang mngon par 'grel pa ste/_'khor ba dang rjes su mthun pa'i sgra'am/_'khor ba dang rjes su 'brel cing mthun pa'i don dang sgra'o/_yang na bdag dang gzhan
[\[61a\]]
[\[61a.1\]]gyi don gyis stong pa'o/_/yang na dgos pa dang mi ldan pa'o/_/gang tshigs bcad brgya smras pa dang /_gang tshigs bcad gcig ces bya ba bsdu ba'i don du dang gi sgra'o/_/don ldan tshig gcig thos pa rung /_/zhes bya ba ni gcig nyid don dang
[\[61a.2\]]'brel pa ni nye bar zhi ba dang 'brel pa'i tshig 'dir mchog yin te/_gang la la zhig don med pa'i tshig brgya bton pa bas gang zhig don dang ldan pa'i tshig gcig ston pa nyid rung gi tshigs bcad brgya stong 'don pa ni ma yin no/_/ji lta bu zhe na/_don dang ldan
[\[61a.3\]]pa'i mtshan nyid bstan pa'i phyir/_thos nas nye bar zhi 'gyur ba/_/zhes bya ba smos te/_tshig gang smos pas nyon mongs pa spangs shing nye bar zhi ba thob par byed pa ste/_dper na lam phran bstan gyis rdul bstsal lo/_/dri ma bstsal lo zhes bya ba thos pas
[\[61a.4\]]dgra bcom pa'i 'bras bu thob par byas pa lta bu'o/_/gang dag don dang mi ldan tshig_/ces bya ba ni sdig pa'i don yongs su ston pa dang 'brel ba'am/_rigs pas stong pa'o/_/yang na chos ma yin pa rtogs par byed pa dang ldan pa'o/_/yang na thar pa dang rjes su
[\[61a.5\]]mi mthun pa'o/_/bram ze dag 'di skad smra ste/_mchod sbyin gyi don du phyugs rnams bskyed pa yin te/_de der bsad pa ni bsod nams chen po 'thob par byed pa yin no/_/nor 'di dag thams cad ni bram ze'i yin te/_de stobs chung bas sdig pa can dag
[\[61a.6\]]yongs su spyod do zhes bya ba dang /_bud med ni me tog dang 'bras bu dang 'dra bar thams cad kyis longs spyad par bya ba yin no zhes pa dang /_bzhad gad kyi dus na ni brdzun la nyes pa med do zhes bya ba dang /_mchod sbyin gyi dus su chang 'thung ba la nyes pa med do
[\[61a.7\]]zhes bya ba ste/_don med pa dang chos ma yin pa'o/_/chos dang ldan pa'i tshig gis te/_yon tan gyis khyed kyi de ni sdig pa can du smad pa yin te/_/'jig rten 'di dang pha rol dang /_'jig rten dang 'jig rten las 'das pa dang /_bdag dang gzhan gyi don dang /_
[\[61b\]]
[\[61b.1\]]'jig rten pa'i gtsug lag gi sbyor ba'i 'bras bu la gnod pa yin te/_bstan pa tha dad pa'i don nyid do/_/don med pa dang chos ma yin pa'i tshig dang 'brel pa'i tshul khrims 'chal pa dang /_don bzang po dang chos dang rjes su 'brel pa yin no zhes bya ba dag
[\[61b.2\]]bstan pa'i phyir/_tshul 'chal mnyam par ma bzhag pa/_/zhes bya ba la sogs pa smos so/_/lo brgyar gson pa gang yin pas/_/zhes bya ba ni gang la la zhig dus tshigs brgyar ris mthun par 'dzin par byed pa'o/_/tshul 'tshal zhes bya ba ni ngang tshul ngan pa nyid do/_/
[\[61b.3\]]mnyam par ma bzhag pa ni yul dag la rnam par g.yengs pa'i sems so/_/nyin zhag 'ga' zhig gson pa rung /_/zhes bya ba ni nyin zhag gcig 'tsho ba'i dbang po 'dzin pa ni ches mchog yin no/_/gang gis she na/_tshul khrims ldan zhing zhes bya ba ste ngang tshul bzang
[\[61b.4\]]po dang ldan pa'o/_/mnyam bzhag pa zhes bya ba ni yul dag las sems kun du bsdus pa'o/_/brtson med ces bya ba ni ngan par spyod pa la mngon par brtson pa ste/_ngan pa'i dngos po la gnas pa'i phyir ro/_/le lo ldan pa dag ces bya ba ni dge ba dag la brtson pa lhod
[\[61b.5\]]pa'o/_/tshul khrims dang ldan pa ni brtson 'grus rnam par dag pa yin no zhes bstan pa'i phyir/_brtson 'grus brtsams pa dag ces bya ba smos te/_dge ba'i rtsa ba dag la mngon par brtson par byas pa'o/_brtan pa ni g.yo ba med pa ste 'dis ni ngan par spyod pa
[\[61b.6\]]las gcig tu ldog par bstan to/_/brtson 'grus dang ldan pa nyid ni tshul khrims dang ting nge 'dzin thob par 'gyur ro zhes bstan to/_/shes rab 'chal pa zhes bya ba ni blo ngan pa ste/_rmongs pas blo bslad pa'i phyir ro/_/shes rab 'chal bas ni sems g.yeng bar
[\[61b.7\]]'gyur ro zhes bstan pa'i phyir gang gi phyir gyi sgra'o/_/mnyam par ma bzhag pa zhes bya ba ni gang du bsam gtan med pa ni shes rab med do zhes bya ba'i tshig gis so/_/shes rab chen po zhes bya ba la shes rab ni blo shin tu gsal ba'o/_/'dir bsngags pa'i don ni
[\[62a\]]
[\[62a.1\]]chen po'i sgra'o/_/mnyam bzhag pa zhes bya ba ni ting nge 'dzin du byas pa'o/_/'dis ni dran pa nye bar gzhag pa la gnas pa la sogs pas tshogs kyi lam bstan nas mthong ba'i lam bstan pa'i phyir/_skye dang 'jig pa zhes bya ba smos te/_'ongs pa
[\[62a.2\]]dang bral ba ste 'dus byas kyi rnam pa nyid ni skye ba dang 'jig pa yin no zhes bsgrub pa'i phyir gang gi phyir gyi sgra'o/_/tshor ba zad pa zhes bya ba ni gzugs can gyi khams gnyis las 'dod chags dang bral bar ston te/_de'i phyir 'dod pa las 'dod chags dang bral na ni
[\[62a.3\]]sdug bsngal dang yid mi bde ba spangs par 'gyur ro/_/gzugs las 'dod chags dang bral na ni bde ba dang yid bde ba spangs te/_rjes su bstan pa mang ba nyid yin pas spyir tshor ba zad pa zhes 'dir bstan to/_/zag pa zad pa zhes bya ba ni gzugs med pa'i
[\[62a.4\]]khams las 'dod chags dang bral ba bstan pa ste/_khams gsum gyi nyon mongs pa spangs pa'i phyir ro/_/'dis ni phung po lhag ma dang bcas pa bstan nas/_phung po lhag ma med pa bstan pa'i phyir go 'phang mi g.yo ba zhes bya ba smos te/_rtag pa'i dngos po ni
[\[62a.5\]]mya ngan las 'das pa'o/_/blta dka' zhes bya ba ni dka' bas blta bar nus pa ste/_dbang po las 'das shing rnal 'byor pas rtogs par bya ba yin pa'i phyir ro/_/mthon po ni dma' ba ma yin zhing mtho ba ma yin te/_dge ba'i rtsa ba rtag pa'i phyir ro/_/ma byas zhes
[\[62a.6\]]bya ba ni rgyu dang rkyen las ma grub pa'o/_/dam pa ni 'phags pa'i skye bo thams cad kyis don du gnyer bar chos thams cad kyi mchog yin pa'i phyir ro/_/'chi med ces bya ba ni de las nyams pa med pa'i phyir ro/_/bdud rtsi ni mi 'chi ba ste 'jig pa med pa'i phyir ro/_/
[\[62a.7\]]rdul med ces bya ba ma rig pa dang nga rgyal la 'dod chags la sogs pa'i nyon mongs pa'i dri ma dang bral ba ste/_rdul ni 'dod chags rdul gyi sa rdul min/_/zhes mdo las gsungs so/_/rdul bral zhes bya ba ni nyon mongs pa dang rjes su mthun pa'i yul gyi rdul dang
[\[62b\]]
[\[62b.1\]]bral ba ste/_de skyed par byed pa la sogs pa'i rdul dang bral ba'o/_/tshor ba zad pa la sogs pa ni mya ngan las 'das pa nyid la brjod pa yin no/_/de lta na ni gcig brjod pa mchog ste/_gzhan dgos pa med do zhe na bshad pa/_de ni bden mod kyi rgol ba dag la
[\[62b.2\]]rigs pas bshad pa yin te/_de'i phyir kha cig ni mya ngan las 'das pa la tshor ba bde ba yin no zhes de la dmigs pa dag snang ste/_bde ba ni chags pa la gnas pa yin no/_/de bas na zag pa nyid do/_/de ltar kha cig ni rgyun rtag pa yin te/_skad cig ma ni ma
[\[62b.3\]]yin no zhes pa ste/_dbang po las skyes pa'i mngon sum gyis rtogs pa'i phyir ro/_/dbang po zhan pas dmigs pa'i tshul yin pa'i phyir te/_ji skad du tshangs pas byas shing bskyed pa'i phyir te/_'byung dang rab rgyas 'jig dang rab zhum pa/_/yang dang yang du
[\[62b.4\]]nyer 'gro skyo gyur pas/_/tshangs pas thar pa'i grong du bstan pa ste/_/der 'gro lam ni 'jig pas rab grol yin/_/zhes so/_/thar pa la ni 'khor ba mi 'dod pa yin te/_'dod pa'i bde bas rgyas pa yin pa'i phyir de las kyang yongs su nyams pa yin te/_
[\[62b.5\]]thams cad de dang lhan cig yongs su 'jig pa srid pa yin pa'i phyir ro/_/'chi ba dang bcas pa'i mya ngan las 'das pa'i dgra bcom pa zhes bya ba'i tshig gis te/_'gro ba med pa bzhin no/_/de nyid kyi phyir 'dir rdul ni yod de/_nyon mongs pas dmigs pa
[\[62b.6\]]yin pa'i phyir zag pa dang bcas pas na gzugs lta bu yin te/_de bas na rgol ba de bstsal bar bya ba'i phyir 'di dag brjod pa yin no/_/bdag nyid dul ba las skyes pa ni yon tan dang ldan pa'i skye bo nyid yin no zhes bstan pa'i phyir/_mi ni lo brgyar zhes bya ba la sogs
[\[62b.7\]]pa smos so/_/lo brgyar zhes bya ba ni dus tshigs kyi tshad brgya'o/_/mi ni zhes bya ba ni skye ba'i rgyu dang 'brel pa'i rgyun te/_'khor ba'i sems can zhes bya ba'i don to/_/nags tshal zhes bya ba ni dgon pa ste g.yeng ba med pa'i phyir ro/_/me la yongs brten zhes bya
[\[63a\]]
[\[63a.1\]]ba ni sreg blugs kyis tshul bzhin du sbyin sreg byed cing tshim par byed pa zhes bya ba'i don to/_/de'i phyir gar ha pa ti dang /_A ha ba ni dang /_dak+Sha Na ste me rnam pa gsum la go rims bzhin du b+hu dang /_b+hu b+ho dang /_swas gnyen shi ba dag tshim par byed pa
[\[63a.2\]]yin no/_/snga ma las ni gzhan gnyis po 'byung ba yin no zhes pa mchod sbyin pa'i grub pa'i mtha'o/_/me gsum 'di na tshul bzhin bsreg byas pas/_tshangs pa'i 'jig rten du ni 'gro bar 'gyur/_/zhes so/_/bdag nyid bsgoms la yud tsam zhig_/mchod pa byed
[\[63a.3\]]pa gang yin pa/_/zhes bya ba ni gang la la zhig yon tan gyis yid legs par stobs dang ldan zhing rgyud yongs su sbyangs pa'i yon tan can gyi zhing la bsod snyoms dbul ba la sogs pas bsnyen bkur byas pa yang ngo /_/chu tshod gnyis nye bar mtshon pa'am/_dus de tsam ni
[\[63a.4\]]yud tsam mo/_/mchod byed de nyid ches rung gi/_zhes bya ba ni gang bdag nyid bsgoms pa la lan gcig mchod pa de nyid ches mchog tu bya ba yin no/_/gzhal du med pa'i 'dod pa'i 'bras bu yin pa'i phyir/_steng nas rdzu 'phrul gyis gshegs pa'i rang sangs rgyas dang
[\[63a.5\]]mchod rten mchod pa dang 'phags pa yid bzang zhes bya ba 'dir dper brjod par bya'o/_/gang lo brgyar sbyin sreg byed pa ni ma yin te/_me la sbyin sreg gis tshim par byas shing sreg blugs la sogs pas de la blugs pa ni 'bras bu med pa'i phyir ram/_me dang chu
[\[63a.6\]]la brten cing spyad pas ni yon tan gang zhig yod de/_sangs rgyas kun nas nyon mongs pa spangs pa la ni 'di na sems yongs su dul bar byed do zhes bya ba'i tshig gis so/_/dkon mchog gsum la dad pas byang grol gyi lam la sogs pa'i khyad par dang 'brel
[\[63a.7\]]pa yin no zhes bstan pa'i phyir/_zla ba re re zhes bya ba la sogs pa smos te/_zla ba re re zhes bya ba ni zla ba gcig cing zhes bya ba'i don to/_/ku sha'i rtse zhes bya ba la/_ku sha ni dar b+ha ste/_de ni bkra shis par smos pa'i rtswa'i rnam pa'o/_/de'i rtse mo ni mchog ma ste shin tu phra ba
[\[63b\]]
[\[63b.1\]]khab kyi rtse mo lta bu des so/_/de ltar lo tshigs gcig gi dus su zla ba re re zhing nyi ma nyi shur sbyin sreg byas la sbyin sreg byas nas ku sha'i rtse mos 'bras chan tshos pa'i 'bru nyi shu rtsa gcig phyung nas za ba dang /_de bzhin du chu'i thigs pa 'thung ba'i dka' thub can de'i rgyus ni
[\[63b.2\]]rno zhing 'bar ba skye bar 'gyur ro zhes grag go/_/des mi phod do zhes bya ba ni ku sha'i rtses kha zas za ba'o/_/sangs rgyas la ni dad pa yi/_/zhes bya ba ni sangs rgyas kyi yul la yid ches pa'i dad pa'o/_/char yang zhes bya ba ni cha shas su mi 'gro ba'o/_/gang zhe na/_bcu
[\[63b.3\]]drug ces bya ba smos te/_thams cad kyi cha phra ba'i dngos por 'jig rten na grags pa'o/_/sangs rgyas la dad pa mi g.yo ba ni 'bras bu mtha' yas pa'am yid du 'ong ba'i 'bras bu yin no/_/ji ltar ku sha'i rtse mos zas za ba dang mnyam par 'gyur/_dam pa'i
[\[63b.4\]]chos la dad pa yi/_/zhes bya ba ni thar pa dang de'i lam legs par gsungs pa'o/_/dge 'dun la ni dad pa yi/_zhes bya ba ni dam pa'i tshogs te dam pa'i rgyu'am/_nyan thos kyi rgyud la gnas pa'i slob pa dang mi slob pa'i lam mo/_/dkon mchog la dad pa dang
[\[63b.5\]]ldan pas brten pa yin no zhes bstan pa'i phyir/_sems can rnams la snying rje ba/_/zhes bya ba smos te/_sems can la rjes su brtse ba ni de'i sdug bsngal las 'don pa'i bsam pa'i tshul yin te/_de ni 'khor ba'i rgyud la brjod do/_/de nyid kyi sgra
[\[63b.6\]]spyi'i tshul gnas par byas nas de'i khyad par bstan pa'i phyir/_srog chags rnams la snying brtse ba/_/zhes bya ba smos te/_srog chags ni srog dang ldan pa'o/_/'dod pa'i sems can dang bsam gtan gsum du skyes pa de rnams nyid la ni dbugs 'byung ba
[\[63b.7\]]dang rngub pa yod pa'i phyir ro/_/'byung po rnams la snying brtse ba/_/zhes bya ba ni/_dbugs 'byung ba dang rngub pa yod pa'i phyir/_khams lhag ma dag gis bstan pa'i phyir/_sems can srog chags su gyur pa 'dod pa la sogs pa'i khams gsum na
[\[64a\]]
[\[64a.1\]]gnas pa la sems can zhes bstan to/_/'dir bstan pa ni snying rje'i dbye ba yin te/_byams pa ma yin pa ci'i phyir zhe na/_bshad pa/_gtso bo yin pa'i phyir te/_gang gi phyir de ni sdug bsngal las 'don par byed pa yin la/_byams pa ni ma yin no/_/byams
[\[64a.2\]]pa zhes bya ba ni gzhan la phan pa'i sems te/_des yongs su bzung ba'i sems ni byams pa'o/_/'di lta ste/_skyes bu zhig nyin re bzhin dong tse sum brgya sbyin pa sbyin par byed do zhes bya ba la sogs pa'i mdo 'di las blta bar bya'o/_/tshad med pa rnams kyi nang nas gnyi ga
[\[64a.3\]]kho na bzung ste/_gzhan gyi don bya ba'i thabs kyi gtso bo yin pa'i phyir ro/_/gang gi phyir byams pa ni gzhan gyi don sems pa'o/_/snying rje ni de byed pa'o/_/de gnyis kyi rtsa ba ni yang dag pa'i shes pa yin no zhes bstan pa'i phyir/_grangs kyi dam chos zhes smos te/_
[\[64a.4\]]grangs ni bsdus pa yongs su bcad pa'o/_/zag pa med pa'i shes pas chos bsgom pa'i sems gang yin pa'i sems des zhes bya ba ni tshigs bcad snga ma 'dir rjes su 'brangs te/_ji skad du mi rtag par rjes su mthong bar gyur pa ni 'dod chags dang bral bar
[\[64a.5\]]mthong ste/_de bas na de ni bsod nams ches mang po zhes gsungs so/_/ku sha'i rtse mos za ba sangs rgyas la dad pa la sogs pa las don med pa 'ba' zhig tu ma zad de/_mchod sbyin dang rjes su mthun pa yang yin no zhes bstan pa'i phyir zla ba re rer zhes
[\[64a.6\]]bya ba la sogs pa smos so/_/rgyal po gsal rgyal gyis 'di lta bu'i tshul gyis mchod sbyin chen po brtsams te mchod sbyin stong phrag bcu'i mchod sdong mchod sbyin gyi ched du btsugs te/_bza' ba mang po dang bca' ba mang po dang sbyin pa'i rdzas mang po yang spungs
[\[64a.7\]]shing gzhag go/_/de nas dge slong rab tu mang po snga dro'i dus su 'ongs pa dang /_ji tsam na tshigs su bcad pa dgu gsungs so/_/stong zhes bya ba ni ri sha ba zhes bya ba'i mdo las bstan pa yin no/_/gzhan dag ni kAr ShA pa Na zhes zer ro/_/kha cig ni lan stong
[\[64b\]]
[\[64b.1\]]zhes zer ro/_/lo brgya ni dus tshigs brgya'o/_/mchod sbyin ni mchod sbyin dang mchod pa byed pa ste/_'di'i tshul bzhin du byas na lha'i tshogs kyi nang du skye zhing gnas par 'gyur ro zhes so/_/lhag ma ni snga ma bzhin no/_/gang cung zad ces bya ba ni dus thams
[\[64b.2\]]cad dang thams cad du dang thams cad kyis gang ci yod pa de thams cad ces bya ba'i don to/_/mchod sbyin zhes bya ba ni 'dod pa'i yul las byas pa ste/_de nyid ni mchod pa sngon du 'gro ba'am mngon par 'dod pa'i bsnyen bkur sngon du 'gro bas bram ze dang dge
[\[64b.3\]]sbyong la sogs pa gang sbyin pa'i zhing la sbyin pa ste/_'dis ni mchod sbyin dang sbyin sreg gnyis bstan to/_/me la sbyin pa sngon du 'gro ba'i sbyin sreg go/_/'jig rten du zhes bya ba ni 'gro ba ste 'khor ba pa'i bde ba sgrub pa zhes bya ba'i don te/_rgyu mtshan nyid bdun pa'o/_/
[\[64b.4\]]lo brgyar zhes bya ba ni dus tshigs brgya'o/_/gang zhe na/_bsod nams 'dod pa yin pa'i mi/_/zhes bya ba ste/_bsod nams 'dod pa yin pas bsod nams te/_gang dag bsod nams sogs par byed pa'i sems can no/_/snga mas ni zhing dang bsam
[\[64b.5\]]pa bstan nas 'dis ni byed pa po brjod do/_/des ni mi phod do zhes bya ba ni sbyin sreg dang mchod sbyin la sogs pas so/_/bzhi char yang zhes bya ba ni cha shas bzhi pa'i cha dang mnyam pa thob par mi byed do zhes bya ba'i don to/_/gang gi zhe na/_phyag 'tshal de'i zhes bya ba
[\[64b.6\]]ste yon tan la mngon du phyogs par byed pas dad pa sngon du 'gro bas phyag 'tshal zhing mchod pa la sogs pa ni phyag 'tshal ba'o/_/yang na dkon mchog gsum la gus pa byed pa'o/_/gang zhig gis phyag 'tshal ba yin zhe na/_drang po'i sems dang ldan par
[\[64b.7\]]'gyur/_/zhes bya ba smos te/_g.yo la sogs pa ni sems kyi skyon mi drang ba ste/_de med pa ni drang po thob pa'o/_/de dang ldan pa ni gnas pa'o/_/ji srid sems kyi skyon dang g.yo thams cad dang bral ba ni drang po'i rang bzhin can te skye bo dge ba'am/_dkon mchog
[\[65a\]]
[\[65a.1\]]gsum la ste sangs rgyas la dge ba'i rtsa ba bskyed pa ni 'khor bar zad par mi 'gyur ro zhes bya ba'i tshig gis so/_/mdo gzhan dag las kyang bshad pa/_dge slong gang tshul khrims dang ldan pa dge ba'i rtsa ba'i chos can bsod snyoms yongs su
[\[65a.2\]]spyod pa tshad med pa'i sems kyi ting nge 'dzin lus kyis mngon sum du byas shing rdzogs par byas te gnas pa de la sbyin pa byin pa ni sbyin bdag gi bsod nams tshad med pa 'byung bar 'gyur ro zhes bya ba la sogs pas so/_/bsgre ba'i tshoms te nyi shu rtsa bzhi pa'i rnam par 'grel
[\[65a.3\]]pa rdzogs so//_//dam pa'i chos mnyan cing bstan pa la nan tan du bya ba la sogs pa la ni skye bo dam pa ma yin pa spang ba dang /_skyes bu dam pa la brten pas mngon par 'dod pa'i don mtha' dag 'grub par 'gyur ro zhes bstan pa'i phyir/_de'i 'og tu
[\[65a.4\]]mdza' bshes kyi tshoms bstan to/_/de la sdig pa can gyi skye bo spangs shing skye bo dam pa bsten pas ni 'bras bu dang bcas par 'gyur ro zhes bstan pa'i phyir/_dad pa med cing zhes bya ba la sogs pa smos so/_/mnyan yod na bcom ldan 'das kyi phyogs gcig
[\[65a.5\]]tu lha sbyin ka Da mor ka ti Sh+ya la sogs pas yongs su bskor cing 'dug go/_/phyogs gcig na ni 'phags pa shA ri'i bu 'dod chags dang bral ba'i skye bos yongs su bskor cing 'dug pa de gnyis de ltar mthong nas bram ze dang khyim bdag dad pa can dag gis lha sbyin
[\[65a.6\]]la ni brnyas par byed pa/_'phags pa shA ri'i bu la ni bsnyen bkur byed pa las tshigs su bcad pa gsum po 'di gsungs so/_/gang la dad pa yod pa ma yin pa de ni dad pa med pa ste de dang bshes par mi bya'o/_/ji ltar 'di dad pa yod pa ma yin par rig par
[\[65a.7\]]bya zhe na/_rtags kyis ji ltar mi dad pa ste/_dad pa med pa'i rtags bstan pa'i phyir/_'jungs pa zhes bya ba bkren pa dang /_ser sna can te mi gtong ba'i ngang tshul can zhes bya ba'i don to/_/phra ma can zhes bya ba ni gzhan 'byed par byed pa'i tshig gi phra ma de
[\[65b\]]
[\[65b.1\]]la sbyor ba'o/_/'dis ni dam pa'i chos mnyan par 'dod pa dang bral bar bstan te/_phra ma can ni smad pa yin pa'i phyir de la 'di nyan par mi 'dod pa'o/_/dbyen byed pa zhes bya ba ni skye bo khyad par can 'byed pa ste/_dam pa rnams kyi grogs po dang 'byed par byed pa'i tshig
[\[65b.2\]]gang la yod pa de ni dbyen byed pa can te/_dam pa rnams 'grogs par mi 'dod pa zhes bya ba'i don to/_/gzhan dag ni 'jungs pa ni sems kyi dri ma'o/_/phra ma ni ngag gi dri ma'o/_/'di ni lus kyi dri ma'o zhes zer te/_gzhan gyi srog dang nor dang chung ma 'byed
[\[65b.3\]]pas so/_/bshes par mi bya zhing zhes bya ba ni grogs po'i dngos po yin pas bshes pa ste/_de de dang lhan cig 'brel par mi bya'o/_/mkhas pa ni de'i nyes dmigs shes pa ste/_'di ltar/_sdig can mi dang 'grogs mi bya/_/zhes bya ba smos te/_skye
[\[65b.4\]]bo ngan pa bsten pa ni smad pa yin te/_sdig pa las ni ngan song gi rgyu yin pa'i phyir ro/_/dper na mi gtsang bas sbags pa'i sbrul la rkang pa gnyis kyis brdzis par gyur na ci yang mi gtsang bas sbags shing des zin par mi 'gyur ram zhes bya ba la sogs pa mdo
[\[65b.5\]]las gsungs so/_/dad ldan zhes bya ba ni dad pa phun sum tshogs pa'i phyir ro/_/des pa zhes bya ba ni rgyud mnyen pa ste ngo tsha shes shing khrel yod pa dang ldan pa'am/_rnam par mi 'tshe ba'i phyir te 'grogs na bde ba zhes bya ba'i don to/_/tshul khrims ldan pa zhes
[\[65b.6\]]ba ni tshul rnam par dag pa la gnas pa'o/_/thos pa mang ba zhes bya ba ni sde snod gsum mngon par shes pa'i phyir te/_de med pa ni tshul khrims rnam par dag pa med pa'i phyir ro/_/dang gi sgra ni 'dir thams cad du phan tshun ltos pa'i don to/_/yon tan rnam pa bzhi
[\[65b.7\]]kho nas ni dge ba'i bshes gnyen gyi yan lag tshang ba yin no/_/gzhan dag ni snga ma'i tshigs bcad kyi gnyen po 'dir go rims bzhin du tshig rkang bzhis 'grel pa yin no zhes zer ro/_/'di nyid dang 'grogs par bya ba'o zhes pa ci'i phyir zhe na/_'di ltar/_mi
[\[66a\]]
[\[66a.1\]]mchog dag dang 'grogs par bya/_/zhes bya ba yin te/_mngon par 'dod pa'i dngos po 'thob pa'i rgyu yin pa'i phyir te/_rgyal po gsal rgyal gyis spos kyi glang po che gnas pa khrus dang 'brel pa la 'tshe ba mi byed cing gdug pa med pa la
[\[66a.2\]]gnas par gyur to zhes brjod par bya'o/_/de nyid kyi phyir smras pa/_skye bo dam pa yon tan shin tu dag pa yi/_/zhabs la spyi bos gtugs te rdul gyis gos kyang bla/_/zhes bya ba yin no/_/skye bo ngan pa dang rtag tu 'grogs pa dang mthun par spyod pa yang ma zad
[\[66a.3\]]de/_dus cung zad cig kyang bsten par mi bya'o zhes bstan pa'i phyir/_sdig pa'i grogs po mi bsten cing /_/zhes bya ba smos te/_sdig pa byed pa'i grogs po ni yun thung dur yang mi bsten te/_dad pa med pa la sogs pa'i skyon yod pa'i phyir bstan pa la zhugs pa
[\[66a.4\]]rnams kyang mi bsten na gzhan lta ci smos/_skyes bu ngan pa zhes bya ba ni sems can tha ma ste/_log pa'i lam ston pa'i phyir rdzogs byed la sogs pa bzhin no/_/yang na go rims bzhin du gang sdig pa'i chos dang ldan pa dang /_gang sdig pa'i sgra dang ldan pa de yang
[\[66a.5\]]bsten par mi bya'o zhes tshig rkang gnyis kyis ston to/_/dge ba'i gshes gnyen bsten bya zhing /_zhes bya ba ni yon tan dpag tu med pa'i chu'i rgyun gyis dri ma'i skyon rnams 'khru bar byed pa'i phyir dge ba'i gshes gnyen ni gser bzang po bzhin du bsten par bya ste/_
[\[66a.6\]]'dir khyim bdag mgon med zas sbyin dang nye bar gnas pa'i su tsi ka zhes bya ba dper brjod par bya'o/_/rang nyid kyi yon tan de bstan nas/_gzhan la bstan pa sbyin pa'i phyir smras pa/_skyes bu dam pa bsten par bya/_/zhes bya ba smos te/_de bzhin gshegs pa
[\[66a.7\]]'am gzhan 'dod chags dang bral ba'o/_/yang na go rims bzhin du mngon par 'dod pa'i yon tan dang grags pa dang ldan pas so/_/ci'i phyir zhe na/_de lta bu dag bsten byas na/_/zhes bya ba smos te/_de lta bu'i dge ba'i gshes gnyen skyes bu dam pa gang gis
[\[66b\]]
[\[66b.1\]]bsten pa'i skyes bu de la legs par 'gyur zhes bya ba phun sum tshogs par 'gyur ba'o/_/sdig pa chen pos zil gyis gnon par gyur kyang 'di ltar ma skyes dgra yon tan dang ldan par gyur to zhes bya ba brjod par bya'o/_/sdig par mi 'gyur zhes bya ba ni dge pa'i bshes
[\[66b.2\]]gnyen bsten par byas na legs par 'gyur zhes bya bar 'dir rjes su 'brang ngo /_/yang na dam pa bsten pas ni ngan par mi spyod pa'am/_de'i 'bras bu rgud par mi 'gyur ro/_/dam pa rnams la bsten pa nyid la gzud pa'i phyir smras pa/_gang dag thos mang
[\[66b.3\]]zhes bya ba la sogs pa'o/_/sna tshogs bsten pa zhes bya ba'i bram ze gang dang gang du bsten pa de dang der gdung ba thob par gyur pas bcom ldan 'das kyi thad du song nas bsten par bya ba zhus so/_/bka' stsal pa/_bram ze'am dge sbyong gang su dag dad pa phun sum
[\[66b.4\]]tshogs par gyur pa dang /_tshul khrims phun sum tshogs par gyur pa dang /_shes rab phun sum tshogs par gyur pa dang /_thos pa phun sum tshogs par gyur pa de la sten cig/_/'di lta ste ri'i rgyal po kha ba can la brten nas sa la lnga 'phel bas rgyas par gyur to
[\[66b.5\]]zhes bya ba gsungs nas tshigs su bcad pa gsum bka' stsal to/_/dad dang zhes bya ba 'dis ni mngon par mtho ba'i rgyu dang ldan par bstan te/_dad pa'i lam brgyags bskur nas ni/_/zhes bya ba'i tshig gis so/_/shes rab dang ldan des zhes bya ba ni shes rab khyad
[\[66b.6\]]par can yod cing rtogs pa dang ldan pa ste/_nges par legs pa'i rgyu dang ldan par bstan to/_/yang na nyes pa rnams dgag pa dang gtan du spangs pa ste/_bstan pa nyid kyis bsal bas so/_/mi yis bstan bya zhes bya bas ni de bsten pas dpag tu med pa'i khyad
[\[66b.7\]]par 'byung ba'i phyir ro/_/'di gnyis dang rjes su mthun pa'i rgyu bstan pa'i phyir thos mang zhes bya ba gsung rab kyi don rtogs pa ste/_ji skad du chos nyan pa yongs su rdzogs na ni dad pa yongs su rdzogs pa yin la/_tshig gi don zab mo ni shes rab kyis
[\[67a\]]
[\[67a.1\]]yongs su rtogs par 'gyur ro zhes bshad do/_/'di gnyis kho na'i bsgom pa'i thabs bstan pa'i phyir/_gnas mang sems pa dang zhes bya ba yin te/_dngos po mang po la yongs su rtogs par byed pa dang /_dran pa nye bar gzhag pa
[\[67a.2\]]la sogs pa la mngon par brtson pa'i phyir ro/_/yang na rnam pa mang po ste/_ji skad du/_ji ltar yang gnas bdun la mkhas par 'gyur te/_gzugs shes par gyur pa dang /_gzugs kun 'byung ba zhes bya ba la sogs pa'o/_/gang 'di ltar yongs su rtogs par byed pa
[\[67a.3\]]de nyid kyis ni zag pa med pa'i lam thob pas dad pa dang shes rab bsgom par 'gyur ro/_/gang dag ces bya ba ni yon tan bstan pa ste/_legs par smras pa mnyan byas zhes pa dang sbyar ro/_/'dir ni zhes bya ba ni 'jig rten 'dir sangs rgyas 'byung bas brgyan
[\[67a.4\]]pa'o/_mnyan byas zhes bya ba ni brtags pa'o/_/ring po nas kyang de yis zhes bya ba ni dad pa dang ldan na yul bskal par gyur kyang khyad par thob par 'gyur zhes bya ba ni yon tan gyi tshogs dang phan yon 'grub par 'gyur ba ste/_sangs rgyas thag ring po na bzhugs kyang
[\[67a.5\]]shes rab kyi mig gis rnam par sbyangs pa yin te/_u tra ya na'i rtogs pa brjod pa 'dir bshad par bya'o/_/ci nas kyang dam pa bsten pa la 'jug par bya ba de ltar sbyar ba'i phyir/_dman pa bsten pas mi dag nyams 'gyur zhing /_/zhes bya ba nyin re zhing yon tan
[\[67a.6\]]nyams pa 'thob par 'gyur te/_dam pa gang yin pas bsten kyang yon tan nyams par 'gyur ro/_/de bas na 'di la bsten par mi bya'o zhes ston to/_/thad kar bab pa bsten pas so na gnas/_/zhes pa la/_'di la mnyam par 'tsho ba'i tshul yod pa de ni de'o/_/
[\[67a.7\]]gang yang skye bo mnyam pa dang lhan cig 'grogs pa des ni thob pa'i 'bras bu'i khyad par las nyams pa yang med la/_khyad par thob pa yang med do/_/gtso bo bsten pas zhes bya ba ni yon tan khyad par can 'dren par byed pa ste/_ches khyad par du 'phags pa'i gan
[\[67b\]]
[\[67b.1\]]du lhags nas de la brten cing mchog tu de dang nye bar gnas par byas na dam pa thob par 'gyur ba ni rnyed pa'o/_/dam pa thob ces bya ba ni yon tan gyi khyad par du gyur cing yon tan bsngags pa zhes bya ba'i don to/_/ji skad du 'di ltar sems med pa'i til la me tog gi dri chen
[\[67b.2\]]pos bsgos par gyur na lhan cig bsten pa'i dri thob par 'gyur zhing de'i dri nye bar 'go bar 'gyur na ji ltar yang skye bo dam pa dang bsten na dam par mi 'gyur/_de phyir bdag pas gtsor gyur bsten par bya/_/zhes bya ba ste/_de bas na 'di ltar bdag nyid pas ches khyad par du gyur pa
[\[67b.3\]]dag bsten par bya'o zhes bstan to/_/de nyid gtso bo gang bsten na/_/gtso bo bas kyang ches gtsor 'gyur/_/zhes bya ba ni mchog pas kyang mchog tu ste/_gang bdag nyid pas ches khyad par du gyur pa bsten pas so/_/gang gis ches gtso bor 'gyur zhe na/_shes rab
[\[67b.4\]]ches mchog ldan pa yis/_/zhes bya ba smos to/_/chos rnam par gtan la dbab pas de khyad par gyi sbyor ba thob pa'i phyir ro/_/tshul khrims ni so sor thar pa'i sdom pa la sogs pas so/_/nye bar zhi ba zhes bya ba ni ting nge 'dzin gyis so/_/des na yang phung po gsum
[\[67b.5\]]gyi bdag nyid 'phags pa'i lam bstan pa yin no/_/mi dge ba'i bshes gnyen bsten pa'i skye bo ni nyams par 'gyur ro zhes bshad pa la ji ltar de grags pa la sogs pa nyams par 'gyur zhe na/_de nyid kyi smad pa bstan pa'i phyir/_mi yis 'di na nya rul la/_/
[\[67b.6\]]zhes pa smos so/_/mnyan yod na rgyal po gsal rgyal gyi mdun na 'don gyi bram ze mchod sbyin gyi sbyin sreg byed par brtsams te/_de'i don du mi zhig gis dgon pa nas rtswa khur gcig blangs te grong khyer du 'jug 'dod pa'i lam gyi bar na nya mang po mthong ngo /_/des
[\[67b.7\]]khur gyi nang du bcug ste rang gi khyim du khyer nas khur de yang rang gi rje bo dang mdun na 'don la phul lo/_/des kyang nya shin tu rul ba'i dri bro bas phyi rol du bor ro/_/gzhan zhig gis kyang de la bsgos pa'i shing pa la sha'i lo ma blangs te/_gzhig nas rgya spos sar
[\[68a\]]
[\[68a.1\]]pa zhig kyang rnyed de lo ma de'i nang du kha sbyar te gzhag go/_/de dang 'byar pas lo ma yang dri zhim zhing bsten pa'i 'os su gyur to/_/ji tsam na mdun na 'don bcom ldan 'das ga la ba der song ste/_bdag gi mchod sbyin ni gang gis kyang yan lag tshogs
[\[68a.2\]]par ma gyur to zhes gsol pa dang /_mchod sbyin ni de lta bur don chen po yin no zhes bstan nas de'i dbang du mdzad de tshigs su bcad pa gnyis gsungs so/_/nya rul pa zhes bya ba ni rnam par gsher zhing rul pa'o/_/bcings pa ni nye bar bsdams pa'o/_/gang ku sha dang
[\[68a.3\]]dar b+ha dag byed du gyur pa/_ku sha nyid kyang rul 'gyur ba/_/zhes bya ba yin te/_dag byed kyi gzugs su gyur pa'i ku sha yang rul cing dri nga bar gyur te spang bar bya bar 'gyur ro zhes bya ba'i don to/_/sdig pa bsten pa'ang de bzhin 'gyur/_/zhes pa ni de bzhin du skye bo
[\[68a.4\]]ngan pa la brten par 'dod pa'i dam pa rnams kyang tshig ngan pa la sogs pa'i dri nga ba la sbyor bar byed do/_/rgya spos zhes bya ba ni shin tu bsngags shing dri zhim pa'i sman no/_/mi gang gis pa la sha'i shing gi lo ma rnams su phur mar byas pa ni kha sbyar ba'o/_/dang gi sgra ni
[\[68a.5\]]yang gi don te de dang 'brel pa'i phyir ro/_/lo ma nyid kyang dri zhim pa zhes bya ba ni dri bzang po thob par 'gyur zhing dri yid du 'ong ba rnyed pa ste/_yongs su gzung bar 'os pa de rnyed pa zhes bya ba'i don to/_/de bzhin du/_dam pa bsten pa'ang de bzhin 'gyur/_/zhes bya ba ni
[\[68a.6\]]de bzhin du dge ba'i bshes gnyen la bsten na ni yon tan med kyang grags pa la sogs pa'i yon tan la sbyor bar byed pa yin no/_/ma rul pa yang sdig pa bsten pa de bzhin du 'gyur ro zhes bstan pa la/_sdig pa bstan pas ji ltar rul bar 'gyur ba dang /_sdig
[\[68a.7\]]pa byed par dogs pa dang /_tshig ngan pa 'byung bar 'gyur ro zhes bstan pa'i phyir/_gal te zhes bya ba la sogs pa smos so/_/sdig pa mi byed pas zhes bya ba ni rgyal po ma skyes dgra mi dge ba'i gshes gnyen la brten par bshad cing bstan pas 'gyod pa chen po
[\[68b\]]
[\[68b.1\]]skyes te/_rgyal po chen po lus kyis nyes par spyod pa byas te/_de bas na rgyal po chen po dge ba'i bshes gnyen la brten par gyis shig_/des na khyod la yun ring po'i don du 'gyur ro/_/rgyal po chen po sdig pa mi byed kyang sdig pa'i skye bo la brten pa ni 'jig
[\[68b.2\]]rten pa rnams kyis dogs pa'i gnas su 'gyur ro zhes bstan cing ji srid du tshigs su bcad pa bzhi gsungs so/_/ji ltar gang zhig bdag nyid ngan par spyod pa mi byed pa yang yin na/_bdag nyid byed pa lta smos kyang ci dgos zhes bya ba ni gang gi sgra'o/_/byed pa
[\[68b.3\]]dag la brten na zhes bya ba ni sdig pa la brten pa'o/_/dogs skye zhing zhes bya ba ni 'jig rten pa rnams dogs pa skye bar 'gyur te/_dogs pa skyed pa dang dogs pa'i gzhi zhes bya ba'i don to/_/gang du zhe na/_sdig pa byed par zhes bya ba ste/_nang du ngan par spyod
[\[68b.4\]]pa zhes bya ba'i don to/_/gal te 'di ni dben par ngan par byed pa spyod de/_gzhan du na ji ltar 'di rgyun mi 'chad par sdig pa byed pa'i nang du gnas par 'gyur zhes skye bo dam pa rnams dogs par 'gyur gyi/_mi snyan pa ni mi brjod do/_/skye bo ngan pa ni tshig ngan
[\[68b.5\]]pa yang smra'o zhes bstan pa'i phyir/_mi snyan pa yang 'phel bar 'gyur/_/zhes bya ba tshig ngan pa yang rgyas par 'gyur zhing 'phel lo/_/gzhan dag tu ni skye bar 'gyur/_/zhes bya ba brjod de/_rab tu 'byung ba la bya bar bstan te/_snga ma byung ba rab tu
[\[68b.6\]]'byung ba ni skye ba'o/_/skye bo ngan pa bsten pas skyon 'go ba nyi tshe bstan par yang ma zad de/_skye bo dam pa yang skye bo ngan par 'gyur ba yin te/_gser bzang po la yang ra gan gyis bsres na nyams par 'gyur ba lta bu'o zhes bstan par bya ba'i phyir smras pa/_
[\[68b.7\]]bsten bya ma yin zhes bya ba la sogs pa'o/_/bsten pa ni rgyun du 'brel cing lhan cig gnas par byed pas so/_/bsten par bya ba ma yin zhes bya ba ni bsten par mi 'os pa'i phyir te/_ngan par spyod pa 'phel ba'i rgyur 'gyur bas so/_/de yi skyon gyis skyon can
[\[69a\]]
[\[69a.1\]]'gyur/_/zhes bya ba ni bsten par bya ba ma yin pa la bsten pa ni kun nas nyon mongs shing gdung bar 'gyur la dri ma can du byed pa'o/_/yang na ngan par spyod pa la sogs pa'i tshig ngan pas kun nas nyon mongs pa ste/_/gang skye bo ngan pa de'i skyon gyis de la
[\[69a.2\]]gos pa zhes bya ba'i don to/_/gzhan dag tu ni kun nas nyon mongs pa zhes brjod de/_nyon mongs pas bslad pa'i ngan par spyod pa'am/_de'i dri ma'i don to/_/'dir dpe bstan pa'i phyir/_dong par dug bskus mda' bcug bzhin/_/zhes bya ba smos te/_bzhin zhes
[\[69a.3\]]bya ba ni ji lta ba'o/_/mda' ni mda' nyid do/_/bskus pa ni sbags pa ste dug la sogs pas so/_/dong pa ni mda' 'dzin pa'i snod do/_/yang na ka pa la zhes bya ba mda'i tshogs te mda'i phung po'i nang du gnas pa ni zhes bya ba'i don to/_/dug ma bskus pa'ang gos
[\[69a.4\]]pa zhes bya ba ni mda' dug la sogs pas ma gos pa'ang nye bar sbags shing bslad par 'gyur ro zhes bya ba'i don to/_/skyon gos 'jigs pa dag ces bya ba ni tshig ngan pas bslad pas skrag pa'o/_/brtan pa ni shes rab can no/_/sdig pa can dang bshes mi bya/_
[\[69a.5\]]zhes bya ba ni sdig pa can gyi grogs po yin pas sdig pa can gyi bshes te/_nam yang skye bo ngan pa dang 'grogs par mi bya'o/_/skye bo dam pa ni skye bo dam pa ma yin pa la brten pas skyes bu dam pa ma yin par 'gyur ro zhes bstan gyi/_skye bo dam pa ma yin pas dam
[\[69a.6\]]pa la brten pa ni skyes bu dam par 'gyur ro/_/zhes bya ba ni mi rigs te/_dper na sA la ni me tog gi dris bsgos pa 'dzin gyi sa'i dri ni me tog gis 'dzin pa ma yin no zhe na/_bshad pa/_ji ltar grogs po bsten pa dang /_/zhes bya ba smos te/_de lta bu dge ba'i bshes gnyen dang
[\[69a.7\]]sdig pa'i grogs po rnams ni dus dang dus su nye bar 'go bar 'gyur ro/_/bsten bya de ni ci 'dra bar/_zhes bya ba ni des de la nye bar 'go zhing gnas pa yin no/_/ring po mi thogs de 'dra 'gyur/_/zhes bya ba ni myur ba nyid du de lta bur 'gyur te/_de'i rnam par 'grub ba'o/_/ci'i phyir zhe na/_
[\[69b\]]
[\[69b.1\]]bsten bya de ni ci 'dra bar zhes bya ba smos te/_bsten par bya ba dang gnas par bya ba ste/_'di ltar skyes bu de lta bu dper dri nga ba dang dri mi zhim pa'i sman dang bsten pa'i rlung dag bzhin no/_/dam pa dang bsten pa dang sdig pa can dang 'bral ba la gzud pa'i phyir de
[\[69b.2\]]bas zhes bya ba smos te/_dam pa dang dam pa ma yin pa bsten pa nyid kyi yon tan dang skyon shes par bya ste/_dam pa ma yin mi bsten cing /_/zhes bya ba ste/_'di dang sbyor ro/_/de gang yin zhe na/_shes pa yin zhes bya ba ste/_rnam par shes shing de nyid rtogs pa'o/_/
[\[69b.3\]]gang yin zhe na bsten pa zhes bya ba smos te/_dam pa dang dam pa ma yin pa'i yon tan dang skyon zhes bya ba'i don to/_/dam pa dang dam pa ma yin pa bsten pa ni gnas skabs kyis sgrub pa'o/_/gang gis she na/_bdag gis zhes bya ba rang nyid kyi'o/_/'dir dpe bstan
[\[69b.4\]]pa'i phyir 'bras bu'i snod bzhin du zhes bya ba smos te/_'bras bus gang ba'i snod de la ji ltar gang zhig gis yon tan dang skyon gzhan gyi rdzas dang 'brel pa las byung ba rtogs par byed de/_de'i phyir gal te shing pa la sha dang 'khri shing la sogs pa'i lo ma'i rang bzhin gyi
[\[69b.5\]]snod la dri zhim pa'i a mra'i 'bras bu'am/_sri shing gi me tog bcug ste bzhag na de'i dri bzang po 'go bar 'gyur ro/_/sman dring ba shing ko sha ta ka'i me tog la sogs pa gzhag par gyur na ni dri mi zhim pa yin te/_de bas na gzhan gyis byas pa de'i yon tan dang
[\[69b.6\]]skyon de bzhin du bdag gis so/_/des na de'i phyir/_dam pa ma yin mi bsten cing /_/zhes bya ba skye bo ngan pa dang ji ltar yang bsten par mi bya'o/_/dam pa bsten byas la zhes bya ba ni skyes bu dam pa dang 'grogs pa'o/_/de gnyi ga sgrub nus pa bstan pa'i phyir
[\[69b.7\]]smras/_mkhas pa zhes bya ba shes nyen yod pa ste/_ci'i phyir bsten pa shes pa yin zhe na/_de'i rgyu ni mkhas pa yin pa'i phyir ro/_/dam pa bsten pa ni gtso bo yin no zhes phan yon bstan pa'i phyir/_de'i lam rjes su 'brangs na zhes bya ba yin te/_gang
[\[70a\]]
[\[70a.1\]]zhig gang bsten pa ni nges par de'i lam gyis 'gro ba ste/_dam pa rnams kyis tshul bzang po la sogs pa'i lam la rjes su 'gro ba ste/_gang chos kyi rjes su 'brang ba'o/_/de'i lam gyi 'gro ba'i 'bras bu bstan pa'i phyir dge slong zhes bya ba smos te/_
[\[70a.2\]]nyon mongs pa spangs pa'i phyir ro/_/nyon mongs pa spangs pa'i khyad par bstan pa'i phyir/_sdug bsngal zad pa thob par 'gyur/_/zhes bya ba yin te/_sdug bsngal gang du zad pa thob pa de ni thar pa thob pa zhes bya ba'i don to/_/yang na dam pa ma yin pa'i lam gyi rjes
[\[70a.3\]]su 'gro ba'i dge slong ni rab tu byung ba yin yang sdug bsngal gyi gnas 'khor ba thob pa yin no/_/zad pa dang gnas dang kun gzhi zhes bya ba ni rnam grangs yin te/_sdug bsngal zad pa zhes bya ba ni ngan song gsum mo/_/mkhas pa nyid ni lam bzang po la gzhol ba yin
[\[70a.4\]]te/_yongs su rtogs par byed pa'i phyir ro/_/gzhan ni ma yin no zhes bstan te/_byis pa ji srid ces bya ba la sogs pa tshigs su bcad pa brgyad do/_/kun du rgyal ba'i slob ma rab tu byung ba dag la bdud mi dga' bar gyur te/_slob ma gcig dang mgon po gcig
[\[70a.5\]]gis kyang 'di snyed btul na mang pos nga 'dul bar mi 'gyur ba lta smos kyang ci dgos zhes te/_de bas na lo drug gi bar du bcom ldan 'das la glags btsal zhing rjes su 'gro ba las glags ma rnyed de/_mnyan yod la sogs grong khyer chen po drug tu gshegs
[\[70a.6\]]pa'i dus su bsam pa ma rungs pas nam mkha' la song ste/_kye dge sbyong gau ta ma sdig pa byed pa yon tan gyi ro mi shes pa'o zhes tshig ngan pa brjod pa byas so/_/'phags pa rta thul la brten pas nye rgyal khyad par thob par gyur to zhes bya ba la sogs pa'i gtam
[\[70a.7\]]dge slong dag brjod pa las de'i dbang du mdzad pa'o/_/ji srid gson bar du zhes bya ba ni ji srid 'tsho'i bar du ste/_lo brgya'am lo stong zhes bya ba'i don to/_/gal te de ni de lta na yang ngo /_/byis pa ni blun pa ste/_rmongs pas blo nyams par byas pa zhes bya ba'i don
[\[70b\]]
[\[70b.1\]]to/_/mkhas pa bsten byas zhes bya ba ni shes rab dang dul ba dang nye bar zhi ba la sogs pa'i khyad par dang ldan pa dang 'grogs pa'o/_/'on kyang byis pa des ni chos shes par mi 'gyur te/_yon tan rten cing 'brel bar 'byung ba la sogs pa'i don rtogs par mi 'gyur ro/_/gzar bus
[\[70b.2\]]tshod ma'i ro bzhin no/_/zhes bya ba ni byan pos gzar bu dang skya ba la sogs pa gang gis tshod ma yang dang yang du dkrug cing srub par byad de/_gzur bu de ni phal cher tshod ma'i nang du gnas kyang mngar ba dang skyur ba la sogs pa'i tshul gyis ro ji ltar mi tshor ba de bzhin du byis
[\[70b.3\]]pas dam pa stong gi nang du yun ring por bsten kyang chos mi rtogs pa yin no/_/shes rab ldan pas yud tsam zhig_/ces bya ba ni gang la shes rab khyad par can yod pa de ni yun shin tu thung ba'am/_chu tshod gnyis mtshon pa'o/_/mkhas pa nye bar bsten pas kyang /_/
[\[70b.4\]]zhes bya ba ni des chos ji skad bstan pa de bzhin du shes so/_/lce yis tshod ma'i ro bzhin no/_/zhes bya ba ni dper na lce'i dbang po ma nyams pas ni nye bar reg pa tsam gyis tshod ma'i ro ji lta ba bzhin du rtogs par 'gyur ro/_/byis pa ji srid gson gyi bar du dam pa stan
[\[70b.5\]]par byed kyang chos shes par mi 'gyur te/_ci'i phyir zhe na/_'di la shes rab med pa'i phyir ro zhes bya ba ste/_shes rab bya ba rtogs pa'i blo ni byis pa la med de/_'di ltar dmus long gis gzugs la sogs pa mi mthong ba'i phyir ro/_/'dis ni 'jig rten
[\[70b.6\]]pa'i shes rab dran pa nye bar gzhag pa la sogs pa yongs su 'dzin pa bstan to/_/shes rab ldan pa zhes bya ba ni myur du rtogs pa'o/_/de la shes rab ces bya ba ni mkhas pa de la yod pa ste/_mgon med zas sbyin la sogs pa brjod par bya'o/_/de la mig ni med pa'i
[\[70b.7\]]phyir/_/zhes bya ba ni mig lta bu yin pas mig ste/_mngon sum gyis yul dag mthong bar byed pa'i phyir zag pa med pa'i shes rab ces bya ba'i don to/_/bsgrub pa'i chos byis pas ma shes pas gcig pur ma zad de/_bstan pa'i chos kyi tshul gyis 'jig rten
[\[71a\]]
[\[71a.1\]]dang 'jig rten las 'das pa yang mi shes pa'i rgyu bstan pa'i phyir/_rdzogs pa'i sangs rgyas kyis bstan pa/_/zhes bya ba smos te/_sangs rgyas kyis bstan pa'i chos so/_/shes rab dang ldan pas ni gzhan gyis bstan pa gcig pur yang ma zad de/_
[\[71a.2\]]yang dag par rdzogs pa'i sangs rgyas kyis gsungs pa yang ma lus par rtogs pa yin no/_/mkhas pa ni tshig gcig gis kyang bya ba dang mi bya ba thams cad bsgrub pa yin gyi/_byis pa ni ma yin no zhes bstan pa'i phyir snod la brten te bstan pa gcig gis kyang don byed pa dang
[\[71a.3\]]don nyams pa yin no zhes bstan pa ste/_'di ltar don ldan tshig ni zhes bya ba la sogs pa smos so/_/dge slong dag 'di lta ste nam mkha' las char 'bab pa ni tshwa sgo can dang /_dgon dung dang /_sa 'jam zhing 'jam pa de dang de dag dang phrad pa ni de dang de'i yon tan
[\[71a.4\]]du 'gyur ro/_/de bzhin du de bzhin gshegs pa'am de bzhin gshegs pa'i nyan thos kyis bstan pa'i chos thos pa yang dman pa la mos pa rnams kyis ni don chung du rtogs par 'gyur la/_rgya che ba la mos pa rnams kyis ni zab par zhes bya ba la sogs pa mdo'i
[\[71a.5\]]tshig 'di gsungs so/_/tshig gcig gis kyang zhes bya ba la kyang gi sgra ni gnyis pa dang yang bral ba yin na/_tshig mang po lta smos kyang ci dgos zhes bya ba yin no/_/yang na tshig ces bya ba ni tshigs bcad kyi bzhi cha la brjod de/_'di ltar yang gsungs pa/_sdig
[\[71a.6\]]pa thams cad mi bya ste/_/zhes bya ba tshig rkang gcig gis don ston zhing 'di'i don gzhan la ltos pa med pa ste/_'dis ni tshig gi don rdzogs par rtogs pa zhes bya ba'i don to/_/chos rnams gang dag ces bya ba la sogs pa tshigs bcad mtha' dag gam/_tshig
[\[71a.7\]]rkang gcig gis 'phags pa'i bden pa bzhi rtogs pa'i phyir ro/_/don ldan zhes bya ba ni khyad par gyi 'dod pa'i 'bras bu skyed pa'i don dang 'brel pa ste/_don la rton par bya'i/_tshig 'bru la ni ma yin no zhes mdo la sogs pa nyid las gzung bar bya'o/_/mkhas
[\[71b\]]
[\[71b.1\]]pa yi ni bya ba byed/_/ces bya ba ni shes rab can nye rgyal la sogs pa'i bya ba skyed pa yin te/_mngon par 'grub pa'i phyir ro/_/byis pa'i bya ba byed mi 'gyur/_/zhes bya ba ni glen pa ste/_tsaN+Da gi ri ka la sogs pa la ni gnod par byed de sdig pa byed pa'i rgyu yin pa'i phyir ro/_/
[\[71b.2\]]sangs rgyas kun gyi gsung gis kyang /_/zhes bya ba ni sangs rgyas thams cad de/_gang gA'i klung gi bye ma snyed kyi thub pas gang khyad par med pa'i tshul dang /_khyad par med pa'i yi ge dang /_tshig gi don gcig gis tshul yin yang nyan pa po'i khyad par gyis don dang don
[\[71b.3\]]med pa byed pa yin no/_/rgyal ba gcig gis gsung ngam gzhan gyi tshig gis lta smos kyang ci dgos/_sangs rgyas thams cad ni mnyam par yi ge dang tshig gcig nges par mi ston te/_'od srungs kyi gsung rab la phung po nyid yod par ston to/_/brtag pa ni
[\[71b.4\]]mkhas pa dag la yod kyi byis pa la ni ma yin no zhes bstan pa'i phyir/_blo dang ldan pa tshig gcig ces bya ba la sogs pa smos so/_/kye ma 'du byed rnams mi rtag_/ces bya ba'i tshig gcig thos pa tsam gyis rgyal po ni bden pa mthong bar gyur la/_
[\[71b.5\]]lha sbyin ni rab tu byung zhing sde snod gsum 'don yang dmyal bar skye bar gyur te 'di gsungs so/_/tshig gcig gis zhes bya ba ni zla med pa'i tshig rkang cig thos pas so/_/blo dang ldan pa ni shes rab can no/_/tshig brgya dag ni shes par 'gyur/_/zhes bya ba ni/_
[\[71b.6\]]rig par 'gyur ba'o/_/tshig brgya zhes bya ba'i sgra ni dpag tu med pa'i tshig ste/_dper na dug ni lus kyi rma cung zad cig la brten nas lus thams cad la khyab par 'gyur ba de bzhin du blo dang ldan pa yang tshig gcig thos pa la brten nas/_dngos po
[\[71b.7\]]thams cad rtogs par 'gyur ro/_/byis pa dag ni tshig stong gis/_/zhes bya ba ni tshig stong ste/_chos kyi phung po stong phrag brgyad cu thos par gyur kyang de las tshig gcig kyang go bar mi 'gyur na mang po lta ci smos/_shes rab dang ldan pa ni dgrar gyur kyang phan
[\[72a\]]
[\[72a.1\]]'dogs pa yin la byis pa dang ni bshes par bya ba ma yin no zhes bstan pa'i phyir/_nyis na mkhas dang mi mdza' bla'i/_/zhes bya ba la sogs pa smos so/_/tshong dpon chen po zhig gi bu mi dge ba'i bshes la brten pas gzhan gyi chung ma la
[\[72a.2\]]zhugs te/_rgyal po ma skyes dgras bsad nas dmyal bar skyes te/_de'i dbang du mdzad nas/_dge slong dag dge ba'i grogs po dang gnas par gyis la dge ba dang bsten par gyis shig ces bya ba nas ji tsam na 'di gsungs so/_/mi mdza' ba ni dgra'o/_/nyis na mkhas dang
[\[72a.3\]]mi mdza' bla'i/_/zhes bya ba ni shes rab dang ldan pa dgra nyid du gyur kyang mchog yin no zhes bya ba'i don to/_/ji ltar 'ga' zhig mi mdza' ba 'dod par gyur pas mi mdza' ba'i khyim du skyes par gyur pa'i phyir te/_'on kyang blo dang ldan par gyur pa ni bya ba dang bya ba ma yin pa la mkhas pas 'phya
[\[72a.4\]]bas 'jigs te bab col du mi byed do/_/de bas na gsal rgyal dang ka pi na chen po'i gtam dang /_rung tra khan la sogs pa yang 'dir brjod par bya'o/_/byis pa rnams dang mdza' mi rung /_/zhes bya ba ni grogs po ni phan par 'dod pa'i phyir ro/_/'dir btso blag mkhan gyi bus
[\[72a.5\]]tho ba brgyab ste/_pha bsad pa dper brjod par bya'o/_/ci byis pa la mdza' ba yang smad dam zhe na/_byis pa rnams dang mdza' byed pa/_/zhes bya ba gang gi phyir byis pa ni grogs po'i phyogs bor zhing gnas pa ste/_mchog tu phan 'dogs par 'dod pa yin na yang rmongs
[\[72a.6\]]pas dmyal bar khrid cing 'dren par byed do/_/tshig ngan pa mi snyan pa la sogs pa'i skyon nyi tsher ma zad de/_'di la phan pa byed pa yin no zhes bya bas yid rton yang 'di la shin tu nyam nga zhing gnod pa'i g.yang sar ltung bar byed pa yin te/_lha sbyin dang ma skyes dgra'i
[\[72a.7\]]gtam 'dir brjod par bya'o/_/byis pa'i mtshan nyid kyis bya ba de bstan pa'i phyir/_byis pa gang zhig ces bya ba la sogs pa smos so/_/dge slong zhig la ltung ba byung ba las bcom ldan 'das kyi zhabs gnyis la yan lag thams cad kyis phyag 'tshal te
[\[72b\]]
[\[72b.1\]]gsol ba/_btsun pa bsams bzhin du ltung ba byung ste/_ji ltar byis pa dang /_ji ltar glen pa la sogs so zhes gsol pa dang /_ji tsam na 'di gsungs so/_/byis pa gang zhig byis pa'o zhes/_shes pa'o zhes bya ba la rnam pa gnyis kyis ni byis pa rdzogs pa yin
[\[72b.2\]]te/_chos ma shes pa dang /_bdag nyid ma shes pa'o/_/de la gal te/_de chos mi shes te/_bdag shes kyang de ni gcig tu byis pa zhes mi brjod de/_mkhas pa'i rnam grangs yin pa'i phyir ro/_/gang la la zhig mi shes shing blun yang bdag nyid kyi bya ba shes pa de ni
[\[72b.3\]]'dir mkhas pa yin zhes bya ba ste/_des na bdag nyid shes pa la 'jug pa des 'dir bdag nyid mkhas pa zhes brjod do/_/bdag nyid shes dang ji ltar mkhas pa zhes mi brjod de/_bdag nyid shes pa de dang mnyam pa'i yon tan ni gang yang med do zhes bya ba'i tshig
[\[72b.4\]]gis te/_de ni shes rab dang ldan pa'o/_/byis pa gang zhig mkhas sems pa/_/zhes bya ba ni gang yang chos rnams mngon par mi shes kyang mkhas par sems pa 'di la yod pa ste bdag ni mkhas pa'o zhes sems shing mkhas pa bstan bcos du ma rtogs shing bsten pa dag dang
[\[72b.5\]]mnyam par sems pa'o/_/de ni byis pa zhes brjod do/_/zhes bya ba ni de nyid ni byis pa ste shin tu rmongs pa zhes brjod do/_/dam pa rnams kyis smad pa ni bla'i/_dam pa ma yin pa sems med pa 'dra ba'i glen pas ni bstod kyang de lta ma yin no zhes bstan pa'i phyir/_byis
[\[72b.6\]]bas bstod pa gang yin dang /_/zhes bya ba la sogs pa smos so/_/bcom ldan 'das kyis lha sbyin la skyes bu glen pa zhes bya ba la sogs pa'i tshig gis bsdigs pa dang /_gcig pu dben par song ste 'gyod pa skyes nas 'di snyam du bcom ldan 'das ni legs par
[\[72b.7\]]gsungs te/_bdag gis ni sdig pa byas shing gang bdag gis dge 'dun gyi dbyen la sogs pa ngan par spyod pa dag byas te de ji ltar bya zhes bsam pa las/_ji tsam na rdzogs byed de'i thad du 'ongs te/_rdza ma'i bum pa chag pa bzhin du shi nas ni yang skye ba med do zhes
[\[73a\]]
[\[73a.1\]]smras pa dang /_ji tsam na lha sbyin lta ba log par skyes par gyur te/_de'i dbang du mdzad nas 'di gsungs so/_/byis pas bstod pa gang yin pa/_/zhes bya ba ni gang rdzogs byed la sogs pa'i glen pas bsngags pa brjod pa'o/_/mkhas pas smad gang yin
[\[73a.2\]]zhes bya ba ni blo dang ldan pa ste/_de bzhin gshegs pa la sogs pas gsungs shing smad pa'o/_/de gnyis las gang mchog yin zhe na/_mkhas pas smad pa ches rung gis/_/zhes bya ba yin te/_mkhas pa dag gis smad pa ni ches rung ste/_khyad par rnam pa sna tshogs
[\[73a.3\]]pa'i rgyu yin pa'i phyir ro/_/byis pas bstod pa mi rung ngo /_/zhes bya ba ni skye bo glen pa las rnam pa sna tshogs pa'i bsngags pa'i tshig brjod pa thos pa ni ma yin te/_skyon rnam pa sna tshogs dang 'brel pa'i phyir ro/_/des na de'i phyir rnam pa thams cad du byis pa dang bsten pa las bzlog
[\[73a.4\]]pa'i phyir/_byis pa bsten pa zhes bya ba la sogs pa smos so/_/byis pa mi thos shing zhes bya ba ni ji ltar rna bas thos pa'i yul du yang mi 'gyur ba de ltar 'bad par bya ste/_thos par gyur na yang 'dod chags dang zhe sdang dang nyes par spyod pa la sogs pa'i rkyen gyis ngan
[\[73a.5\]]song gi rgyu nyid yin pa'i phyir ro/_/nam yang mthong ba'i gnas su gnas par mi bya ste/_re zhig yang snga ma gnyis spang bar 'dod pas brtag par bya'o/_/gal te re zhig na byis pa de las gzhan med de thos par gyur na ci nas mi mthong ba de ltar 'bad par bya'o/_/de la de
[\[73a.6\]]mthong bas kyang shin du sdig pa la goms shing spyod pa srid pa'i phyir ro/_/'gro ba la sogs pa'i spyod yul gyi lam du yang gdung bar byed rab tu gdung ba skyed par byed pa nyid yin no/_/ma bsten gyur pa nyid rung ngo /_/zhes bya ba ni byis pa dang gnas gcig tu nams
[\[73a.7\]]kyang gnas par mi bya ste/_gal te snga ma gnyis spangs par ma nus na lhan cig gnas pa ni gcig tu spang bar bya'o/_/ci'i phyir zhe na/_/byis pa bsten pa sdug bsngal zhing /_/zhes bya ba 'di ltar byis pa dang lhan cig gnas pa ni sdug bsngal ba ste bsod nams 'dod
[\[73b\]]
[\[73b.1\]]pa dang sdig pa ni phan tshun 'gal ba'i dngos po ste/_de skyed pas mngon par mi 'dod pa'i 'bras bu yin pa'i phyir ro/_/dgra 'dra bas zhes bya ba ni dper na dgra ral gri brdeg par gzo ba dang lhan cig gnas pa ni sdug bsngal ba'o/_/rnam pa kun du zhes bya ba rnam pa
[\[73b.2\]]thams cad du de bzhin no/_de ltar na gong dang lhan cig bsten na sdug bsngal ma yin zhe na/_brtan pa zhes bya ba ste mkhas pa'o/_/bsten na bde bar 'gyur zhes bya ba ni gang la brten na bde bar 'gyur ba dag ni bde bar gnas pa zhes bya ba'i don to/_/gnyen dang phrad pa ji lta bar/_/
[\[73b.3\]]zhes bya ba ni pha dang ma la sogs pa'i gnyen dang rang ci dga' ba ste/_rang bzhin pa'i yon tan dang ldan pa'i bu la sogs pa dang phrad na bde zhing ji ltar yid tshim par byed pa de bzhin du des na de'i phyir/_de bas zhes bya ba smos te/_gang gi phyir byis pa bsten pa ni bde ba ma yin pa'i rgyur
[\[73b.4\]]gyur ba de bas na'o/_/brtan pa zhes bya ba ni blo dang ldan pa zhes bya ba'i don to/_/yang na de brtan pa dang ldan pas blo'i 'bras bu des blo yod par rtogs pa ste/_du bas me bzhin no/_/'dis ni rigs pas thob pa'i shes pa bstan to/_/thos mang zhes bya ba ni sde snod gsum
[\[73b.5\]]thos la rtogs pa'i blo yod pa'i phyir ro/_/'dis ni thos pa dang bsams pa las byung ba'i shes rab bstan te/_bsams pa med par ni thos pa'i 'bras bu med pa'i phyir ro/_/mchog 'dren byed pa dang zhes bya ba la mchog ni khyad par can bsgoms pa las byung ba ste/_
[\[73b.6\]]nges par 'byed pa'i cha yongs su blangs nas mchog 'dren pa'i phyir ro/_/khyad par gyi shes pa skye ba'i gnas bstan pa'i phyir/_tshul khrims ldan dang brtul zhugs can/_/zhes bya ba smos te/_tshul khrims ni rang bzhin gyi kha na ma tho ba las ldog pa'o/_/brtul
[\[73b.7\]]zhugs ni bcas pa'i kha na tho ba las ldog pa ste/_de gnyis ka dang ldan pa'o/_/yang na 'jug pa dang ldog pa'i tshul khrims sam so sor thar pa'i sdom pa dang dbang po sdom pa go rims bzhin no/_/de ltar tshogs yongs su rdzogs pa'i dbang gis 'phags pa'i
[\[74a\]]
[\[74a.1\]]lam mngon sum du 'gyur ba'i phyir 'phags pa zhes bya ba smos te/_mthong ba la sogs pa'i lam skyes pa'i phyir te sdig pa las ring du gyur pa'i phyir 'phags pa zhes bya'o zhes mdo las bshad do/_/gtsor 'phags pa zhes bstan pa ni khams
[\[74a.2\]]gsum gyi 'dod chags dang bral ba'i dgra bcom pa la brjod do/_/rang gi bya ba mtha' dag gi bya ba byas pa'i phyir gzhan dag la brtse ldan zhes bya ba smos te/_gzhan dag la phan 'dogs pa zhes bya ba'i don to/_/de nyid kyi phyir mi mchog ces bya ba bdag dang gzhan
[\[74a.3\]]gyi don phun sum tshogs pa dang ldan pa'i phyir de la brten par gyis shig ces bya ba ste/_gnas par gyis shig pa'o/_/gang yin zhe na smras pa/_blo bzang zhes bya ba phyin ci ma log par rtogs pa yin te/_mkhas pa zhes bya ba'i don to/_/rgyu skar lam du zla ba ltar/_/
[\[74a.4\]]zhes bya ba ni rgyu skar rnams kyi lam nam mkha' la zla ba ji lta bar brten gyi/_sa'i steng du ma yin pa de bzhin du blo dang ldan pa dam pa bsten pa ste/_byis pa ni ma yin no/_/dper na ston gyi dus su nam mkha' sgrib pas ma gos pa'i yar gyi ngo la zla ba brten cing 'jug pa
[\[74a.5\]]ni nyin re zhing phun sum tshogs pa 'phel bar 'gyur te/_de bzhin du skyes bu dam pa mkhas pa bsten pa yang nyin re zhing spro ba dang yid tshim pa dang dad pa la sogs pa mngon par 'phel lo zhes bya ba'i don to/_/mdza' bshes kyi tshoms te nyi shu rtsa lnga pa'i rnam par 'grel pa
[\[74a.6\]]rdzogs s+ho//_//sdig pa spangs pa dang dge ba'i bshes gnyen bsten pas 'khor ba na phun sum tshogs par yang ma zad de don thams cad kyi bla na med par gyur pa mya ngan las 'das pa yang 'thob par 'gyur te/_de bsgrub pa'i phyir tshoms 'di'i 'og tu de bshad do/_/
[\[74a.7\]]rus sbal zhes bya ba la sogs pa smos te/_mnyan yod na bcom ldan 'das chu klung rgyu zhing gshegs pa na chu bo'i phyogs nas srog chags rus sbal byung ste spyod yul du song ngo /_/wa zhig gis de mthong ste bza' ba'i phyir rjes su 'brangs so/_/des kyang de mthong ste rang nyid
[\[74b\]]
[\[74b.1\]]yan lag rnams khog pa'i nang du bsdus pa gzigs nas dge slong dag srog chags rus sbal was 'jigs nas rang gi yan lag rnams khog pa'i nang du bsdus pa de bzhin du khyed cag gis kyang zhes bya ba'i bar du ste de'i dbang du mdzad nas 'di gsungs so/_/rus sbal ltar
[\[74b.2\]]zhes bya ba ni ji ltar srog chags rus sbal lta bur ro/_/yan lag ni lag pa dang rkang pa dang mgo'i tshul te lus kyi yan lag lnga yin pa'i phyir ro/_/rang gi khog par zhes bya ba ni bdag nyid kyi kham bor kha sbyar ba lta bu la lus bcug pa ste/_lus bsdus pa ni bcug
[\[74b.3\]]pa dang sbas pa zhes bya ba'i don to/_/gang gi phyir de ni spyod yul du 'gro ba na yan lag lnga sbubs nas phyung ste/_ci 'dod par rgyu ba las wa la sogs pa gnod par byed pa dag mthong na yan lag sbed par byed pa de bzhin du/_dge slong yid kyi rnam rtog nang
[\[74b.4\]]bsdus nas/_/zhes bya ba smos te/_mya ngan las 'das pa'i bsam pas rab tu byung ba ni 'dir dge slong ngo /_/bsdus pa ni bzlog pa ste/_yul dag las 'byung ba las bzung zhing nang du sba ba nyid de/_yid kyi sgo dang 'brel ba'i phyi rol gyi 'dod pa la sogs pa'i
[\[74b.5\]]rnam par rtog pa'o/_/sems dben pa bstan nas/_lus dben pa bstan pa'i phyir/_rten pa med cing zhes bya ba smos te/_pha dang ma dang bu dang chung ma la sogs pa la mi rten pa ste mi gnas pa'o/_/'tshe med par zhes bya ba ni gzhan la 'jug pa ste/_gzhan
[\[74b.6\]]la chos gos la sogs pa slong bas gnod par mi bya ste/_'dod pa chung ba dang chog shes pa'i sbyor bas so/_/'dis ni 'phags pa'i rigs la gnas pa bstan nas 'di'i 'bras bu bstan pa'i phyir/_mya ngan 'das la zhes bya ba smos te/_de rim gyis zag
[\[74b.7\]]pa med pa'i lam gyi sbyor bas mthong ba dang bsgom pas spang bar bya ba'i nyon mongs pa spangs nas mya ngan las 'das par 'gyur te/_phung po lhag ma dang bcas pa'i mya ngan las 'das pa thob pa'i phyir ro/_/zag pa med pa'i lam gyis yongs su mya ngan las 'das pa
[\[75a\]]
[\[75a.1\]]yin gyi/_gzhan gyis ni ma yin no zhes bstan ba'i phyir/_su yang smod mi byed ces bya ba gang gi phyir smod par mi byed pas ni 'dir lam gyi 'bras bu'i rgyu bstan te/_des na lhag ma dang bcas pa med pa'i de kho na nyid rtogs pas yang sdug
[\[75a.2\]]bsngal la sogs pa 'thob par mi 'gyur ro/_/de mthong ba la ni de dag ji ltar smod par byed/_gzhan dag ni bsam gtan dang po la brten nas 'dod pa la sogs pa'i rnam par rtog pa gcig tu mi dge ba rnams spong ngo /_/de nas bsam gtan gnyis pa la sogs
[\[75a.3\]]pa lam brten pa ste/_bsam gtan dang po la sogs pa la brten nas bsam gtan dang po'i sa'i rnam par rtog pa spong ngo /_/de'i ting nge 'dzin la brten nas ro myong bar mi byed do/_/de las langs nas kyang gzhan la rnam par 'tshe bar mi byed do/_/de las lam thob
[\[75a.4\]]par zag pa med pa rnyed de mya ngan las 'das pa'i lam la ni smod pa med do/_/de la 'dir kun nas 'khrug pa rnam pa bzhi bstan te/_rnam pa bzhi po gang zhe na/_nyon mongs pa'i rnam par rtog pa'i kun du 'khrug pa dang /_nyon mongs pa med pa'i rnam par rtog pa'i kun
[\[75a.5\]]du 'khrug pa dang /_ting nge 'dzin gyi ro myang ba'i kun du 'khrug pa dang /_lam la smod pa'i kun du 'khrug pa ste/_kun du 'khrug pa ni rnam pa bzhi po dag go/_/'khrug pa rnam pa bzhi po spangs nas ni mchog tu zhi bar gyur pa'i mya ngan las 'das pa thob cing yongs
[\[75a.6\]]su mya ngan las 'das par 'gyur ro/_/gzhan la 'tshe med par zhes bya ba bstan pa la/_de ji ltar gsung rab thams cad du gzhan la gnod pa med pa rab tu bsngags pa yin zhe na/_'di ltar bzod pa dka' thub mchog_/ces bya ba la sogs pa smos te/_
[\[75a.7\]]yang dag par rdzogs pa'i sangs rgyas rnam par gzigs kyi nyan thos shin tu dka' thub la mos pa tshig la mi bzod pa ste/_de'i gnyen por so sor thar pa 'di yang dang po bstan par gyur to/_/gzhan dag ni rgyal gyi rus kyi tsha bo rtsod pa dag byed cing mi bzod pa
[\[75b\]]
[\[75b.1\]]pa zhig yod de/_de'i dbang du mdzad nas 'di gsungs so zhes zer ro/_/bzod pa ni rnam pa gsum ste/_gzhan gyis gnod pa byas pa la bzod pa dang /_sdug bsngal la gnas pa dang /_chos la nges par sems pa'i bzod pa'i dbye bas so/_/de la dang po ni
[\[75b.2\]]gzhan dag gis rnam pa du mar gshe ba dang brdeg pa la sogs pa byas pa la bzod pa'o/_/gnyis pa ni grang ba dang tsha ba la sogs pa dang rtsod pa bzod pa'o/_gsum pas ni bdag med pa'i chos la bzod pa'o/_/de la gzhan gyis gnod pa byas pa la bzod pa dang /_
[\[75b.3\]]sdug bsngal la gnas pa'i bzod pa'i dbang du byas pa ste/_bzod pa dka' thub mchog ces sangs rgyas gsung /_/zhes bya ba ni dka' thub mchog ces bya ba nyon mongs par gdung bar byed pas dka' thub po/_/'dir dka' thub kyi sgra ni rab tu byung ba la brjod do/_/
[\[75b.4\]]gtsor smos pa yin te rab tu byung ba ni 'di'i rtsa ba yin pa'i phyir ro/_/ji skad du dge slong dag 'di la bzod pa la gnas pa'i rang bzhin can ni grang ba dang tsha ba la sogs pa'i bzod pa yin no zhes rgya cher bshad do/_/de'i 'bras bu chos la nges par sems pa'i
[\[75b.5\]]bzod pa'i dbang du byas nas/_bzod pa ni mya ngan las 'das pa mchog ces bya ba ste/_gang chos la brtags nas 'gyur ba med cing gnas pa de ni bzod pa'o/_/des ni gang mya ngan las 'das pa yang 'thob ste/_zag pa med pa la bzod pa sngon du 'gro bas thob
[\[75b.6\]]pa 'di ni bde bar gshegs pas mchog tu bshad do/_/dge slong dag 'phags pa'i shes rab kyis spangs pa ni nyams pa med pa'i phyir ro zhes mdo las gsungs so/_/'di ni dka' thub gtsor 'dzin pa bzlog pa yin no/_/bzod pas ni mya ngan las 'das pa
[\[75b.7\]]thob pa yin te 'di don du gnyer ba'i phyir ro/_/dka' thub mchog tu byed pa des ni sgrub pa ma yin te/_'khor ba'i rgyu yin pa'i phyir ro/_/bzod pa ni dka' thub kyi mchog yin no zhes bya ba de ci'i phyir zhe na/_thar pa'i bsam pas rab tu byung ba ni gzhan la gnod
[\[76a\]]
[\[76a.1\]]pa med pa yin te/_'di ltar gang khyim gyi gnas yongs su spangs shing rnam pa sna tshogs pa'i bde bar gshegs pa'i bslab pa blangs nas ni gzhan gnod par byed pa la yang slar gnod pa mi byed pa yin na gzhan du lta smos kyang ci dgos gang yang
[\[76a.2\]]gzhan la gnod pa mchog tu byed pa ni rab tu byung yang dge sbyong gi ming thob pa ma yin te/_dge sbyong du byed pa'i chos bzhi dang mi mthun pa'i phyir ro/_/dam pa'i spyod pa la gzhol bar byas pas kyang dam pa ma yin pa dag mi dga' ste/_de bas na gzhan la gnod par 'gyur
[\[76a.3\]]ro zhe na/_smras pa/_gzhan la 'tshe ba zhes bya ba smos te/_lus dang ngag gis gzhan la gnod pa byed pa'o/_/dge sbyong ni gzhan la gnod pa mi byed pa yin yang gnod pa byed na'o/_/ngag gi 'tshe ba ni spong bar dka' ba yin te/_de bzlog pa'i phyir/_tshig rtsub ci yang zhes bya ba
[\[76a.4\]]la sogs pa smos te/_rgyal rigs rus kyi tsha bo de nyid 'thab krol byed cing tshig mi bzod pa nyid la bstan pas tshigs su bcad pa gsum gsungs so/_/tshig rtsub ci yang smra mi bya/_/zhes bya ba ni tshig ci la yang brtsam pa med cing rtsub pa khyed kyis brjod par mi bya'o/_/
[\[76a.5\]]ci'i phyir zhe na/_smras na slar yang smra bar byed/_/ces bya ba ni gang gi phyir gzhan la tshig rtsub pa brjod par gyur na ni lan du tshig rtsub pa mang du rjod par byed de/_ji skad du gang zhig gzhan mang po la gcig gis smod par byed na gzhan mang pos kyang gcig la smod
[\[76a.6\]]par byed do/_/de bas na phan tshun tshig rtsub pas smod cing 'jug par byed do zhes bstan pa'i phyir smras pa/_gal te/_'thab gcugs tshig gis sdug bsngal zhing /_/zhes bya ba la/_'thab gcugs ni 'khrug long ngo /_/de 'dren par byed pa'i tshig ni tshig rtsub
[\[76a.7\]]ces bya ba'i don to/_/de ni phal cher sdug bsngal gyi rgyu yin pa'i phyir sdug bsngal te/_rtsub pas ni phal cher mdog ngan pa dang dbyibs ngan par skye bar 'gyur ro/_/rang nyid kyi nye du rnams kyang smad cing rigs ngan pa la sogs pa'o/_/'jig rten pha rol gyi sdug bsngal ni
[\[76b\]]
[\[76b.1\]]re zhig bzhag gi_/_tshe 'dir/_de la phyir yang chad pas gcod/_/ces bya ba ni 'tshe ba byed pa la slar yang nye bar gnod par byed par 'gyur ro/_/gal te yang gshes pa dang brdeg par gyur kyang slar mi gshe zhing mi brdeg kyang yid gdung bar gyur te bdag nyid gshe
[\[76b.2\]]ba dang rdeg par byed pa de yang smad pa yin te/_de nyid bstan pa'i phyir/_gal te bdag gis phar byas na/_/zhes bya ba smos te/_gal te gzhan la tshig rtsub po la sogs pas bsgrubs te bdag gis sems sam bdag nyid kyis phar byas na de gdung bar byed
[\[76b.3\]]pa yin te/_de yang ji ltar zhe na/_'khar ba'i snod bzhin zhes bya ba mthug cing che ba'i 'khar ba'i snod ni 'khar ba'o/_/de la shing dang sor mo la sogs pas brdungs na bdag nyid kyi sgra rtsub pa 'byin cing kun du 'khrug par 'gyur te/_mi 'dod pa'i rdzas kyi tshul gsal
[\[76b.4\]]bar byad de/_gser la sogs pa'i snod la brdungs na ni de ltar 'gyur bar mi byed do/_/de bzhin du byis pa yang yid du mi 'ong ba la brtan nas bdag dang gzhan gdung bar byed de 'phags pa ni ma yin no/_/bdag gis phar byas pas mi 'dod pa'i 'bras
[\[76b.5\]]bu bstan pa'i phyir smras pa/_'khor bar skye dang rga ba dag_/ces bya ba ste/_skye ba dang 'jig pa gnyis kyis mtshon pa ni srid pa'o/_/yun ring po ni dus ring po'o/_/nyams su myong bar 'gyur zhes bya ba ni nye bar longs spyod pa'o/_/dkar po'i phyogs bstan pa'i
[\[76b.6\]]phyir/_bdag gis phar ni ma byas dang /_/zhes bya ba smos te 'di ni sngar bshad zin to/_/de byas pa'i phan yon bstan pa'i phyir smras pa/_mya ngan 'das pa 'thob par 'gyur/_/zhes bya ba ste/_sems can thar pa thob par 'gyur te ring bor mi thogs par mya ngan las
[\[76b.7\]]'das par 'gyur ro zhes bya ba'i don to/_/'di ltar 'thab mo mi 'byung zhing /_/zhes bya ba ni yid 'khrugs pa la sogs pa dang bral ba'i phyir ro/_/'thab mo spangs pa sngon du 'gro bas ni nye bar zhi ste/_des na bdag nyid mya ngan las 'das par 'gyur ro/_/bde ba
[\[77a\]]
[\[77a.1\]]thams cad kyi gtso bo ni mya ngan las 'das pa yin no zhes bstan pa'i phyir/_nad med rnyed pa'i dam pa ste/_/zhes bya ba la sogs pa smos so/_/lho phyogs kyi bdag po rgyal po shin tu bstsags shing 'byor pa che la ser sna che ba zhig yod pa las
[\[77a.2\]]nad kyis btab bo/_/de sman gyi ched du yang nor gtong bar mi byed de sman bas bsams pa/_gal te bdag gis nor mang po rnyed na ni 'di'i gso ba legs par bya'i/_gzhan du ni ma yin no zhes bsams so/_/rgyal po'i btsun mos kyang bsams pa/_gal te na tshod
[\[77a.3\]]shin tu rgas pa 'di shi bar gyur na 'di'i 'gran zla gnyis 'dis 'jigs nas rab tu byung ba de dang bdag dga' mgur 'dod pa'i bde ba nyams su myong bar bya'o snyam du bsams so/_/'gran zla rab tu byung ba des kyang gtam de thos nas 'ongs te/_gal te 'di shi bar gyur na
[\[77a.4\]]bdag gis rab tu byung ba de spangs la rgyal srid kyi bde ba myong bar bya'o zhes bsams so/_/bcom ldan 'das kyis de gdul ba'i dus la bab par mkhyen nas der rdzu 'phrul gyis gshegs te/_go rims bzhin du de dag gi dbang du mdzad nas 'di gsungs
[\[77a.5\]]so/_/de dag gis tshig rkang re re thos pas rgyun du zhugs pa'i 'bras bu thob par gyur to/_/gzhan dag ni mgon med zas sbyin yan lag brgyad pa'i gso sbyong gi dus su zas [(]'drim [,]'brim [)]pas brel te dus yol nas zas chad pa las nad kyis btab par gyur te/_dka'
[\[77a.6\]]ba chen pos nad sos par gyur to/_de nyid kyi nyi ma la de'i yid gcugs pa'i tshong ba zhig rgya mtsho las ni rin po che du ma khyer te 'ongs so/_/des 'di snyam du bsams te/_bdag ni nad chen po las sos la/_yid gcugs pa'i tshod pa 'di yang nor mang po mtha' yas pa rnyed de 'ongs
[\[77a.7\]]pas 'di yang bdag gi longs spyod yin pas gang gis bdag dga' bar 'gyur ba ste/_gang bdag gis bcom ldan 'das nyan thos kyi dge 'dun dang bcas pa zla ba gsum gyi bar du bshos la spyan drangs te 'di nyid kyis thar pa'i bde ba 'thob par bya'o zhes bsams nas/_
[\[77b\]]
[\[77b.1\]]ji tsam na de las kyang nor blangs te bzhes pa gsol nas 'di gsungs so zhes zer ro/_/nad med ces bya ba ni mi mnyam pa med pa ste/_nad med pa nyid kyis nad med pa'o/_/nad ni nad gzhi cha ma mnyam pa yin la nad med pa ni nad gzhi cha mnyam pa'o zhes bya ba'i tshig gis
[\[77b.2\]]so/_/de ni rnyed pa'i dam pa yin te de las khyad par du gyur pa'i rnyed pa med pa'i phyir te/_de'i don du yang nor thams cad yongs gtong bar snang bas so/_/mdzes shing gsal ba gang du yod pa de ni rnyed pa'i nges pa'i tshig go/_/chog shes pa ni nor gyi dbyig_/ces bya ba ni
[\[77b.3\]]chos gos ngan ngon tsam la sogs pas yongs su chog shes pa ste/_gzhan 'dod cing re ba'i sems kyis ni nor ches mchog 'dod pa'i phyir te/_chog med phyug po yin yang rtag tu phongs/_/chog shes dbul po yin yang rtag tu 'byor/_/zhes bya ba'i tshig gis so/_
[\[77b.4\]]rnyed pa dang nor la tha dad du bya ba ci yod ce na/_sogs pa lta bu thob pa ni rnyed pa yin la/_de gzhug tu rung ba ni nor yin no zhes bya ba la sogs pa'o/_/yid gcugs bshes pa'i mchog yin te/_/zhes bya ba ni yid ches pa'i blos 'khu ba'i dogs pa med cing bag rkyong
[\[77b.5\]]ba zhes bya ba ni 'dir tshig gi lhag ma'o/_/de bas na yid brtan pa'i gnas su gyur pa ni bshes kyi mchog gam grogs po khyad par can yin no/_/mya ngan 'das pa bde ba'i phul/_/zhes bya ba ni skye ba'i sgrib g.yogs dang bral ba ste/_mya ngan las 'das pa thar
[\[77b.6\]]pa zhes bya ba'i don to/_/de yang bla na med pa'i bde ba ste sdug bsngal rnam pa gsum dang bral ba'i phyir dang /_gang yang 'dod pa'i bde ba ni 'jig rten gyi yin no zhes gsungs so/_/'di ltar nad med pa rnyed pa la sogs pa thams cad las ni mya ngan las 'das pa
[\[77b.7\]]mchog yin te/_yang bshad pa/_'jig rten pa yi bde ba ni/_/'bad pas bsgrubs kyang mnog chung zhing /_/bde ba med la 'jigs pa dang /_/'phags pas de spangs byang grol 'dod/_/ces so/_sdug bsngal rtogs pas ni thar pa 'thob par 'gyur ro zhes bstan
[\[78a\]]
[\[78a.1\]]pa'i phyir/_'du byed ces bya ba la sogs pa smos so/_/bcom ldan 'das phyi bzhin 'brang ba tshe dang ldan pa kun dga' bo dang mnyan yod du bsod snyoms kyi phyir gshegs pa na rkun po lnga brgya lag pa dang rkang pa bcad de grong gi 'obs su bcug
[\[78a.2\]]pa gzigs so/_/de dag gis kyang bcom ldan 'das mthong ste/_nyam thag pa'i nga ros bdag cag ni ltogs shing skom par gyur to zhes bos pa dang /_ji tsam na tshigs su bcad pa gnyis gsungs te/_bcom ldan 'das kyis bka' stsal nas mgon med zas
[\[78a.3\]]sbyin gyis bza' ba dang btung bas tshim par byas so/_/de dag bcom ldan 'das la sems rab tu dang bar gyur nas shi 'phos te sum cu rtsa gsum du skyes nas 'dir 'ongs te rgyun du zhugs pa'i 'bras bu thob par gyur to/_/'du byed ces bya ba ni 'dus byas thams cad do/_/
[\[78a.4\]]sdug bsngal ma rungs pa zhes bya ba ni don dam par gdung bar byed pa dang /_'phags pa rnams dang mi mthun pas so/_/'dis ni 'dus byas thams cad la khyab pa'i sdug bsngal du bshad do/_/phyogs gcig la khyab pa'i sdug bsngal bstan pa'i phyir smras pa/_nad kyi nang
[\[78a.5\]]na bkres mi bzad/_/ces bya ba ste/_sdug bsngal gyi tshor ba skyed pa lus kyi gnas skabs kyi nad de/_de'i nang na mi bzad pa'i nad ni bkres pa ste bru ba tsha ba'o/_/rtag tu rjes su 'brel pa'i phyir dang /_legs par gsor mi rung ba dang /_khyab pa'i phyir bkres pa dang mnyam
[\[78a.6\]]pa'i lus kyi tshor ba ni gang yang med do zhes bya ba'i tshig gis so/_/de ltar ji bzhin shes na ni/_/zhes bya ba ni sdug bsngal ba'i tshor ba'i gnas skabs dang /_de las gzhan pa'i gnas skabs 'di nyid ji lta ba bzhin du de nyid shes pas rtog par byas na'o/_/mya ngan 'das
[\[78a.7\]]pa mchog tu 'gyur/_/zhes bya ba ni thar pa thob pa des mchog tu 'gyur ro/_/'du byed yod par gyur na ni ngan song du 'gro ba'i sdug bsngal du gzhol ba dang /_de yang nges par grol bar mi 'gyur te/_de bas na mya ngan las 'das pa mchog tu bsgom par bya'o zhes bstan pa'i
[\[78b\]]
[\[78b.1\]]phyir/_bde 'gror 'gro ba nyung zad de/_/zhes bya ba yin te/_sems can gang su dag cung zad bde 'gror 'gro ba ni 'thob pa ste/_legs par spyad pa spyod pa ni shin tu nyung ba'i phyir ro/_/ngan 'gror 'gro ba bsam yas zhig_/ces bya ba ni rnam pa du mas ngan 'gror 'gro
[\[78b.2\]]pa ste/_ngan par spyod pa byed pa dpag tu med pa'i phyir te/_ji skad du 'phags pa ma 'gags pa bdag gis lha'i mig gis dpag tu med pa ni gsum mthong ste/_sangs rgyas kyi sprul pa dang /_srid pa bar ma do dang /_ngan song du 'gro ba'o zhes bshad pas so/_/de lta'i nyes dmigs
[\[78b.3\]]rtogs gyur na/_/zhes bya ba ni sngar bstan pa'i gnod pa'o/_/myur du mya ngan 'das pa 'thob/_/ces bya ba ni shin tu myur bar mya ngan las 'das pa 'thob pas te/_'phags pa'i lam bsgoms pas mngon sum du byas na/_nyes dmigs de dag thams cad dang bral
[\[78b.4\]]bar 'gyur ro/_/ci mya ngan las 'das pa yang rgyu med pas 'thob pa yin nam zhe na/_bde 'gror 'gro ba rgyu dang bcas/_/zhes bya ba la sogs pa'o/_/kun du rgyu smra ba chen po pa/_/zhes bya ba chad par smra ba de'i dbang du mdzad nas tshigs su bcad pa 'di gsungs pa la
[\[78b.5\]]de nas de mngon par dad de rab tu byung nas dgra bcom pa'i 'bras bu thob po/_/gnyis po 'di ni rgyu dang bcas pa yin te/_'jug pa dang bzlog pa'o/_/de las dang po pa'i dbang du byas nas smras pa/_bde 'gror 'gro ba rgyu dang bcas/_/zhes bya ba yin te/_gang
[\[78b.6\]]la rgyu yang dag par yod pa de ni ste bya ba'i khyad par ro/_/gang dag bde 'gror skye ba de dag ni legs par spyod pa'i rgyu med par 'bras bu 'di med pa yin no/_/ngan 'gror 'gro ba rgyu dang ldan/_/zhes bya ba dang gi sgra ni 'di las nyes par spyad pa dang 'brel pa'i phyir ro/_/
[\[78b.7\]]ldog pa'i dbang du byas nas/_mya ngan 'das 'gro rgyu can te/_/zhes bya ba yin te/_gang dag mya ngan las 'das pa/_'jigs pa med pa'i grong du 'gro ba de yang rgyu med par ma yin te/_de'i phyir dge ba'i bsam pas dge ba'i bshes gnyen bsten cing legs par
[\[79a\]]
[\[79a.1\]]gsungs pa las mngon par dga' ba dang /_cho ga las gnas pa dang thos pa dang bsams pa dang bsgoms pa la 'jug cing tshogs chen pos mya ngan las 'das pa thob ste/_srid pa ldog pa yin no/_/de dag thams cad rgyu dang bcas/_/zhes bya ba
[\[79a.2\]]ni dor ba dang blang ba'i bdag nyid kyi dngos po 'di dag thams cad ni rgyu dang bcas pa yin te/_ji skad du/_bstan dang 'gro bar gyur pa 'di dag ni/_/rten cing 'brel 'byung de dang de yin te/_/'jig rten gang na'ang rgyu med med mod kyi/_/'jig rten gyis ni rgyur bcas
[\[79a.3\]]yod mi rig_/ces bshad do/_/de bzhin nyid kyi rgyu gang shes pas mya ngan las 'das par 'gro ba de bstan pa'i phyir/_nags tshal mchog tu zhes bya ba la sogs pa smos so/_/mnyan yod na shar phyogs kyi kun dga' ra ba ri dgas 'dzin gyi ma'i khang pa na
[\[79a.4\]]bzhugs te/_de na bcom ldan 'das nub mo mthongs shig na 'chag cing bzhugs pa na/_rgyu skar rnam par rgyu ba 'gyur ba dag gzigs te/_sbal mgo la yun ji srid na char 'bab par 'gyur zhes bka' stsal pa dang /_des kyang de la bltas te 'jig rten
[\[79a.5\]]'di dag ni nyams te lo bcu gnyis kyi bar du char 'bab par mi 'gyur ro zhes gsol pa dang /_zhag lnga dang drug dang ji srid zhag bdun pa na bcom ldan 'das kyis dge slong rnams la bka' stsal pa/_gnas mal dag bkab la sbos shig dang /_di ring nyid
[\[79a.6\]]cha ga pa'i tshogs 'dus pa lta bu'i char 'bab par 'gyur te/_de la gang gis khrus byas pa de ni 'bras dang 'brum bu la sogs pa skyes pa med par 'gyur ro zhes gsungs te/_de lta bas na sbal mgo rgyu skar rnams ni mi brtan pa yin te/_srog kyang g.yo zhing mi
[\[79a.7\]]gnas pa yin no zhes bka' stsal te/_ji tsam na sbal mgo dgra bcom pa'i 'bras bu thob par gyur te/_'di gsungs so/_/sems can rnam pa bzhi ste nags na spyod pa dang /_nam mkha' la spyod pa dang /_yongs su rtog par byed pa'i so so'i skye bo dang /_dgra
[\[79b\]]
[\[79b.1\]]bcom pa ste/_de dag gi 'gro ba yang rnam pa bzhi ste rten no/_/de la ri dgas 'gro zhes bya ba ni ri bong dang sha ra ba dang pri tha ta la sogs pa'o/_/'gro ba ni gnas pa'o/_/grong las bskal zhing ring ba'i gnas ni nags tshal mi chog go/_/de bas na de dag
[\[79b.2\]]ni mi rnams las khyad par du 'jigs pa rnams kyi rten dang gnas dang yid brtan pa'i gnas yin pa'i phyir ro/_/mkha' la bya rnams 'gro bar byed/_/ces bya ba ni khra dang /_khrung khrung dang /_ne tso dang sha ri ka la sogs pa nam mkha' la 'gro par byed pa ste/_gang zhig
[\[79b.3\]]las skrag par gyur na de la brten pa'i phyir ro/_/chos la rnam par 'byed pa 'gro/_/zhes bya ba ni 'dis rnam par 'byed pa yin pas 'byed 'gro ste/_rnam pa sna tshogs pa gcig tu rnam par gtan la 'bebs pa gang la yod pa de ste/_shes rab can zhes bya ba'i don to/_
[\[79b.4\]]de dag gi chos kyi 'gro ba ni rang dang spyi'i mtshan nyid yongs su rtag pa la brten pas lhan cig tu bcas pa'i phyir dang /_gsung rab rtogs pa la mngon par dga' ba nyid kyi phyir ro/_/'phags pa rnams kyis ni 'phags pa'i bden pa bzhi'i chos la mchog tu
[\[79b.5\]]lta ba ste/_'dis ni mya ngan las 'das pa'i rgyu bstan nas gang gi phan yon bstan pa'i phyir/_dgra bcom mya ngan 'das par 'gro/_/zhes bya ba ni gang gis nyon mongs pa'i dgra bcom pa gang yin pa de dag ni phung po lhag ma med pa'i mya ngan las 'das
[\[79b.6\]]par ro/_/'gro zhes bya ba ni de la gzhol ba'i phyir te/_de thob pa rnams la ni yongs su nyams pa med par ston to/_/gang zag gis mya ngan las 'das pa rtogs par nus she na/_smras pa/_brtson 'grus brtsams pa dang blo dang ldan pas so/_/ci'i phyir zhe na/_
[\[79b.7\]]'di na brtson 'grus zhes bya ba la sogs pa smos so/_/mnyan yod na bsti gnas kyi khang par dge slong rab tu mang po 'dus shing 'khod par gyur te/_'di lta ste chos gos kyi las la'o/_/dge slong gzhan zhig ni bsti gnas kyi khang par 'jug tu mi 'dod de/_bya
[\[80a\]]
[\[80a.1\]]ba dang brel bas dge slong rnams 'di ni le lo can no zhes 'phya bar byed do/_/ji tsam na bcom ldan 'das kyis bka' stsal pa/_dge slong dag dge slong 'dis ci yang ma smra shig_/de ci'i phyir zhe na/_'dis ni sems lhag pa bzhi thob ste/_
[\[80a.2\]]gang gi don du 'di rab tu byung ba de'i don yang 'dis thob po zhes nas 'di gsungs so/_/'di na zhes bya ba ni gang gi phyir mya ngan las 'das pa 'di ni brtson 'grus zhan pa'i gang zag gis rtogs par mi nus te/_'di ni le lo can gyis kyang rtogs par mi nus so/_/
[\[80a.3\]]brtson 'grus zhan pa ni 'di la le lo can zhes bya ba'i don to/_/des na bya ba dag las te rtag tu bya ba'i dge ba'i bya ba dag la brtson 'grus kyis drangs pa'i sbyor ba med pa'i phyir ro/_/blo chung zhes bya ba ni blo zhan pa dang ldan pa ste/_shin tu blun pas rigs pas 'thob
[\[80a.4\]]pa'i shes rab dang bral ba'i phyir ro/_/shes pa med pa'i zhes bya ba ni de bzhin gshegs pa'i gsung rab yang dag par thos pa la sogs pa'i stobs kyis byung ba'i khyad par gyi shes pa gang la med pa de ni shes rab med pa ste/_des ni thos pa las byung ba la sogs
[\[80a.5\]]pa'i shes rab med par bstan to/_/yang na 'jig rten dang 'jig rten las 'das pa'i shes pa go rims bzhin du bstan to/_/gang de 'dis ji lta bur rtogs par mi nus she na/_mdud pa thams cad rab gtubs pa/_/zhes bya ba ni 'ching ba ma lus par bcad pa gang la yod
[\[80a.6\]]pa'o/_/mi 'thob pa ni nyon mongs pa thams cad spangs pa 'thob pa zhes bya ba'i don te/_de ni shin du bya bar dka' ba yin na/_phal gyis shes par ga la 'gyur/_mdud pa thams cad rab gtubs pa/_/zhes bstan pa la/_rnam pa thams cad du zhi ba'i rnam
[\[80a.7\]]pa bstan pa'i phyir/_khyod kyis gru 'di zhes bya ba la sogs pa smos so/_/bcom ldan 'das dbyar bA rA Na sIr bzhugs nas gang gA'i ngogs su gshegs pa na de nas gru bas bcom ldan 'das span drangs te bcom ldan 'das gru 'di la gshegs su gsol
[\[80b\]]
[\[80b.1\]]zhes zhus pa dang /_de nas bcom ldan 'das nyan thos kyi tshogs dang bcas pa gru'i steng du gshegs pa dang /_gru chus khengs par gyur pa las gru pa rgan pos gru pa gzhan la smras pa/_gru 'dis ci nas kyang mi nub pa de ltar phyogs shig ces smras pa las ji tsam na
[\[80b.2\]]bcom ldan 'das kyis 'di gsungs so/_/'di zhes bya ba ni chus khengs pa'i gru'o/_/phyogs zhes bya ba ni gtor zhing por ba ste gang chu 'di phyi rol du bor ba nyid do/_/'di ni yang bar 'gyur ba ltar/_/zhes bya ba ni rnam pa 'dis ni gru 'jig par mi 'gyur te/_bde
[\[80b.3\]]bar pha rol du 'gro bar 'gyur ba de bzhin du khyod kyis/_de bzhin zhe sdang 'dod chags spongs/_/zhes bya ba 'dod chags kyis ni khams thams cad kyi tshig tu ston pa yin no/_/zhe sdang gis 'dod pa'i khams dang 'brel pa'o/_/sred pa spyod pa la zhugs
[\[80b.4\]]pa'i sems can de'i dbang du mdzad nas 'dod chags spangs pa bstan to/_/gzhan gyi dbang du byas pa ni zhe sdang spangs pa'o/_/yang na chags pa dang khong khro ba de ni rtag tu gnod pa byed pa'i phyir ro/_/de thos pas rgyun du zhugs pa thob bar gyur to/_/mya
[\[80b.5\]]ngan 'das pa thob par 'gyur/_/zhes bstan pa la/_ci 'dis dus su gtogs pa ste/_gang gis ma 'ongs pa'i tshig gi sgrar yang brjod dam zhe na/_de thos pa la brten nas gzhan bstan pa'i phyir te/_gang de mya ngan las 'das pa de'i nang du ni dus
[\[80b.6\]]gsum chud pa yin no zhes bstan pa'i phyir smras pa/_sngon chad byung ba mi 'byung zhing /_/zhes bya ba la sogs pa'o/_/bcom ldan 'das u ru bil ba na mngon par rdzogs par sangs rgyas nas ring po ma lon par 'di snyam du dgongs te/_gang sngon bdag
[\[80b.7\]]gis byung ba de dang ni bral la/_gang gis de ltar gnas pa 'dis ni skyes pa'o/_/gang mngon par 'dus ma byas pa ni rnam par grol ba ste/_de ni skye ba med pa dang mi skye ba dang /_skye bar mi 'gyur te zhes bya ba nas ji srid du 'di gsungs so/_/sngon chad byung ba
[\[81a\]]
[\[81a.1\]]zhes bya ba ni sngon gyi skye ba rnam par gnas pa dag tu yang 'dus byas byung bar gyur te/_skye ba'i chos can yin pa'i phyir ro/_/des na mi 'byung zhes bya ba ni de'i 'og tu bral bar 'gyur ba ste/_'jig pa'i chos can yin pa'i phyir ro/_/'di lta
[\[81a.2\]]ste/_'dod chags la sogs pa'i nyon mongs pa mi 'byung zhes bya ba ni dngos po gang dag 'du 'phrod med pa'i phyir sngon grub pa dag phyis mi skye bar gyur pa ste/_dper na sangs rgyas nyid kyi'o/_/'di nyid bstan pa'i phyir/_de nas 'di ltar 'byung bar 'gyur/_
[\[81a.3\]]zhes bya ba ste/_de nas de'i 'og tu 'byung bar 'gyur ba ste rjes su mthun pa tshogs pa'i dbang gis zhes bya ba ni 'di ltar gyi sgra'o/_/nga ni'ang mya ngan las 'das pas/_/ma byung 'byung bar mi 'gyur la/_/da ltar 'byung ba'ang yod ma yin/_/zhes bya ba ni dus gsum
[\[81a.4\]]dang bral ba'i phyir dang /_rtag pa yin pa'i phyir ro/_/da ltar ni da ltar te da ltar byung ba nyid na yang med pa'i phyir ro/_/gang dus gsum dran pa med pa de nyid ni sdug bsngal gyi mthar gyur pa'i bdag nyid yin no zhes bstan pa'i phyir blta dka' zhes bya ba smos te/_
[\[81a.5\]]de nas 'phags pa'i bden pa bzhi bstan pa'i phyir 'di gsungs so/_/mthong ba yin pas blta ba'o/_/'phags pa'i bden pa 'di dka' bas mthong ba yin pas blta dka' ste/_de nyid rtogs par dka' ba zhes bya ba'i don to/_/yang na dka' bas mthong ba
[\[81a.6\]]yin pas blta dka' ste/_dbugs 'byung rngub la sogs pa chen po'i rim pas sdug bsngal gyi bden pa mthong ba'o/_/kun 'byung la sogs pa yang dka' bas mthong ba yin pa'i phyir ro/_/'dis ni sdug bsngal gyi bden pa bstan to/_/mtha' med ces
[\[81a.7\]]bya ba ni med pa la nges pa ste/_'dir mtha'i sgra ni nges pa'i tshig go/_/ci bdag 'das pa'i dus na yod par gyur tam zhes kun du rmongs pa'i phyir te/_'dis ni kun 'byung gi bden pa bstan to/_/yang na thams cad kyang 'dir rgol te/_/kha cig ni 'di
[\[81b\]]
[\[81b.1\]]mtha' med ces bya ba du mar 'dod do/_/gzhan dag ni dbang phyug dang tshangs pa la sogs pa 'jig rten gyi rgyur 'dod pa'o/_/bder mi mthong zhes bya ba ni bdag nyid ma sbyangs pa rnams kyis bde blag tu mi mthong ba'i phyir te/_mig yod bzhin du rmongs pas
[\[81b.2\]]bsgribs te dag byed du 'dod pa de ma mthong ngo /_/'dis ni 'gog pa'i bden pa bstan to/_/bden pa ni 'phags pa rnams la phyin ci ma log pa'i phyir ro/_/rab rtogs zhes bya ba ni so sor rtogs pa ste zag pa med pas gtan la phab cing des nges pa'o/_/'dis
[\[81b.3\]]ni lam gyi bden pa bstan to/_/des nges par byas pa'i phyir shes pa'o/_/sred dang dga' ba med mthong ba/_/zhes bya ba ni da ltar byung ba dang 'das pa'i yul gyi sred pa bstan te/_yang srid pa 'dod pa ni sred pa'i dga' pa'o/_/de nyid ni bden pas shes pa ste/_bsgom pa'i
[\[81b.4\]]lam gyis so/_/mthong ba ni mthong pa'i lam gyis dga' ba med par ro/_/shes pa dang mthong bas rab tu dbye ba yin pa'i phyir lam 'di gnyis go rims bzhin du'o/_/yang na 'jig rten pa dang 'jig rten las 'das pa'i lam mo/_/yang na bden pa'i sgras ni
[\[81b.5\]]bden pa rnam bzhi bstan no/_/de blta dka' ni thos pa las byung pa'i shes rab kyis mi mthong ba'i phyir ro/_/mtha' med ni bsams pa las byung ba'i shes rab kyis so/_/bder mi mthong zhes bya ba ni 'jig rten pa'i bsgoms pa las byung bas so/_/rab
[\[81b.6\]]rtogs zhes bya ba ni zag pa med pas so/_/'di 'dra 'di ni sdug bsngal mtha'/_/zhes bya ba ni phung po lnga'i bdag nyid ni mthar 'di ltar sdug bsngal ba nyid do/_/'di lta ste 'phags pa'i bden pa bzhi'i dgag pas ni dus gsum du 'khor ba'i rgyu 'dod
[\[81b.7\]]chags zad pas de'i 'og tu 'jigs pa med pa'i grong khyer du 'jug ste/_pha rol sdug bsngal gyi mthar gnas pa yin no/_/sdug bsngal gyi rgyu sred pa yang dang yang du gzhig par bya ba'i phyir/_sred pa rnams ni zhes bya ba la sogs pa smos so/_/de nas
[\[82a\]]
[\[82a.1\]]bcom ldan 'das sangs rgyas nas ring po ma lon par/_u ru bil ba na lha rab tu mang pos bsnyen bkur byas shing bzhugs so/_/de nas kha cig ni 'di mngon par rdzogs par sangs rgyas so zhes zer ro/_/kha cig ni sangs ma rgyas so zhes zer ro/_/kha cig ni
[\[82a.2\]]the tshom du gyur to/_/de nas bcom 'das kyis de dag gi sems mkhyen nas ta la bdun srid tsam du nam mkha' la mngon par 'phags nas ched du brjod pa ched du brjod de/_sred pa rnams ni bcad pa dang /_/zhes bya ba la sogs pa gsungs so/_/ngas sdug bsngal mthar byas
[\[82a.3\]]shing ji lta ba bzhin du rtogs pa yin te/_shes nas dad pa thob par ston to/_/de la 'phags pa'i lam gyis yang 'khor ba don du gnyer bar byed pa'i ma 'ongs pa'i yul gyi sred pa rtsa nas bcad pa yin no/_/'dod chags rab tu spangs pa dang /_/zhes bya ba ni da ltar byung
[\[82a.4\]]ba'i yul la lhag par zhen pa'o/_/mtsho skams nas zhes bya ba ni skams pa thob pa ste/_'das pa dang 'das pa'i yul sred pa'i chu bo ste phal cher rjes su myong ba'i yul la 'jug pa'i phyir ro/_/mi 'bab pa zhes bya ba ni mi 'byung ba ste/_rgyud las bstsal ba'i
[\[82a.5\]]phyir ro/_/yang na sred pas ni 'dod pa la 'dod chags pa bstan te/_skom par gyur pa'i phyir ro/_'dod chags kyis ni gzugs na spyod pa bstan te/_de'i bde ba la lhag par zhen ba'i phyir ro/_/mtshos ni gzugs med pa'i 'dod chags bstan te/_de'i 'bras bu yun ring
[\[82a.6\]]bas chu klung ring por gyur pa'i phyir ro/_/des na yang khams gsum gyi sred pa spangs par bstan pa nyid do/_/bden pa mthong ba nyid kyis sred pa thams cad spong ba yin gyi/_gzhan gyis ni ma yin no zhes bstan pa'i phyir smras pa/_lus zhig ces bya ba la sogs
[\[82a.7\]]pa'o/_/bcom ldan 'das yul a du ma zhes bya ba na bzhugs te/_de'i tshe ke ne ya zhes bya ba'i drang srong yang yul a du ma na gnas bcas par gyur to/_/dal gyis 'bab pa'i mtshe'u'i ngogs na bcom ldan 'das gdugs la bzhugs te/_'di snyam du gang du
[\[82b\]]
[\[82b.1\]]ngas 'jig rten skyong ba bzhi po la chos bstan pa dang /_tshegs chung ngus drang srong ke ni ya dul bar 'gyur ro zhes dgongs so/_/yang bcom ldan 'das 'di ltar dgongs te/_gang yang ngas dal gyis 'bab pa'i mtshe'u'i ngogs su de dag la chos bstan na de yang dul bar 'gyur
[\[82b.2\]]ro zhes gsungs so/_/ji tsam na 'jig rten pa'i thugs bskyed pas rgyal po chen po bzhis bcom ldan 'das kyis dgongs pa shes te/_bcom ldan 'das kyi spyan sngar lhags nas yul 'khor srung dri za'i 'khor dang bcas pa ni shar phyogs na 'khod do/_/'phags skyes
[\[82b.3\]]po grul bum gyi 'khor dang bcas pa ni lho phyogs na 'khod do/_/mig mi bzang klu'i 'khor dang bcas pa ni nub phyogs na 'khod do/_/rnam thos sras gnod sbyin 'khor dang bcas pa ni byang phyogs na 'khod do/_/de las gnyis ni 'phags pa'i rang bzhin can te/_yul 'khor srung
[\[82b.4\]]dang /_'phags skyes po'o/_/gnyis ni ngan pa'i rang bzhin can te/_mig mi bzang dang /_rnam thos sras so/_/ji srid na yul 'khor srung la bka' stsal pa/_/rgyal po chen po de lta bas na/_lus zhig tshor ba bsil gyur pa/_/zhes bya ba la sogs pa'o/_/'phags
[\[82b.5\]]skyes po'i dbang du mdzad nas/_lta bas mthong bar gyur tsam dang /_/zhes bya ba la sogs pa rgya cher gsungs so/_/mig mi bzang gi dbang du mdzad nas/_ma re mi dga' zhes bya ba la sogs pa gsungs so/_/rnam thos sras kyi dbang du mdzad nas/_'di dang
[\[82b.6\]]ma dang zhes bya ba la sogs pa gsungs so/_/de la gnas ji lta ba bzhin du brjod de lugs las bzlog pa dang /_lugs su 'byung ba gnyis kyis bstan pa dang /_mthong ba yin te/_de las bzlog pa gtso bor bstan pas ni lugs las bzlog pa brtsams te/_
[\[82b.7\]]ji ltar rjes su mthun par 'brel pa bkod pas ni 'di dang ma dang zhes bya ba la sogs pa'i tshig bzhis go rims bzhin du bden pa bzhi bstan to/_/de las saMskr-i ta'i tshul gyis ni e las 'di zhes bya ba ste 'go ba'i nad la bya'o/_/de gnod sbyin gyi skad du ni e ne
[\[83a\]]
[\[83a.1\]]zhes bya ba ste 'di'o/_/de mngon par rtogs pa ni mthong ba'o/_/dang zhes bya ba ni 'di de ltar yod dang sdug bsngal gyi mthar byed par 'gyur ro zhes de ltar te/_de las sdug bsngal gyi bden pa rtogs pa'i sngon du 'gro ba'i phyir ro/_/ma dang zhes bya ba la/_
[\[83a.2\]]me ne zhes bya ba ni ma'i sgra las skyed par byed pa'i mi'i lus yin te/_rgyur gyur pa nyid sdug bsngal kun 'byung ba yin no zhes grub pa'i mtha'o/_/de las zhes bya ba la sogs pa yang brjod par bya'o/_/gdungs zhes bya ba la/_dab pha' zhes bya ba las gdung ba nye
[\[83a.3\]]bar zhi ba ste/_sdug bsngal nye bar zhi ba zhes bya ba'i don to/_/gang gi 'bras bu dang bcas pa gdungs pa ni 'gog pa shes pa zhes bya ba'i don to/_/de la zhes bya ba la sogs pa yang brjod par bya'o/_/rab gdungs zhes bya ba dab pha' zhes bya ba la gdung ba nye bar zhi bar byed pa'i
[\[83a.4\]]thabs te/_rab gdungs zhes bya ba'i sgras brjod de/_'di ni 'bras bu dang bcas pa'i lam shes pa zhes bya ba'i don to/_/'di 'dra 'di ni zhes bya ba la sogs pa ni 'di nyid sdug bsngal tha ma dang mthar thug pa yin te/_sdug bsngal la sogs pa shes pa thob pa'i phyir mya ngan las 'das
[\[83a.5\]]pa'o/_/yang na ngan song gi sdug bsngal yongs su zad pa ste/_mthong ba'i lam gyi 'bras bu 'di la yod pa'i phyir ro/_/ji skad du/_khyod kyi mthus ni shin tu mi bzad ltung 'gyur te/_/gang phyir ngan 'gro'i lam ni nyes mang ldan pa yin/_/zhes bshad do/_/ci'i phyir gnod sbyin gyi skad kyi
[\[83a.6\]]skabs la 'phags pa'i skad du gsungs she na/_bshad pa/_de ni so sor nges par kun du dga' bar bya ba'i phyir te/_rgyal po chen po rnam thos sras 'khor dang bcas pa'i dbang du mdzad nas thub pa mchog gis gang gsungs pa yin te/_rgyal po chen po nyid kyis gang bstan
[\[83a.7\]]pa'i 'bras bu rtogs par bya ba'i dbang du mdzad pas 'di la 'gal ba med do/_/de bzhin du gzhan dag la yang ci rigs par brjod par bya'o/_/mtha' 'khob pa'i skad kyi don ni ldog pa gtso bos de'i 'og tu ma re mi dga' zhes bya ba la sogs pa smos so/_/yang
[\[83b\]]
[\[83b.1\]]na tshig rkang bzhi po des 'phags pa'i bden pa bzhi bstan nas yang de'i rnam par bstan pa'i phyir ro/_/ma re zhes bya ba ni re bar bya ba ma yin no/_/de yang sdug bsngal gyi bden pa la ste dug gi kha zas bzhin du sdug bsngal du gyur pa'i bdag nyid kyi dngos po la sred pa
[\[83b.2\]]bskyed par mi bya'o/_/mi dga' zhes bya ba ni 'dir gang gis kun 'byung gi bden pa la dga' bar mi bya'o/_/de yang 'dir bden pa mngon par rtogs pa ste/_bde 'gro 'dren pa'o/_/rab zhi dang zhes bya ba ni 'dus byas nye bar zhi ba 'gog pa mngon sum du byas pa ste/_'di
[\[83b.3\]]la sdug bsngal nye bar zhi ba'i phyir ro/_/kun du 'dod chags bral gyur pa/_/zhes bya ba ni 'khor ba'i dngos po thams cad las 'dod chags dang bral ba bskyed pa ste/_lam bsgom par bya ba'o/_/yang na ma re zhes bya ba ni mnyam par ma bzhag pa'i khams ni gnod pa
[\[83b.4\]]bcas pa'i phyir ro/_/mi dga' ba ni mnyam par bzhag pa gnyis te/_'dod chags dang bral ba'i sa yin pa'i phyir ro/_/rab zhes bya ba ni 'jig rten dang 'jig rten las 'das pa'i lam gyi mthus 'dod chags la sogs pa spangs pa'o/_/kun du 'dod chags bral gyur pa/_/zhes
[\[83b.5\]]bya ba ni thams cad las 'dod chags dang bral ba ste khams gsum pa las 'dod chags dang bral ba'i phyir kun nas grol ba zhes bya ba'i don to/_/yang na ma re zhes bya ba khams gsum la'o/_/dga' ba ni sangs rgyas bcom ldan 'das yang dag par rtogs pa de'i
[\[83b.6\]]chos ni legs par gsungs pa/_dge 'dun ni legs par zhugs pa/_sdug bsngal rig par byed pa dang lam rig par byed pa zhes bya ba'i bar du'o/_/rab zhi ni 'dod chags skyes pa rnams zhi bar byed pa zhes bya ba la sogs pa ste/_lhag ma ni snga ma bzhin no/_/gang
[\[83b.7\]]yang bstan pa de thabs gang gis byed par nus she na/_smras pa/_kun du rtog pa shas che chung gi bye brag gis yin te/_de nyid bstan pa'i phyir/_lta bas mthong bar gyur tsam dang /_/zhes bya ba la sogs pa smos so/_/'phags skyes po 'khor dang bcas pa yul
[\[84a\]]
[\[84a.1\]]dag la lhag par chags par gyur te/_de las skyo bar bya ba'i phyir dang /_phyin ci log dgag pa'i thabs bstan pa'i phyir gsungs pa yin no/_/mig gis dmigs pa ni mthong ba'o/_/lta ba ni de las gzugs mthong ba tsam dang lta ba tsam nyi tshe yid la
[\[84a.2\]]bya'i/_gzhan yang dag pa ma yin pa'i kun du rtog pa la rjes su 'brang bar mi bya ste/_rjes su chags pa la sogs pa'i rgyur gyur pa'i phyir ro/_/nyan pas thos par gyur pa tsam/_/zhes bya ba ni rna ba'i dbang pos dmigs pa ni thos pa'o/_/de la thos pa nyi tshe tsam bya ba
[\[84a.3\]]ste/_thos pa tsam yid la bya'i gzhan ni ma yin no/_/rna ba dang lce dang lus kyi dbang pos rtogs pa ni rtogs par byed pa ste/_long ba bzhin du 'thob pa 'dzin par byed pa'i phyir ro/_/de la rtogs par byed pas rtogs pa tsam nyid ces brjod bar bya'o/_/yid kyi rnam par shes pas yongs su
[\[84a.4\]]bcad pa ni rnam par shes pa ste/_ji skad du/_mig rna yid kyi rnam shes dang /_/gsum gyis nyams su myong gang de/_/mthong thos rnam par shes pa dang /_/rtogs pa yin te go rims bzhin/_/zhes gsungs pa lta bu'o/_/de lta bu la ma gus pa'i sbyor bas ni nyon
[\[84a.5\]]mongs pa thams cad zad par 'gyur ro zhes bstan pa'i phyir/_'di 'dra 'di ni sdug bsngal mtha'/_/zhes bya ba la sogs pa'o/_/gzhan dag ni 'dis bden pa bzhi bstan to zhes zer te/_sdug bsngal ni mngon sum bzhin du mthong bar bya ba nyid kyis so/_/kun
[\[84a.6\]]'byung ni phal cher thos pas rtogs pa yin pa'i phyir ro/_/rtogs pas yongs su dpyod pa'i phyir dang /_rtogs pa'i 'bras bu yin pa'i phyir rtogs pa ni thar pa'o/_/khyad par gyi shes pas 'thob pa yin pa'i phyir rnam par shes pa ni lam ste/_de mngon par rtogs pa
[\[84a.7\]]dang bsgoms pas sdug bsngal gyi mthar byed par 'gyur ro/_/skye mched yongs su brtag pa'i sgo nas tshogs kyi lam bstan nas/_phung po yongs su brtag pa'i sgo nas bstan pa'i phyir/_lus zhig ces bya ba la sogs pa smos so/_/yul 'khor srung 'khor
[\[84b\]]
[\[84b.1\]]dang bcas pa bdag la lhag par chags pa de las 'dun pa bzlog pa'i phyir 'di gsungs so/_/lus zhig ces bya ba ni gnad zhig cing nyams pa ste/_lus de'i bdag nyid yin pa'i phyir ro/_/tshor ba bsil bar gyur ces bya ba ni bems por gyur pa ste/_shi ba'i lus la
[\[84b.2\]]ni nyams su myong ba med pa'i phyir ro/_/'du shes 'gags zhes bya ba ni 'dus shes dang bral ba ste/_de la mtshan mar 'dzin pa med pa'i phyir ro/_/'du byed zhi zhes bya ba ni sems pa la sogs pa mtshungs par ldan pa dang /_mi ldan pa med cing zad pa ste der de dag
[\[84b.3\]]sdug pa dang bral pa'i phyir ro/_/rnam par shes pa nub gyur pa/_/zhes bya ba ni snang ba med par gyur pa'o/_/'di dag shes shing 'bral ba dang bcas par gyur na ni sdug bsngal las ldog cing nying mtshams sbyor ba med pa nyid du bstan pa'i phyir/_'di 'dra 'di ni zhes bya ba la
[\[84b.4\]]sogs pa yin te/_'dis kyang 'phags pa'i bden pa bzhi bstan te/_snga ma'i phung po lngas ni sdug bsngal dang kun 'byung 'di'i tshul yin pa'i phyir 'di gnyis so/_/'di sdug bsngal mthar byed pa yin pas lam mo/_/yang na mthar byed pa ni mthar gnas pa ste 'gog
[\[84b.5\]]pas byas pa'o/_/gang gi rim pas mya ngan las 'das pa de 'thob pa yin pa'am/_/ji lta bu zhes bya ba de'i 'og tu brjod par bya'o/_/de la 'dir 'jug pa sngon du 'gro bas ldog pa yin te/_de la 'jug pa'i rim pa dang po bstan pa'i dbang du byas nas bstan pa ni uta
[\[84b.6\]]ka Targa zhes bya ba'i bram ze'i rig byed gsum pha rol tu phyin pa shes rab me dang 'dra bas grub pa'i mtha' thams cad mthong ba de bcom ldan 'das kyi thad du lhags nas gsol pa/_kye dge sbyong gau ta ma gzhan mu stegs can kha cig ni 'di skad du smra ste/_'jig
[\[84b.7\]]rten pa ni ther zug pa ste/_de ltar thar pa med do zhes so/_/gzhan dag ni pha rol du 'chi bar mi 'gyur te/_de ltar rig byed kyi sbyor bas 'khor bar mi 'gyur ro zhes brjod na/_'di la gau ta ma khyod ji skad du gsungs zhes gsol pa dang /_de la bcom ldan 'das kyis
[\[85a\]]
[\[85a.1\]]'jug pa'i rim pa 'di skad du gsungs so/_/'di yongs su 'dzin par byed pa yin pas brten pa'o/_/yod pas zhes bya ba ni nyon mongs pa dang las so/_/rten ni ma rig pa ste srid pa'i rtsa ba ni ma rig pa yin pa'i phyir ro/_/srid pa 'byung ba ni gnyis la
[\[85a.2\]]brten pa yin te/_lta ba dang sred pa ste ji srid du gang na bdag tu lta ba de ni bdag tu sred pa yang yod do/_/gang na bdag tu lta ba dang sred pa gnyis yongs su bzung ba der ni gzhan phra rgyas kyi bag chags kyang sogs pa yin te/_dbang po'i ras rlon pa la ni rdul kun du gnas pa
[\[85a.3\]]yin no/_/de ltar yod na ni gang 'byung ba de nyid bstan pa'i phyir spyod par 'gyur zhes bya ba yin te/_rnam pa sna tshogs pa'i sred pa g.yo ba skye bar 'gyur te/_/bdag ni dbang po ste lha'i rgyal po zhes bya ba la sogs pa bshad pa snga ma la yang de las gzhan pa'i nyon
[\[85a.4\]]mongs pa dang /_nye ba'i nyon mongs pa 'byung ba yin te/_spre'u bzhin du mi gnas zhing mngon par 'gyur ba yin no/_/ji skad du gzhan dag tu ni g.yo zhing 'jug pa'o/_/gzhan dag tu ni g.yo zhing 'khor ba ldog pa'o/_/spyod pa yod pas gzhol bar 'gyur/_/zhes
[\[85a.5\]]bya ba ni 'dis 'dren par byed pa yin pas gzhol ba'o/_/las kyi srid pas 'phangs shing yongs su rdzogs par byas la/_las yongs su bstsags pa'i rgyus yang srid par gzhol ba'i phyir ro/_/gzhol ba yod pas shin tu ma sbyangs par 'gyur ro zhes bya ba ni
[\[85a.6\]]las kyi srin pos sems can gyi yid dkrugs pa'am/_las kyi zhags pas bcings shing drangs par gyur na thar pa ga la yod pa'o/_/yang na de'i tshe sems las su mi rung ba'i tshul gyis shin tu ma sbyangs na 'khor bar 'bab pa'i phyir te/_'dis ni 'dir skye ba'i rgyu skye ba
[\[85a.7\]]gzhan dag tu yongs su 'dzin par 'os par 'gyur ro zhes bstan to/_/shin tu ma sbyangs pa yod pas 'gro ba dang 'ong bar 'gyur ro zhes bya ba la tshur 'ong ba ni 'ong ba'o/_/phar 'gro ba ni 'gro ba'o/_/'gro ba dang 'ong ba yod pas gzhan du shi 'pho len par
[\[85b\]]
[\[85b.1\]]'gyur ro zhes bya ba ni/_skye ba gzhan dag tu nyams shing shi 'phos pa ste/_de'i mtha' ni skye zhing skye bar 'gyur te/_de yang skye zhing 'jig par 'gyur ba zhes bya ba'i don to/_/'di ltar zhes bya ba ni sngar bshad pa'i rim pa bstan to/_/bar ma do'i srid pa'i rim pas skye ba
[\[85b.2\]]sngon du 'gro bas 'thob par bstan pa'i phyir gzhan du zhes bya ba smos te/_'jig rten pha rol gyi skye ba ste nying mtshams sbyor ba'o/_/mngal nas byung ba ni 'jig rten la rab tu grags pa'i skye ba'o/_/rga ba ni rnam par 'gyur ba'i dngos po'o/_/na ba ni rims la sogs pa'o/_/
[\[85b.3\]]'chi ba ni tshe dang drod dang rnam par shes pa 'gag pa'i mtshan nyid de ris mthun pa dang bral ba zhes bya ba'i don to/_/skad cig mas spyod par bstan pa'i phyir ro/_/mya ngan ni sdug pa dang bral ba las byung ba'i yang dag par gdung ba'o/_/smre sngags 'don pa ni gdung ba dang
[\[85b.4\]]ldan pa'i tshig brjod pa'o/_/sdug bsngal ba ni rnam par shes pa'i tshogs lnga dang ldan pa'i tshor ba'o/_/yid mi bde ba ni yid kyi gdung ba'o/_/'khrug pa zhes bya ba ni grang ba dang tsha ba dang /_sbrang bu dang /_sha sbrang dang /_rlung la sogs pas zil gyis mnan cing
[\[85b.5\]]gnod pa'o/_/skye ba dang rga ba la sogs pa ni zlas dbye ba'i bsdu ba'o/_/'byung ba ni yang dag par skye ba'o/_/des na yang 'di ltar rnam pa 'dis dbang phyug la sogs pas bskyed pa'am/_rgyu med pa ni ma yin no/_/'dis zhes bya ba ni sdug bsngal gyi phung po'o/_/'ba'
[\[85b.6\]]zhig ces bya ba ni gcig tu bdag med pa'i phyir ram thams cad do/_/chen po zhes bya ba ni thog ma med pa'i phyir dang dpag tu med pa'i phyir ro/_/sdug bsngal gyi phung po zhes bya ba ni sdug bsngal gyi tshogs dang /_sdug bsngal gyi 'dus pa 'khor ba zhes bya ba'i don to/_/
[\[85b.7\]]'byung bar 'gyur ro zhes bya ba ni mngon par 'grub pa'o/_/ldog pa'i dbang du byas nas bstan pa'i phyir smras pa/_brten pa med pa zhes bya ba la sogs pa'o/_/'gag cing bral ba med par gyur pa ste/_sdug bsngal ldog pa'i mtshan nyid mya ngan las 'das pa'o/_/lhag
[\[86a\]]
[\[86a.1\]]ma'i don ni sngar bshad zin to/_/'jug pa dang ldog pa'i mtshan nyid gzhan bstan pa'i phyir smras pa/_dge slong dag ces bya ba la sogs pa'o/_/dge slong rab tu mang po bsti gnas kyi khang pa dag tu 'dus shing 'khod la/_gang phal cher
[\[86a.2\]]mya ngan las 'das pa dang 'brel ba'i chos gtan la 'bebs par byed de/_de yang mya ngan las 'das pa 'dod kyang the tshom skyes par gyur to/_/ji tsam na bcom ldan 'das kyis gsan nas de'i dbang du mdzad de 'di gsungs so/_/yod do zhes bya ba ni rdzas kyi
[\[86a.3\]]dngos por yod do zhes bya ba'i don to/_/dge slong dag ces bya ba ni g.yeng ba rnam par spang ba'i phyir bod pa ste/_gzhan du na shin tu phra ba'i don te rtogs par mi nus pa'i phyir ro/_/gang yin zhe na/_ma skyes pa dang zhes bya ba'i ming can de'i 'dus byas dang bral
[\[86a.4\]]pa'i phyir ro/_/ma byung ba dang zhes bya ba ni gnas pa las gzhan du gyur pa med pa'i phyir ro/_/ma bcos pa zhes bya ba ni byas pa med pa'i phyir ro/_/'dus ma byas zhes bya ba ni sems pa med pa'i phyir ro/_/mi 'byung ba zhes bya ba ni nye bar len pa'i mtshan ma dang
[\[86a.5\]]rgyu med pa'i phyir ro/_/rnam par 'gyur bar byed pa lnga dang 'dus byas kyi mtshan nyid gsum mam/_yang na phyi rol gyi sems pa med pa de dag 'di ltar bstan to/_/yang na rgol ba rnam pa lnga dang /_sngon ma byung ba'i mya ngan las 'das pa sngon ma byung ba zhes pa ste/_
[\[86a.6\]]ji skad du/_skyed byed rab sad 'jig dang zhum pa dang /_/yang yang skyo bas nyer 'gro tshangs pa ste/_des na thar pa'i grong khyer ston byed pa/_/skyed pa 'jig pas rnam 'jig rab tu grol/_/zhes so/_/gang 'dis ni thar pa'i cha yongs su 'dzin pa yin te/_lam
[\[86a.7\]]bsgom pa la sogs pa'i mthu ste sa bon gyi mthus myu gu bzhin du de bstsal ba yin te/_tshig lnga po 'di dag go rims bzhin rtogs par bya'o/_yang na 'og ma'i cha dang mthun pa lnga dang /_gong ma'i cha dang mthun pa'i kun du sbyor ba rnams dang bral bar bya
[\[86b\]]
[\[86b.1\]]pa'i phyir 'di gsungs so/_yang na ma skyes pa ni skye ba ma thob pa'o/_/ma byung ba ni sems can gyi tha snyad mi g.yo ba'i phyir ro/_/ma bcos pa ni bcos ma'i nor bur ma gyur ba'i phyir ro/_/'dus ma byas ni nye bar len pa'i rgyu med pa'i phyir ro/_/mi 'byung ba ni phyi rol
[\[86b.2\]]gyi rkyen med pa'i phyir ro/_/yang na 'gro ba lnga bstsal ba'i phyir te/_go rims bzhin zhes bya ba la sogs pa ni ci rigs par brjod par bya'o/_/'dus byas kyi dngos po ni rdzas su yod par bstan pa'i phyir skye ba yod do zhes bya ba la sogs pa smos so/_/'dus
[\[86b.3\]]byas dang 'dus ma byas pa'i dngos po yang yod de de lta bas na tshul bzhin du bskyed cing ldog pa yang bsgrub pa'i phyir/_dge slong dag gal te zhes bya ba la sogs pa'o/_/gal te med par gyur na zhes bya ba ni ji skad du bshad pa'i mya ngan las 'das pa yang med par
[\[86b.4\]]gyur na'o/_/nga ni skyes pa dang zhes bya ba ni nga thams cad mkhyen par gyur nas 'dus byas kyi nges pa 'byung ba yod de zhes mi smra ba'i phyir ro/_/gang gi phyir zhes bya ba ni rgyu gang gis so/_/'di na zhes bya ba ni gcig tu nges par smra ba'o zhes bya ba'i don to/_/gang gi phyir
[\[86b.5\]]nges par 'dus ma byas yod cing nges par 'byung ba yod pa de pas na nga nyid smra'o/_/gang gi phyir kun du mi shes pa med de ngan pa la dmigs pa'i blo med pa'i phyir ro/_/med pa'i dngos po yang yod pa nyid du 'jog par sangs rgyas mi mdzad de phyin ci ma log par ston pa'i
[\[86b.6\]]phyir dang thams cad mkhyen pa yin pa'i phyir/_bskyed pa de yang 'di ltar yod pa yin no/_/nges par 'byung ba zhes bya ba ni nges par 'byung ba ste/_phyi rol gyi dngos po med na ni nad nas 'byung ba mi rigs so/_/dngos po thams cad ni gnyen po dang bcas pa ma yin pa mi snang ste/_
[\[86b.7\]]dper na mun pa la snang ba dang /_grang ba la dro ba dang /_dro ba la grang ba dang /_dri ma la lan tshwa'i chu dang /_nad la sman la sogs pa ste/_'khor ba rjes su myong zhing sdug bsngal du ltung ba yang gnyen pos rdzas kyi bdag nyid bsgom par bya'o/_/gal te 'di don dam
[\[87a\]]
[\[87a.1\]]par yod dam med ce na bshad pa/_yod do zhes bya ba'i don gyis bstan to/_/da 'di nyid nges par brtag par bya ste/_ji lta bu las mya ngan las 'das pa zhes bya zhe na/_sdug bsngal mtha' dang nges 'byung dang /_/dus dang zad pa med pa yi/_/blo ldan mya ngan
[\[87a.2\]]'das skyob ces/_/thub pas yang dag gsungs pa yin/_/rnam par shes pa'i mtsho la gang zhig rtag pa'i bdag nyid kyi rdzas yod cing dbang byed pa'i don ni mya ngan las 'das pa ste/_ji skad du gsungs pa/_dge slong dag de la rnam par shes pa ni shar phyogs su 'gro'o
[\[87a.3\]]zhes nga mi smra'o/_/de bzhin du rnam par shes pa ni nang nas bstan du med pa/_yangs shing rgya che bas zil gyis mi non pa ni 'dir mya ngan las 'das pa ste/_rnam par shes pa'i sgra'o zhes bye brag tu smra ba'i 'o/_/sems kyi rgyud 'gag pa'i phyir sems kyi rgyud kyi rnam pa yin te/_
[\[87a.4\]]sems can re re la yang mya ngan las 'das pa'i rdzas yod do/_/gang spangs pa'i khams dang 'dod chags dang bral ba'i khams kyang yod do zhes ye shes la 'jug pa las brjod pa'i phyir dang /_skal ba mi mnyam pa ni 'gog pa yin no zhes mdo las gsungs pa'i phyir ro/_/
[\[87a.5\]]kun du sbyor ba'i rdzas dag ni 'gog pa ma yin no/_/mya ngan las 'das pa'i sgrib par gyur pa nyon mongs pa rnams kyang gnyen po du mas sgrub pa'i phyir te/_nyon mongs pa mang ba'i phyir gnyen po bsgom pa mang pos mya ngan las 'das pa mang ba'i phyir/_sha sh+thi dza na sa ra ka zhes
[\[87a.6\]]bya ba 'dir brjod par bya'o/_/mya ngan las 'das pa rdzas su yod de/_mngon sum gyi yul yin pa'i phyir gzugs bzhin no/_/yod pa'i phyir btags pa bzhin no/_/skye ba yod ces bya ba dang /_mya ngan las 'das par 'gro ba'i lam yod ces bya ba la sogs pa ste/_chos
[\[87a.7\]]can 'jig pa med pa'i khyad par gyis so/_/khyim bdag gzugs ni 'jig pa'i chos can yin la 'gog pa dang mya ngan las 'das pa ni 'jig pa'i chos can ma yin no zhes mdo las gsungs so/_/blo khyad par can gyi gzhis de'i don bya bar yang snang ste/_yid bzhin gyi
[\[87b\]]
[\[87b.1\]]nor bu bzhin no/_/mchog tu bcas pa'i chos bstan pa ni 'bras bu bstan pa'i phyir zhes bya ba la sogs pa'o/_/'di ltar sems ni nyon mongs las kyi zhags pa dam pos bcings/_/de dang bral zhing grol bas grol ba'ang de nyid de/_/lus can btson ra dag las thag ring
[\[87b.2\]]gyur na ni/_/'jig rten thar pa 'dod de btson ra lta bur mis/_/'dod dang mi 'dod de ltar mkhas pas shes bya ste/_/grags dang ma grags spang na mya ngan 'das pa 'thob/_/ces so/_/re zhig so so'i skye bo'i tshogs ni 'khor ba la dga' bar 'gyur ba'i bar du yin zhing
[\[87b.3\]]mi mthong ba yin te/_'gog pa ni skyon dang bral ba'o/_/de bzhin nyid rtogs pa'i mig gis ni lha'i bu mo la bltas na yang blo dga' ba med par 'gyur ro/_/bshang gci dang ni rga dang nad/_/dug gis brgyal ba'i 'bras bu ngan/_/gzhan zas lang tsho nad med dang /_/
[\[87b.4\]]phun sum tshogs pa'i dngos po dag_/dka' yang mkhas pa dag gis ni/_/snga phyi yongs su brtag bya ste/_/dga' bar mi bya rigs btsun rta/_/mtshan dang bral ba ji bzhin no/_/rigs dang mi rtag grol ba ste/_/de bzhin lung gi bya bas kyang /_/blo ldan the tshom
[\[87b.5\]]bral ba yis/_/rdzas ni yang dag nges shes bya/_/dngos po thams cad rtogs pa yi/_/blo ni rang bzhin gyis spel zhing /_/blo dang ldan pas blo gros ni/_/'bad pas yongs su bskyed par bya/_/zhes smos so/_/'dir gzhung mangs kyis dogs nas yang ma bris so/_/
[\[87b.6\]]ji skad du bshad pa'i 'jug pa dang ldog pa gnyis blang ba dang spang ba nyid du sgrub pa'i phyir/_skyes dang zhes bya ba la sogs pa smos te/_lnga po 'di'i rnam par 'grel pa ni bshad zin to/_/mi brtan pa zhes bya ba ni mi rtag pa'i gnas skabs yin pa'i phyir ro/_/
[\[87b.7\]]gnas skabs mi rtag pa bstan nas ris mthun pa'i mi rtag pa bstan pa'i phyir/_rga dang 'chi ba zhes bya ba smos te/_rga ba dang 'chi ba gnyis kyis ni kun du bcom zhing gnod pa byed de/_dga' ba dang 'chi bas kun du bcom pa'i phyir ro/_/rmongs pa'i chos can zhes bya ba
[\[88a\]]
[\[88a.1\]]ni sdug pa dang bral ba'i chos yin pa'i phyir ro/_/yang na gzhan las rtogs pa yin pa'i phyir ro/_/mi sdug pa dang phrad pa bstan pa'i phyir/_rab tu 'jig 'gyur ba zhes bya ba smos te/_rab tu dga' bas 'jig par 'gyur ba ste/_dga' ba rnam par nyams
[\[88a.2\]]pa'i rgyur gyur pa'i phyir ro/_/zas kyi rgyu las byung ba yi/_/zhes bya ba ni zas kyi rgyur gyur pas mkhas pa rab tu 'byung zhing gnas pa 'di la yod pa ste/_gzhan la rag lus pas 'jug pa zhes bya ba'i don to/_/'gro ba zas kyis gnas pa zhes bya ba'i tshig gis zas med
[\[88a.3\]]par gnas pa med pa'i phyir ro/_/zas de yang sdug bsngal gyi rkyen dang sdug bsngal gyi rgyu nyid yin zhing sdug bsngal nyid skye ba yin te/_ji skad du mi rtag pa'i rgyu dang rkyen la brten na ji ltar rtag par 'gyur zhes mdo las so/_/skyes dang zhes bya ba la sogs pa'i tshig drug
[\[88a.4\]]gis gang bstan pa'i 'dus byas kyi dngos po de la ji ltar zhe na/_'jig 'gyur 'di la dga' mi bya/_/zhes bya ba smos te/_de la go rims bzhin du rgyu drug bstan pa'i phyir/_rga dang 'chi ba zhes bya ba la sogs pa yin te/_'dir nus pa nyams pa ste rga ba'o/_/nad
[\[88a.5\]]kyang nus pa 'grib par byed pa ste/_'dir rga ba'i sgrar gzung ngo /_/rga ba dang 'chi ba ni rga shi ste/_des kun du bcom pa ni skye ba'i dngos po ste/_de yang yongs su spang bar bya'o/_/'o na tsam pa ka la sogs pa'i me tog de yongs su thu bar byed kyi spang bar mi byed na de ji ltar
[\[88a.6\]]zhe na/_rga ba'i chos can yin pa'i phyir te skyes nas rnying par mi 'gyur ba med do zhes pas spang bar bya ba yin no/_/gang byung bar gyur pa de yang spang bar bya ba yin no/_/'o na nad med par gyur pa yang yang dag par yongs su bsrung ba de ci'i phyir zhe na/_na ba'i chos can yin pa'i
[\[88a.7\]]phyir te/_nad med pa thams cad kyi mtha' yang nad yin no zhes bya ba'i tshig gis so/_/gang yang 'byung ba de yang spang bar bya'o/_/'o na skyes bu'i bu de ni gang gis kyang bor ba med do zhe na/_'chi ba'i chos can yin pa'i phyir te/_gal te skyes nas 'chi bar mi rigs
[\[88b\]]
[\[88b.1\]]na de lta ma yin pas so/_/bcos pa gang yin pa yang spang bar bya ba nyid do/_/'o na bum pa la sogs pa byas nas kyang len pa yin no zhe na/_rmongs pa'i chos can yin pa'i phyir gang gzhan gyis bskyed pa de ni nges par 'jig pa yin te/_bcos ma'i nor bu bzhin no/_/
[\[88b.2\]]gang 'dus byas de dang de ni spang bar bya ba yin no/_/'o na dgos par gnas pa de ni spang bar mi rigs te/_sems la sten par byed pa ma dang 'dra bas de yang rab tu 'jig par 'gyur ba'i phyir te bsal ba'o/_/gang rab tu dga' bar 'gyur ba de ni mi 'dor ba
[\[88b.3\]]yin na de ni lugs las bzlog pa ma yin no/_/gang mi brtan pa de yang spang bar bya ba ma yin te/_ci'i phyir zhe na/_zas tsam gyis rab tu 'byung ba'i phyir ro/_/dper na spre'u ni me rno ba yod pas zas kyi don du phal cher kun du g.yo zhing mi brtan pa lta bu mkhas
[\[88b.4\]]pas spang bar bya'o/_/de bzhin du 'dus byas kyang zas yod na gnas par 'gyur gyi/_gzhan du ni ma yin no/_/'jig 'gyur 'di la dga' mi bya/_/zhes bya ba ni de ltar 'dus byas kyi dngos po la don du gnyer ba dang nye bar len pa ni mi rigs so/_/gang gi phyir
[\[88b.5\]]khyad par gsum gyis ni don du gnyer bar bya ste/_rtag pa'i phyir dang /_rga ba dang 'chi ba med pa'i phyir dang /_gzhan la rag lus pa med pa'i phyir ro/_/de la yang 'dir mi 'byung ba ni snga ma phyed kyis so/_/rga ba dang 'chi bas kun du bcom pas ni lhag ma bstan to/_/
[\[88b.6\]]de'i nges par 'byung ba zhes bya ba ni mtshan nyid gsum gyi rgyu rtogs pa ste/_des mi dpyod pa dang mi rtog pa ste rang rig pa'i phyir ro/_/yang na 'jig rten pa'i yongs su rtag pa de 'dod pa na spyod pa la 'jug pa ste/_gang du de 'dod pa na spyod pa de yang 'di lta bu ma yin
[\[88b.7\]]te/_rtog pa med pa ni rtog pa dang dpyod pa ma yin no zhes mdo las ston to/_/'di ri bong gi rwa bzhin du ma yin nam zhe na/_gzhi zhes bya ba smos te/_dngos po yod pa'i phyir ro/_/sdug bsngal chos rnams 'gags pa'i phyir/_/zhes bya ba ni nye bar len pa'i phung
[\[89a\]]
[\[89a.1\]]po lnga de thob na 'gags pa'i phyir ro/_/zag pa med pa'i 'dus byas kyang der 'gags pa yin te/_nye bar len pa'i phung po nyi tsher ma zad do zhes bstan pa'i phyir/_'du byed nye bar zhi ba yin no/_/de nyid kyi phyir bde ba zhes smos pas de'i sdug
[\[89a.2\]]bsngal dang bral ba'i tshul yin pa'i phyir te/_mya ngan 'das pa bde ba'i mchog_/ces bya ba'i tshig gis so/_/'jig 'gyur 'di la dga' mi bya/_/zhes bya ba 'dir rjes su 'brang ngo /_/yon tan bsgrags pas yul drug la 'dod pa bskyed pa'i phyir dang /_de bsgrub cing
[\[89a.3\]]bya ba'i phyir ro/_/yang bshad pa/_bden pa yin zhing mnyam yang mi gtsang ba la sogs pa spang bar bya ba yin gyi/_rin po che la sogs pa ni de ltar shes par mi bya ste/_srid pa dang mya ngan las 'das pa gnyis kyi tshul yang de yin no/_/sdug bsngal gyi rkyen ni srid
[\[89a.4\]]pa yin gyi/_bde ba nyid ni ma yin no zhes bstan pa'i phyir/_/dge slong dag ces bya ba la sogs pa'o/_/bcom ldan 'das dgon pa na bzhugs te/_dge slong rnams mya ngan las 'das pa dang rab tu ldan pa'i gtam ston cing bzhugs so/_/de nas dge slong
[\[89a.5\]]de dag 'di snyam du sems te/_de ji lta bu zhig ces bsams pa dang /_de dag gi bsam pa mkhyen nas 'di gsungs te/_sdug bsngal kun las rab tu grol/_/zhes bya ba'i bar du'o/_/dngos po thams cad ni mngon sum du gnas shing skyu ru ra lag mthil du bzhag
[\[89a.6\]]pa bzhin du mkhyen te/_'gog pa la sogs pa shes pa dang ldan pa'i phyir ro/_/de ltar gang zhig gis yid ches pas bstan pa yin zhe na/_ngas zhes bya ba ste bdag nyid ston pa yin no/_/kye dge slong dag khyed kyis kyang khyim gyi gnas spangs pa mngon par shes pa ston
[\[89a.7\]]pa yin no/_de'i gnas zhes bya ba de'i gzhi 'am rten no/_/gang du yang zhes bya ba ni gnas gang du yang zhes pa'o/_/sa la gnas par mi 'gyur zhes bya ba ni de nas sa dang 'brel pa med de gzhi la mi gnas pa ste/_de ni 'dus ma byas yin pa'i phyir ro/_/chu la ma yin
[\[89b\]]
[\[89b.1\]]zhes bya ba ni chu la med pa'o/_/me la ma yin zhes bya ba ni me nyid la yang ngo /_/rlung la ma yin zhes bya ba yang rlung la ste/_'dis ni 'dod pa dang gzugs kyi khams kyi nang du gtogs pa ma yin par bstan te/_'di na phan 'dogs pa dang gnod par byed par gyur
[\[89b.2\]]pa/_me tog gi phreng ba dang tsan+dan la sogs pa dang /_dug dang tsher ma la sogs pa'i tshul gyis gnas pa'i phyir te/_de dag kyang khams gnyis po nyid na yod pa'i phyir ro/_/de ltar na gzugs med pa'i khams su gtogs pa yin no zhe na/_nam mkha' mtha'
[\[89b.3\]]yas skye mched la ma yin zhes bya ba la sogs pa smos so/_/phyi rol pa dag lus med pa la sogs pa dag la thar ba'i 'du shes su byed pas so/_/de lta na 'jig rten gnyis kyi nang du 'dus pa yin no zhe na/_'jig rten 'di la ma yin 'jig rten pha rol la ma yin
[\[89b.4\]]zhes bya ba la sogs pa smos te/_'di gnyis ni 'og nas smos pa'i khams gsum gyi ngo bo yin pa'i phyir de bkag pas 'di yang bkag par grub po/_/nyi ma dang zla ba gnyis la gnas pa ma yin te/_zhes bya ba ni/_de'i nang du 'dus pa'ang ma yin te/_de'i phyir
[\[89b.5\]]rdul shas che ba 'dod chags dang bral ba ni/_nyi ma'i dkyil 'khor la 'jug par 'gyur la/_mun pa shas che ba las ni zla ba'i dkyil 'khor la 'jug par 'gyur ro zhes pa ni mu stegs pa rnam par bzlog pa'i phyir ro/_/gnas par mi 'gyur te zhes bya ba ni
[\[89b.6\]]phyogs gang du yang gnas pa med pa ste/_'das pa dang ma 'ongs pa la rnam par rig par mi 'gyur te/_gzugs med pa'i chos ni yul na mi gnas phyogs na mi gnas pa yin no zhes bya ba'i tshig gis so/_/sems dang sems las byung ba yang gcig tu dmigs pa
[\[89b.7\]]dang bcas pa yin nam zhe na/_'di la dmigs pa med pa zhes bya ba smos te/_'di la dmigs pa yod pa ma yin zhes tshig sbyar ro/_/'di yang 'di'i dbang du byas pa ma yin pa ste/_yang na skye bo phal pa gzugs la sogs pa la dmigs pa de bzhin du de zhes
[\[90a\]]
[\[90a.1\]]byas nas so/_/dge slong dag de la 'ong ba yod par nga mi smra ste zhes bya ba ni mya ngan las 'das pa der zhugs na mi smra'o zhes bya ba yin te/_de la 'das pa dang rab tu 'brel pa'i phyir te/_mya ngan las 'das pa la yang ldog pa med pa'i phyir ro/_/de nyid
[\[90a.2\]]bstan pa'i phyir/_'gro ba med ces bya ba smos te/_'das pas zhes bya ba'i don to/_/de la 'dis ni 'jug pa sngon du 'gro ba'i phyir yang med do/_/'dis ni srid pa bar mdo sngon gyi dus kyi srid pa med pa bstan to/_/gnas par ma yin pa ni gnas pa'i gnas skabs so/_/'chi
[\[90a.3\]]'pho yod par nga mi smra/_/zhes bya ba ni 'chi ba nyid do/_/skye bar ma yin pa ni 'byung ba med pa'o/_/'di lta bu zhes bya ba yang rnam pa de lta bu 'dus byas kyi mtshan nyid yin pa'i phyir khams gsum gyi nang du gtogs pa nyid do/_/'di ni sdug bsngal gyi mtha' yin no zhes bya ba
[\[90a.4\]]ni 'di nyid mya ngan las 'das pa tha ma ste/_gnod pa thams cad zhi ba'i phyir ro/_/'di nyid yang bsdu ba'i phyir sa dang chu zhes bya ba la sogs pa smos so/_/gnas gang du 'byung ba rnam pa bzhi gnas pa ma yin zhing 'jug pa ma yin no/_/'byung ba med pas 'byung ba las
[\[90a.5\]]gyur pa med par bstan pa'i phyir/_de la dkar pos gsal mi byed/_/ces bya ba dkar ba la sogs pa'i kha dog de ni mi snang ste/_'dus ma byas yin pa'i phyir ro/_/de la mun ba'ang yod ma yin/_/zhes bya ba ni/_mun pa la sogs pa 'di'i dbye ba de ni med do/_/
[\[90a.6\]]de nyid kyi phyir dkar ba'i sgra ni yang na 'dir snang ba bstan to/_/mun pa ni mun nag ste nyin mtshan zhes bya ba'i don to/_/gling dag tu snang ba'i gnas skabs ni nyin mo yin la/_mun pa'i gnas skabs ni mtshan mo yin no/_/zhes grub pa'i mtha' yin no/_/de na de gnyi
[\[90a.7\]]ga med pa ci'i phyir zhe na/_'di ltar/_de la zla bas snang mi byed/_/ces bya ba yin te/_zla bas ni mtshan mo mtshon pa yin la de na zla bas gsal ba yang med pa'i phyir ro/_/de la nyi mas mngon mi byed/_/ces bya ba ni nyi mas gsal bar mi byed de/_des nye bar mtshon
[\[90b\]]
[\[90b.1\]]pa ni nyin par ro/_/de'i phyir mya ngan las ma 'das pa ni gdung ba'i dngos po yin te/_gdung bar byed pa ni 'byung ba chen po rnams des mngon par 'dod pa yang nye bar gdung bar snang ba'i phyir ro/_/nub pa yang kha cig gnod par snang la de bzhin du nyin par yang snang ngo /_/
[\[90b.2\]]dper na rna ba bye ba ris mthong ba yi dgas kha cig dang /_zla ba dang nyi ma gnyi ga la bya rog dang bya rgod dang /_'ug pa la sogs pa bzhin du ci rigs par sbyar ro/_/gang gis 'di thob pa dang gang grol ba'i gang zag la ji skad brjod ce na/_des ni zhes bya ba ni gang
[\[90b.3\]]nas gzung nas so/_/rang gis zhes bya ba ni rang nyid kyis so so rang gis rig pa'i phyir ro/_/rig pa ni 'gog pa shes pas rig pa dang rtogs pa dang mngon sum du byas pa'o/_/mi slob pa'i gnas skabs na de gang yin zhe na/_thub pa zhes bya ba ste/_mya ngan las
[\[90b.4\]]'das pa'i thub pa 'di lta bu ni dgra bcom pa la yin gyi/_gzhan la med pas so/_/yang na thub par 'gyur ba yin pas thub pa ste/_gang gis thub par 'gyur ba'i mya ngan las 'das pa mthong bas so/_/de gang yin zhe na/_bram ze thub pa zhes bya ba smos te/_lus
[\[90b.5\]]dang sems kyis spangs pa go rims bzhin du'o/_/yang na 'dod pa'i khams dang /_srid pa'i rtse mo las 'dod chags dang bral ba'i phyir ro/_/de ni gzugs dang gzugs med dang /_/zhes bya ba ni gang gi tshe mya ngan las 'das pa de nyid rtogs shing sgrib pa
[\[90b.6\]]thams cad spangs pa de'i tshe/_de ma thag nyid du gzugs nye bar mtshon pa dang /_gzugs med pa nye bar mtshon pa'i sdug bsngal kun las rab grol zhes bya ba nges par 'byung ba'o/_/yang na gzugs dang gzugs med pa'i bdag nyid de'i nyon mongs pa
[\[90b.7\]]las kun du grol bas bstan te/_btson ra'i khang pa nas byung zhing grol lo zhes bstan pa bzhin no/_/ji ltar mya ngan las 'das pa thob nas sdug bsngal thams cad las grol ba yin zhe na/_thar pa 'jigs med ces bya ba la sogs pa tshigs su bcad pa
[\[91a\]]
[\[91a.1\]]gnyis so/_/de nas tshe dang ldan pa k+She pa ka zhes bya ba dgon pa'i nags tshal gyi mchog shin tu dben pa na 'dug cing bag yod pas ji srid na dgra bcom pa'i 'bras bu thob par gyur te/_rnam par grol ba'i bde ba so sor myong bas tshigs su
[\[91a.2\]]bcad pa gnyis po 'di gsungs so/_/mthar phyin pa ni rnam par byang ba thob par gyur pas yang srid pa'i phung po spangs pa'i phyir te/_'di ltar dgon pa chen po'i nang na gnas na ni bdag nyid sdug bsngal bar shes pa yin no/_/de bzhin du 'khor ba'i 'dam gyi nang du 'bying ba de'i
[\[91a.3\]]mtha' ni phung po lhag ma dang bcas pa'i mya ngan las 'das pa'i dbyings de thob pa ste sdug bsngal las grol ba'o/_/'jigs pa med pa ste zhes bya ba ni phung po thams cad chod pa las byung ba'i skrag pa de ni 'jigs pa ste/_de gang la yod pa de ni 'jigs pa'o/_/de med pa
[\[91a.4\]]ni 'jigs pa med pa'o/_/de las so so'i skye bo ni kun du 'jigs pa yin te/_mthong ba'i phra rgyas ma spangs pa'i phyir ro/_/ji skad du byis pa so so'i skye bo thos pa dang mi ldan pa ni de med par 'gyur ro zhe na skrag par 'gyur ro zhes bya ba la sogs pa bshad do/_/rlom med
[\[91a.5\]]ces bya ba ni bdag gi yon tan brjod cing rlom par byed pa'i ngang tshul 'di la yod pa de ni de nyid de/_de'i ched du chags pa la sogs pa med pa'i phyir ro/_/'gyod pa med pa zhes bya ba ni ngan pa byas pa ni nyes par spyad pa ste/_de ni 'gyod pa'o/_/de gang la med pa ste 'dis
[\[91a.6\]]ni bdag la smod par byed pa ma yin te/_bdag las bstod pa dang smod pa gnyi ga yang 'dod pa nyid ma yin pa'i phyir ro/_/sngar bstan pa'i nyes pa de med pa yin no zhes bya ba de ga las she na/_'di ltar/_srid pa'i zug rngu gtubs pa ste/_/zhes bya ba smos te/_
[\[91a.7\]]srid pa ni nye bar len pa'i phung po lnga'o/_/de thob par byed pa'i nyon mongs pa ni zug rngu ste/_ji skad du zug rngu ni gsum ste/_'dod chags kyi zug rngu zhes bya ba la sogs pa'o/_/de dag gtubs pa ni rtsa ba dang bcas par drungs phyung ba'o/_/des na de nyid kyi phyir lus
[\[91b\]]
[\[91b.1\]]kyi tha mar gyur ba'i zhes bya ba tha ma'i dngos po yin pas tha ma ste/_phyi nas yang bdag gi sbyor ba med pa nyid kyis de las gzhan pa'i bdag thob par byed pa'i rgyu med pa'i phyir ro/_/mthar phyin zhes bya ba'i sgra'i dbye ba bstan pa'i phyir 'di ni mthar phyin zhes bya bas bstan te/_bya ba'i
[\[91b.2\]]mthar thug pa'o/_/de thob pa'i lam gyi rgyu bstan pa'i phyir 'di ni zhes bya ba'i sgra ste/_rtogs pa'i mthar thug pa thob pa zhes bya ba'i don to/_/nges pa thob par byed pa'i shes pa ni mthar thug par gnas pa ste/_zag pa med pa'i lam gyi 'bras bu mthar thug pa ste/_de yang
[\[91b.3\]]mya ngan las 'das pa thams cad kyi mthar thug pa'o/_/mchog ces bya ba ni khyad par du gyur pa ste/_mthar thug pa'i gnas so/_/de'i rang gi ngo bo bstan pa'i phyir zhi ba zhes bya ba smos te/_nyon mongs pa'i me 'bar ba dang bral ba'i phyir ro/_/go 'phang ni gzhi'i 'o/_/de
[\[91b.4\]]nyid la gnas pa ni go 'phang la gnas pa ste/_gnas gzhan dag ni nyams pa nyid du shes par bya'o/_/yang na rjes su 'brang bas so/_/bla med pa zhes bya ba ni rtag tu dge ba'i phyir ro/_/mtshan ma thams cad zad pa ste/_/zhes bya ba ni go 'phang gi mchog dam pa 'dus ma byas
[\[91b.5\]]der ni/_rgyu dang 'bras bu thams cad med do zhes bstan to/_/yang na mtshan ma bcu dang bral ba'o/_/byang grol go 'phang zhes bya ba ni gang 'dis byang bar byed pa yin pas byang grol te/_'phags pa'i lam des dri ma med pa thob pa'i phyir ro/_/de'i go 'phang ni 'di'i
[\[91b.6\]]'bras bu ste de'i mthus ni 'di 'thob pa'i phyir ro/_/gang lam gyis bskyed pa de ni 'jig pa'i chos can te/_'di lta ste grong la sogs pa de rnam par bcad pa'i phyir bstan pa/_'chi med ces bya bas ni yang mi skye ba'i phyir ro/_/de nyid kyi phyir bdag gi dngos po ni
[\[91b.7\]]gnod pa dang bcas pa'i phyir yongs su spang bar bya ste/_dam pa rnams ni de la dmigs pa yin no zhes bstan pa'i phyir/_mtshungs dang zhes bya ba la sogs pa smos so/_/ji tsam na bcom ldan 'das kun dga' bo dang lhan cig yangs pa can pa las bsod snyoms
[\[92a\]]
[\[92a.1\]]blangs nas tsa pa li tse ta zhes bya ba'i shing zhig gi drung du bzhugs te/_tshe dang ldan pa kun dga' bo la bka' stsal pa/_kun dga' bo yangs pa can gyi tsa pa li tse ta'i sa ngan cing spyad par bya'o/_/'dzam bu gling pa'i mi rnams kyi tshe ni shin tu thung
[\[92a.2\]]ste/_kun dga' bo gang la la zhig rdzu 'phrul gyi rkang pa bzhi kun tu bsgrubs pas zhes pa nas/_ji srid du nga mya ngan las 'das te/_bde bar gshegs pa mya ngan las 'das pa'i dus su khyod ni spro ba chung ba yin te/_srid pa gsum gyi tha ma zad pa med par de bzhin
[\[92a.3\]]gshegs pa yongs su mya ngan las 'da' bar 'gyur te/_des na tshe'i 'du byed yongs su 'dor zhing srog gi 'du byed byin gyis brlabs te/_ting nge 'dzin las bzhengs nas tshigs su bcad pa 'di gsungs so/_/mtshungs pa ni gzhal bas mnyam pa ste/_'byung ba zhes
[\[92a.4\]]bya ba dang 'dir sbyor ro/_/bral zhes bya ba 'dir byed pa'i tshig dang sbyar bar bya'o/_/mi mtshungs pa ni bzlog pa ste/_mi mnyam pa'o/_/dang ni bsdu ba'i don te/_mtshungs pa yang rung mi mtshungs pa yang rung dral nas byung ba'o/_/yang na 'byung ba'i 'du byed spangs pa nyi tsher ma
[\[92a.5\]]zad de/_/mtshungs pa dang mi mtshungs pa yang dral nas byung na yin no zhes bya ba'i don to/_/'byung ba ni bdag gi dngos po 'byung ba yin te/_tshogs par yod par gyur na 'byung ba yin no zhes pa'o/_/de yang rnam pa gnyis te/_gzugs dang ming gi tshogs kyi bdag nyid do/_/
[\[92a.6\]]de la gzugs kyi lus ni mtshungs pa ste/_snga phyi khyad par med pa'i phyir ming gi tshogs ni mtshungs pa med pa ste/_dus gzhan na rdzogs pa'i byang chub 'thob pa'i phyir ro/_/sngar ji ltar byas nas she na/_srid pa'i 'du byed ces bya ba smos te/_de la 'du byed yod pa dang rgyud la
[\[92a.7\]]'jug pa yod pa'i phyir te/_gang la 'du byed yod pas zhes bya'o/_/rab tu spangs pa ni bor zhing bsal ba'o/_/thub pa ni bcom ldan 'das te bdag dang gzhan gyi don mdzad pa'i spyod pa med par bzhugs pa zhes bya ba'i don to/_/thub pa'i khyad par gyi tshul gyi sku tshe btang
[\[92b\]]
[\[92b.1\]]ba dang /_byin gyis brlabs pa'i rgyu bstan pa'i phyir/_nang dga' ba zhes bya ba smos te/_bdag nyid la dga' bas brtag pa mchog tu byed pa'i phyir 'dis ni ye shes la dbang ba bstan to/_/mnyam gzhag ces bya ba ni ting nge 'dzin la dbang thob par bstan to/_/yis ces bya ba
[\[92b.2\]]ni dbang rnam pa gnyis dang 'brel bas mngon par 'dod pa'i 'bras bu 'grub pa yin no zhes bstan pa'i phyir ro/_/dral ba ni bshig pa'o/_/sngar srid pa'i 'du byed spangs pas mtshungs pa dang /_mi mtshungs pa'i srid pa dral ba de nyid kyi phyir sngar dang gi sgra bshad do/_/gang dral
[\[92b.3\]]zhe na/_smras pa/_sgo nga'i sbubs las byung ba bzhin zhes bya ba sgo nga las 'di kun du byung ba yin pas kun du byung ba ste/_bya zhes bya ba'i don to/_/sgo nga'i sbubs ni sgo nga'i shun phrags so/_/dper na khyim bya'i sgo nga mngon par smin pa'i lus dang /_mchus sbubs dral
[\[92b.4\]]zhing gtubs nas 'gro ba de bzhin du/_bcom ldan 'das zag pa dang bcas pa dang zag pa med pa'i bdag gi dngos po yang shes pa khyad par can gyis dral nas mya ngan las 'das so/_/mya ngan las 'das pa'i bde bas ni bde ba thams cad zil gyis gnon pa yin
[\[92b.5\]]no zhes bstan pa'i phyir smras pa/_sbyin kun zhes bya ba la sogs pa'o/_/lha zhig gis gsol pa/_sbyin pa thams cad gang gis thub/_/dga' ba thams cad cis thub lags/_/stobs rnams gang gis thub par 'gyur/_/bde ba thams cad thob gang lags/_/zhes zhus pa dang 'di gsungs
[\[92b.6\]]so/_/bza' ba dang /_btung ba dang /_bgo ba byin pa thams cad las rgyal zhing zil gyis gnon par byed pa de gang yin zhe na/_chos kyi sbyin pa zhes bya ba smos te/_chags pa med pa'i sems kyis phyin ci ma log par sangs rgyas kyi gsung bstan pa yin te/_de ni don dam
[\[92b.7\]]par bde ba'i rgyu yin pa'i phyir ro/_/ji skad du bshad pa/_'di ni sbyin pa chung ngu ste zang zing gi sbyin pa'o/_/'di ni sbyin pa mchog ste/_'di lta ste chos kyi sbyin pa'o/_/ji skad du gsungs pa gal te 'ga' zhig gis ni sa chen po 'dir rin po chen sna bdun gyis rab tu
[\[93a\]]
[\[93a.1\]]bkang ste/_sbyin pa byin pa bas gang bde bar gshegs pas gsungs pa'i tshigs su bcad pa byin na ches mchog tu 'grub par 'gyur ro zhes so/_/dga' kun zhes bya ba ni 'dod pa la nye bar longs spyod pa las skyes pa thub pa ste/_/de ni zang zing
[\[93a.2\]]dang bcas pa yin pa'i phyir ro/_/chos kyi dga' ba zhes bya ba ni legs par gsungs pa mnyan pa las byung ba'i sems kyis thub pa yin te/_zang zing med pa'i phyir ro/_/ji skad du bshad pa/_bstan bcos mi rtog sdug bsngal dang /_/de la rtog pa'i bde ba gang /_
[\[93a.3\]]dmyal ba'i tshangs pa'i 'jig rten du/_/de ni bde min sdug bsngal min/_/yang na thar pa la dga' bas ni 'khor ba la dga' ba zil gyis gnon pa yin te/_gnas dam pa dang gnas dam pa ma yin pa'i yul gyi khyad par gyis so/_/stobs kun bzod pa'i stobs kyis thub/_/
[\[93a.4\]]ces bya ba ni glang po che la sogs pa'i stobs sam/_rta'i tshogs la sogs pa'i stobs ni bzod pa'i stobs kyis zil gyis mnan pa yin te/_yang bshad pa/_bzod pa'i 'jig rten gnyis kyis ni/_/stobs ni stobs kyis rnam par gnon/_/thar pa'ang sgrub
[\[93a.5\]]byed de bas na/_/bzod pa'i stobs ni chen por bshad/_/ces so/_/sred pa zad pa zhes bya ba ni thar pa ste/_des ni bde ba thams cad zil gyis gnon pa yin te/_de las gzhan bde ba ni sdug bsngal dang 'brel pa yin la de ni sdug bsngal dang bral ba'i phyir te/_ji skad
[\[93a.6\]]du gang yang 'jig rten 'dod pa'i longs spyod dang /_/gang yang lha'i bde ba'i longs spyod dag ces bya ba la sogs pa'i tshigs su bcad pa bstan to/_/mya ngan las 'das pa'i tshoms te nyi shu rtsa drug pa'i rnam par 'grel pa rdzogs so//_//thar pa thob par
[\[93a.7\]]'gyur ba de'i don du brtson 'grus rtsom pa ni lta ba dag pa dang ldan pas 'gyur gyi/_gzhan du ni dri ma dang bcas pa ni phyin ci log tu mthong ba yin no zhes bstan pa'i phyir de'i 'og tu mthong ba'i tshoms bkod pa yin no/_/yang na/_bde kun sred pa zad pa 'thob/_/ces
[\[93b\]]
[\[93b.1\]]bstan pa la de gang gis thob 'gyur zhe na/_yang dag pa'i lta ba ste gzhan dag ni de med pas gzhan gyi skyon la lta ba la sogs pa'i dri mas bsgos pa yin no zhes bstan pa'i phyir/_bdag las gzhan pa'i zhes bya ba la sogs pa smos so/_/drug sde rtag tu gzhan la
[\[93b.2\]]rtsod par byed cing dran par byed la gzhan gyi skyon nas rjod par byed de/_bdag nyid ni tshul bzhin ma yin pa'i sbyor ba spyod pa de la bstan pa'i phyir tshigs su bcad pa gnyis gsungs so/_/mthong bar sla ba yin pas mthong bla ba ste rtogs par sla ba'o/_/kun du rmongs
[\[93b.3\]]pa'i dbang gis bsgribs te/_shes pa med pa'i phyir 'di 'byung ba yin no zhes bstan pa'i phyir te zhes bya ba'i sgra smos so/_/gzhan gyi skyon zhes bya ba ni gzhan gyi 'khrul pa ste/_ji skad du/_mig gis rang gi skyon mi mthong /_/zla ba'i ra ri rtog par byed/_/ces bshad
[\[93b.4\]]pa'o/_/rang gi skyon ni mthong bar dka'/_/zhes bya ba bdag gi 'khrul pa ni dka' bas mthong ba yin te/_rang gi gdong la blta ba bzhin no/_/gzhan gyi skyon mthong bar sla ba zhes bstan pa la/_ci'i phyir zhe na/_'di ltar bdag las gzhan pa'i skyon dag ni/_phub ma
[\[93b.5\]]gtor ba ji bzhin du/_/zhes bya ba ste/_'dis bya ba rjes su dpag pa zhes bya ba'i don to/_/dper na 'ga' zhig gi rtswa'i phye ma gyen du gtor zhing bor bar byas pa de bzhin du ma rig pas de nyid ma mthong ste/_gcig la gcig skyon rjes su sgrogs par byed do/_/rang gi skyon
[\[93b.6\]]ni mthong bar dka'/_/zhes bya ba ji ltar shes par bya zhe na/_rang gi de ni sbed pa dang /_/zhes bya ba ste/_bdag nyid dang 'brel pa'i skyon 'gebs par byed de/_bkab pa'i dngos po ni mthong bar dka'o/_/ji lta bur sbed pa yin zhe na/_g.yon can cho lo 'jo ba ltar/_/zhes
[\[93b.7\]]bya ba smos te/_dper na 'ga' zhig 'jo ba ni rgyan po byed pa'o/_/g.yon can ni sgyu dang ldan pa ste/_cho lo la gzhan bslu ba'i phyir sbed pa ltar ro/_/yang na 'jo ba ni grags pa thob par 'dod pas g.yon can te/_g.yos gzhan dga' ba'i ched du rang gi sdig pa sbed
[\[94a\]]
[\[94a.1\]]par byed la/_gzhan gyi skyon sgrogs par byed pa ltar gzhan gyi skyon tshol bar byed pa'i nyes dmigs bstan pa'i phyir smras pa/_gzhan gyi skyon la lta byed cing /_/zhes bya ba ste/_gzhan gyi skyon la lta bar byed cing tshol bar byed pa'i ngang tshul 'di la yod do/_/
[\[94a.2\]]rtag tu 'phyas long 'du shes can/_/zhes bya ba 'dis ni skyes bu dam pa la skyes bu dam pa ma yin par khyad par du byed de/_skye bo dam pa ni bsrung ba'i phyir skyon yongs su tshol bar byed do/_/skye bo ngan pa ni skyon brjod pa'i phyir byed de/_ji skad du bshad pa/_skye bo
[\[94a.3\]]dam pa rab bsgrims te/_gzhan gyi skyon sbed smad rim bzhin/_/'on kyang 'di gnyis khyad yod de/_/dam pa srung gi smad rim smra/_/zhes bya ba lta bu'o/_/'phyas long dang tshig ngan pa brjod pa'i 'du shes gang la yod pa de'o/_/g.yon phyogs chos ni rab tu 'phel/_/zhes
[\[94a.4\]]bya ba g.yon phyogs ni smad pa'o/_/chos rab tu 'phel ba ni ngan par spyod pa la sogs par 'gyur ba ste/_ma skyes pa ni skye bar 'gyur la/_skyes pa ni 'phel bar 'gyur zhes mdo las bstan to/_/de yis ring du chos mi mthong /_/zhes bya ba ni des de ltar ngan par spyod pa
[\[94a.5\]]'phel bar byed na ni bden pa mthong ba thag ring ba'i phyir ro/_/gang yang chos kyi de bzhin nyid mthong bar mi 'gyur ba de'i skyon ni ngo tsha ba med pa la sogs pa'i skyon las 'byung ba yin no zhes bstan pa'i phyir/_spyi brtol byed cing zhes bya ba la sogs pa smos so/_/dge slong
[\[94a.6\]]gnyis shig yod de/_gcig ni shin tu khwa lta bur mu cor smra ba dang spyi brtol che zhing khyim dag tu nye bar 'gro bar byed de/_des bde bar 'tsho la/_gnyis pa ni ngo tsha shes shing 'gyod pa byed de de ni des 'tsho ba shin tu dga' bar 'gyur te/_de gnyis kyi phyir tshigs su
[\[94a.7\]]bcad pa gnyis gsungs so/_/gang la ngo tsha yod pa ma yin pa de ni ngo tsha med pa ste/_des ni bde bar 'tsho bar 'gyur ba'am/_gnod pa med par 'tsho bar nus pa ste/_shin tu ma sbyangs par 'tsho ba'i thabs kyis zhes bya ba'i don to/_/ngo tsha med pa yang rnam pa bzhis
[\[94b\]]
[\[94b.1\]]blta bar bya ste/_de yang rim bzhin du bstan pa'i phyir/_khwa lta bu zhes bya ba ni ma brtags shing bab col du byed pa'o/_/mi gtsang ba'i las zhes bya ba ni mi gtsang zhing gtsang ba ma yin pa dang 'dra ba'i las 'di la yod pa'o/_/'phrog rlom can zhes bya ba ni/_'phrog
[\[94b.2\]]rlom byed pas 'jug pa'i tshul 'di la yod pa ste/_des na bla ma'i skye bo la yang 'phrog pa zhes bya ba'i don to/_/spyi brtol byed pa ni mu cor smra ba ste/_thams cad la smras pa'o/_/shin tu nyon mongs 'tsho ba can/_/zhes bya ba ni ji ltar yang des dus nyung zad du bde bar
[\[94b.3\]]'tsho ba yin mod kyi/_dri ma dang bcas par 'tsho ba ste/_ngan song gi rgyu dpag tu med pa bsags pa'i phyir dang /_grags pa ma yin pa dang bsnyen bkur la sogs pa'i nyes dmigs las skyes pa'i phyir ro/_/ngo tsha shes pa'i 'tsho ba dka'/_/zhes bya ba la/_ngo tsha
[\[94b.4\]]dang ldan pa ni rtsod pa'i dus 'dir shin tu mi bde bar 'tsho ba yin no/_/ngo tsha shes pa yang rnam pa lngas yongs su shes par bya ba yin te/_de la 'dir khyad par gyi tshul gyis bstan pa'o/_/de yang ji lta bu zhe na smras pa/_rtag tu gtsang ma tshol ba dang /_/zhes bya ba ste/_
[\[94b.5\]]rgyun du kha na ma tho ba med pa'i dngos po tshol ba yin no/_/'dzem bag can zhes bya ba ni dben pa'i gnas la dga' ba dang /_tshogs kyis 'jigs pa ni 'dzem bag can te/_khwa lta bu ma yin pa zhes bya ba'i don to/_/thub chod mi byed pa zhes bya ba ni mu cor mi byed
[\[94b.6\]]pa'o/_/'tsho ba dag pa zhes bya ba ni kha na ma tho ba med pas lus gnas par byed pa ste/_rnyed pa dang bkur sti'i ched du bla ma'i skye bo la sogs pa spong bar byed pa ma yin pa'i phyir ro/_/'di dag thams cad kyang de kho na nyid mthong ba la gegs med pa yin no zhes
[\[94b.7\]]bstan pa'i phyir/_lta ba zhes bya ba ste/_'dis ni khyad par du gong ma dang sbyar bar bya'o/_/shin tu nyon mongs 'tsho bar byed/_/ces pa 'dir ci dang sbyar zhe na/_thub chod mi byed pas mthong ba zhes bya ba yin te/_nyon mongs par 'tsho ba can shes rab kyis
[\[95a\]]
[\[95a.1\]]de kho na nyid mthong bas so/_/ngo tsha med pa las ni skyon mtha' yas pa 'byung ba yin la ngo tsha dang ldan pas ni yon tan mang po 'byung ba yin no/_/ci'i phyir 'di gnyis dmigs pa yin zhe na/_'jig rten long gyur 'di lta ste/_/zhes bya ba
[\[95a.2\]]la sogs pa bstan te/_mnyan yod na dmus long zhig kun du rgyu ba na g.yang du lhung bar gyur to/_/de dge slong rnams las gsan nas dge slong dag byis pa so so'i skye bo 'di dag ni long ba yin te/_lus kyis nye bar spyad pa spyod cing lus zhig nas shi ba'i
[\[95a.3\]]'og tu ngan song ngan 'gro log par ltung ba sems can dmyal ba rnams su skye bar 'gyur ro zhes bya ba nas/_ji srid du 'di gsungs so/_/mun par gyur pa ni mun pa dang 'dra ba ste phar gyur pa bzhin no/_/dper na long bas ni yid du 'ong ba dang mi 'ong ba ci yang mi
[\[95a.4\]]mthong ngo /_/de bzhin du byis pas bya ba dang bya ba ma yin pa'o/_/ste zhes bya ba ni gang gi phyir ro/_/'jig rten 'di long bar gyur pa de bas na mtho ris la dga' shas tsam zhig ces bya ba'i don to/_/'jig rten 'di ni so so'i skye bo'o/_/de las lhag mthong
[\[95a.5\]]ldan pa nyung /_/zhes bya ba ni shin tu chung zhing nyung ste 'gro ba 'di na'o/_/lhag mthong ni mkhas shing rtogs pa ste/_phan pa dang phan pa ma yin pa rtogs pa'i phyir legs par spyad pa spyod pa'o/_/gang gi phyir long bar gyur pas de'i phyir phal cher ngan song du 'gro
[\[95a.6\]]ba yin no/_/phal cher lhag mthong nyung ba'i phyir shas tsam zhes bya ba smos te/_shas tsam ni 'jig rten nyung zad mtho ris la dga' ba ste/_bde 'gror skye zhing bde ba myong bar 'gyur ba'o/_/rgya las shor ba'i bya lta bur/_/zhes bya ba la/_rgya las grol ba
[\[95a.7\]]ni rgya las shor ba'o/_/bya ni bya nyid de nyung ngu mtshon pa ste/_phal cher ni bya'i rgyar tshud pa las 'chi bar 'gyur ba de bzhin du 'jig rten 'di dag kyang ngan song gi rgya la long bar gyur pa yin no/_/ci long bas ci yang mi mthong ba de bzhin du byis pa yang de ltar gyur pa yin
[\[95b\]]
[\[95b.1\]]nam zhe na/_'dir bshad pa/_mi mthong ba ni ma yin mod kyi/_phyin ci log gi sbyor ba dang ldan pa'i phyir te/_de gnyis kyi rgyus ngan par spyad pa spyod cing ngan song du 'gro ba yin no zhes bstan pa'i phyir byis pa lus kyi zhes bya ba la sogs pa smos so/_/bcom ldan
[\[95b.2\]]'das yul kau shAm+bI'i gdangs can gyi kun dga' ra ba na bzhugs te/_de'i tshe bad sa'i rgyal po 'char byed kyi btsun mo'i 'khor yul gyi mis bsregs te/_gang du sngo bsangs can la sogs pa bud med lnga brgya bsregs so/_/de nas dge slong rab tu mang po snga
[\[95b.3\]]dro zhes bya ba ji srid du btsun pa de dag gi 'gro ba ni cir 'gyur gar skye bar 'gyur zhes pa dang /_dge slong dag skyes bu glen pa de dag gis ni bsod nams ma yin pa mang po bstsags so/_/gang gis btsun mo'i 'khor bsregs pa de'i nang nas bud med gang
[\[95b.4\]]gis 'og ma'i cha dang mthun pa'i kun du sbyor ba lnga spangs pa'i phyir skyes nas der yongs su mya ngan las 'da' bar 'gyur ba zhes bya ba nas/_nga la sems mngon par dad nas lha rnams kyi nang du skyes par gyur to zhes bya ba'i bar du ste/_de lta bas na 'di ltar bslab
[\[95b.5\]]bar bya ste/_gang sdong dum tshig pa la yang gnod sems bskyed par mi bya na zhes bya ba nas ji srid du 'di gsungs so/_/'phrog par byed pa'i rdzas yin pas nor te/_rkun mas 'phrog par nus pa zhes bya ba'i don to/_/nor lta bur chags shing 'brel pa gang yin pa
[\[95b.6\]]de ni de nyid de bral ba'i rkun mas 'phrog pa dang phrad pa zhes bya ba'i don to/_/phrad par gyur na ni mthar 'bral ba yin no/_/'jig rten zhes bya ba ni sdug bsngal ba'i skye bo ste/_'di ltar sngo bsangs can la sogs pa'i bud med kyi 'jig rten te/_rgyal po 'char
[\[95b.7\]]byed kyi shin tu sdug pa ste/_de ni 'di ltar bsregs pa'o/_/gzhan rdzas lta bur zhes bya ba ni bsgom par rung ba 'dod chags ma yin pa'i don to/_gzhan mi 'jig pa rdzas de gzugs dang phrad cing mi 'jig pa'i mdza' ba dang phrad pa zhes bya ba'i don to/_/lta bar
[\[96a\]]
[\[96a.1\]]byed ces bya ba ni mtshon par byed pa'o/_/ji ltar yang 'dir thams cad du sdug pa dang phrad pa rnam par 'jig pa ni mngon sum du grub pa yin mod kyi/_mi 'jig cing phrad pa lta bur 'dod chags can dag lta bar byed de/_'dod pa la 'dun pa la
[\[96a.2\]]sogs pas yid phyin ci log pa'i phyir te/_'di nyid bstan pa/_byis pa lus kyis bcings gyur pa/_/zhes bya ba smos te/_des spungs pa'i phyir phung po'am lus te skye ba dang /_las kyi kun nas nyon mongs pas bstsags pa'i ngan song zhes bya ba'i don te/_gang
[\[96a.3\]]dag la des bcings pa'i byis pa de ni de nyid do/_/de gang zhe na/_byis pa ste blun pa so so'i skye bo zhes bya ba'i don to/_/so so'i skye bo nyid ni mi shes pas mtshon pa yin no zhes bstan pa'i phyir/_mun pa zhes bya ba ni mi shes pas yongs su bskor ba ste/_'jig rten
[\[96a.4\]]ni gti mug gis dbang du byas shing mi shes pas bsgribs pa'o zhes mdo las gsungs so/_/de la 'dis ni go rims bzhin du mthong ba dang bsgom pas spang bar bya ba'i ma rig pa'i kun du sbyor ba bstan to/_/yang na nor ni don med pa la chags pa'i rnam pa'i 'gro
[\[96a.5\]]ba gzhan dag gis kun du chags shing bskyed pa'i 'jig rten gang yin pa de ni de nyid do/_/'di la ngan par spyod pa la mchog tu byed pa'i phyir rnam par smin pa ni mi rnams kyi skye ba 'bras bu med par bsgrub ces bya ba'i don to/_/yang na 'dis chags pa yin
[\[96a.6\]]pas chags pa ste/_'dod pa'i yon tan dag la lhag par chags pa nyid de 'dod pa las 'dod chags pa'o/_/de'i nor ni slu ba'i bdag nyid dam sgyu ma'i bdag nyid do/_/gang 'jig rten de'i dbang gis yon tan thams cad rnam par 'jig par 'gyur ba'i
[\[96a.7\]]phyir te/_'jig rten zhes bya ba ni mi rtag pas rnam par 'jig pa yin pa'i phyir ro/_/gzhan rdzas lta bur lta bar byed pa zhes bya ba ni nyes pa thams cad kyi gzhi yin yang bde 'gror skyes pa yin pa'i phyir yon tan gyi snod lta bur blta bar bya ste/_phyugs dang /_
[\[96b\]]
[\[96b.1\]]sha za dang /_gcan gzan khro bo dang /_spyang ki 'dra ba yin yang mi'i cha byad can zhes bya ba'i don to/_/gal te de ltar gyur na ji ltar 'di'i bya ba ma yin pa byed la/_'di lta bur mi'i 'jig rten du skyed kyang ji ltar nyes par spyod pa kun du stsogs par byed ce na/_lus
[\[96b.2\]]kyis bcings gyur pa zhes bya bas bstan te/_'dir lus ni 'dod pa la 'dun pa la sogs pa'i sgrib pa rnams te/_nye bar sogs shing ngan song du skye ba yin no/_/de'i 'ching ba'i zhags pa gang gis byis pa bcings te/_rang dbang med par byas pa'i phyir ro/_/
[\[96b.3\]]byis pa zhes bya ba ni bden pa ma mthong ba'i so so'i skye bo 'dod chags dang ma bral ba ste/_don med pa thams cad byed pa'i phyir yang so so'i skye bo nyid du bstan to/_/de yang khyad par du rmongs pa'i mtshon pa yin no zhes bstan pa'i phyir/_mun pa'i 'khor gyis bskor
[\[96b.4\]]ba yin/_/zhes bya bar bstan to/_/mi shes pa'i 'bras bu phyin ci log yin no zhes bstan pa'i phyir smras pa/_bdag gis zhes bya ba la sogs pa'o/_/bden pa min la bden lta bas/_/zhes bya ba ni mngon par mi 'dod pa'i mi gtsang ba la sogs pa'i ngo
[\[96b.5\]]bo la gtsang bar mngon par rtogs pa'o/_/mthong ba zhes bya ba ni gang yang shes pa'i mthus mthong ba ste/_de lta bu'i mkhas pa ni yang med do zhes bya ba de la med de/_'jig rten pa'i dngos bo cung zad 'dod pa yang zhes bya ba ni tshig gi lhag ma'o/_/log par
[\[96b.6\]]lta ba la 'jug pa nyi tsher ma zad de/_gti mug gis 'jug pa yang yin no zhes bstan pa'i phyir/_nga rgyal la sogs pa'i skyon yang bstan pa yin no/_/bdag gis byas so snyam sems pa/_/zhes bya ba ni tshangs pa chen po tshangs pa'i 'jig rten na gnas pas bcom
[\[96b.7\]]ldan 'das la gsol pa/_kye gau ta ma gnas 'di ni rtag pa brtan pa ste/_'di lta ste/_tshangs pa'i 'jig rten 'di nyid du bzhugs su gsol zhes pa dang /_'di dang tshigs su bcad pa 'og ma gsungs so/_/bdag gis byas so snyam pa'i nga rgyal te des phyung ba
[\[97a\]]
[\[97a.1\]]ni des bskyed pa'o/_/skye dgu ni sems can te tshangs pa la sogs pa'o/_/gzhan gyis byas sems pa zhes bya ba la gzhan gyis bskyed pa ni gzhan gyis byas pa ste/_tshangs pa dbang phyug la sogs pas 'jig rten 'di phyung ba'o/_/zhes mngon par
[\[97a.2\]]zhen cing sems par 'dir sbyar ro/_/skye dgu tshangs par spyod pa gnas pa'o/_/de ni 'gas kyang ji lta ba bzhin du mi mthong ngo zhes bya bas bstan te/_de ni bdag gir byed pa dang gzhan du byed pa'i bdag gi dngos po phyin ci log pa yin no/_/de bas na ji lta ba bzhin du mi mthong
[\[97a.3\]]ba ste/_phyin ci ma log par ston pa dang mnyan pa lam goms pa'i phyir ro/_/'gas kyang zhes bya ba gcig gis kyang de ltar rtogs pa'o/_/'di ltar bdag gis byed pa dang gzhan gyis byed pas ji ltar yang gtses pa yin no/_/des na yang mi shes shing lta ba log pa yin te/_
[\[97a.4\]]phyin ci log pa nyid do/_/gang yang mi mthong ba zhe na zug rngu ste sdug bsngal gyi rgyur gyur pa 'jig tshogs la lta ba la sogs pa'i lta ba'i zug rngu nyid de sdug bsngal thams cad 'dren par byed pa'i phyir ro/_/zug rngu de dag sngon chad mthong ba dang /_/zhes bya ba ni gang
[\[97a.5\]]yang bdag dang gzhan gyis byed pa gnyis zug rngu dang 'dra ba sngar nyid yang dag par mthong ba yin te/_de mthong bas bdag gis byed pa la sogs pa yang med par 'gyur ro/_/gnyis po yang ji lta bu zhe na/_gang la zhes bya ba smos te/_gang du gnyis po 'di
[\[97a.6\]]la'o/_/skye bo ni so so'i skye bo'o/_/chags pa ni mngon par zhen pa ste/_'di nyid bden no zhes smos pas mngon par zhen cing rtogs par byed pa'o/_/yul la sred pa ni bdag nyid la sred cing zhen pa ste/_'di nyid zug rngur mthong ba yin no zhes bsgom par
[\[97a.7\]]bya'o/_/de ltar gyur pas/_de ni bdag gis byas snyam mi 'dzin cing /_/zhes bya ba ste/_rgyud la mi spyod pa'o/_/de bzhin du gzhan gyis byas snyam mi 'dzin to/_/zhes bya bar yang sbyar ro/_/gang la 'di lta bu dang ldan pa ni bdag gir 'dzin pas yid
[\[97b\]]
[\[97b.1\]]bcom zhing sdug bsngal ma spangs pa yin no zhes bstan pa'i phyir/_skye dgu 'di dag nga rgyal ldan/_/zhes bya ba smos te/_snga ma nyid kyi don gyi dbye bas bstan pa yin no/_/rgyal ba ni bdag dang bdag gir byed pa ste/_de ni bdag dang gzhan gyi sgo nas spyod pa yin te/_
[\[97b.2\]]de dang 'di dag ldan pa'o/_/skye dgu ni so so'i skye bo ste/_de la gzugs med pa ni nga rgyal dang ldan pa ste phal cher bsam gtan gyi khyad par thob pas zil gyis mi non pa'i phyir ro/_/nga rgyal la chags pa ni gzugs can te/_tshangs pa la sogs pa'i rnam par
[\[97b.3\]]'gyur ba thos pa'i phyir ro/_/nga rgyal bcings zhes bya ba ni 'dod pa dag lhag par spyod pa'i phyir ro/_/nga'o snyam pa'i nga rgyal gyi rgyu bstan pa'i phyir rtsod par gyur pa'i lta ba can zhes bya ba ni lta ba drug cu rtsa gnyis la chags shing mngon par zhen pa'am/_yang na
[\[97b.4\]]de'i ched du 'khrug par 'gyur zhing phan tshul zil gyis gnon pas sdig pa lhag par spyod pa'i phyir ro/_/'khor ba ldog par mi 'gyur ro/_/zhes bya ba ni srid pa'i nga rgyal zil gyis gnon par mi 'gyur ro/_/nyes pa dang ldan pas gcig tu 'khor ba zil gyis
[\[97b.5\]]gnon par mi 'gyur ro zhes bstan pa'i phyir/_thob par gyur pa gang yin dang /_/zhes bya ba la sogs pa smos so/_/dge slong zhig dbyar gnas pa bcom ldan 'das dang nye bar gnas pa las thub pas bka' stsal pa/_dge slong dbyar gang du gnas par gyur
[\[97b.6\]]zhes pa dang /_des gsol pa/_bdag ni ri kha ba can du gnas pa lags so/_/zhes zhus pa dang /_dge slong khyod kyis der ngo mtshar 'ga' zhig mthong ngam ci mthong zhes pa dang /_bcom ldan 'das khums te phyi rol pa'i drang srong dag nam mkha' las 'ong ba dang
[\[97b.7\]]'gro bar bgyid pa gda' bas bdag dga' ba skyes te/_nam zhig na bdag kyang 'di ltar 'gyur zhes dgongs so zhes zhus pa dang /_des de dag ni gcig tu sdug bsngal ba yin te/_drang srong de rnams kyis gang mi'i skye ba thob pa dang /_gang thob par bya ba tshangs pa'i
[\[98a\]]
[\[98a.1\]]'jig rten la sogs pa thams cad du yang skye ba dang /_dga' ba la sogs pas nye bar bcom pa yin pas de la khyod kyis dga' bar mi bya'o zhes gsungs so/_/yang na gang thob pa ni 'das pa dang da ltar byung ba'i skye ba'o/_/gang thob
[\[98a.2\]]par bya ba ni ma 'ongs pa'i skye ba'o/_/de dag gnyis ka yang rdul gyis yog ces bya ba ste/_gnod pa stong phrag gis gtses pa'i phyir ro/_/dge slong dag gang gzugs skyes par gyur pa 'di ni nad kyi sdug bsngal bskyed pa yin te/_gnas pa dang /_rga ba dang /_
[\[98a.3\]]'chi ba rab tu 'byung ba yin no zhes bya ba la sogs pa mdo las gsungs so/_/'di nyid gang gis yin zhe na/_nad med pa zhes bya ba smos te/_nyon mongs pa gzir zhing bcom pa ste/_so so'i skye bo zhes bya ba'i don to/_/rjes su slob par byed ces bya ba ni 'dir yang gi sgra
[\[98a.4\]]phyis pa bstan te/_nyon mongs pa spangs pa'i phyir bslab pa gsum la 'phags pa dag 'jug par gyur na yang ngo /_/de gnyis ka yang rdul 'dis yog par 'dod pa yin no/_/rngon pa'i rtogs pa yang 'dir brjod par bya'o/_/gang de lta na ni lta ba log pa la zhen pa
[\[98a.5\]]yin te/_de bstan pa'i phyir/_gang zhig ces bya ba ni sems can no/_/bslab pa ni glang po'i lag pa la sogs pa gdul ba'i thabs te/_'khor ba'i nang gi sdug bsngal dang 'brel pa gang yin pa dag go/_/tshul khrims ni tshangs par spyod pa dang 'gal ba'i
[\[98a.6\]]tshul khrims 'chal pa spong ba'o/_/brtul zhugs ni khyi la sogs pa'i spyod pa la dmigs pa'o/_/tshangs par spyod pa ni 'khrig pa la spyod pa spong ba'o/_/dka' thub ni tsher ma brten pa la sogs pa'o/_/nye bar gnas pa ni lha dang /_mi la bsnyen bkur
[\[98a.7\]]byed pa la sogs pa'o/_/gang dag la de snying por byed pa ni thar pa'i rgyu 'dod pa ste/_de tsam gyis thar pa'i bde ba la mngon par zhen pa'i phyir ro/_/'di ni mtha' gcig go/_/zhes bya ba ni tha mar sdug bsngal gyi rgyu ste/_la la'i lta ba'o/_/gang zhig de ltar
[\[98b\]]
[\[98b.1\]]lta zhing 'di skad du smra ba zhes bya ba ni mngon par zhen pa'i phyir dang de ltar sgrub pa'i phyir ro/_/'dod pa ni gtsang ba'o zhes bya ba ni/_'khrig pa nye bar longs spyod pa ste/_lha rnams kyis kyang de longs spyod pa'i phyir ro/_/bsod nams can zhes bya ba ni yid dang rjes
[\[98b.2\]]su mthun pa'i phyir ro/_/longs spyod par bya ba ni sngar bstan pa'i rgyu gnyis kyi phyir ro/_/yang na bdag po'i 'bras bu yin pa'i phyir ro/_/'dod pa ni skyon med pa yin no zhes bya ba ni 'jig rten thams cad de'i don la mngon par brtson pa'i phyir ro/_/bdag dang
[\[98b.3\]]gzhan gyi rgyud tshim pa'i thabs yin pa'i phyir ro/_/de dag ces bya ba ni de ltar shes pa'i sems can no/_/lhag par ni shin tu zhes bya ba'i don to/_/'dod pa rnams zhes bya ba ni 'dod pa'i yul dag la'o/_/ltung bar byed pa'i brtul zhugs len pa zhes bya
[\[98b.4\]]ba ni de la mchog tu dmigs par byed pa ste/_sbrang ma bzhin du zho la bdag nyid ltung bar byed pa yin no/_/'di yang mtha' gcig go zhes bya ba ni sdug bsngal gyi mtha'i rgyur 'dod pa'o/_/mtha' ni rnam pa gnyis te/_ji nas bdag nyid ngal ba'i sbyor ba dang /_
[\[98b.5\]]dman pas grong gi tha mal pa ste/_gang la 'dod pa la bsod nyams kyi sbyor ba zhes mdo las gsungs pa'i phyir ro/_/mtha' gnyis po 'di dag ni zhes bya ba ni thar pa thob par byed pa ni ma yin gyi/_dur khrod 'phel bar byed pa zhes smos te/_'di gnyis kyis ni
[\[98b.6\]]zhes bya bar tshig rnam par sbyor ro/_/yang na bdag nyid dur khrod bzhin du gnas pa'i bdag nyid yin pa'i phyir ro/_/ci'i phyir zhe na/_de dag gis ni dur khrod 'phel bar byas/_/zhes bya ba yin te/_mngon sum du grub pa'i phyir des de dang de nyid ma mthong bas
[\[98b.7\]]gnyi ga'i mtha' la dmigs pa ste/_dur khrod rgyas par 'gyur ba'o/_/de ltar zhes bya ba ni rnam pa 'dis so/_/'di dag ni gong du bstan pa'i mtha' gnyis te/_dur khrod 'phel ba byis pa'i sems kyis ma mthong zhing ma rtogs pa'o/_/kha cig zhen par
[\[99a\]]
[\[99a.1\]]byed cing zhes bya ba ni ling sle sha ne zhes bya bas 'dod pa dag la lhag par chags pa ste/_'dod pa la bsod nyams su sbyor ba'i phyir ro/_/kha cig mngon par rgyug par byed/_/ces bya ba ni 'dod pa dag la 'gro zhing shin tu ring na gnas kyang 'gro
[\[99a.2\]]ba ste/_gzugs la sogs pa'i yul yang rjes su myong bar mi 'gyur zhing bdag nyid dal ba'i rjes su sbyor ba'i phyir ro/_/mig dang ldan pas de dag mthong ba na des de dag lhag par zhen par mi byed do zhes bya ba la sogs pa'o/_/de dag de ltar mi byed ces bya ba ni de ltar
[\[99a.3\]]gnyis kyi nang du mi 'jug pa'o/_/de dag de ltar mi sems zhes bya ba ni nang gi gnyis kyis bdag gir byed pa mi skyed pa dang lam ma yin pa gzhan dag la mi ston pa'o/_/de dag gis chos rjes su mi gdags pa 'di lta bu zhes bya ba ni de dag bdag nyid chen po de dag
[\[99a.4\]]gis kun du sbyor ba thams cad yang dag par spangs pa'i phyir bag chags dang /_las kyi bdag nyid chos kyi rnam pa thob par byed pa'i lam med de/_gang gi 'gro bas 'di dag tu gdags shing rnam par gzhag pa yin pa'i phyir te/_lha'am mi ma yin pa yang rung ngo /_/'di
[\[99a.5\]]lta bu 'di ni zhes bya ba ni 'gro ba thams cad las rnam par 'das pa skad cig ma nang gi gnyis yongs su spangs pa bar ma'i lam rab tu bsgrub pas so/_/des mthong bar byed pa ste mig gis ni ji lta ba bzhin du mthong ba yin no zhes bstan pa'i phyir/_ji ltar chu bur mthong
[\[99a.6\]]ba dang /_/zhes bya ba la sogs pa smos so/_/rgyal rigs su btsas zhes bya ba ni 'chi bdag gis 'jigs nas bcom ldan 'das la zhus pa btsun pa thabs gang gis bdag 'chi bdag gi rgyal pos mthong bar mi 'gyur zhes zhus pa dang /_des na tshigs su
[\[99a.7\]]bcad pa gnyis gsungs so/_/gzhan dag ni rgyal byed kyi tshal na dge slong lnga brgya lta ba log pa de'i dbang du mdzad do zhe'o/_/chu bur mthong ba ni ji ltar mtsho chen po la char gyi thigs pa shin tu sbom pa 'bab pa las rlung gis bskyod na chu'i 'brum bu gzhan skye bar
[\[99b\]]
[\[99b.1\]]'gyur zhing 'gag par 'gyur ba de mig dang ldan pa'i skyes bus mthong ba lta bu'o/_/ji ltar smig rgyu mthong ba ltar/_/zhes bya ba ni dper na 'ga' zhig 'brog dgon par skom pas gdungs shing tsha bas nyam thag la rab tu gdungs shing tsha bas chu ltar
[\[99b.2\]]snang ba'i smig rgyu ri dgas skom pa skye ba dang 'jig pa yang mthong ba de ltar/_de bzhin 'jig rten lta byed pa/_/zhes bya ba yang sems can dang snod kyi 'jig rten la bye brag med par bstan pa'o/_/dpe gnyi ga blang ba yin yang de'i phyir sems can gyi dbang du byas
[\[99b.3\]]nas dper bstan pa yin te/_phal cher dbugs 'byung rngub la brten pas 'di la 'chi ba'i chos yod pa'i phyir ro/_/gzhan dag ni snod kyi 'jig rten gyi dbang du byas so zhes zer te/_shin tu nyams dga' bar snang ba 'jig pa'i phyir ro/_/yang na ming gi 'jig rten
[\[99b.4\]]dang gzugs kyi 'jig rten zhes brjod de/_'di la ming gi 'jig rten ni gzugs med pa'i phung po bzhi'i bdag nyid de/_de yang ming gi bdag nyid yin pa'i phyir ro/_/khams lhag ma ni gzugs kyi 'jig rten te/_gzugs kyis mtshon pa'i phyir dang /_bdag
[\[99b.5\]]gi dngos po mnyam par ma bzhag pa'i sa yin pa'i phyir ro/_/'di na lta byed pa zhes bya ba ni 'jig rten las 'das pa'i de bzhin nyid shes pas rtogs shing mthong ba'o/_/'chi bdag rgyal po zhes bya ba ni 'chi bdag gi rgyal po nyid kyis srid pa gsum na
[\[99b.6\]]khyab pa'i phyir ro/_/des mthong bar mi 'gyur ba ni zil gyis gnon par mi 'gyur ba'o/_/khams gsum yongs su rtogs pas 'brel pa med de/_dgra bcom par gyur na ni 'chi ba las 'das par 'gyur ro/_/yang na bskal pa'am bskal pa las
[\[99b.7\]]lhag par 'khor ba na gnas pa'o/_/yang na bya ba med pa'i phyir bar ma dor yongs su mya ngan las 'das pa zhes bya ba ni 'di'i don to/_/dngos po thams cad yongs su brtag pa dang /_dngos po'i phyogs gcig yongs su brtag pa dang 'brel pa yin no zhes
[\[100a\]]
[\[100a.1\]]bsgrub pa'i phyir/_de bzhin lus la lta byed pa/_/zhes bya ba la sogs pa'o/_/lus ni nang gi gzugs te/_de'i phyir dran pa nye bar gzhag pa bsgom pa la 'jug pa'i sbyor bas dang por nang gi lus dang phyi rol gyi lus la 'di ltar
[\[100a.2\]]yongs su lta bar byed de de'i 'og tu don gzhan yang bstan pa yin no/_/lhag ma ni rtogs par sla'o/_/lus dang 'brel pa de'i yongs su brtag pa gzhan yang bstan pa'i phyir/_gang la byis pa mngon phyogs pa/_/zhes bya ba la sogs pa smos so/_/tshe dang ldan pa yul
[\[100a.3\]]'khor skyong rab tu 'byung ba'i brtul zhugs grub par gyur pa las pha ma la phan gdags pa'i phyir s+thu la ko sh+tha zhes bya ba der song ngo /_/de'i sems gzung ba'i phyir de'i mas bsgo ste/_rgyan gyis brgyan pa'i sngon gyi gnyis pa de'i gan du btang ste/_bud med de'i g.yo bstan
[\[100a.4\]]pa las/_de nas slar log pa dang des de la sangs rgyas bcom ldan 'das kyis tshigs su bcad pa brgyad gsungs so/_/blta bar gyis zhes bya ba ni khyod kyis nges par brtag par gyis shig pa'o/_/lus 'dis zhes bya ba ni gzugs kyi bdag nyid do/_/rtag tu
[\[100a.5\]]zhes bya ba ni rgyun du'o/_/ji lta bu zhe na/_smras pa/_bkra ba zhes bya ba ste gos dang rgyan la sogs pas brgyan cing mdog khyad du gyur pa'i phyir ro/_rgyal po'i shing rta ltar zhes bya ba ni rgyal po'i shing rta shin tu bkra ba ste/_phyi rol gser la sogs pas yongs su brgyan
[\[100a.6\]]pa'i phyir ro/_/nang ni shing gi rang bzhin yin no/_/dpe de dang 'dra bar lus 'di yang phyi rol ni shin tu mdzes pa'i phyir dang /_nang ni mi gtsang ba'i rang bzhin yin pa'i phyir ro/_/gang la byis pa mngon chags pa/_/zhes bya ba yongs su rtog par mi byed pa ni/_lus
[\[100a.7\]]gang la lhag par 'dod chags skyed par byed de/_phyi rol tsam la lta ba'i phyir ro/_/de la mkhas pa chags mi byed/_/ces bya ba ni 'di la 'dod chags dang bral ba skyed par byed de/_nang gi de nyid mthong ba'i phyir ro/_/byis pa dang mkhas pa'i rjes su chags pa
[\[100b\]]
[\[100b.1\]]dang /_'dod chags dang bral ba'i rgyu bstan pa ni gang la byis pa la sogs pa ste/_rab tu rmongs pa ni shin tu mi shes pas zil gyis non cing /_'khrul pa'am phyin ci log bzhis skyes pa'i phyir ro/_/de la 'dir gti mug gis ni mngon par chags par 'gyur la shes
[\[100b.2\]]pas ni chags pa med par 'gyur ro zhes bya ba'i don to/_/'dod chags ni gti mug gis byas pa'i nyes dmigs te smras pa/_nyams gyur pa zhes bya ba smos te/_khyad par du nyams par ma gyur pa'am yul dag la chags pas de'i ched du nyams par gyur pa ste/_
[\[100b.3\]]shin tu nyam nga bar ltung bar gyur to zhes bya ba'i don to/_/gang ji lta bu zhe na/_glang rgan rdzab tu chud pa bzhin/_/zhes bya bas bstan te/_ji ltar rgas shing 'khogs pa'i glang 'byung bar mi nus pa'i 'dam gyi nang du zhugs par gyur na de las ni rang gis kyang
[\[100b.4\]]thar par mi nus la gzhan gyis kyang dbyung du mi rung zhing ma yin pa de bzhin du'o/_/gang rjes su chags pa de ni shin tu ma rungs pa nyid du bstan la/_rma byung ba dang 'dra ba ste/_/zhes bya ba yin te/_rma ni rma ral ba dang 'dra bar rtag tu 'jig pa'i phyir dang /_'bad pa byas
[\[100b.5\]]kyang gso dka' ba'i phyir ro/_/byung ba ni rgyu dang rkyen las skyes pa'i phyir te/_'dis ni gzhan gyi dbang du bstan te/_rtag tu nye bar gdung ba'i rgyur gyur pa'i rnam pa bstan pa/_nad pa zhes bya ba smos te/_rgyun du bkres pa dang skom pa la sogs pa'i nad kyis
[\[100b.6\]]mngon par gdungs pa'i phyir te/_lus 'di gang du 'gro ba'i sa/_/der ni sdug bsngal 'gro bar 'gyur/_/zhes bya ba'i tshig gis so/_/'jig chos can zhes bya ba ni nyams par gyur na gsor mi rung ba'am/_/slu ba'i bdag nyid yin pa'i phyir ro/_/bstan ma
[\[100b.7\]]thag pa'i nyes dmigs thams cad 'byung ba ni lus las byung ba yin te/_'di ltar/_gang yang brtan par mi gnas pa/_/zhes bya ba 'jig pa'am med pa'i gnas skabs te/_gang mi rtag pa de ni sdug bsngal ba yin no zhes mdo las gsungs so/_/
[\[101a\]]
[\[101a.1\]]lus kyi phyi rol ni yin gyi/_nang ni ma yin no zhes bya ba'i phyir/_nad pa 'jig pa'i chos can zhes bya ba la sogs pa smos so/_/brgyan pa blta bar gyis zhes bya ba la/_blta bar gyis zhes bya ba ni nye ba na gnas pa'i phyir bod pa'o/_/yang na
[\[101a.2\]]thams cad bdag gis bya ba la brtag par bya'i/_gzhan gyis byas pa ni ma yin te/_'di'i rnam pa bstan pa'i phyir ro/_/ri mor ma byas pa ri mor ma byas shing bskyed la brgyan par byas te mdzes par byas pa zhes bya ba'i don to/_/lus ni mi gtsang ba'i lus nyid do/_/gang
[\[101a.3\]]gis brgyan par byas she na/_nor bu'i rna cha gdub 'khor gyis/_/zhes bya ba smos te/_nor bu dang rna ba'i rgyan no/_/gos dang phreng ba dang sen rtsi la sogs pa bsdu ba'i phyir yang gi sgra'o/_/ma brdungs pa dang brdungs pa'i rgyan bsdu ba'i phyir gnyis smos so/_/lus
[\[101a.4\]]de ji lta bu zhe na/_smras pa/_nad pa zhes bya ba'o/_/rang gi yan lag brgyan pas mdzes pa yin no zhes bstan pa'i phyir/_lan bus brgyan byas shing zhes bya ba smos te/_mig mangs ris lta bu mig brgyad pa byas pa'i sgra ste/_de'i phyir cha ba'i chas kyis brgyan
[\[101a.5\]]pa byas pa/_skra rnam pa brgyad du bgos shing lan bur byas pa la chu rlabs kyis 'god par byed pa yin no/_/mig sman gyis ni bskus pa'i mig_/ces bya ba ni mig mdzes par bya ba'i phyir/_mthing shun gyi mdog 'dra ba'i phye ma'i bye brag gis mig sman gyi
[\[101a.6\]]mdog bsgyur bar gyur na mig sman gyi mdog tu 'gyur zhing tshon gyis mdzes pa'i phyir ro/_/de thams cad kyang /_byis pa lhag par rmongs byed kyang /_/zhes bya ba rtog par mi nus te/_phyin ci log gis bskyed pa'i phyir ro/_/pha rol tshol bar mi byed do/_/zhes bya ba
[\[101a.7\]]ni/_gang dag bya ba byas pa'i phyir 'dir phung po lhag ma med pa'i mya ngan las 'das pa tshol bar byed pa ni/_de lta bu khams gsum las 'dod chags dang bral ba 'dus byas thams cad kyi rgya mtsho'i pha rol du phyin par byed pa yin gyi/_lhag par rmongs
[\[101b\]]
[\[101b.1\]]par gyur ba 'di lta bu dag ni ma yin no zhes pa'i don to/_/de gnyis kyis mdzes par byed pa bstan pa'i phyir/_mig sman gyis ni zhes bya ba la sogs pa smos te/_gang la mig sman yod pa ste/_lus rnag can dri nga ba'i rdzas bstsags pa'i phung po mig gnyis la mig sman
[\[101b.2\]]gyis bskus pa zhes bya ba'i don to/_/gsar bris shing zhes bya ba bkra bar byas pas bris pa ste/_ri mo'i las byas pa zhes bya ba'i tha tshig go/_/gsar zhes bya ba ni dus de nyid du byas pa ste/_dper na ri mo mkhan mkhas pas rtsig pa yongs su sbyangs pa la tshon sna tshogs
[\[101b.3\]]kyis ri mo gsar du byas pa ni shin tu mdzes pa yin la/_nang gi sa dang rdo la sogs pa'i rang bzhin yin pa de bzhin du/_lus 'di mig sman gyis mdzes par byas pa dang /_mgo la gser gyi phreng ba dang /_mgul par mu tig gi phreng ba dang /_lag ngar du
[\[101b.4\]]gdu bu dang /_rkang par rkang gdub la sogs pas phyi rol la brgyan pa byas kyang nang dri nga ba'i rdzas kyi bdag nyid yin no/_/brgyan pa byas kyang dge ba ma yin no/_/zhes bstan pa'i phyir smras pa/_lus ni dri zhim zhes bya ba la sogs pa ste/_dus ji lta ba bzhin du ga pur dang /_
[\[101b.5\]]tsan dan la sogs pas lus bskus pa ni lus la bsgos pa'o/_/btsag gis byugs pa ni li khri dang sen rtsi la sogs pa las byung ba shin tu yid du 'ong zhing mdog dmar bar byas pa'i rkang pa'o/_/blo phyin ci log pas lus la sogs pa la yongs su brtags pa med
[\[101b.6\]]pas ni chu bo las brgal bar mi 'gyur ro zhes bstan pa'i phyir/_gang zhig 'dod pa zhes bya ba la sogs pa smos so/_/bcom ldan 'das yul ko sa lar rgyu zhing gshegs nas rim gyis 'od ma'i tshal du byon pa dang /_'od ma'i tshal na gnas pa'i bram ze dang khyim bdag
[\[101b.7\]]gis 'di skad ces gsol to/_/btsun pa bdag cag gis ni 'di ltar 'tshal zhing rtogs te/_'dod pa la longs spyad par bgyis kyang /_nongs pa ma mchis te/_de ci'i slad du zhe na/_'dis na 'dod pa dag la 'jol nyog tu spyod cing lus dang sems tshim par byed
[\[102a\]]
[\[102a.1\]]kyang /_lus zhig nas lha rnams kyi nang du skye ba gda'o zhes gsol pa dang /_bcom ldan 'das kyis bka' stsal pa/_'di ltar de ni 'dod pa spangs pas thob pa yin gyi/_'dod pa longs spyod pas ni ma yin no zhes bya ba nas/_ji srid du tshigs su bcad pa gnyis
[\[102a.2\]]gsungs so/_/'dod par zhes bya ba ni 'dod pa'i yon tan lnga'i phyir ram de'i lus la'o/_/gang kun du sbyor bas byas pa'i kun du 'brel pa ni rab tu chags pa dang /_g.yeng ba dang /_'du 'dzi 'o/_/de la chags pa ni rab tu zhen pa ste/_yongs su 'dzin pa dang /_bsags pa
[\[102a.3\]]dang srung ba la sogs pa'i 'jug pa zhes bya ba'i don to/_/yang na kun du sbyor ba'i bdag nyid de chags pa dang /_sred pa'o/_/snying rje yang chags pa dang tshul 'dra ba yin no zhe na/_kun du sbyor ba zhes smos pa'i phyir chags pa ni/_sems can gyi 'ching ba yin par bstan te/_mi
[\[102a.4\]]shes pa sngon du 'gro ba'i g.yeng ba dang /_chags pa zhes bya ba'i don to/_/kun du sbyor ba zhes bya ba ni rgyal po gshegs zhes bya ba bzhin du kun du sbyor ba 'dir brjod pa yang kun du sbyor ba'i rang bzhin chags pa dang sred pa'i bdag nyid du shes par bya'o/_/gang kun du sbyor ba
[\[102a.5\]]dag la skyon dang nyes par ma rtogs pa de nyid mi shes pas gnas shing chags pa'i phyir ro/_/gang yang de ltar 'dod pa'i kun du sbyor bas 'dod pa la sred cing chags par gyur na ni nam du yang 'dod pa'i chu bo dang 'dod pa'i zag pa las mi rgal cing spong ba ma yin na/_
[\[102a.6\]]gzhan lta ci smos/_mngon par mi 'dod pa'i gnas su khyer bar byed pa'i phyir chu bo'o/_/chu bo ji lta bu zhe na/_yangs pa zhes bya ba ste/_'gro ba'i bdag nyid thams cad la brten cing khyab pa'i phyir ro/_/mtha' yas pa zhes bya ba ni thog ma med pa'i srid pa nas bsten pa'i
[\[102a.7\]]phyir dang /_shes pa zag pa med pa'i snying pos spangs pa'i phyir ro/_/de lta na yang chu bo rnam pa bzhi po thams cad kyang brgal bar 'gyur ro zhes bstan pa'i phyir/_chags bral mchog dang tha ma zhes bya ba la sogs pa smos te/_chags bral mchog ces bya ba ni gong ma'i
[\[102b\]]
[\[102b.1\]]kun du sbyor ba spangs pa'i phyir ro/_/chags bral tha ma zhes bya ba ni 'og ma'i cha'i kun du sbyor ba spangs pa'i phyir ro/_/thams cad las 'dod chags dang bral ba ni kun du sbyor ba mtha' dag spangs pa'i phyir ro/_/mthong bas spang bar bya ba dang /_bsgoms pas spang bar bya ba sngon du 'gro ba yin no zhes
[\[102b.2\]]bstan pa'i phyir/_'di la zhes bya ba smos te/_'di la bdag dang bdag gis zhes bya ba ni 'di lta bur bdag gir byed pa/_go rims bzhin du gzugs la sogs pa dag la bdag tu mngon par zhen pa'o/_/yang na gzugs zhes bya ba la sogs pa'i bdag nyid kyi mngon par 'dod pa'i
[\[102b.3\]]'jig tshogs la lta ba'i ri'i rtse mo nyi shu bstan te/_de yang med pa ma yin pa'i phyir ro/_/mi lta zhing zhes bya ba ni rjes su mi 'brang zhing mngon bar mi zhen pa ste/_blta ba dang kun du sbyor ba thams cad spangs pa'i phyir ro/_/de ltar rnam grol zhes bya ba ni rnam pa 'dis ris gnyis kyi phra
[\[102b.4\]]rgyas spangs pa'i phyir gang rnam par grol ba'o/_/de nyid gang chu bo las de ltar rnam par grol ba ste/_rgal ba ni rgal bar 'gyur ba'o/_/sngon chad ma brgal ba zhes bya ba ni sngon nam yang ma spangs pa ste srid pa gsum gyi chu bo ma spangs pa'i phyir ro/_/ci'i phyir chu
[\[102b.5\]]bo rgal bar byed ce na/_yang srid pa med pa'i phyir zhes bstan pa ste yang mi skye bar bya ba'i phyir dang /_sdug bsngal las ldog pa'i phyir zhes bya ba'i don to/_/'phags pa'i lam bsgoms pa nyid kyis rgal bar 'gyur gyi/_khyim gyi gnas yongs su spangs
[\[102b.6\]]pa tsam gyis ni ma yin no zhes bstan pa'i phyir/_gang zhig tshal spangs zhes bya ba la sogs pa'o/_/khyim gyi gnas kyis yongs su skyo ba'i tshong dpon rgan po zhig_/dgon par song ste rab tu byung nas phyir ldog cing nyams par gyur la/_de nas yang rab tu byung ba
[\[102b.7\]]de'i dbang du mdzad nas dge slong rnams la bka' stsal pa'o/_/gzhan dag ni 'od ma'i tshal na rab tu byung ba rnam par 'phrul pa ming med pa zhig gnas te/_gnas la lhag par chags pa de'i dbang du mdzad do zhes zer ro/_/de la re zhig 'di ji bzhin pa'i don
[\[103a\]]
[\[103a.1\]]brjod par bya ste/_tshal ni dgon pa'o/_/de la gang gnas pa ni nags tshal na gnas pa ste/_dgon pa na gnas shing khyim la sred pa med pa gang yin pa de'o/_/nags tshal spangs pa ni rab tu byung ba la mngon par mi dga' bar gyur nas
[\[103a.2\]]nyams par gyur pa ste/_yang na nags tshal spangs nas khyim na gnas par gyur pa'o/_/yang skyo bar gyur pas khyim la mngon par mi dga' ba skye bar gyur nas/_nags su rgyug ces bya ba ni dgon pa nyid du phyogs pa ste/_rab tu byung ba de'i phan yon mthong
[\[103a.3\]]ba'i phyir ro/_/'di lta bu'i 'dod chags la sogs pa'i nyon mongs pa'i dbang du byas pa'i glen pa la khyed cag ltos shig pa'i don to/_/tshur zhes bya ba ni tshur shog la ltos shig pa'o/_/gang gi rnam par blta bar bya zhe na/_grol bar 'ching bar rgyug pa'i
[\[103a.4\]]zhes bya ba ste/_rab tu byung ba yongs su gzung ba med pa khyim nas nges par byung ste/_yang de nyid du mi gtsang ba la sogs pa dang 'dra ba'i btson ra'i 'ching ba la mngon par phyogs pa ste/_de bas na 'dis ni mngon par smad pa bstan pa yin no/_/don nyid bshad pa tshal
[\[103a.5\]]ni 'dir nags stug po ste tsher ma la sogs pas gang ba'i phyir ro/_/de ni khyim ste bya ba ngan pa la sogs pas kun du gnod pa dang bcas pa'i phyir ro/_/de ni khyim ste bya ba ngan pa la sogs pa de ni khyim gyi gnas la mngon par chags pa ste/_'dod pa la
[\[103a.6\]]sred pa zhes bya ba'i don to/_/gang la tshal med pa de ni tshal spangs zhes bya ba yin te/_khyim dang de'i yo byad la chags pa med pa zhes bya ba'i don to/_/khyim rjes su myong ba las rgan pa'i gnas skabs kyis skyo ba skyes pa dang /_'chi bas 'jigs pa'i phyir/_
[\[103a.7\]]de la ma chags par byed cing rab tu byung ba ste/_de'i skyon dang bral bar 'dod pas so/_/des tshal med pa zhes bya ba smos te/_tshal dang bral ba ni tshal spangs pa ste/_khyim gyi gnas nas byung zhing rab tu byung ba zhes bya ba'i don to/_/lus kyi dben pa 'dis bstan
[\[103b\]]
[\[103b.1\]]nas sems kyi dben pa bstan pa'i phyir/_nags tshal spangs nas zhes bya ba smos te/_'dir nags tshal ni 'dod pa la sogs pa la rnam par rtog pa ste/_de ni khyim gyi nags stug por 'jug pa yin no/_/de spangs pa ni 'du 'dzi dang rnam par rtog pa spangs pa'i
[\[103b.2\]]phyir ro/_/nags su rgyug ces bya ba ni 'du 'dzi dang rnam par rtog pa mngon du byed pa ste/_khyim gyi btson ra la yang phyogs pa'o/_/yang na gtsug lag khang la lhag par zhen pa'o/_/'di la ltos shig ces bya ba ni nyon mongs pas 'khrul par byas shing /_
[\[103b.3\]]mi rtag pa'i bden pas kun du 'phyan pa'i sems can la ltos shig pa'o/_/tshur zhes bya ba ni khyed cag tshur shog shig dang /_bdag med pa la dmigs shing sangs rgyas kyi bstan pa bsgrub par gyis shig pa ste/_chos 'di rtogs pa'i phyir de kho na nyid
[\[103b.4\]]brtag cing bde 'gro blta ba ni/_de bzhin nyid kyis yin gyi/_gzhan gyis ni ma yin no zhes bya ba ni 'di'i don to/_/gzhan ni snga ma bzhin no/_/gang gis sred pa'i 'ching ba las grol bar 'gyur zhe na/_'phags pa'i lam nyid kyis yin te/_de nyid bstan pa'i phyir/_
[\[103b.5\]]shing rta mthun pa'i zhes bya ba la sogs pa smos so/_/de nas rgyal po'i bu mo k+She ma zhes bya ba shing rta la zhon te bcom ldan 'das lta ba'i phyir chas pa las thag ring po nas 'ong ba gzigs te/_tshigs su bcad pa 'di gsungs so/_/yid 'ong ba zhes bya ba ni yid du
[\[103b.6\]]'thad pa ste/_kun du shes par bya ba zhes bstan pa'i phyir ro/_/shing rta gang gis yan lag yid du 'ong la blta na sdug pa ste/_rin po che sna tshogs kyis 'bar bar byas pa'i phyir ro/_/dkar ba ni kha dog dkar ba nyid do/_/g.yogs pa ni shing rta de la gdugs
[\[103b.7\]]ltar bkab cing bres pa'o/_/yang na gos dkar pos g.yogs pa'o/_/gang yang bud med shing rta la zhon par gyur pa ni phal cher gos dkar pos g.yogs par byed do/_/mthun pa'i rtsibs zhes bya ba ni gcig tu bsngags shing gtso bor gyur pa'i shing
[\[104a\]]
[\[104a.1\]]rta'i 'khor lo'i yan lag gang yin pa ste/_shing rta khyad par can 'khor lo zung ngo /_/ldan pa ni bsten par byas pa'o/_/sdig med 'gro ba la ltos la/_/zhes bya ba ni bcom ldan 'das kyi gsung rab kyis 'gro zhing phan pa nyid rtogs par
[\[104a.2\]]gyis shig pa ste/_'di na dang por nyan pa zhes bya ba la sogs pas 'gro ba la ltos shig pa yin te/_sdig med ni rnam pa gsum po 'dod chags med pa'i sdig pa med pa dang zhes bya ba la sogs pa mdo las gsungs pa'o/_/nges par nyams pa'i nyon
[\[104a.3\]]mongs pa dag ni shing rta la zhon zhing 'gro ba nges par bsags shing bsgos pa'i phyir te/_lha sbyin dmyal bar skyes pa bstan pa yin no/_/rgyun rnams gcad par gyis zhes bya ba ni las kyi rgyun spangs pa ste/_nyon mongs pa ni ri bo mthon po las 'bab pa'i chu
[\[104a.4\]]rgyun 'dra ba de'o/_/las dang nyon mongs pa'i rgyu med pa dang las de'i 'bras bu yang med do/_/chings ma zhes bya ba ni yang nying mtshams sbyor ba'i 'ching ba med na de'i phyir las dang nyon mongs pa yang med pa'i phyir ro/_/sgra ji bzhin du bshad nas/_gzhan la bstan
[\[104a.5\]]nas bshad pa/_yan lag yid 'ong zhes bya ba ni tshul khrims kyi tshig bla dgas te/_de ni lam gyi gzhi dang them skas su gyur pa nyid de/_yang dag pa'i ngag dang /_las kyi mtha' dang 'tsho ba zhes bya ba'i yan lag ni tshul khrims kyi rang bzhin no/_/gos
[\[104a.6\]]dkar g.yogs zhes bya ba ni yang dag par grol ba dang yang dag pa'i shes pa zhes bya ba 'di'i tshig bla dgas yin te/_khams gsum las 'dod chags dang bral ba dang /_zad la mi skye ba'i shes pa thob pas gcig tu dkar ba yin pa'i phyir ro/_/mthun
[\[104a.7\]]pa'i rtsibs zhes bya ba ni yang dag pa'i dran pa dang /_yang dag pa'i rtog pa dang /_ting nge 'dzin gyi tshig bla dgas so/_/ldan pa ni yang dag pa'i rtsol ba ste/_brtson 'grus rtsom pa'i mthus skyo ba dang bral bar 'jug pa'o/_/shing rta ni yang dag pa'i
[\[104b\]]
[\[104b.1\]]lta ba ste/_de yang lam dang lam gyi yan lag go/_/yid la mngon par 'dod pa'i 'bras bu yin pa'i phyir shing rta'i sgrar brjod do/_/de lta na lam yan lag brgyad 'bras bu dang bcas pa bstan pa yin te/_yang dag pa'i rnam par grol ba dang /_yang dag pa'i
[\[104b.2\]]shes pa ni 'phags pa'i lam bsgoms pa'i 'bras bu yin no zhes pas so/_/sems can gang la 'di lta bu'i shing rta yod pa de ni sdig pa med par 'gro ba la sogs par shes par bya'o/_/'phags pa'i lam gyi rtsa ba them skas su gyur pa'i tshul khrims thob pa ni
[\[104b.3\]]skyabs nyid kyis 'gyur gyi/_brten pa tsam gyis ni skyabs ma yin no zhes bya ba'i tshig tu bstan pa'i phyir/_'jigs pa zhes bya ba la sogs pa tshigs su bcad pa lnga smos so/_/cho 'phrul chen po bstan pa las nges par rgyal te/_mu stegs pa kha cig ni ri
[\[104b.4\]]la brten to/_/gzhan dag ni nags tshal dang kun dga' ra ba dang gtsug lag khang dang shing dag la brten pa gzigs nas 'di gsungs so/_/gzhan dag ni sdig pa bkru bar bya'o zhes bsams te bye ma'i phung po la 'dug pa'i me sbyin zhes bya ba ko sa la'i rgyal po'i
[\[104b.5\]]mdun na 'don sdig pa byed pa zhig gi dbang du mdzad nas 'di gsungs so zhes zer ro/_/phal cher zhes bya ba ni du ma'o/_/skyabs su 'gro zhes bya ba ni sdig pa 'jig pa'i phyir rten cing len pa'o/_/ri ni kha ba can la sogs pa'i ri'o/_/ri dang 'dra ba'i bye ma'i phung po
[\[104b.6\]]dang phug la sogs pa bsdu ba'i phyir dang gi sgra'o/_/nags tshal zhes bya ba ni tshal la sogs pa nags stug po'o/_/dang gi sgra ni nags tshal du gyur pa'i sa phyogs dang rdzing bu la sogs pa'o/_/skyed mos tshal zhes bya ba ni grong dang nye ba'i tshal la sogs
[\[104b.7\]]pa'am/_lha khang ngam/_mchod rten dang ljon shing zhes bya ba la/_dang gi sgra ni bsdu ba'i don to/_/de la mchod rten ni lha khang la sogs pa ste/_so phag la sogs pas brtsigs pa'i phyir ro/_/ljon shing ni shing gi dbyibs dang /_gnas la sogs pa
[\[105a\]]
[\[105a.1\]]brgyan pa'o/_/gang zhig skyabs su 'gro ba yin zhe na/_'jigs pas skrag pa'i mi dag ni/_/zhes bya ba smos te/_brnyas shing ma bkur ba la sogs pas 'jigs pa'i mu stegs pa la sogs pa'o/_/ri la sogs pa skyabs su gyur pa yin no zhes
[\[105a.2\]]rtog pa bsal pa'i phyir/_skyabs de gtso bo ma yin zhing /_/zhes bya ba bstan te/_brag la sogs pa la sdug bsngal las skyob pa'i rten du 'dod pa de ni gtso bo ma yin te/_gang gi phyir brten pa tsam gyis ni yongs su skyob par mi nus pa'i phyir ro/_/skyabs de mchog tu gyur pa
[\[105a.3\]]min/_/zhes bya ba ni skyabs su 'gro ba de yang khyad par du gyur pa dang mchog ni ma yin te/_'di la brten pas ni 'khor ba yongs su spang bar mi nus pa'i phyir ro/_/ci'i phyir zhe na/_bzung ba tsam gyis ni skyabs su 'gro ba mchog tu gyur pa ma yin no zhes bstan to/_/de la
[\[105a.4\]]skyabs su song ba yis/_/sdug bsngal kun las grol mi 'gyur/_/zhes bya ba ni ngan song gi sdug bsngal lam 'khor ba'i sdug bsngal las zhes bya ba'i don to/_/don dam pa'i skyabs bstan pa'i phyir smras pa/_gang zhig sangs rgyas zhes bya ba la sogs pa'o/_/
[\[105a.5\]]yang sems can gang zhig dkon mchog gsum la brten pa de nyid ni skyabs su 'gro bar 'gyur ba yin no/_/sangs rgyas ni thams cad mkhyen pa de'i dbye ba yin pa'i phyir ma 'dres pa'i chos bco brgyad la sogs pa'i yon tan gyi phung po'o/_/chos ni don dam
[\[105a.6\]]pa'i chos yin pa'i phyir dang mya ngan las 'das pa'i 'bras bu mthar thug pa'i bdag nyid kyis dgos pa thams cad kyi mchog yin pa'i phyir ro/_/dge 'dun ni nyan thos kyi rgyud la gnas pa'i 'phags pa'i lam dang /_sangs rgyas dang rang sangs rgyas dang nyan thos
[\[105a.7\]]kyi lam gyi tshogs so/_/dgongs pa dang rjes su mthun pa'i tshul gyis gang yang rung ba cig la skyabs su 'gro ba ni ma yin no zhes sgrub pa'i phyir dang gi sgra gsum smos te/_de dag kyang phan tshul gyi dbye ba yin pa'i phyir ro/_/skyabs su 'gro ba tsam gyis ni ngan
[\[105b\]]
[\[105b.1\]]song las ldog pa ma yin te/_yang shes nas dad pa thob ba yin pa'i phyir ro/_/de yang bden pa mthong bas 'gyur ba yin te/_'phags pa'i bden pa bzhi po dag_/ces bya ba de ni ma mthong ba rtogs pa'o/_/shes rab kyis zhes bya ba ni gang gi tshe zag pa med pa'i
[\[105b.2\]]shes rab thob pa de'i tshe skyabs su 'gro ba rdzogs pa yin no zhes bya ba'i tshig gi lhag ma'o/_/bden pa mthong ba rnams yang dag bar bstan pa'i phyir/_sdug bsngal zhes bya ba la sogs pa smos te/_gang tshe shes rab kyis mthong ba/_/zhes bya ba 'dir rjes su 'brang ngo /_/
[\[105b.3\]]lam yan lag brgyad pa zhes bya ba ni gang la yan lag brgyad yod pa cha shas 'dus pa ste/_yan lag dang cha shas ni yan lag drug pa'i phyi ma bzhin no/_/ji lta bu'i lam shes rab kyis mthong ba yin zhe na/_bde ba zhes bya ba yin te/_'jig pa ni 'khor ba'i tshig
[\[105b.4\]]bla dgas yin pa'i phyir te/_'phags pa'i lam ni 'khor ba'i 'bras bu ma yin no zhes bya ba'i tshig gis so/_/'on kyang bral ba'i 'bras bu ni ma yin no/_/de nyid bstan pa'i phyir smras pa/_mya ngan 'das 'gro zhes bya ba ste/_mya ngan las 'das par bgrod
[\[105b.5\]]par byed pa dang mya ngan las 'das pa 'thob par byed pa zhes bya ba'i don to/_/de ni zhes bya ba ni 'di nyid do/_/sngar bstan pa'i khas blangs pa'i bdag nyid kun rdzob kyi skyabs te/_lam mngon sum du byed ba'i phyir dang /_rgyu yin pa'i phyir dang /_shes nas
[\[105b.6\]]dad pa thob pa las skyes pa'i don dam pa ni gtan du ba yin pa'i phyir ro/_/de nyid ni gtso bo dang ches mchog gi skyabs yin te 'di la brten pas ni sdug bsngal thams cad sel bar byed pa'i phyir ro/_/gang la lam thob pa de nyid kyis yang dag par thob pa
[\[105b.7\]]yin gyi/_gzhan gyis ni ma yin no zhes bstan pa'i phyir/_mthong bas mthong zhing zhes bya ba la sogs pa tshigs su bcad pa drug go/_/dge slong dag rnam par blta zhing bsgom par bya ste/_rnam par blta ba kun du bsten pas ni de mthong ngo zhes
[\[106a\]]
[\[106a.1\]]bya ba'i tshig gi lhag ma dag go/_/de la brten nas mthong ba rnam par gnas pa yin te/_de yang 'dra ba dang mi 'dra ba'i dbye bas rnam pa gnyis so/_/'dra ba bstan pa'i phyir/_mthong ba zhes bya ba smos te/_bya ba byas pa'i phyir gzhan gyi don la lta ba ste/_
[\[106a.2\]]de nyid slob pa'i lam la gnas pa'i gzhan yang mthong ngo zhes rjes su 'brang ste/_dper na mig dang ldan pas bdag dang gzhan mthong bar gyur pa de bzhin no/_/mi 'dra ba bstan pa'i phyir ma mthong zhes bya ba smos te/_bya ba ma byas pa'i phyir ram/_bden pa ma
[\[106a.3\]]mthong ba'i phyir te/_so so'i skye bos ni cung zad kyang mi mthong zhing 'dis 'jig rten thams cad la mi lta ba yin no/_/nye bar zhi zhing mi slob pa'i gnas skabs thob na ni sems gzhan gdul ba la yongs su rtog pa yin no/_/rnam par mthong ba'i khyad par bstan nas mi shes
[\[106a.4\]]pa'i skyon bstan pa'i phyir/_ma mthong zhes bya ba ste/_gang sgrib pa yod cing shes pa med pa'i phyir bdag nyid kyang mthong ba med par byas nas gzhan yang ma mthong bar byed pa yin no/_/'dra ba'i mthong ba med pa'i phyir mi 'dra ba'i khyad par mthong ba yang grub pa yin no zhes
[\[106a.5\]]bstan pa'i phyir/_mthong bya mthong mi 'gyur zhes bya ba ste/_dper na mig gis bdag nyid la rnam par blta zhing mthong ba ma yin la gzhan la mthong ba de bzhin no/_/'o na bstan bcos las bshad pa'i mthong ba ni gang bdag gi sdug bsngal la sogs pa ma mthong ba de nyid
[\[106a.6\]]ni rang nyid mthong ba yin la/_gzhan yang de bzhin du'o/_/mthong bya mthong bar mi 'gyur zhing /_/zhes bya ba gang yang bdag nyid so so'i skye bo yin pa'i phyir sdug bsngal la sogs pa mi mthong la/_des na gzhan gyi de nyid kyang mi mthong ste/_mthong bya mthong bar mi
[\[106a.7\]]'gyur ba'o/_/de yang ji ltar zhe na bshad pa/_'dis ni gtsug lag gi rnam par 'grel pa shes par bya ste/_gzhan du na rgyun du zhugs pas bden pa mthong bar mi 'gyur te/_des na gang ji zhig gzhan du bden pa mthong ba dang bden pa ma mthong ba mthong bar 'gyur/_
[\[106b\]]
[\[106b.1\]]des na yang tshad ma dang 'gal bar 'gyur te/_bcom ldan 'das ni tshad ma dang 'gal ba mi gsung ngo /_/de bas na bden pa bzhi mthong ba ni mi slob pa'i mthong bas yin no zhes tshig gi lhag ma'o/_/mthong ba ni rnam pa gnyis te sgrib pa dang bcas pa dang sgrib pa med pa'o/_/
[\[106b.2\]]de gnyis kyi rang gi ngo bo'i dbye ba rab tu brtag pa'i phyir 'dra mthong zhes bya bas bstan te/_med bzhin du 'brel pas mthong ba ni rjes su mthong ba ste/_med pa la sgro btags pa dang /_yod pa la 'jig par byed pa'i lta ba zhes bya ba'i don to/_/rjes su zhes bya ba ni
[\[106b.3\]]'dra ba'i sgra'o/_/mthong ba ni 'dra bar mthong ba ltar snang ba ste gzugs brnyan bzhin no/_/lhag mthong ni sgrib pa med cing nyon mongs pa med pa'i mthong ba ste/_nyon mongs pas bcom pa'i phyir ro/_/tha dad dngos po zhes bya ba ni so so bar gyur pa ste/_bral ba thob pa
[\[106b.4\]]'am tha dad pa'i ngo bo ste/_gang mthong ba de dang 'dra bar mthong ba tha dad par gyur pa zhes bya ba'i don to/_/'di na zhes bya ba ni gsung rab 'di nyid la yod kyi/_gzhan la ni ma yin te/_rnam par rmongs pa'i bdag nyid yin pa'i phyir ro/_/'dir dper bstan pa nyin
[\[106b.5\]]mtshan zhes bya ba ste/_dper na nyin par dang mtshan mo lhan cig dus nam yang phyogs gcig tu mi gnas shing mi 'dug ste/_mun pa dang snang ba ni lhan cig gnas par 'gal ba'i phyir ro/_/de bzhin du 'dra ba mthong ba'i mthong ba ni nyon mongs pa'i mthong ba ste mun
[\[106b.6\]]pa bzhin du'o/_/sems can dag yang dag pa'i lta ba la 'bad par bya'o zhes bstan pa'i phyir 'di bshad pa yin no/_/gang gis 'dra ba mthong zhing thos par 'gyur zhe na/_'dra ba mthong bas mthong mi 'gyur/_/zhes bya ba smos te/_mthong bar snang ba des nges par
[\[106b.7\]]mi 'gyur te/_gang sdug bsngal la sogs pa zag pa med pa'i mthong ba ma mthong ba'o/_/gal te mthong na 'dra mi mthong /_/zhes bya ba ni gal te yang zag pa med pa mthong bas sdug bsngal la sogs pa mthong na ni de'i tshe mthong ba ltar snang ba'i bdag nyid mi mthong ba
[\[107a\]]
[\[107a.1\]]yin no/_/ci'i phyir zhe na/_'dir chos nyid kyi rigs pa bstan pa'i phyir/_mthong 'dis 'dra ba mi mthong ste/_/zhes bya ba ste/_'dis ni gang de bzhin nyid mthong bas mthong ba ma yin pa mi mthong ste/_nges par don reg cing thob pa yin gyi/_
[\[107a.2\]]gzhan du ni ma yin no zhes bya ba'i don to/_/gang zag 'dis ni de bzhin nyid/_/'dra mthong mthong ba med ces bya ba smos te/_bdag la sgro btags pas nges par byed pa ma yin no/_/'dra mthong mi yis mthong ba med/_/ces bya ba ni 'jig rten pa'i gnas
[\[107a.3\]]skabs kyis kyang mi mthong ba ste/_mis de bzhin nyid mi mthong ba/_/zhes bya ba'i don to/_/'jig rten pa'i lta ba ni shin tu rags la bden pa ni shin tu phra ba'i phyir ro/_/lha zhig gis tshigs su bcad pa las brtsams te gsol pa/_mi yis ci ma mthong na 'dra ba
[\[107a.4\]]mthong /_/zhes bya ba la/_dngos po gang zhig ma mthong na/_/zhes bya ba ni de bzhin nyid ma mthong ba'o/_/mi ni mi nyid de sems can dang bdag la sogs par mthong ngo /_/ci zhig mthong na 'dra ba mthong mi 'gyur/_/zhes bya ba yang dngos po gang zhig khong du chud na mthong ba ltar
[\[107a.5\]]snang ba mi mthong ba'o/_/ji ltar 'di na 'dra ba mthong ba dag_/ces bya ba ni ji ltar bden pa'i dngos po'i gzugs brnyan ltar gyur pa mthong ba ste/_'jig tshogs la lta ba la sogs pa'i bdag nyid 'dra ba ma mthong bar 'gyur ba'o/_/gang zhig med na 'dra ba mthong
[\[107a.6\]]dang bral/_/zhes bya ba ni gang zhig yod par gyur pa las 'dra ba spangs par gyur pa'o/_/'dir bcom ldan 'das kyis lan du bka' stsal pa/_gang tshe 'di yis sdug bsngal mthong /_/zhes bya ba ni gang gi tshe rnal 'byor pa sdug bsngal gyi bden pa mngon par ma
[\[107a.7\]]rtogs pa'o/_/de yi tshe na mthong bar 'gyur/_/zhes bya ba ni sdug bsngal gyi bden pa so sor mi rig pa'o/_/bdag tu mthong zhes bya ba ni nyon mongs pa'i rjes su 'gyur ba ste/_bdag la sogs par sgro btags pa'i phyir ro/_/ji lta ji ltar sdug bsngal rtogs
[\[107b\]]
[\[107b.1\]]gyur pa/_/zhes bya ba ni sdug bsngal gyi bden pa yang dag pa ji lta ba bzhin du mngon par rig pa'o/_/des ni bdag 'di 'dra ba mthong mi 'gyur/_/zhes bya ba ni rnal 'byor pa 'dis med pa la sgro 'dogs pa dang /_yod pa 'jig par byed pa ma yin no/_/gang gis so so'i skye
[\[107b.2\]]bsgribs nas/_'du byed sdug bsngal ma mthong ba/_/zhes bya ba ni gang ma rig pa la sogs pa'i sgrib pas so/_/bsgribs pa ni g.yogs pa'o/_/so so'i skye bo ni byis pa'i skye bo'o/_'du byed dag ni shin tu sdug bsngal la sogs pa'i don yin yang sdug bsngal nyid du
[\[107b.3\]]mi rtogs pa'o/_/de'i phyir 'di ni 'dra mthong ste/_/zhes bya ba ni de ltar gyur pa nyid kyis 'jig tshogs la sogs pa'i lta ba la spyod do/_/de med na zhes bya ba ni ma rig pa'i sgrib pa spangs na ni lta ba ngan pa thams cad dang bral bar 'gyur ro/_/mthong ba'i tshoms te nyi
[\[107b.4\]]shu rtsa bdun pa'i rnam par 'grel pa rdzogs so//_//lta ba dag pa sngon du 'gro ba las sdig pa las ldog pa dang /_legs par spyod pa la 'jug pa bstan pa'i phyir/_de'i 'og tu sdig pa'i tshoms bshad de/_de med 'dra ba mi mthong ngo /_/zhes bstan ma thag pa'i
[\[107b.5\]]tshoms la bdag tu sgro 'dogs pa dang /_sdug bsngal la sogs pa skyon brjod pa'i tshig can gyi lta ba spangs nas ji lta ji ltar yang dag par lta bas dngos po yang dag par sgrub pa'i phyir sdig pa thams cad ces bya ba la sogs pa smos so/_/lo bcu gnyis kyi bar du bcom
[\[107b.6\]]ldan 'das shAkya thub pa'i bstan pa la skyon med de/_thog mar nyan thos la so sor thar pa'i tshigs su bcad pa gsum gsungs so/_/de la gnyis ni rjes su mthun pa'i skabs yin pas legs par spyad pa'i tshoms su bshad zin to/_/yang na bcom ldan 'das kyis bslab
[\[107b.7\]]pa'i gzhi nyis brgya lnga bcu bcas pa 'di ni shin tu yang mang ba'i phyir de su zhig gis srung bar nus zhes sems rnam par g.yeng ba spangs shing bzung ba dang 'jug par 'gyur ba'i dge slong dag gi dbang du mdzad pa'o zhes zer ro/_/tshul khrims ni rnam pa gnyis te
[\[108a\]]
[\[108a.1\]]'jug pa dang ldog pa'i dbye bas so/_/de la ldog pa'i tshul khrims kyi dbang du byas nas/_sdig pa thams cad mi bya ste/_/zhes bya ba yin te/_yul thams cad dang dus thams cad du ngan par spyod pa thams cad kyi bya ba dgag pa'i phyir ro/_/de'i phyir
[\[108a.2\]]gcer bu pas ni dpag tshad brgya'i pha rol nas sdig pa spyad par mi bya'o zhes zer ro/_/phyugs gsod pa dang rtas bsang gi mchod pa la sogs pa ni nyes pa med do zhes bram ze dag smra'o/_/de bzhin du shAkya'i yongs su spangs pa ni sdig pa lnga yongs su mi bya ba ste/_cig
[\[108a.3\]]shos la 'bad par bya'o/_/de yang ji ltar dge bsnyen gyis 'dod pas log par g.yem pa mi bya ba bzhin no/_/des na bcom ldan 'das kyis nyes par spyod pa thams cad mi bya bar gsungs te/_'di'i 'bras bu mngon par mi 'dod pa yin pa'i phyir ro/_/sdig pa
[\[108a.4\]]thams cad mi bya ste/_/zhes bya ba ni bdag po dang 'brel pa'i drug pa ste spang pa'i phyir ro/_/'jug pa'i tshul khrims kyi dbang du byas te/_dge ba phun sum tshogs par bya/_/zhes pa snga ma'i thams cad ces bya ba'i dbang du byas pa ste 'dir ma smos kyang shes par
[\[108a.5\]]bya'o/_/yang na sngar bshad pa'i thams cad kyi sgras ni sdig pa mtha' dag yongs su gzung la lhag mas ni de'i gnyen por gyur pa'i dge ba mtha' dag ston pa yin te/_yang thams cad kyi sgra ni mi gzung ngo /_/de la lus la sogs pa thams cad kyi dbye bas mtshon par byed
[\[108a.6\]]pa ni phun sum tshogs pa dang ldan pa bskyed par bya'o zhes bya ba'i tshig gi lhag ma'o/_/yang na phun sum tshogs pa ni nye bar sgrub par byed pa nyid do/_/de yang nges par bya ba yin te/_'bras bu yid du 'ong bar bya ba yin pa'i phyir ro/_/tshul khrims kyi 'bras bu bstan pa'i
[\[108a.7\]]phyir/_rang gi sems ni yongs su gdul/_/zhes bya ba ste/_rang gi sems gdul ba med par ni tshul khrims kyi 'bras bu med par 'gyur ro/_/tshul khrims ni sems zhi ba ma gtogs par gzhan ni ma yin no zhes bstan pa'i phyir ro/_/yang na 'dis ni tshul khrims
[\[108b\]]
[\[108b.1\]]dag pa'i rgyu bstan te/_sems dul ba sngon du 'gro bas ni tshul khrims rnam par dag par 'gyur ro/_/'dis ni sangs rgyas bstan pa yin/_/zhes bya ba ni sngar bstan pa'i gsum po ste/_sangs rgyas thams cad kyang rim pa 'dis ston pa yin te/_gang gi phyir ngan
[\[108b.2\]]'gro yongs su spang bar bya ba ste/_de'i thabs sdig pa thams cad mi bya'o/_/bde 'gro dang mya ngan las 'das pa blang bar bya ba yin te/_de'i thabs dge ba bya ba dang /_sems gdul ba ste go rims bzhin du spang ba dang /_blang ba de'i thabs bstan pa'i phyir ro/_/yang na
[\[108b.3\]]'dul ba dang mdo sde dang mngon pa'i chos mdor bsdus pa bstan pa'i phyir gsungs pa yin no/_/dge ba phun sum tshogs par bya ba'i thabs kyi rnam pa bstan pa'i phyir sbyin pas zhes bya ba la sogs pa yin no/_/tsun da zhes bya ba'i mgar ba'i bu lcags mgar zhig
[\[108b.4\]]gi gdu bu mchan khung bcug pa'i dge slong sdig pa can mthong nas de la bstan pa/_dge sbyong ni rnam pa bzhi ste/_lnga pa ni med do zhes bya ba nas ji srid du sbyin pa zhes bya ba la sogs pa gsungs so/_/sbyin pas zhes bya ba zhing bzang po la zas la sogs pa'i sbyin
[\[108b.5\]]pa btang bas sbyin pa'i gang zag gi bsod nams ni rab tu 'phel zhes bya ba yin te/_legs par spyod pa la sogs par 'gyur zhing rgyun 'phel te/_ji srid 'tsho'i bar du sdom pa dang sdom pa ma yin pa 'phel bar 'gyur ro zhes pa'i don to/_/rtag tu mngon par
[\[108b.6\]]'phel ba ni bsod nams yin no zhes mdo las gsungs so/_/'di ltar khyed cag gis phul ba'i bsod snyoms yongs su longs spyod pa'i de bzhin gshegs pa mya ngan las 'das pa yin yang khyed kyi bsod nams ni 'phel ba nyid de sdig pa ni ma yin no zhes
[\[108b.7\]]bstan to/_/sdig pa can gyi dge slong gi dbang du byas nas/_legs bsdams dgra sogs mi 'gyur ro/_/zhes bya ba smos te/_tshul khrims kyis ni gang gi dgra yang sogs par mi 'gyur te/_gzhan la gnod pa dang gdung ba mi byed cing dge sbyong du byed pa
[\[109a\]]
[\[109a.1\]]dang ldan pa'i phyir ro/_/yang na legs bsdams ni bzod pa ste/_bzod pa dka' thub dam pa zhes bstan pa'i phyir ro/_/des na dgra de khon du 'dzin par mi 'gyur ro/_/bdag nyid kyi dbang du byas nas dge ba zhes bya ba smos te/_bcom
[\[109a.2\]]ldan 'das bsod nams khyad par can dang ldan pas dge ba ste/_de yang sdig pa'i yo byad 'khor ba spong ba'o/_/nyon mongs pa zad kyang mya ngan las 'das par 'gyur te/_gung thun la mya ngan las 'das par ston to/_/yang na snga ma gnyis kyis ni sbyin ba dang tshul
[\[109a.3\]]khrims las byung ba'i bsod nams bya ba'i dngos po bstan to/_/'dis ni bsgoms pa las byung ba yin te/_tshad med pa'i bsod nams kyi rgyu yin pa dang /_tshad med pa'i bsod nams 'thob pa yin te/_de ltar gyur pa'i phyir sdig pa can gyi 'dod pa'i
[\[109a.4\]]khams yongs su gtong ba yin no/_/nyon mongs pa zad pas ni khams gsum las 'dod chags dang bral ba'i mya ngan las 'das pa 'thob pa yin no/_/yang na mthong ba'i lam mngon du byas pa'i dge ba'o/_/sdig pa ni ngan song gi bdag nyid yin pa'i phyir ro/_/srid pa'i
[\[109a.5\]]'bras bu'i legs par spyod pa bstan nas mya ngan las 'das pa'i 'bras bu bstan pa'i phyir/_nyon mongs zad pas mya ngan 'da'/_/zhes bya ste thar pa yang nyon mongs pa spangs pas 'thob pa yin no/_/yang na 'dis ni bsgom pa'i lam bstan to/_/gang zag rnam pa bzhi
[\[109a.6\]]phan yon dang 'bras bu la bzhag pa'i phyir bstan pa ni khyim pa rnams kyi ni sbyin pa'o/_/rab tu byung ba rnams kyi ni tshul khrims so/_/so so'i skye bo ni nges par 'byed pa'i cha bzod pa 'thob pa'o/_/slob pa ni nyon mongs pa spong ba'o/_/grogs dang lhan cig ma yin par ni
[\[109a.7\]]sbyin pa la sogs pa 'di dag bsgrub par mi nus te/_des na de nyid la gzud pa'i phyir mkhas dang 'dre dang zhes bya ba la sogs pa smos so/_/mnyan yod na khyim bdag cig las bu skyes te de skyes ma thag tu ngu bar gyur la/_dge slong mthong na ni ngu bar mi byed do/_/de bcom
[\[109b\]]
[\[109b.1\]]ldan 'das kyis gsan te bka' stsal pa/_de ni srid pa tha ma pa yin te/_skye bo ngan pa dang lhan cig mi dga'o zhes bya ba nas tshigs su bcad pa gsum gsungs so/_/lhan cig spyod dang zhes bya ba ni lhan cig gnas pa'o/_/dge ba'i grogs po ni tshangs par spyod pa ril
[\[109b.2\]]po yin no zhes mdo las gsungs pa'i phyir dang /_dam pa dang gnas par gyur pa ni dam pa dang ldan par 'gyur ro zhes gsungs pa'i phyir ro/_/yon tan rdzogs par yod gyur kyang /_/sdig pa can dang gnas mi bya/_/gcig pur 'dug pa ches rung gi_/sdig pa can dang
[\[109b.3\]]'grogs mi bya/_/zhes pa'i tshig gis so/_/yon tan 'dren ma dang ldan pa'i gang zag dang sgrub pa ni phyis de dang mthun pa'i dpes bstan to/_/gcig pu gnas kyang rung zhes bya ba ni dam pa med na kha cig tu gcig pu gnas par bya ste/_lci thun gyi gtam rgyud kyang
[\[109b.4\]]'dir brjod par bya'o/_/gcig tu chos rnam par dag pa'i grogs ma rnyed na yon tan dang 'dres pa dang lhan cig gnas pa la mkhas pas khyad par nyid bskyed par bya'o zhes bstan pa'i phyir smras pa/_'dre dang byis pa'i skye bo dang /_/zhes bya ba ste/_gang gi
[\[109b.5\]]phyir byis pa ni nyes par spyod pa la gcig tu sems pa'o/_/'dres pa'i bya ba yod pa'i byis pa ni blo bar ma yin pa'i phyir te/_ji skad du bshad pa/_sdig pa spyod na brtse med skye bo tha ma yin/_/phongs par gyur na'ang brtse bcas blo gros 'bring /_/srog bral dam pa'i
[\[109b.6\]]skye bo spyod mi 'dor/_/rgya mtsho'i dus rlabs yol bar mi 'gyur bzhin/_/zhes so/_/'dres pa'i gang zag dang 'brel pas ni yon tan dang skyon gnyis dang ldan par 'gyur ro/_/gang zag ji lta bu dang lhan cig bsten na khyad par thob par 'gyur zhe na/_mkhas dang
[\[109b.7\]]zhes bya ba ste/_dam pa'i chos bstan pa dang mnyan pa'i don gyi de bzhin nyid rig pa'o/_mkhas pa zhes bya ba ni rjes su mthun par yang dag par 'bad pas mtshon pa yin te/_'di ltar mkhas pa ni legs par spyod pas 'byed pa yin no/_/yang na sbyor ba las byung
[\[110a\]]
[\[110a.1\]]ba dang rigs pas 'thob pa'i shes pa dang ldan pa'i phyir ci rigs pa bzhin no/_/yang na yon tan la sogs pa nyes pa spong ba'i thabs shes pa'i phyir ro/_/ji lta bur 'dres pa'i tshul dang lhan cig sten pa na sdig pa spong la yon tan len pa yin
[\[110a.2\]]zhe na/_dang bas zhes bya ba ste/_ji ltar de 'o ma 'thung bar byed pa bzhin no/_/de 'o ma 'thung ba ni 'o ma dang 'dres pa'i chu las 'o ma len cing chu spong ngo /_/de bzhin du mkhas pa yang sdig pa spong pa yin no/_/khyim bdag gi bu de cher skyes pa dang rang gi khyim mthong
[\[110a.3\]]ba las mngon par dga' ba ma skyes te/_shin tu dka' ba chen pos rab tu byung ba las brtsams te bshad pa/_'jig rten nyes dmigs mthong ba dang /_/zhes bya ba yin te/_'khor ba'i skyon na ba dang rga ba dang sdig pa sogs pa mthong ba'i phyir ro/_/'dis
[\[110a.4\]]tshogs kyi lam bstan nas mthong ba'i lam bstan pa'i phyir/_'gog par 'gyur ba'i chos mthong ba/_/zhes bya ba smos te/_des skyo bar gyur pa'i phyir/_dge ba'i bshes gnyen bsten pa la sogs pa la brten nas/_zag pa med pa'i lam rtogs pa'i phyir te/_
[\[110a.5\]]'gog pa ni zag pa med pa'i rnam grangs yin pa'i phyir ro/_/mthong bas zhes bya ba ni bden pa mthong ba skyes so zhes bya ba tshig gi lhag ma'o/_/de bzhin du de bsgom pa'i lam la gnas nas ni/_'phags pa sdig la dga' mi byed/_/ces bya ba nyon mongs pa'i sa la ni
[\[110a.6\]]mkhas pa dga' bas ni mi 'jug go/_/yang na 'phags pa'i bden pa mthong bas ni 'phags pa nyid du 'gyur la/_de ni nyes pa spyod pa la mi dga' ste/_mi byed pa'i sdom pa thob pa'i phyir ro/_/'dis ni bsgom pa'i lam bstan to/_/sdig can dge la dga' mi 'gyur/_/
[\[110a.7\]]zhes bya ba ni skye bo ngan pa ni gti mug cing rmongs pa'i phyir lam bsgom pa la mi dga' ste/_thar pas 'jigs pa'i phyir/_yang na legs par spyod pa la mi dga' ba'o/_/de gcig pu dben pa dang bag yod par byas pas ji tsam na dgra bcom par gyur te/_rnam par grol
[\[110b\]]
[\[110b.1\]]ba'i bde ba so sor myong ba las brtsams nas/_rab tu dben pa'i ro shes pa/_/zhes bya ba smos te/_khyad par du dben pa yin pas rab tu dben pa ste/_de bzhin nyid kyis shes pa zhes bya ba'i don te/_/de'i ro'i khyad par ni phan 'dogs pa nyid du shes pa'i phyir ro/_/de'i
[\[110b.2\]]phyir 'jig rten pa'i shes pa'i mthus ni ngan song las ldog pa yin te/_bzod stobs ngan song yong mi 'gro/_/zhes bya ba'i tshig gis so/_/mthong ba'i lam gyi mthus kyang ji skad du bshad pa/_dge slong 'di'i dmyal ba zad do/_/zhes bya ba la sogs pa'o/_/bsgom
[\[110b.3\]]pa'i lam gyi mthus ni sdug bsngal thams cad las ldog pa yin te/_de dang ldan na khams gsum las 'dod chags dang bral ba thob pa'i phyir ro/_/yang na rab tu dben pa ni lus dang sems dben pas de ni zhi gnas thob pa ste/_mdo las rdo rje lta bu'i ting nge 'dzin
[\[110b.4\]]ces bya ba bstan pas so/_/gang gi phyir rdo rjes ni brag kyang 'bigs par byed pa yin la/_ting nge 'dzin gyis kyang nyon mongs la 'joms par byed pa yin pas chos mthun no/_/legs par nyer zhi zhes pa ni kun du 'khrugs pa nye bar zhi ba ni legs par nyer zhi ste zhi
[\[110b.5\]]gnas so/_/de'i ro shes pa ni de'i ro ste de bzhin nyid shes pa'o/_/ji skad du bshad pa/_bsam gtan med par ni shes rab med la/_shes rab med par ni ting nge 'dzin med do zhes so/_/gang gi tshe de gnyis kyi ro'i khyad par mthong ba de'i tshe'i phan yon bstan pa'i
[\[110b.6\]]phyir smras pa/_rims nad med cing zhes bya ba smos te/_gtan du gdung ba dang bral ba'i phyir ro/_/nyon mongs pa spangs pas na de thob pa nyid do/_/sdig byed ces bya ba ni nyon mongs pas byas pa'i yang srid pa'i las mi len pa ste/_'dis ni mthong ba dang bsgom pa'i
[\[110b.7\]]lam gyi 'bras bu bsten to/_/de ltar khams gsum las 'dod chags dang bral bas gdul bya'i don du dus ji srid gnas pa dang /_ci zhig byed nas sdod pa yin zhe na/_chos la dga' ba'i ro dag 'thung /_/zhes bya ba ste/_rnam par grol ba'i chos las skyes
[\[111a\]]
[\[111a.1\]]pa'i dga' ba'i bde ba nyams su myong ba'o/_/yang na mthong ba'i chos la bde bar gnas par gyur pa zhes bya ba'i don to/_/de la 'di ltar spyod pas ni ngan song gi 'jigs pa med do zhes bstan pa'i phyir/_sems kyi zag pa med pa dang /_/zhes bya ba
[\[111a.2\]]la sogs pa smos so/_/yul yangs pa can na dbang po ma dul ba ngan song gi 'jigs pa'i dge slong zhig las brtsams so/_/zag pa ni zag pa dang ldan pa'i sems 'di la yod pa ste/_dbang po'i sgo rnam par ma bsdams pa zhes bya ba'i don to/_/ji ltar yang
[\[111a.3\]]dge slong zag pa dang ldan par 'gyur zhe na/_dbang po'i sgo ma bsdams pa'o zhes mdo las gsungs te/_yul thams cad la sems kyi zag pa 'byung ba'o/_/de las gzhan zag pa med pa'i sems la ni ngan song gi 'jigs pa med de/_ngan song du 'gro ba de
[\[111a.4\]]ni dbang po'i sgo ma bsdams pa'i 'bras bu yin pa'i phyir ro/_/dbang po dul ba rnams ni ngan song las grol ba yin no/_/sems kyi 'ching bas ma bcom la/_/zhes bya bas ni gang la 'ching bas bcom pa'i sems med pa de ni de nyid de gang zag gang gi sems
[\[111a.5\]]'ching bas ma bcom pa ni kun du 'byar ba'i sems bkag pa ste dgag par byas pa'o/_/'ching bas bcom pas ni 'dod pa la sogs par rnam par rtog pa ste/_rnam par rtog pa shas che ba rnams la ni dbang po rnam par rmongs pa 'byung ba'i phyir ro/_/'dod pa la
[\[111a.6\]]sogs pa'i rnam par rtog pa spangs pa ni nges par 'byung ba la sogs pa la rnam par rtog pa yin pa'i phyir te/_rtog pa ni g.yeng bar brtag pa'o/_/yang na 'ching ba'am sgrib pa'o/_/dge dang sdig pa rab spangs pa/_/zhes bya ba de nyid de/_sdig pa zhes bya ba ni 'dod pa de'i
[\[111a.7\]]tshig bla dgas te/_sdig pa rab tu spangs pa ni 'dod pa la 'dod chags dang bral ba zhes bya ba'i don to/_/dge ba ni 'dir mnyam par gzhag pa'i khams kyi ste/_gzugs dang gzugs med pa las 'dod chags dang bral bas dge ba rab tu spangs pa'o/_/sdig pa spangs
[\[111b\]]
[\[111b.1\]]pas ni ngan song du 'gro ba'i 'jigs pa med la bsod nams spangs pa'i phyir ni bde 'gror skye ba'i 'jigs pa med do/_/bde 'gror 'gro ba yang rung ba nyid ma yin pa'i phyir ngan 'gro bzhin du spang bar bya'o/_/de las gzhan yang phan pa'i dam pa'i skye bo bsten pa las byung ba yin te/_de
[\[111b.2\]]bas na khyad par 'dod pas ni tshig rtsub po smra na yang phan pa ston pa'i bla ma'i rjes su 'brang bar bya na/_tshig snyan pas smra na lta smos kyang ci dgos zhes bstan pa'i phyir smras pa/_gnas min bzlog dang zhes bya ba la sogs pa smos so/_/bram ze zhig slong bas skyo nas rab
[\[111b.3\]]tu byung bar gyur pa las gang gis nye bar gnas pa des bya ba ma yin pa dang nyes pa las zlog cing bskul la 'doms par byed pa las ji tsam na yongs su skyo bar gyur nas yang nyams pa las 'jug par bya ba de'i dbang du mdzad nas 'di gsungs so/_/de thos pas rim gyis
[\[111b.4\]]dgra bcom pa'i 'bras bu thob po/_/gnas min zlog ces bya ba ni sdig pa las zlog par byed pa ste/_'dis ni snying rje bstan to/_/legs smra dang zhes bya ba ni gsung rab ston par byed pa ste/_'dis ni lung dang rjes su mthun par ston pa bstan to/_/nyes dmigs ston
[\[111b.5\]]par byed pa dang /_/zhes bya ba 'dis ni rigs pa ston par byed pa bstan to/_lung dang rigs pa gnyis kyis gang bsgrubs pa de ni shin tu brtan par 'gyur ba yin no/_/yang na phongs pa las bskul ba yin te/_'dis ni dge sbyong ma yin no/_/'dis ni rang bzhin gyis kha na ma tho
[\[111b.6\]]ba'o/_/'di ni bcas pa'i kha na ma tho ba spyod pa zhes bya ba yin te/_bslab pa 'di las yongs su 'da' bar ma byed cig pa'o/_/yang na nyin dang de'i mtshan du de'i spyod pa la rnam par lta ba'o/_/tshar gcod smra byed pa zhes bya ba ni gus pa dang bsgrims pas gdams
[\[111b.7\]]shing rjes su ston par byed pa'o/_/'di la smra bar byed pa'i ngang tshul yod pa de ni smra byed pa'o/_/gdams par byed pa dang rjes su sten par byed pa la phyag 'tshal zhing yang dag par spyod pa bstan pa ni 'dir gdams pa dang rjes su bstan pa zhes bya ba'i don to/_/
[\[112a\]]
[\[112a.1\]]yang na sdig pas ston par byed cing gnas pas 'dul bar byed pa yin pa'i phyir ro/_/snod kyi khyad par yongs su mi shes pa'i phyir dang /_dus ma yin pa dang rjes su mthun par byed pa yin no zhes rtogs pa la/_mkhas pa zhes bya ba smos te/_dus dang
[\[112a.2\]]snod la sogs pa'i khyad par shes pa zhes bya ba'i don to/_/yang na yon tan dang skyon gyi khyad par shes pa'i phyir/_yongs su bzung ba dang chad ba'i dus la sogs pa yang dag par shes pa'i phyir ro/_/de lta bu ni sems can de lta bu'o/_/rjes su 'brang bar bya ba dang
[\[112a.3\]]gnas par bya ba'o/_/ci'i phyir zhe na/_de lta bu dag ces bya ba smos te/_skye bo dam pa'o/_/bsten byas na zhes bya ba ni gang zag bsten pas so/_/legs par 'gyur zhes bya ba ni yon tan sogs par 'gyur ba'o/_/sdig mi 'gyur zhes bya ba ni nyes par mi 'gyur ba'o/_/
[\[112a.4\]]yon tan la bsten pa nyid kyis ni sdig pa sel bar 'gyur gyi/_dka' thub la sogs pas ni ma yin no zhes bstan pa'i phyir/_nye bar zhi zhing zhes bya ba la sogs pa'o/_/ri gangs can na dka' thub mchog tu byed cing sdig pa zad par bya ba'i phyir drang srong rgan po
[\[112a.5\]]dag dka' thub byed pa gzigs nas bcom ldan 'das kyis bka' stsal pa/_'dis ni sdig pa zad pa ma yin no zhes nas 'di gsungs so/_/zhi ba zhes bya ba ni sems dben ba'i phyir ro/_/rab tu zhi ba ni lus dben pa'i phyir ro/_/dal bus smra ba zhes bya ba
[\[112a.6\]]ni ngag legs par bsdams pa yin pa'i phyir ro/_/khengs med pa zhes bya ba ni smra bas khyad par du yid yongs su 'phyar ba med pa'i phyir ro/_/yang na nye bar zhi ba ni yid kyis nyes bar spyod pa spangs pa'i phyir ro/_/rab zhi zhes bya ba ni lus kyis nyes par spyod pa
[\[112a.7\]]spangs pas so/_/de'i rtsa ba ni bstan pa yin te/_g.yo ba med pas dge ba yin no zhes bstan pa'i phyir khengs pa med pa'o/_/yang na ting nge 'dzin dang ldan pa'i phyir nye bar zhi ba dang ldan pa'o/_/sdig pa'i chos rnams sprug byed de/_/zhes bya ba ni mngon par mi 'dod
[\[112b\]]
[\[112b.1\]]pa'i dngos po spong ba'am/_'khor ba pa'i nyes par spyod pa spong ba'o/_/'dir dpe bstan pa'i phyir/_rlung gis ljon shing lo ma bzhin/_/zhes bya ba yin te/_dper na shing gi 'dab ma rlung gi shugs drag pos kun du sprugs pa bzhin du'o/_/sdig pa thams cad dang bral
[\[112b.2\]]ba'i gang zag la ni gang skyon brjod pa de dang de bdag nyid la mi 'dod pa'i 'bras bur 'gyur ro zhes bstan pa'i phyir/_gang zhig skyes bu zhes bya ba la sogs pa smos so/_/ba ra d+h+wa dza dmod pa pas bcom ldan 'das la mngon sum du sdig pa can gyi tshig gis gshe ste/_snyim
[\[112b.3\]]pa gang gis sa bcom ldan 'das la gtor ba dang /_rdzi phyogs kyi rlung gis de nyid la babs te/_des na 'di gsungs so/_/gzhan dag ni ko ka zhes bya ba'i rngon pa las brtsams so zhes zer ro/_/gang zhig ces bya ba ni khyim pa'am rab tu byung ba gang dag go/_/rab tu
[\[112b.4\]]sdang med mi zhes bya ba ni zhe sdang gis ma nyams pa'i yid yod pa ste sems can la byams pa'i sems yod pa'o/_/khro byed pa zhes bya ba ni zhe sdang gis gnod pa zhes pa la 'jug pa'o/_/dag pa ni gtsang sbra dang ldan pa'i phyir ro/_/dag pa yang rnam pa thams cad du legs par spyod
[\[112b.5\]]pa ste/_de yang lus la sogs pa'i legs par spyod pa gsum dang ldan pa'i phyir ro/_/skyes bu ni lam bsgom pas rgyud skyed pa'o/_/lam gyi 'bras bu bstan pa'i phyir/_nyon mongs med ces bya ba ste/_nyon mongs pa dang bral ba'o/_/yang na ang ga zhes bya ba ni dgos
[\[112b.6\]]pa dang lam dang lam gyi tshogs te/_de gang du nyams pa yod pa de ni yan lag ste/_'dod chags la sogs pa'o/_/gang la yan lag de med pa de ni yan lag med pa'o/_/yang na khyim du 'jug pa'i 'khor sa ni 'jig rten na rab tu grags pa ste/_'gro ba lnga'i khyim du 'jug
[\[112b.7\]]pa'i ngan song yang nyon mongs pa yin te/_nyon mongs pa'i rnam grangs ni ang ga na zhes bya ba'i sgra yin pa'i phyir ro/_/phyir zhes bya ba ni slar 'ong ba'o/_/sdig pa ni tshig ngan pa la sogs pa'i tshul gyis nyes par spyod pa ste/_mi sdug pa'i 'bras bu yin pa'i phyir ro/_/gang
[\[113a\]]
[\[113a.1\]]gi phyir zhing khyad par can la gnod pa chen po byed pas 'di bstan pa yin no/_/sdig pa zhes bya ba bstan pa la byis pa de la zhes bya ba yin te/_tshig ngan pa smra bar byed pa'o/_/chos mthun pa'i dpe bstan pa'i phyir/_rdul rnams zhes bya ba smos te/_
[\[113a.2\]]sems can du ma'i rkang pas bcer zhing phye mar byas pa'i shin tu phra ba'i rdul rnams so/_/rdzi phyogs zhes bya ba ni rlung mngon du phyogs pa'o/_/gtor ba bzhin zhes bya ba ni gtor bar byed pa nyid la slar 'bab pa de bzhin du'o/_/ci'i phyir byed pa po nyid la sdig pa 'go bar
[\[113a.3\]]'gyur zhe na/_smras pa/_'di ltar dge ba byed pa zhes bya ba la sogs pa smos te/_'dis ni chos nyid kyi rigs pa bstan pa yin no/_/tshe dang ldan pa kun dga' bo dang lha sbyin gnyis shAkya'i rigs las byung ngo /_/de las bdag nyid chen po kun dga' bo ni chos 'dzin cing
[\[113a.4\]]bcom ldan 'das kyi nye gnas su gyur to/_/bdag nyid chen po lha sbyin ni sdig pa byas pas mnar med par skyes te/_de'i lus la shar phyogs nas mda' bo che stong phrag brgyad cu dang /_mtshon byin Di pa la stong phrag brgyad cu dang /_tho ba stong phrag brgyad cu dang /_mda'
[\[113a.5\]]stong phrag brgyad cu de'i lus la 'bab cing 'ong ste/_de bzhin du phyogs gzhan dag nas kyang 'bab par gyur te/_de nas tshigs su bcad pa gsum po 'di gsungs so/_gang dang gang zhes bzlas pa ni dge ba'am sdig pa las rab tu sgrub pa ste/_'og nas 'byung
[\[113a.6\]]ba ma yin par rtogs pa'o/_/yang na legs par spyod pa'o/_/mi yis gang dang gang byas pa/_/zhes bya ba ni byed pa ste/_de rang gis myong bar 'gyur zhes bya ba rang gi rgyud la 'dod pa dang mi 'dod pa'i 'bras bu sbyin la mthong zhing nyams su myong ba zhes bya ba'i don to/_/gang
[\[113a.7\]]gi tshe ji ltar zhe na/_dge ba byed pas dge ba dang /_/zhes bya ba la legs par spyad pa spyod pas ni yid du 'ong ba'i 'bras bu mthong bar 'gyur ro/_/sdig pa byed pas ni mi 'dod pa'i 'bras bu myong bar 'gyur ba'o/_/gzhan gyis byas pa'i dge ba dang sdig pas ni bdag
[\[113b\]]
[\[113b.1\]]la dge ba dang sdig par mi 'gyur ro zhes bstan pa'i phyir smras pa/_bdag gis sdig pa zhes bya ba la sogs pa'o/_/gzhan dag ni cuN Da ka la zhes bya ba'i dge bsnyen gzhan gyi bud med la rab tu chags pa las chad pa byas pa dang /_de'i grogs po shin tu bslab pa 'dod
[\[113b.2\]]cing bsngags pa zhig las brtsams so zhes zer ro/_/bdag nyid kyis byas shing bsags pa'i nyes par spyod pa byas par gyur pa'am/_de'i phyir ro/_/de bdag kho na kun nyon mongs/_/zhes bya ba ni sdig pa'i 'bras bu gdung bar byed pa bdag gis nyams su myong bar
[\[113b.3\]]gyur pa ste/_'di ltar 'jig rten la ni rang gi las kyi 'bras bu nyams su myong ngo zhes bya ba'i rigs pa'i tshig gis so/_/bdag gis sdig pa ma byas na/_/zhes bya ba ni gang yang bdag nyid kyis ngan par spyod pa ma byas par gyur pa'o/_/de ltar gyur na de yi phyir/_/bdag
[\[113b.4\]]nyid kho na rnam par dag_/ces bya ba smos te/_rab tu dag par byed cing bdag nyid dri ma med pa skyed do/_/bdag nyid kyis byas pa thams cad ni rjes su myong ba yin gyi/_'jig rten ni gzhan gyis byas pa yin no zhes bya ba de nyid gsal bar bya ba'i phyir smras pa/_gzhan
[\[113b.5\]]gyis gzhan sbyong zhes bya ba la sogs pa ste/_gzhan dag ni rgyun du zhugs pa zhig gi grogs po dge bsnyen zhig gis gser brkus te/_chad pa byas pa las brtsams so zhes so/_/dag pa dang ma dag pa ni dri ma dang bcas pa dang dri ma med pa zhes bya ba'i don to/_/
[\[113b.6\]]rang rang byed ces bya ba ni bdag nyid dang 'brel pa dang /_bdag nyid kyis byas pa'o zhes bya ba'i bar du'o/_/bdag nyid kyis byas pa'i ngan par spyod pas ni kun nas nyon mongs par 'gyur la legs par spyod pas ni rnam par dag par 'gyur ro/_/de lta bu ci'i phyir
[\[113b.7\]]zhe na/_'di ltar gzhan gyis gzhan sbyong mi byed kyi/_/zhes bya ba smos te/_gang gi phyir gzhan gyis ni dri ma med par byed pa'am sbyong bar mi byed pa ste/_chos rnams ni 'pho ba med pa'i phyir ro/_/gang gzhan gyis gzhan sbyong bar byed mi nus na ci dri ma can du'ang mi nus sam
[\[114a\]]
[\[114a.1\]]zhe na/_bdag nyid kyis ni sdig pa dag_/ces bya ba 'di ste rang gi rgyud kyis sdig pa byas pa ni bdag nyid kyis sdig pa byas pa ste rang gis bsags pa'o/_/bsams bzhin du byas pa la sogs pas ni nye bar bsags pa'i mtshan nyid du
[\[114a.2\]]gnas pa yin no/_/mngon du 'joms par byed ces bya ba ni mngon du 'jig pa dang /_zad pa dang /_gdung bar byed pa'o/_/bsam brlag ces bya ba ni blo ngan pa ste glen pa'o/_/ji lta bu zhe na/_rdo rjes nor bu 'bigs pa bzhin/_/zhes bya ba la/_dper na rdo rje ni rdo'i rang
[\[114a.3\]]bzhin dang rdo las byung ba yin yang nor bu mkhan gyis rdo'i rang bzhin de nyid nor bu la 'bigs pa dang 'joms pa dang phye mar byed pa bzhin du bdag nyid sdig pas 'joms so/_/des na de nyid kyi phyir sdig pa spang bar bya'o zhes bstan te/_mig ldan zhes bya ba la
[\[114a.4\]]sogs pa 'di dag go/_/yang dag par rdzogs pa'i sangs rgyas gtsug tor can gyi nyan thos ni phal cher bde 'gro 'dod pa'i phyir tshangs par spyad pa spyod de/_de'i gnyen por dang por gsungs pa 'dir yang gsungs so/_/gzhan dag ni dge slong rab tu mang po
[\[114a.5\]]bcom ldan 'das kyi thad du lhags te/_btsun pa bdag cag gis ci zhig yongs su spang bar bgyi zhes zhus pa dang /_de las brtsams so zhes gzhan dag zer ro/_/mig ldan zhes bya ba ni gang la mig nyams pa med pa yod pa'o/_/nyam nga zhes bya ba ni bdag
[\[114a.6\]]nyid kyi phongs pa'i dngos po'o/_/de la ni sgron ma la sogs pas mthong ba yongs su gsal byed de/_mig ldan yang snang ba med na ji ltar nyam nga ba dag spong bar nus/_des na lam du 'gro bar byed pa yin te/_snang ba la sogs pa yod par byas pa'i rgyus 'du
[\[114a.7\]]'phrod yod par gyur na zhes bya ba'i don to/_/dper na mig dang ldan pas g.yang sa dang tsher ma la sogs pa nyam nga ba'i gnod pa mthong ba yin no/_/dpe bstan nas dpe can bstan pa la mkhas pa zhes bya ba ni blo dang ldan pa'o/_/'tsho ba'i 'jig rten ni mi'i skye ba pa
[\[114b\]]
[\[114b.1\]]ste/_lha rnams ni rgyags pa'i skyon dang /_ngan song dag tu sdug bsngal gyi skyon gyis 'di'i sems med par gyur pa'i phyir ro/_/ji lta bu zhe na 'dir zhes bya ba smos te/_sangs rgyas 'byung ba dang /_/yang dag pa'i lta ba dang /_dbang po ma tshang ba med pa la
[\[114b.2\]]sogs pa'i yon tan gyis brgyan pa zhes bya ba'i don to/_/dper na mig dang ldan pas g.yang sa dang tsher ma la sogs pa gnod par byed pa mthong ba yin te/_de ltar ya nga ba mthong ba'i lam de yongs su spong ba yin no/_/de bzhin du mkhas pas kyang sangs
[\[114b.3\]]rgyas 'byung ba la sogs pas brgyan pa'i phyir skyes pa na sdig pa ste ngan song gi 'bras bur 'gyur ba'o/_/yongs su spang ba ni yongs su dor ba'o/_/sdig pa can dang 'grogs pa ni spang bar bya'o zhes bstan pa ni/_nor can gyis ni zhes bya ba la sogs pa smos so/_/lam
[\[114b.4\]]sgugs pa'i chom rkun pa dag las brtsams te/_rigs kyi bu sdig pa yongs su spang bar gyis shig_/'di lta ste/_tshong pas 'jigs bcas lam dang ni/_/zhes bya ba la sogs pa gsungs so/_/gzhan dag ni lhas zhus pa las gsungs pa'i tshigs su bcad
[\[114b.5\]]pa yin no zhes zer ro/_/tshong pa'am mkhas pa dag 'di ltar yongs su 'dor ba yin te/_dper na tshong pa ni seng ge dang rkun pa la sogs pas bsten pa dang /_'jigs pa dang bcas pa'i lam spong ngo /_/dper na nor dpag tu med pa yod pa'i gang zag ni grogs
[\[114b.6\]]po nyung ba'am 'khor nyung ba yongs su spong bar byed de/_/'di ltar nyung bas ni nor gyi phung po chen po bskyang bar mi nus so/_/dper na 'tsho bar 'dod pas ni dug dang dbyig dug la sogs pa spong bar byed do/_/de bzhin du mtho ris dang thar pa 'dod pas kyang sdig pa can
[\[114b.7\]]spang ngo /_/dpe rnam pa gsum gyis ni ldog pa bstan pa'i phyir ram/_byang chub rnam pa gsum gyi bgegs spong ba'i phyir ro/_/yang ngan song dang mi dang lha rnams kyi las dang 'bras bu spang ba bstan pa'i phyir ro/_/ma byas pa ni sdig pa yin no zhes bstan pa'i phyir/_gal
[\[115a\]]
[\[115a.1\]]te lag mthil zhes bya ba la sogs pa smos so/_/rgyal po'i khab na ka ku Ta mi tra zhes bya ba zhig yod de/_de shin tu rgas par gyur nas sdig pa las log pa de las brtsams so/_/gal te med na zhes bya ba ni gal te med par gyur na'o/_/
[\[115a.2\]]lag mthil rma zhes bya ba ni lag pa'i mthil du smras pa'o/_/lag pas dug ni gzung byas kyang /_/zhes bya ba ni gang lag pas bad sa na ba dang /_shring gi dang /_ha la ha la sogs pa'i dug 'jigs pa med par blangs kyang gnod par mi 'gyur ro/_/ci'i
[\[115a.3\]]phyir zhe na/_'di ltar/_rma med dug ni mi 'jen pa/_/zhes bya bas bstan te/_rma med na ni 'jug cing 'byung bar mi 'gyur te/_/smad pa'i sdig pa la brten na ni khyab par 'gyur ro/_/de bzhin du/_ma byas pa la sdig pa med/_/ces bya ba yin te/_gang gis
[\[115a.4\]]sdig pa ma byas pa la sdig pa med do/_/byis pa la ni sdig pa nyid bya bar sla ba yin te/_thur bub bzhin no zhes bstan pa'i phyir/_/bdag la mi phan zhes bya ba la sogs pa smos so/_/yul ber d+ya na slu bar byed pa zhes bya ba dang /_/dge ba zhes bya ba'i tshong dpon
[\[115a.5\]]gnyis bcom ldan 'das kyi thad du lhags te/_btsun pa ci zhig ni bya sla bar 'gyur/_ci zhig ni bya dka' bar 'gyur zhes zhus pa las de la tshigs su bcad pa gnyis gsungs so/_/bde zhing nyon mongs pa med pas bya ba yin pas bya bar sla ba ste/_ri la sogs
[\[115a.6\]]pa las babs pa bzhin du bsgrub par sla ba'o/_/legs pa ma yin zhes bya ba ni ngan par spyod pa dang gzhan la gnod par byed pa'i bdag nyid do/_/bdag la mi phan bya ba dang /_/zhes bya ba ni bdag la gnod pa lhag pa'i bsam pa nyams par byed pa la sogs
[\[115a.7\]]pa ste/_'di ni dge ba'i rtsa ba'am 'phags pa'i lam gyi gegs su gyur ba'o/_/phan 'gyur zhing zhes bya ba yang bdag nyid la phan pa ste bag yod pa la sogs pa'o/_/bde 'gyur zhes bya ba ni rjes su mthun pa ste/_gzhan dag la sbyin pa la sogs pa
[\[115b\]]
[\[115b.1\]]legs par spyod pa'o/_/de zhes bya ba ni de nyid do/_/mchog tu bya bar dka' zhes bya ba ni shin tu bsgrub par dka' ba ste rir 'dzeg pa bzhin no/_/gang gis sla ba dang gang gis dka' ba nyid bstan pa/_dam pas legs par bya sla yi/_/zhes bya ba ste/_legs par
[\[115b.2\]]spyod pa sla ba ni skyes bu dam pa rnams sdod pa med par legs par spyod pa la mos shing de la goms pa'i phyir ro/_/dam pas sdig pa bya bar dka'/_/zhes bya ba ni legs par spyod pa la skyes bu dam pa ma yin pas bsgrub par dka' ba yin te/_de
[\[115b.3\]]bas bzlog pa yin pa'i phyir ro/_/ngan pas sdig pa bya bar sla/_/zhes bya ba la sogs pa'i don ni gsal lo/_/gang gis sdig pa bya bar sla ba'i rgyu bstan pa'i phyir/_/ji srid sdig pa zhes bya ba la sogs pa smos so/_/khyim bdag mgon med
[\[115b.4\]]zas sbyin gyis bcom ldan 'das la gsol pa/_btsun pa ci'i slad du sdig pa byed pa la mngon par dga' zhing sdig pa'i las bgyid pa lags zhes zhus pa dang /_ji tsam na tshigs su bcad pa bzhi gsungs so/_/byis pa mngar bar sems zhes bya ba ni yid du 'ong bar lta
[\[115b.5\]]ba'o/_/byis pa ni blun pa ste de ci'i phyir de ltar lta zhe na/_de'i dus la reg pa'i rgyur gyur pas so/_/ji tsam gyi bar du zhe na/_smras pa/_ji srid sdig pa ma smin pa/_/zhes bya ba ste/_ngan par spyod pa byas shing bsags par gyur kyang dus ji srid rnam par smin pa 'byung bar
[\[115b.6\]]ma gyur pa ste mthong ba'i chos sam 'jig rten pha rol du'o/_/gang tshe sdig pa smin gyur pa/_/zhes bya ba ni gang gi tshe yang sdig pa smin cing 'byung ba ste/_/de tshe zhes bya ba de'i dus na byis pa de tshar bar sems pa ni kha ba dang yid du mi 'ong bar rtogs te nyam thag pa'i nga
[\[115b.7\]]ro 'byin cing da ni bdag nyams shing zhig go zhes nyam thag pa'i nga ro 'byin to/_/rmongs pa nyi tsher yang ma zad de sdig pa yang bsags pa yin no zhes bstan pa'i phyir/_de srid sdig la rung bar lta/_/zhes pa smos te/_rgyun du sdig pa'i chos dang ldan pas sdig pa
[\[116a\]]
[\[116a.1\]]med pa zhes bya ba'i don to/_/yang gi sgras ni dge ba lta smos kyang ci dgos zhes bstan to/_/lta ba ni mthong ba'o/_/de yang sngon gyi legs par spyad pa'i mthus byung ba'i bde ba nyams su myong ba'o ste/_rung ba zhes bya ba ni yid la bsam pa grub pa'i
[\[116a.2\]]tshul te 'dod pa'i 'bras bu nyams su myong ba'o/_/gang nas ji srid du mthong zhe na/_ji srid sdig pa ma smin pa/_/zhes bya ba la sogs pa ste/_shes bar sla'o/_/de srid sdig pa bzang por mthong /_/zhes bya ba de las skyes pa mi 'dod pa'i 'bras bu ste/_bzang po ni yon
[\[116a.3\]]tan brgya stong bsags pa'i bdag nyid kyi skyes bu dam pa yin yang sngon gyi dus su ngan pa bsags pa'i mthu las skyes pa'i sdug bsngal ba chen po myong bar mngon par mi 'dod pa ma yin par mthong ngo /_/gang nas ji srid kyi bar du zhe na/_ji srid bzang po ma smin pa/_/
[\[116a.4\]]zhes bya ba yin te/_dus ji srid kyi bar du byas shing bsags pa ste/_da ltar gyi dge ba'i las kyi rnam par smin pa rjes su smin pa srid du'o/_/bzang po zhes bya ba ni bde ba ste b+ha di zhes bya ba dge ba dang bde ba zhes zer bas so/_/sdig pa la mchog tu byed pa ni bde ba
[\[116a.5\]]'dod pas goms par mi bya'o/_/zhes bstan pa'i phyir/_sdig pa sdug bsngal zhes bya ba la sogs pa smos so/_/legs pa zhes bya ba ni rgan po sdig pa las ldog pa med pa'i dbang du mdzad de 'di gsungs so/_/ji ltar yang brgya la mi dge ba'i bshes
[\[116a.6\]]gnyen la brten pas sdig pa'i las cung zad ma byas nas so/_/des na 'di ni gzhon pa nas goms pa yin pas 'di bdag gis bya'o zhes log pa'i rnam par rtog pa las skyes pa'i blo de yang dang yang du mi bya'o zhes bya ba yin te/_gzhon pa nas lan cig ma yin
[\[116a.7\]]par byas kyang lan du mar yang mi bya'o/_/de la dga' bar mi bya'o/_/zhes bya ba ni de la mngon par dga' ba dang 'dod pa bskyed par mi bya'o/_/'dis sbyor ba rgud par bstan nas/_bsam pa nyams pa bstan pa/_ji skad du/_gang zhig dri mar bcas kyang dri ma
[\[116b\]]
[\[116b.1\]]med nyid ni/_/sems ni rab tu dang bar gyur pa'o/_/gang zhig dri ma med par gyur kyang ni/_/sems ni ma dang gyur pa dri ma'o/_/zhes so/_/ci'i phyir zhe na/_'di ltar sdug bsngal zhes bya ba ste/_sdig pa bsags pa ni mi 'dod pa'i 'bras bu yin pa'i phyir ro/_/
[\[116b.2\]]sdig pa bsags pa zhes bya ba ni sdig pa'i tshogs blangs shing kun du spyad pas zhes bya ba'i don to/_/mkhas pas ni bsod nams la mchog tu bya'o zhes bstan pa'i phyir/_bsod nams zhes bya ba la sogs pa yin no/_/lha'i rgyal po zhes bya ba'i bu mo
[\[116b.3\]]ji srid 'tsho'i bar du bsod nams shin tu mang po bsags pa las brtsams pa yin te/_gal te mkhas pa dge ba'i bshes gnyen la brten pa'i dbang gis bsod nams shin tu mang po sngar byas par gyur kyang 'di ltar bsam par mi bya ste/_bdag gis bsod
[\[116b.4\]]nams mang po byas pas chog ste/_yang dang yang du ji zhig bya/_/zhes pa'o/_/de yang bsod nams de nyid la lan du mar bya zhing chog par mi bya'o/_/lhag ma ni go sla'o/_/bsod nams dang sdig pa'i phan yon dang nyes dmigs bstan pas bskul ba dang bzlog
[\[116b.5\]]pa'i phyir/_sdig la yid ni zhes bya ba la sogs pa smos so/_/bram ze gtsug phud ras gcig pa zhes bya ba bskal pa dgu bcu rtsa gcig gi bar du sbyin pa'i sems ma skyes pa de'i dbang du mdzad nas 'di gsungs so/_/mngon par myur te bya zhes bya ba
[\[116b.6\]]ni mngon par khyab pa ste gus pa dang rtag tu sbyor ba gnyis kyis myur du 'jug pa'o/_/bsod nams ni sbyin pa la sogs pa bsod nams bya ba'i dngos po dri ma med pa'i phyir dang yid la bsam pa rdzogs pa'i rgyu yin pa'i phyir ro/_/sdig pa las ni sems ldog cing /_/
[\[116b.7\]]zhes bya ba ni ngan par spyod pa'i bdag nyid las bzlog pas te gdung bar byed pa'i phyir ro/_/ga las she na/_bsod nams dal bus byed na ni/_/zhes bya ba ste/_lhod pa dang mi brtson pa dang /_yun ring du sdod pa dang skabs dang bcas par legs par spyod pa
[\[117a\]]
[\[117a.1\]]byed pa'i gang zag go/_/sdig la yid ni mngon dga' ba/_/zhes bya ba ni sdig pa dang ngan par spyod pa la mngon par dga' ba ni lhag par chags pa ste/_mngon par dga' zhing de la 'jug pa so so skye bo'i tshogs so/_/dper na khyim gyi sgo ma
[\[117a.2\]]bgag cing dang bar bzhag na ni khyi la sogs pa dogs pa med par 'jug par byed do/_/de bzhin du dge ba'i bya ba la mngon par brtson pa med par gyur na ni sdig pa'i bya ba la ma dul ba'i sems 'jug par 'gyur ro/_/ji ltar goms pa bzhin du 'jug par 'gyur te/_de
[\[117a.3\]]skad du bshad pa/_dang po brtse bcas sems kyis cung zad dge ba byed/_/gnyis par dogs bcas rtog cing sdig pa byed par 'gyur/_/gsum par dogs med 'jigs bral ci 'dod sdig byed de/_/des na sdig goms rtag tu mi dge dag la dga'/_/
[\[117a.4\]]zhes bya ba'o/_/'di ltar yang gzhan du brjod par bya ste/_bsod nams mngon par myur te bya/_/chos ma yin las sems bzlog bya/_/sdig pa dal las byed 'gyur te/_/dge ba la ni yid mngon dga'/_/zhes so/_/bsod nams mngon par smyur te bya/_/
[\[117a.5\]]zhes bstan pa la/_khyad par med par bstan nas/_cung zad tsam gyis kyang 'byor pa dang sdug bsngal chen po thob par 'gyur ro zhes bstan pa'i phyir/_sdig pa chung ngu zhes bya ba la sogs pa smos te/_de nas yul tsam pa na gnas pa'i tshong dpon rgan po zhig
[\[117a.6\]]bcom ldan 'das kyi thad du lhags te/_ci btsun pa 'jig rten pha rol du sdig pa sdug bsngal 'thob bam bde ba 'thob ces gsol ba dang /_tshigs su bcad pa gnyis gsungs so/_/'jig rten pha rol zhes bya ba 'dir yang gi sgra ni phyis par blta bar bya ste/_skye
[\[117a.7\]]ba 'di las yang ngo /_/de'i tshe 'bras bu yongs su ma rdzogs pa ster ba'i phyir ro/_/chung ngus kyang zhes bya ba la kyang gis sgra ni sdig pa chen po lta smos kyang ci dgos zhes bstan pa'o/_/bya ba cung zad tsam byas na yang sdug bsngal 'dren zhes bya ba smos
[\[117b\]]
[\[117b.1\]]te/_'dis sdug bsngal gyi 'bras bu mngon par mi 'dod pa'i dngos po 'dren pa'i phyir ro/_/gang gis she na/_sdig pa byas pas zhes bya ba ste nye bar bsags pa'o/_/'dir dper bstan pa/_phung khrol chen po byed 'gyur te/_/khong par song ba'i dug
[\[117b.2\]]bzhin no/_/zhes bya ba ni skyes bu'i ltor chud pa'i dug gis ni che zhing drag po'i gnod pa byed pa'i phyir te/_yid du 'ong ba'i srog gcod par 'gyur ba de bzhin du'o/_/bsod nams chung ngu byas pas kyang /_/zhes bya ba ni gang yang dge ba cung zad byas
[\[117b.3\]]kyang des ni 'jig rten pha rol du bde ba 'dren zhes bya ba yin te/_skye ba 'dir ma zad de skye ba gzhan du yang zhes bya ba yang gi sgra mi mngon par byas pa yin no/_/don chen dag kyang byed 'gyur te/_/de ltar 'bru rnams zhes bya ba ste 'bru rnams zhes bya ba ni 'bras sA
[\[117b.4\]]lu la sogs pa phun sum tshogs pas mu ge la sogs pa'i skyon sel bar byed cing 'jig rten la phan 'dogs pa chen po byed de/_'tsho ba'i yo byad phun sum tshogs par 'gyur ba de bzhin no/_/sdig pas ni mthong ba'i chos nyid la gcig tu phung khrol
[\[117b.5\]]chen po byed pa yin no zhes bstan pa'i phyir/_gang zhig nyes med ces bya ba la sogs pa smos so/_/'phags pa maud gal gyi bu chen po dbyig pa'i rtse mos lus 'dam bu bzhin du btsir ba las de'i rgyus de [(]sbyugs [,]spyugs [)]pa la sogs pa'i gnod pa chen por gyur
[\[117b.6\]]te/_de las tshigs su bcad pa bzhi po 'di gsungs so/_/gzhan dag ni shi khan di n+ya zhes bya bas rang gi pha gsad pa las/_bdag nyid kyi btsun mo'i 'khor gyi nang du bye ma'i char bab pas khengs pa dang /_de las shin tu mi bde ba dang /_dmyal ba la sogs
[\[117b.7\]]pa nyon mongs pa thob pa las de'i dbang du mdzad do zhes zer ro/_/chad pas gcod ces bya ba ni gzhan la 'tshe ba dang /_gnod pa byed pa ste/_gang zhig rab sdang ba zhes bya ba dang sbyar ro/_/gang zhig ces bya ba ni gang dag go/_/gang la sdang ba yin zhe na/_nyes
[\[118a\]]
[\[118a.1\]]med ces bya ba 'di la ste gang la nyes pa med pa de ni skyon med pa ste/_de'i lus zag pa zad pa'i bdag nyid la dbyig pa la sogs pas brdeg pa'o/_/sbyor ba phun sum tshogs pa bstan pa'i phyir smras pa/_sdang ba min la zhes bya ba
[\[118a.2\]]smos te/_gzhan thams cad la phan 'dogs pa'i bsam pas rgyud la snying rje dang ldan pa'i phyir dang /_sdang ba'am khong khro bas rgyud ma bsad pa ni sdang ba ma yin no/_/yang khong khro la sogs pa'i nyon mongs pa'i gnyen po byams pa dang /_snying rje la sogs
[\[118a.3\]]pa'i khyad par rgyud la gnas pa'o/_/de la rab tu sdang ba ni zhe sdang skyed pa ste nyes pa med pa la gnod pa byed par 'jug pa ste/_shAkya rnams la 'phags skyes po bzhin no/_/sdig pa'i bdag nyid can de ni gdon mi za bar/_gnas gzhan gang yang rung ba
[\[118a.4\]]bcu/_/myur du 'thob pa kho nar 'gyur/_/zhes bya ba ste/_dmigs kyis dbye ba bdun pa mngon par mi 'dod pa'i gnas rnam pa bcu po'i nang nas gang yang rung ba myur du 'thob pa'i phyir ro/_/sdug bsngal des 'dug pa'o zhes byas nas te/_gnas
[\[118a.5\]]las nyams pa zhes bya ba'i don to/_/gnas yang dag par bstan pa'i phyir/_tshor ba mi bzad pa dag gam/_/zhes bya ba la sogs pa smos te/_klad pa na ba la sogs pa lus kyi phyogs gcig la khyab pa'i tshor ba'o/_/lha sbyin gyis bcom
[\[118a.6\]]ldan 'das la rdo 'phangs ma thag tu klad pa'i nad kyis btab pa 'dir brjod par bya'o/_/yang na zhes bya ba ni 'am gyi sgra'i don no/_/lus ni 'dral ba zhes bya ba ni lus kyi yan lag ste/_lag pa dang rkang pa la sogs pa bcad pas de shi ba ste/_'dir bzod pa smra
[\[118a.7\]]ba la sogs pa'i skyes pa'i rabs brjod par bya'o/_/gnod pa'i tshor ba lci ba'ang rung /_/zhes bya ba ni yun ring por lus thams cad la khyab cing mi bzod pa'o/_gzhogs gcig skams pa dang /_lag pa dang rkang pa la sogs pa chad pa ste/_mdze dang mtshan par rdol
[\[118b\]]
[\[118b.1\]]ba la sogs pa'i nad de 'dir spre'u'i skyes pa'i rabs la sogs pa brjod par bya'o/_/gzhan dag tu tsha ba zhes brjod de yang dag par gdung bar byed pa zhes bya ba'i don to/_/yang na sems 'khrugs 'thob par 'gyur/_/zhes bya ba ni 'byung po la sogs pas sems rmongs
[\[118b.2\]]par byas shing spyod pa la sogs pa 'thob pa ste bum pa bzhin no/_/gnyen 'dun rnams dang 'bral ba 'am/_/zhes bya ba ni pha dang ma la sogs pa dang 'bral ba'am zhig pa ste/_gtsug tor can bzhin no/_/longs spyod zad par 'gyur ba 'am/_/zhes bya ba ni 'dod pa'i
[\[118b.3\]]yon tan nam shes pa la sogs pa dang /_glo bur du nyams shing 'bral ba'i phyir rdo tshan la chu'i thigs pa bzhin te drod kyi skyes pa'i rabs bzhin no/_/rgyal po'i gnod pa 'byung ba 'am/_/zhes bya ba ni sa bdag las grags pa nyams pa dang /_gnas las nyams
[\[118b.4\]]pa dang /_zas chad pa la sogs pa shin tu gnod pa chen po thob par gyur pa ste/_ji ltar rgyal po la 'khu ba lta bu'o/_/mi snyan shin tu mi bzad dam/_/zhes bya ba ni tshig ngan pa shin tu mi bzad pa 'thob pa ste/_ngan par spyod pa chen po byas pas tshig ngan
[\[118b.5\]]pas brjod pa/_ang ga da na zhes bya ba'i tshong dpon gyi bu bzhin no/_/yang na khyim ni me chen pos/_/nges par sreg par byed 'gyur te/_/zhes bya ba ni yang na 'di'i khyim dag tu bzlog par mi nus pa'i thog babs te thal ba nyid du byed do/_/ser ba rdo rje la 'dir
[\[118b.6\]]sreg par byed pa zhes dgongs te/_dngos po 'jig par byed pa'i phyir ro/_/rdo rje'i ser bas rgyal po'i bu 'khor dang bcas pa bcom pa yang 'dir brjod par bya'o/_/su zhig de ltar 'gyur zhe na/_gang de la 'gyod pa dang 'chos pa la sogs pa mi byed pa nyid
[\[118b.7\]]de ltar 'gyur ba yin no zhes bstan pa'i phyir/_shes rab 'chal pa'i byis pa zhes bya ba'o/_/lus zhig nas zhes bya ba ni ris mthun spangs shing 'chi ba'i dus byas nas gnas skabs bcu pa 'thob pa yin te de nyid bstan pa'i phyir/_ngan 'gror 'gro bar 'gyur
[\[119a\]]
[\[119a.1\]]zhes bya ba ngan song du 'gro bar 'gyur te ko ka li ka bzhin no/_/mthong ba'i chos kyi nyes dmigs ni sngar bstan pa'i phyir 'dis ni 'jig rten pha rol gyi nyes dmigs bstan to/_/des na de'i phyir sdig pa la yid brtan par mi bya'o zhes bstan
[\[119a.2\]]pa ni/_sdig pa byas pas zhes bya ba la sogs pa yin te/_mnyan yod na tshong dpon gyi bu ne'u ldangs gnyis shig yod de/_gcig ni dkon mchog gsum la dad pa ste sangs rgyas dang chos dang dge 'dun la dge ba'i rtsa ba dpag tu med pa skyed par byed do/_/
[\[119a.3\]]gnyis pa ni dad pa med cing ser sna can zhig ste/_ji tsam na de gnyis ka shi bar gyur nas/_snga ma ni dga' ldan du skyes so/_/gnyis pa ni dmyal ba ngu 'bod du skyes so/_/de gnyis kyi nye du rnams bcom ldan 'das kyi thad du song te/_de gnyis gang du skyes zhes bya
[\[119a.4\]]ba la sogs pa zhus pa las de nas tshigs su bcad pa bcu gsungs so/_/sdig pa zhes bya ba ni ngan par spyod pa nyid do/_/byas pa ni kun du skyed pa'o/_/bag dbab mi bya zhes bya ba ni yid brtan pa dang /_'jigs pa med pa dang /_bag yangs dang /_dogs pa med
[\[119a.5\]]par mi bya'o/_/gzhan dag ni yid rton pa zhes bya bar brjod de/_bdag ni sdug bsngal las thar te bde ba 'thob po zhes kun du sems pa ni yid rton pa ste/_tshim pa'i bye brag de la dmigs pa'o/_/dgra 'di rtsa ba dang bcas par bdag gis phyung ngo zhes bag
[\[119a.6\]]dbab par mi bya'o/_/srog gcod pa la sogs pa ni gcig tu mi 'dod pa'i 'bras bu yin pa'i phyir sdig pa'i bya ba'i ched du bag dbab pa'am yid brtan par mi bya ste/_'di ni rgyu mtshan gyis bdun pa yin no/_/spyir bstan nas ring por byas pa la sogs pa ni ma yin
[\[119a.7\]]no/_/zhe na bstan pa/_ring byas rgyang mar byas kyang zhes bya ba la sogs pa ste/_sa bon de dus du mas chod pas dran pa ma yin du zin kyang sa bon 'jig cing med par mi 'gyur la sdig pa'i 'bras bu de bzhin no/_/de ni yul thag ring por byas pa'i me bzhin du
[\[119b\]]
[\[119b.1\]]gnod pa byed pa ma yin no zhe na/_'dir bstan pa rgyang mar byas kyang zhes bya ba smos te/_ring du byas pa dang rgyang mar byas pa bsdu bar byas te/_ring du byas pa dang rgyang mar byas kyang sdig pa'i 'bras bu mi sdug pa ma yin no zhes re ba'i bsam pa de mi bya ste/_ji skad du/_las
[\[119b.2\]]rnams chud zar mi 'gyur te/_/zhes bya ba la sogs pa dang /_de bzhin du/_las ni ring nas 'dren byed de/_/zhes bya ba la sogs pa'o/_/dben par byas kyang zhes bya ba ni skye bo dang lhan cig 'dug pa'i phyogs dang bral ba ni dben pa ste/_der byas pa nyid kyang yin na snang
[\[119b.3\]]ba lta smos kyang ci dgos zhes bya ba ni yang gi sgra'o/_/dug za ba dang me la reg pa ni thams cad du yang bye brag med pa'i phyir ro/_/bya ba'i dus kho nar bag dbab par bya ba ma yin par ma zad de/_'bras bu'i dus na yang yin no zhes bstan pa'i phyir/_de'i rnam smin yod
[\[119b.4\]]pas zhes bya ba la sogs pa smos te/_'jig rten 'dir ni 'phya ba la sogs pa'i nyes pa'i rgyur gyur pa dang /_pha rol du ni ngan song gi rgyur gyur pa'i phyir ro/_/mi 'dra bar smin pa yin pas rnam par smin pa ste/_yid du mi 'ong ba 'bras bu zhes bya ba'i don to/_/gzhan du
[\[119b.5\]]'dod pa'i 'bras bu yang yod do zhes rtog pa la de yang ma yin te/_ga las she na/_lung las dge slong dag gang la bsams bzhin du las byas shing bsags pas ni rnam par smin pa so sor myong bar mi 'gyur ro zhes nga mi smra ste/_sdig pa'i las kyis dmyal ba'o
[\[119b.6\]]zhes pa la sogs pa'i tshig gis so/_/mthong ba'i chos nyid la yang mi 'dod pa'i 'bras bu snang ste/_des na yang 'di ltar gnas pa yin no/_/de bas na dang po 'di la 'dod pa'i 'bras bu ni med de de spyad par mi bya'o zhes bstan to/_/bsod nams byas pas zhes bya
[\[119b.7\]]ba la sogs pa smos pa la/_bsod nams byas pas de'i phyir kun du yid brtan par bya ste/_ji skad du khyed cag bsod nams kyis 'jigs par ma byed cig_/de ci'i phyir zhe na/_'di ni bden pa'i tshig bla dgas yin no zhes rgya cher gsungs pa ste/_bsod nams kyis
[\[120a\]]
[\[120a.1\]]ni bde ba thams cad 'dren par byed pa yin pa'i phyir ro/_/ci'i phyir sdig pa la yid brtan par bya ba ma yin par bstan ce na/_nang gi gdung bar byed pa'i phyir ro zhes bstan par bya ste/_bdag gis sdig pa byas pas zhes bya ba la sogs pa smos
[\[120a.2\]]so/_/sun da zhes bya ba'i phag gsod pa 'chi ba'i dus su yid du mi 'ong ba'i rtags kyis nye bar gdungs te shi nas dmyal bar skyes pa 'phags pa shA ri'i bus mthong nas shin tu mya ngan byed pa de'i dbang du mdzad pa'o zhes gzhan dag zer ro/_/pas zhes bya ba'i sgra
[\[120a.3\]]ni rgyu'i don te/_sdig pa byas pa'i rgyus zhes bya bar sbyor te char gyi rgyus zhes bya ba'i don to/_/mya ngan byed ces bya ba ni shin tu gdung ba nyams su myong ba ste/_'di ltar dper na sdig pa byed pas de'i 'bras bu nyams su myong ba na ji ltar blun pa bdag gis bya ba ma yin pa 'di
[\[120a.4\]]lta bu la 'jug par byas zhes 'gyod pa'i bdag nyid gdung bar byed do/_/tshig ngan pa la sogs pa'i sdug bsngal dang phung khrol 'byung ba'i phyir gnas skabs thams cad du sdig pa 'di kho nas nye bar byed pa yin no zhes bstan par bya ste/_'dir yang zhes bya ba ni
[\[120a.5\]]mthong ba'i chos nyid de 'di nyid du 'bras bu 'byung ba'i phyir ro/_/gzhan du zhes bya ba ni skyes nas skye ba gzhan du myong bar 'gyur ro/_/gnyis kar zhes bya ba ni gnyis kar myong ba yin pa'i phyir te/_rang gi las las byung bas kha cig ni 'di dang pha rol du yang shin
[\[120a.6\]]tu mya ngan byed do/_/'phags pa sor phreng dang ma skyes dgra dang /_lha sbyin dang bum pa la sogs pa yang 'dir dper brjod par bya'o/_/de ltar su zhig mya ngan byed pa yin zhe na/_sdig pa byas pa zhes bya ba ste/_'dis ni sdig pa bsags pa dang ngan par spyod pa rnam pa du ma nye
[\[120a.7\]]bar sogs pa ste/_sdig pa byas pa nyid kyi don ni pas zhes bya ba'i sgra'o/_/ci'i phyir zhe na/_de ni zhes bya bas bstan te/_gang byed pa de kho na nyid ni mi 'dod pa'i 'bras bu nyams su myong ba yin no/_/rgyu dang 'bras bu 'brel par bstan pa'i phyir ni zhes bya ba'i sgra smos
[\[120b\]]
[\[120b.1\]]so/_/gang gis mi 'dod pa'i 'bras bu bdag dang 'brel pa mthong ba des ni sngar nyams su myong ba'i sdig pa mthong ste yid gdung bar byed pa yin no/_/rab tu mya ngan byed ces bya ba la bar du rab tu zhes bya ba'i sgra phyis pa yin no/_/yang na mya ngan byed ces bya ba 'di nyid du mya ngan byed
[\[120b.2\]]cing pha rol du nye du'i nang dang dgra'i nang dang dben pa dang mi dben pa la sogs pa brjod par bya'o/_/bdag gis bsod nams zhes bya ba ni mnyan yod na chos can zhes bya ba 'jig rten pa rnams kyis bkur ba zhig yod de/_de shi 'phos nas lha'i 'jig rten du skyes te yid
[\[120b.3\]]dga' ba las brtsams nas tshigs su bcad pa gnyis gsungs so zhes gzhan dag zer ro/_/bdag gis bsod nams byas so zhes de ltar shes nas dga' zhing mgu bar gyur pa'o/_/gzhan dag ni/_bdag gi las rnam dag mthong nas/_/zhes brjod de/_'bras
[\[120b.4\]]bu yid du 'ong ba yin pa'i phyir rnam par dag pa 'di dge ba la rnam par dag pa zhes bshad do/_/'phags skyes pos gzhon nu rgyal byed nyes pa med pa bsad de/_de'i btsun mo'i 'khor du yang rol mo la sogs pa'i sgras dga' bar byed cing ji srid lha'i rol mo la
[\[120b.5\]]sogs pa'i sgra byung nas de las brtsams te bstan pa'o/_/'di na dga' 'gyur zhes bya ba ni 'di nyid du 'phags pas so/_/gzhan du zhes bya ba ni dpal dang ldan par 'gyur bas so/_/gnyi ga ni mgon med zas sbyin dang rgyal byed la sogs pa bzhin no/_/bdag
[\[120b.6\]]gis sdig pa byas bas gdung bar 'gyur/_/zhes bya ba ni 'phags skyes po 'khor dang bcas pa mes tshig pa las 'o dod 'bod cing shi ste dmyal bar skyes pa las brtsams pa'i tshigs su bcad pa gnyis gsungs pa'o zhes gzhan dag zer ro/_/gzhan dag ni
[\[120b.7\]]lha sbyin las brtsams pa'o zhe'o/_/gdung bar byed pa dang mya ngan la khyad par ci yod ce na/_yid kyi gdung ba ni mya ngan no/_/lus kyi rnam par shes pa lnga'i gdung ba'o/_/yang na sdug bsngal ni rnam pa gnyis te/_bde 'gro'i sdug bsngal dang ngan 'gro'i
[\[121a\]]
[\[121a.1\]]sdug bsngal te/_go rims bzhin du 'dir bstan to/_/yang na bdag dang gzhan las skyes pa'i gdung ba'o/_/yang na yon tan nyams pa dang sdig pa la sogs shing 'grub pa'o/_/yang na skye bo dam pa dang bral ba dang /_skye bo ngan pa dang
[\[121a.2\]]phrad pa zhes bya ba la sogs pa brjod par bya'o/_/'di gnyis kyis dga' ba dang rab tu dga' ba'i sgra gnyis kyi rgyu yang rab tu bstan pa yin no/_/bdag gis bsod nams byas pas zhes bya ba ni so ma nA sa zhes bya ba'i btsun mo legs par spyod pa'i bya ba la mchog tu
[\[121a.3\]]byed cing bde bar gyur te/_lha'i 'jig rten du skyes pa las brtsams so zhes zer ro/_/sdig pa byas pa las ni 'chi ba na ni 'jigs par 'gyur la bsod nams byas pas ni ma yin no zhes bstan pa'i phyir/_sdig pa byas shing zhes bya ba la sogs pa smos so/_/
[\[121a.4\]]gang gi tshe byang chub sems dpa' rdo rje'i gdan la bzhugs pa de'i tshe bdud bye ba phrag sum cu rtsa drug gis yongs su bskor nas mtshon rnam pa sna tshogs dang chas pa las/_de nas gang byang chub kyi shing la gnas pa'i lha de rings pa rings par byang chub
[\[121a.5\]]sems dpa'i drung du lhags nas thal mo sbyar te gsol ba bdud dang bdud kyi dpung mang po dag las khyed 'jigs par bya ba ma yin nam zhes pa dang /_byang chub sems dpas sngon gyi de bzhin gshegs pas gsungs pa'i tshigs su bcad pa gnyis gsungs
[\[121a.6\]]so/_/byas pa ni bsgrubs pa'o/_/sdig pa ni nyes par spyod pa'o/_/bsod nams ma byas la zhes bya ba ni legs par spyod pa ma bskyed pa ste/_mi ni 'chi bas 'jigs par 'gyur/_/zhes bya ba dang sbyar ro/_/'dir chos kyi sgra ni shes rab dang snying rje la brjod de/_de las gang
[\[121a.7\]]zhig gol ba de la sogs pa nan tan du mi byed pa des ni gnyis po de ma bsgrubs pas bsod nams spyod par mi 'gyur ba ste/_bsod nams mtha' dag ni de dang 'brel pa'i phyir ro/_/chos ma yin pa'i sgra yang 'dir mi shes pa dang snying rje med pa la brjod do/_/de gnyis la brten
[\[121b\]]
[\[121b.1\]]nas ni nyes par spyod de/_sdig pa mtha' dag ni de la rag lus pa'i phyir ro/_/sdig pa'i las can 'chi bas 'jigs par 'gyur/_/zhes bya ba ni sdig pa byed pa'i sems can 'chi bas shin tu skrag pa yin te/_ngan song du 'gro ba dang sdug bsngal thob par dogs pa'i
[\[121b.2\]]phyir ro/_/ji lta bu zhig ce na/_gru zhig ces bya ba smos te/_bzhon pa'i snod zhig pa'o/_/nyam chung zhes bya ba ni lus kyi rus pa dang bral ba'o/_/yang na rgal ba ma bslabs pa'o/_/chu chen ni rgya mtsho chen po'i nang ste/_de na gnas na ni ji ltar 'chi bas 'jigs par
[\[121b.3\]]bya ba ma yin pa de bzhin no/_/ngas ni bya ba lus pa med pa dag byas te/_des na nga la 'jigs pa med do zhes bstan pa'i phyir/_bsod nams byas shing zhes bya ba ste gang ngas ni legs par spyod pa bsags pa zhes bya ba ni tshig gi lhag ma'o/_/sdig pa ma byas la zhes bya
[\[121b.4\]]ba ni ngan par spyod pa cung zad kyang ma byas pa'o/_/bsod nams dang ye shes kyi tshogs yongs su rdzogs par bstan nas/_tshogs kyi lam bstan pa'i phyir/_dam pa rnams kyis sngon gyi chos spyad pas/_/zhes bya ba la sogs pa ste/_dam pa ni skyes bu dam pa rnams te/_
[\[121b.5\]]gang gA'i klung gi bye ma snyed kyi de bzhin gshegs pa rnams so/_/gang chos ni 'phags pa'i lam ste/_de bdag gis spyad pa ni bsgoms pa ste 'byung bar 'gyur ba'i dbang du byas pa/_bsgom pa mngon du byed pa zhes bya ba'i don to/_/sngon gyi zhes bya ba ni yang dag
[\[121b.6\]]par rdzogs pa'i sangs rgyas 'od srungs la sogs pas bsten pa ste/_sngon 'gro ba de'i rjes su 'gro ba zhes bya ba'i tshig gis so/_/nga ni zhes bya ba ni de ltar bya ba byas pa'i phyir nams kyang 'chi bas skrag pa ma yin no zhes pa'o/_/brtan pa'i gru yis pha rol 'gro ba bzhin/_/zhes
[\[121b.7\]]bya ba ni dper na 'ga' zhig pha rol du 'gro bar zhugs pa las brtan pa'i gru'i bzhon pa mi 'gyur bas ni rgal bar 'gyur te/_bkra shis pa dang mngon par 'dod pa'i bzhon pa stobs dang ldan zhing rgal ba la mkhas pa de ni rgya mtsho chen po'i dbus na gnas kyang 'chi bas
[\[122a\]]
[\[122a.1\]]mi 'jigs pa de bzhin no/_/sdig pa'i tshoms te nyi shu rtsa brgyad pa'i rnam par 'grel pa rdzogs so//_//sdig pa mtha' dag spangs shing legs par spyod pa'i khyad par la brten pa'i skyes bus ni ngang gis 'jig rten pa thams cad zil
[\[122a.2\]]gyis gnon pa yin no zhes bstan pa'i phyir/_ji srid nyi ma ma shar ba/_/zhes bya ba la sogs pa'i tshigs su bcad pa gnyis gsungs so/_/bstan ma thag pa'i sdig pa dang bsod nams ni zung gi skabs yin pas da yang de nyid phal cher tshigs su bcad pas phrugs
[\[122a.3\]]su sbyar te bstan to/_/thub pa chen po'i cho 'phrul chen pos rdzogs byed la sogs pa zil gyis mnan pa las brtsams pa'o/_/de srid snang zhes bya ba ni dus de'i bar du phyogs 'ga' zhig tu gsal bar byed de bdag dang bdag gi gzhi'i phyogs tsam
[\[122a.4\]]gsal bar nus pa yin no/_/gang yin zhe na/_srin bu me khyer zhes bya ba ste/_mkha' la gsal bar byed pa'o/_/ji srid nyi ma ma shar ba/_/zhes bya ba ni dus ji srid kyi bar du nyi ma shar cing 'od zer stong ldan ma byung ba'o/_/nyi ma shar bar gyur pa na/_/zhes bya ba ni nam
[\[122a.5\]]mkha' la nyi ma sprin la sogs pa'i sgrib pa med par gyur nas shar bar gyur pa ste/_de byung zhing gsal bar byed pa na srin bu me khyer sngon por 'gyur ro zhes sbyar bar bya'o/_/rnam par snang bar byed pa yin pas na nyi ma ste/_mnyam pa dang mi mnyam pa dag gsal
[\[122a.6\]]bar byed ces pa'i don to/_/yang na snang ba thams cad mngon par zil gyis gnon par byed pa'o/_/sngon por 'gyur zhes bya ba ni 'od zer stong ldan 'byung bar gyur na srin bu me khyer 'od med par 'gyur te/_chen pos chung ngu zil gyis gnon pa'i phyir ro/_/ji ltar sngon
[\[122a.7\]]por gyur ce na/_'di ltar snang ba med ces bya ba smos te/_dang gi sgra ni gang gi phyir/_/zhes bya ba'i don to/_/'di ni mngon sum yin te/_gang phyir de ni sngon bzhin du snang ba med par 'gyur ro/_/dpe bstan nas de bsgrub par bya ba'i don smras pa/_snang zhes bya ba ste snang bar byed
[\[122b\]]
[\[122b.1\]]pa yin pas snang ba'o/_/rang gi grub pa'i mtha' gsal bar byed pa yin par gyur pa zhes bya ba'i don to/_/gang snang zhing gsal bar byed pa yin zhe na/_rtog ge pa rnams zhes bya ba smos te/_rdzogs byad la sogs pa 'jig rten pa rnams kyis brjod pa'i mkhas pa'o/_/
[\[122b.2\]]rtog pas gnas pa ni rtog ge pa ste/_don mngon sum du ma byas pa'i phyir rang gi lung la sogs pa tsam la rjes su 'jug pa'o/_/gang ji tsam gyi bar du zhe na/_ji srid de bzhin gshegs ma shar/_/zhes bya ba yin te/_dus ji srid sangs rgyas bcom ldan 'das ma byung gi
[\[122b.3\]]bar du'o/_/de bzhin nyid kyi don thams cad thugs su chud pa'i phyir de bzhin gshegs pa'o/_/'jig rten rdzogs sangs rgyas shar ba/_/zhes bya ba ni mtha' dag thugs su chud pa'i phyir rdzogs pa'i sangs rgyas te/_gang gi phyir sangs rgyas bcom ldan 'das
[\[122b.4\]]'jig rten du byung ba de'i bstan pa'i 'od kyis gsal bar byed pa las rab tu rtogs pas yang dag gdul bya'i 'jig rten dri ma med par gyur pa'o/_/rtog can mi snang zhes bya ba ni mang po'i nang na gcig kyang mdzes pa ma yin no/_/nyan thos mi snang zhes bya ba ni rtog
[\[122b.5\]]pa can de'i tshig gi rjes su 'brang ba yang mi snang ba'o/_/yang dag par rtogs pa dang log par rtogs pas yang dag pa dang log pa la mngon par zhen par 'gyur ro zhes bstan pa'i phyir/_gces min zhes bya ba la sogs pa tshigs su bcad pa gnyis so/_/gces pa ni bzhi ste/_
[\[122b.6\]]gtam dang /_lta ba dang /_ting nge 'dzin dang /_rnam par grol ba'o/_/gtam snying por byed pa ni 'di la dge slong 'du byed thams cad mi rtag pa dang /_zag pa dang bcas pa thams cad sdug bsngal ba dang /_chos thams cad bdag med pa dang /_mya ngan las 'das pa ni
[\[122b.7\]]zhi ba'o zhes gtam brjod pa'o/_/'di nyid kyis lta ba thob par 'gyur ba dang /_'di nyid kyis ting nge 'dzin thob par 'gyur ba dang /_'di nyid yid la byas na sems rnam par grol bar 'gyur ro zhes bstan pa'o/_/gces min zhes bya ba ni mi brtan zhing mi rtag pa dang
[\[123a\]]
[\[123a.1\]]bdag med pa la sogs pa'i tshul gyi dngos po ste 'khor ba zhes bya ba'i don to/_/gces par blos 'dzin cing zhes bya ba ni gang 'di la snying po yod bar blos 'dzin pa de ni de ste/_nges par 'byung ba la sogs pa la phyin ci log skyed pa'i phyir ro/_/
[\[123a.2\]]gces la gces par mi rtog pa/_/zhes bya ba la/_'dir mya ngan las 'das pa ni gces pa ste/_dge zhing rtag pa'i phyir dang /_mchog yin pa'i phyir/_de na 'dod pa'i longs spyod la sogs pa'i 'byor pa med pa'i phyir snying po ma yin par 'du shes pa'o/_/'di la
[\[123a.3\]]snying por 'du shes gang la yod pa de ni gces par rtog pa'o/_/gces pa ma yin par rtog pa ni gces min rtog pa'o/_/de thob par byed pa'i lam gyi thabs kyang med de/_de lta bu'i blo dang ldan pa ni gces pa las gces pa ma yin par rtog pa nyid do/_/des ni gces
[\[123a.4\]]pa thob mi 'gyur/_/zhes bya ba ni mya ngan las 'das pa'am de'i lam mi 'thob pa ste/_de la grol ba med pa'i phyir ro/_/gang las she na/_'di ltar/_log par kun rtog spyod yul can/_/zhes bya ba smos te/_log par nges par rtog pa'i spyod yul dang dmigs pa
[\[123a.5\]]gang la yod pa de nyid do/_/yang na tshul bzhin ma yin pa yid la byed pa shas che ba'o/_/gces la gces par 'du shes pa/_/zhes bya ba ni gang yang mya ngan la sogs pa'i don snying po dang mchog dang thabs su shes pa'o/_/gces pa ma yin pa la yang gces
[\[123a.6\]]pa min pa zhes bya bar shes pa'o/_/legs par kun rtog spyod yul can/_/zhes bya ba ni phyin ci ma log pa'i yul can te/_dran pa nye bar gzhag pa bzhi la gnas pa'i spyod yul can yin pa'i phyir ro/_/log pa la mngon par zhen pas ni gces pa mi 'thob cing phung khrol
[\[123a.7\]]skyes pa yin no zhes bstan pa'i phyir/_'di na lta dang zhes bya ba la sogs pa smos so/_/mnyan yod na zla ba bzhi pa'i ku mu da'i dga' ston la bab pa na rgyal byed kyi tshal nas mnyan yod kyi bar du mtshan mo mar me gsal bar gyur to/_/de na skye bo'i tshogs 'ong ba dang
[\[123b\]]
[\[123b.1\]]'gro ba dag gi mu stegs can gyi mar me dang /_lha bshos dag la phye ma leb ltung ba mthong nas ltung ngo ltung ngo zhes smras pa las de las brtsams pa'o/_/'khor ba ni nye bar len pas nye bar gzung ba ste/_'dod pa la sogs pa nye bar len cing 'dzin pa zhes bya ba'i
[\[123b.2\]]don to/_/rgyug pa zhes bya ba ni las des byas shing bskul ba'i dbang gis 'jig rten 'di nas pha rol du rgyun mi 'chad par 'khor ba'o/_/snying por 'gro bar mi 'gyur te/_thar pa'am de'i lam thob par mi 'gyur ba'i don to/_/gzhan dag tu ni pha rol phyin par mi 'gyur ro zhes brjod do/_/
[\[123b.3\]]chings ma gsar dang gsar du 'phel ba dag/_/ces bya ba la 'dir las dang nyon mongs pa ni 'ching bar bshad de/_skye bo de dag ni las kyi 'ching ba gsum gyis bcings so zhes bya ba'i tshig gis so/_/nyon mongs pa dang las kyi 'ching ba ni sngon ma byung zhing ma byung ba rjes su 'ong
[\[123b.4\]]bas chung ngu dang 'bring dang chen po 'phel zhing sogs pa'o/_/me nang zhes bya ba ni pad t+li ga to zhes bya ba 'gro ba la zer te/_me zhes bya ba dang 'dir sbyar ro/_/khyad par du gdung bar byed pa ni 'dir me ste/_dmyal ba zhes bya ba'i don to/_/yang na ngan song gsum mam 'khor ba'o/_/
[\[123b.5\]]der 'gro ba ni phyin pa'o/_/'dir dpe bstan pa/_phye ma leb dang 'dra zhes bya ba dper na phye ma leb ji ltar 'gro ba'o/_/gang du zhe na/_me nang zhes bya ba ste/_sgron ma la sogs pa'i mer zhes bya ba'i don to/_/de ltar 'khor bar 'khyam pa'i rgyu gang yin zhe na/_de nyid bstan
[\[123b.6\]]pa/_lta dang nyan dang zhes bya ba la lta ba ni mthong ba ste/_'jig tshogs la lta ba la gnas pa'o/_/de la mngon par zhen pa ni lhag par chags pa ste/_gang de 'khor ba'o/_/thos pa ni log pa'i grub pa'i mtha' ste/_de dang phyin ci log gi blos grub cing rjes su gnas
[\[123b.7\]]te 'khor bar 'khor ba'o/_/yang na lta ba ni da ltar byung ba la'o/_/thos pa ni 'das pa dang ma 'ongs pa la'o/_/yang na lta ba ni yid du 'ong ba'i gzugs la sogs pa rjes su myong ba na mi rtag pa la sogs pa'i skyon ma rtogs shing lhag par chags pa'o/_/mngon par
[\[124a\]]
[\[124a.1\]]'dod pa'i yul la chags pas gang la yang mi shes par 'gyur te/_gzhan las thos pa'i brag las mchod pa dang me la 'jug pa dang zas gcod pa la sogs pa las 'byor par 'dod cing byed par 'dod pa ni thob pa la lhag par chags pa yin no/_/
[\[124a.2\]]yang na 'dod pa bsod nams dang bdag nyid la ngal ba la sogs pa'i sbyor bar brjod par bya'o/_/mngon par zhen pa ni phyin ci log pa la mngon par zhen pa'o/_/'jig rten 'di ni zhes bya ba ni gcig tu de ltar yang dag par zhugs pa rnams kyang yang dag par yod pa'i phyir
[\[124a.3\]]ro/_/yang dag pa'i yid la byed pas ni the tshom dang bral zhing g.yang sar lhung ba las ldog pa yin no zhes bstan pa'i phyir 'di la myong 'gyur zhes bya ba la sogs pa smos so/_/tshe dang ldan pa nam gru la the tshom dang 'gyod pa gang ci yang yod pa de thams cad 'phags pa shA
[\[124a.4\]]ri'i bus bsal zhing ji tsam na dgra bcom par gyur te/_de'i tshe yang the tshom med par gyur nas de la bstan pa'o/_/the tshom zhes bya ba ni yid gnyis so/_/ji snyed pa zhes bya ba ni sdug bsngal mthong bas spang bar bya ba la sogs pa mtha' dag go/_/'di na zhes bya ba ni
[\[124a.5\]]'jig rten 'di na'o/_/tha dad pa ni so so ba ste 'jig rten gzhan dag tu yang 'di'i bden pa'i yul yin pa'i phyir ro/_/yang na nang dang phyi rol gyi gnas la'o/_/yang na bdag nyid dam gzhan la'o/_/'di la myong 'gyur zhes bya ba myong bar byed pa yin pas myong ba ste/_
[\[124a.6\]]gang tshe 'di nyid la smin pa'o/_/gzhan du myong bar byed pa yin pas gzhan du myong bar 'gyur ro/_/rang gi rgyud la rnam par smin pa'i 'bras bu ster ba dang /_gzhan gyi rgyud la bdag po'i 'bras bu ster ba'o/_/yang na 'dzin par byed pa'i rim pas so/_/'di la
[\[124a.7\]]myong byed pa zhes bya bar gzhan dag tu brjod de/_mthong ba'i chos la myong bar 'gyur ba'o/_/gzhan la myong 'gyur ba zhes bya ba ni skyes nas myong bar 'gyur ba'o/_/de dag sems par byed pas rab tu spong zhes bya bas ni the tshom mtha' dag go/_/sems par byed pa ni
[\[124b\]]
[\[124b.1\]]rnal 'byor te yang dag pa yid la byed pas 'jug pa'o/_/rab tu rnam par spong ba zhes bya ba ni gnyen po'i khyad par gyi mthus yongs su 'dor ba'o/_/re zhig dgag pa'i gnyen po bstan pa'i phyir 'bad pa zhes bya ba smos te/_yang dag par spong ba bzhi bsgoms pas so/_/
[\[124b.2\]]gtan nas 'byin pa'i gnyen po bstan pa'i phyir/_/tshangs spyod spyod pa dang zhes bya ba smos te/_'phags pa'i lam bsgoms pas so/_/gang dag de ltar 'jug pa nyid ni drang srong chen po'i cha byad rigs pa yin no zhes bstan pa'i phyir/_gang zhig snyigs ma yod bzhin
[\[124b.3\]]du/_/zhes bya ba la sogs pa dag go/_/lhas bskul nas 'od ma'i tshal na gnas pa'i bram ze dang khyim bdag dag gis ko ka li ka'i thad du lhags te smras pa/_khyod la 'di ni rigs pa ma yin te/_nyan thos chen po dag dang 'gal bar byed pas nged cag kyang dga'
[\[124b.4\]]ba ma yin no zhes pa dang /_de phrag dog gis sdig pa 'dod cing tshig mi snyan pas bya bar byed do/_/ji tsam na tshe dang ldan pa kun dga' bo la khyod song la 'od ma'i tshal gyi lam srang dang bzhi mdo dag tu tshigs su bcad pa gnyis po 'di thon cig ces gsungs so/_/'dod chags kyis
[\[124b.5\]]kun nas bslang ba'i lus la sogs pa'i las ni snyigs ma ste/_gnod par byed pa'i gnas su gyur pa'i phyir dang /_zil gyis gnon par byed pa'i mtshan mar gyur pa zhes bya ba'i don to/_/de gang la yod pa de ni snyigs ma yod bzhin du zhes bya ba yin te/_snyigs ma dang
[\[124b.6\]]bcas pa'o/_/sogs pa zhes bya ba'i sogs pa'i sgras phyis pa yin te snyigs ma dang bcas pa ni nyes pa dang ldan pa zhes bya ba'i don to/_/snyigs mas bslad pa'i phyir te gsum pa'o/_/ngur smrig gos zhes bya ba ni shing gi rtsa ba lta bu ste/_nog po la sogs pa bskol ba las
[\[124b.7\]]byung ba'i tshon gyis bsgyur ba'i gos de ni gos tshon can te ngur smrig gi gos so/_/des 'gebs shing bkab pa ni gyon pa'o/_/dul dang des pa med pa zhes bya ba la dul ba ni dbang po sdom pa'o/_/des pa ni sems dul ba ste dge ba la mngon par dga' ba bskyed pa'i phyir ro/_/yang na nges
[\[125a\]]
[\[125a.1\]]pa ni bzod pa'o/_/dul ba dang des pa dang bral ba gang yin pa de ni de'o/_/de nyid kyis ni drang srong chen po'i rgyal mtshan nam ngur smrig gi gos yongs su bgo bar rigs pa ma yin no/_/gang zhig snyigs ma rnams spangs nas zhes bya ba ni gang yang
[\[125a.2\]]snyigs ma yongs su spangs par gyur pa'o/_/tshul khrims la brten pa nyid kyis ni yin no zhes bstan pa'i phyir/_tshul khrims legs par mnyam gzhag pa/_/zhes bya ba ste/_so sor thar ba'i sdom pa la shin tu gus pas 'jug pa'o/_/yang na snyigs ma spangs pa nyid kyis
[\[125a.3\]]ni tshul khrims la sogs pa spong ba ma yin no zhes bstan pa'i phyir/_tshul khrims zhes bya ba smos so/_/dul dang nges par sdom pa zhes bya ba ni dbang po dang yid dam/_de bzhin du bzod pa dang ldan pas so/_/de ni de nyid de sngar bstan pa'i skyon dang bral zhing yon tan dang
[\[125a.4\]]ldan pa nyid kyis ni skye bo dge ba'i tshul du 'gyur gyi gzhan du ni ma yin no/_g.yo sgyu 'jungs dang ldan pa'i mi/_/zhes bya ba la sogs pa smos te/_dge slong zhig mchog tu mdzes la kha dog bzang zhing sha rgyas pa dang ldan pa thos pa mang zhing snyan par smra ba/_g.yo sgyu che
[\[125a.5\]]zhing ser sna dang ldan pa zhig rung ba dang gzhan 'dod pa chung ba las dgra bcom par gyur cing dgon pa la gnas pa ste/_de las tshigs su bcad pa gnyis gsungs so/_/smra bar byed pa ni snyan pa'i tshig brjod pa'o/_/tsam gyis zhes bya ba ni de las gzhan pa'i yon tan
[\[125a.6\]]med pa ste/_de tsam gyis ni dge ba'i tshul du mi 'gyur te/_mi dge ba dag la yang de yod pa'i phyir ro/_/kha dog dang ni gzugs ldan pa/_/zhes bya ba ni yang na kha dog dang dbyibs shin tu mdzes pas sdig pa byed na yang de dang ldan pa yin te/_gzugs dang ldan pa ni
[\[125a.7\]]'dir bsngags pa'i gzugs so/_/pho mchog ces bya ba ni rang bzhin gyis dge ba ste dge ba smos pa'o/_/ci'i phyir de pho mchog ces bya bar mi chud ce na pho mchog ma yin pa la de yod pa'i phyir ro/_/g.yo sgyu 'jungs dang ldan pa zhes bya ba la sgyu ni gzhan slu ba'i bdag
[\[125b\]]
[\[125b.1\]]nyid kyi sgyu gang la yod pa'o/_nor dag la kun du 'dzin pa gang la yod pa de ni 'jungs pa'o/_/sems gya gyu ba'i mtshan nyid de gzhan dang gzhan du ma yin pa'i mtshan nyid ston pa'i bdag nyid kyi g.yo dang ldan pa ni g.yo'o/_/ngan pa'i mtshan nyid gsum po 'di dang ldan pa ni ngan
[\[125b.2\]]pa'i rtags so/_/gang zhig de dag rnams zhes bya ba ni gang yang bdag nyid chen po smra bar byed pa dang /_kha dog dang gzugs mdzes pa dang mi ldan pa yin na yang sgyu dang 'jungs pa dang g.yo'i bdag nyid chos gsum po 'di dag rtsa nas phyung zhing thob pa bcad pa yin te/_
[\[125b.3\]]ji lta bu zhe na/_ta la'i mgo bo bzhin bcad nas/_/zhes bya ba smos te/_dper na ta la'i rtse mo bcad na shing ta la rtsa ba nas skam par 'gyur ba de bzhin du/_skyon ni bstsal pa de'i zhes bya ba de g.yo dang sgyu dang 'jungs pa yongs su spangs pa'i phyir ro/_/blo ldan zhes bya ba
[\[125b.4\]]ni shes pa khyad par can la brten pas ni skyon spong ba yod pa'i phyir ro/_/pho mchog yin par brjod par bya/_/zhes bya ba ni skyes bu dam pa yin no zhes bshad do/_/kha dog dang gzugs bzang ba la sogs pas dam pa rnams kyi rtags su nges par mi bya'o zhes bstan
[\[125b.5\]]pa'i phyir/_'jig rten 'di na zhes bya ba la sogs pa smos so/_/de'i tshe gos med bdun dang skra'i la ba can bdun dang /_ras gcig pa bdun dang /_lus tsho zhing sbom pa 'khor dang bcas pa rgyal byed kyi tshal gyi sgo dag tu spyod cing gnas pa de dag gsal rgyal gyis mthong
[\[125b.6\]]nas stan las langs te/_bla gos phrag pa gcig tu gzar nas thal mo sbyar te lan gsum gyi bar du bdag gi ming nas nyan par byed do/_/ji tsam na bcom ldan 'das kyis ci'i phyir khyed de ltar byed ces bka' stsal pa dang /_btsun pa bdag gis ni 'jig rten na 'di dag
[\[125b.7\]]dgra bcom pa lags so zhes dgongs nas/_rgyal po chen po khyed kyis shes par gyis shig_/khyod kyis legs par dgra bcom pa yin nam ma yin pa ma rtogs te yang de'i sems ji lta ba bzhin du ma shes so/_/rgyal po chen po lhan cig bsten pas ni tshul shes
[\[126a\]]
[\[126a.1\]]par bya ba yin te/_de yang dus shin tu ring po nas shes pa yin gyis gzhan du ma yin no/_/de yang yid la byed cing yid la mi byed pas ma yin pa dang /_de yang shes rab 'chal bas ni ma yin no/_/phongs pa'i dus su brtan pa dang /_spyod pa gtsang
[\[126a.2\]]ba dang /_gtam dang 'brel ba'i gtam rab tu shes pa ste/_des na tshigs su bcad pa gnyis gsungs so/_/mdog gzugs kyis ni legs par mi brtag ste/_/zhes bya ba ni mdog dang gzugs bzang ba tsam gyis ni skyes bu dam pa zhes mtshon par rung ba ma yin te/_
[\[126a.3\]]ji skad du/_zhi ba yi ni gzugs can las/_/'jigs pa mi 'byung nges med de/_/mar me'i rtse mo dkar ba las/_/dud pa nag po'ang cis mi 'byung /_/zhes bshad pa lta bu'o/_/lhan cig 'dug kyang dus cung zad kyang rtogs pa dang yid ches par bya ba ma yin no
[\[126a.4\]]zhes bstan pa'i phyir/_legs par ma brtags par du zhes bya ba smos te/_yun thung ngur legs par spyod pa mthong ba las ni yid brtan par mi bya ste/_ci'i phyir zhe na/_'jig rten 'di na legs par ma bsdams pa/_/phal cher legs bsdams rtags kyis sgyu byed pas/_/
[\[126a.5\]]zhes bya ba smos te/_sdig pa las gtan du ldog par legs par spyod pa de dag gi rtags ni cha byad de gang dag ma bsdams shing tshul ngan pa dang /_'tsho ba med pas 'jigs shing skrag par gyur pas phal cher mi'i 'jig rten du gzhan slu ba'i phyir sgyu byed de/_
[\[126a.6\]]phub dang mdung dang ldan pa la sogs pa 'dir dper brjod par bya'o/_/'di nyid kyi don mthun pa'i dpes bstan pa'i phyir/_ra gan kha bsgyur zhes bya ba'o/_/nang na khong pa rab gdug ces bya ba ni nang gi yid la byed pa ni nyon mongs pa dang sdig pa rnams kyis shin tu bslang pa yin
[\[126a.7\]]te/_phyi rol gyi lus la ni 'phags pa'i tshul bzhin du gang gi cha byad zhi bar byas pas zhes bya ba'i don to/_/rgyu ba zhes bya ba ni grong nas grong dang /_khyim nas khyim du nye bar 'gro ba ste/_rmongs pas 'di ni bde ba cung zad tsam la brkam zhing gzhan gyi dbang du bdag
[\[126b\]]
[\[126b.1\]]nyid byas pa yin no zhes rgyu bsgrub pa'i phyir 'di ltar gyi sgra'o/_/'di na gcig pu 'khor dang bcas par zhes bya ba ni slob ma nye gnas dang 'khor gyi tshogs kyis yongs su bskor ba'o/_/'jig rten du de ji ltar rgyu ba yin zhe na/_'dir dper bstan pa kha bsgyur zhes bya ba
[\[126b.2\]]smos te/_gzugs brnyan dang bcos ma ste 'di ltar skye bo dam pa'i cha byad tsam de 'dzin pa'o/_/dam pa'i skye bo bzhin du snang la don dam pa ni ma yin te/_skye bo ngan pa nyid do/_/de ji ltar dam pa rnams ltar kha bsgyur ba yin zhe na/_khong pa rab gdug ces bya ba la sogs pa'o/_
[\[126b.3\]]ji lta bu yin zhe na/_ra gan lta bur mi 'tsham zhing /_/zhes bya ba ni zangs ma la sogs pa gser gyi chu dang leb ma la sogs pas phyi rol gyi phyogs mdzes par byas pa'o/_/rnam brgyan phyi rol nas ra gan gyi dud pas bdugs pa lar gan lta bur zhes brjod do/_/yang na
[\[126b.4\]]zangs ma la sogs pa'i rang bzhin byas la/_dud pa'i bye brag gis gser gyi mdog nyid du byed de/_gzhan slu ba'i phyir ro/_/lcags phyed ma sha bzhin du zhes bya ba ni lcags dang zangs ma la sogs pa'i rang bzhin 'di ni lcags phyed do/_/lcags kyi phyed kyang yin la
[\[126b.5\]]ma sha yang yin pas lcags phyed ma sha'o/_/ma sha'i sgra ni 'dir ba na la brjod de/_phyed zangs ma la sogs pa las byas nas phyed ni gser la sogs pas phyi rol nas bzo byas te/_des 'jig rten slu bar byed do/_/gser gyis g.yogs pa yin pas g.yogs pa ste nang gzer
[\[126b.6\]]bu la sogs pas sbrel zhing lcags las byas la phyi rol gser las byas pa ni pa na zhes pa'i don te/_/dper na 'di ltar rna rgyan dang kAr ShA pa Na bcos mas 'jig rten na slu bar byed pa de bzhin no/_/nang du khong pa gdug pa'i nyes dmigs bstan pa'i phyir/_gang zhig rde
[\[126b.7\]]'gengs zhes bya ba la sogs pa smos so/_/gnas gzhan zhig na dge slong rab tu mang po gnas te/_gnyid che zhing le lo che ba dang /_'phyar ba dang bza' btung sogs la longs spyod mchog tu byed pa dag ji tsam na bcom ldan 'das kyis lha'i spyan gyis gzigs te/_de las
[\[127a\]]
[\[127a.1\]]brtsams nas 'di gsungs so/_/gnyid ni ldog pa dang zhes bya ba ni gang la gnyid shas che ba yod pa ni gnyid ldog pa ste gnyid shas che ba zhes bya ba'i don to/_/kha zas shas cher zos pa las gnyid sogs par 'gyur ro zhes bstan pa'i phyir/_/
[\[127a.2\]]rde 'gengs zhes bya ba ste/_shas cher za zhing spyod pa nyid de kha zas mang du za ba zhes bya ba'i don to/_/gang bza' ba dang btung ba shas cher spyod pa de ni gnyid kyis non par 'gyur ro/_/de nyid kyis ni spyod lam nyams pa bstan te/_nyin dang mtshan zhes bya ba nub mo dang nyin par
[\[127a.3\]]ro/_/'gre ldog nyal byed pa zhes bya ba ni 'brel pa ste yongs su 'gyur zhing 'pho ba'o/_/spyod lam gcig gi nang du nges pa med par rim pa gzhan spyod pa'o/_/yang na kun du rmongs shing yongs su 'khor ba ste/_des nyal ba'i gnas skabs kyi tshul gang la yod pa'o/_/nang
[\[127a.4\]]gi skyon gnyid bstan nas phyi rol gyi bstan pa'i phyir/_phag chen ji ltar zhes bya ba smos te/_dper na phag chen po lus rgyas zhes bya ba rtag tu 'gre ba dang mthun pas gnas pa'o/_/gang du phag la sogs pa de ni bag yangs su gnas pa'i phyogs zhes bya ba'i don to/_
[\[127a.5\]]der ni rgyas pa ste bshang gci 'byung ba'i bdag nyid kyi phyis khung du rgyas te/_der nye bar 'phel zhing de nyid la 'gre ba dang ldog pa mngon par dga'i/_gzhan du ma yin te ji ltar de phyi sa khung gi nang du rgyun du 'gre zhing ldog la nyal ba de bzhin no/_/gnyid log pa'i
[\[127a.6\]]skyon dang bral na ni khyad par 'thob pa yin no zhes bstan pa'i phyir/_mi ni zhes bya ba la sogs pa smos so/_/rgyal po gsal rgyal lus shin tu tsho zhing zhi bas lus rngul bar gyur nas bcom ldan 'das ga la ba der song nas 'di skad du/_btsun pa bdag gi lus shin tu sbom
[\[127a.7\]]la lci bas shin tu nyon mongs shing g.yar ngo tsha bar gyur to zhes gsol pa dang /_de las tshigs su bcad pa 'di gsungs so/_/de yang dang yang du mi 'og ma las thos te/_mnyan nas rang gi lus la bris shing rgyal pos de bzhin gshegs pa la phyag 'tshal lo phyag
[\[127b\]]
[\[127b.1\]]'tshal lo zhes rgya cher de bzhin gshegs pa la phyag 'tshal bar byed do/_/mi ni zhes bya ba ni mi nyid yon tan dang skyon sogs pa'i zhing yin te/_gang gi phyir mi ni las kyi zhing yin pa'i phyir ro/_/lha ni ma yin te bag med pa'i phyir ro/_/yi dgas la sogs pa'i 'gro ba
[\[127b.2\]]ma yin te/_sdug bsngal gyis gtses pa'i phyir ro/_/rtag tu zhes bya ba ni rgyun du'o/_/dran pa dang ldan pa zhes bya ba la/_dran pa'i sgra ni nyams su myong ba dang dran pa dang de kho na nyid yongs su brtags pa la brjod de dran pa'i las yin pa'i phyir ro/_/de yang lus kyi rjes
[\[127b.3\]]su song ba'i dran pa ste/_de'i chung bar 'gyur zhes bya ba la sogs pa dang sbyar ro/_/ji skad du dran pas sgo bsrungs bar gyur pa dang /_shes rab kyi ra ba dang ldan par gyur na ni mi dge ba spong zhing dge ba bsgom par 'gyur ro zhes so/_/'dis ni nang gi gdung bar byed pa spong bar
[\[127b.4\]]byed pa'i rgyu bstan to/_/da ni lus la gnod pa bstsal ba'i rgyu bstan te/_tshod dang shes pa zhes bya ba ni tshod rig pa'o/_/zas ni nyams su myong bas nye bar longs spyod pa'o/_/gang yang de ji lta ba bzhin du shes pa ste/_'di ni mthun pa'o 'di ni mi mthun pa'o zhes shes
[\[127b.5\]]nas phan pa ni za la mi phan pa ni spangs pas chung ba'am srab pa 'thob par 'gyur ro/_/'di nyid bstan pa'i phyir/_de yi sdug bsngal chung bar 'gyur/_/zhes pa ste/_de la rlung la sogs pa'i nad 'byung bar mi 'gyur la/_gal te las kyi dbang gis 'byung na yang
[\[127b.6\]]chung ba dang nyung ngu rgyud la 'byung ste/_gang gi phyir 'du 'phrod tshogs na ni 'di ltar yan lag thams cad tshang ba yin par 'dod/_dal bus 'ju bas zhes bya ba ni yun ring bas 'ju zhing rim gyis rim gyis 'ju zhing nyams su myong bas de'i mthus 'byung ba chen po rnams 'phel
[\[127b.7\]]zhing na tshod yun ring du gnas pa yin no/_/yang gi sgra ni dang gi don nam yang na rim pa gzhan du sbyar ba ste/_tshe yang zhes bya ba dang 'dir sbyar ro/_/'ju bas nad bsal zhing des 'jigs pa med pa 'ba' zhig tu ma zad kyi sngar bstan pa'i dam pa'i spyod pas 'chi
[\[128a\]]
[\[128a.1\]]bas kyang 'jigs pa med par bstan pa'i phyir/_tshe yang srung bar byed ces bya ba smos te/_des 'byung ba rnams sogs pas yun ring du 'tsho bar byed do/_/zas kyi tshod shes pa la sogs pa med pa'i nyes dmigs bstan pa'i phyir/_gang zhig
[\[128a.2\]]dbang po zhes bya ba la sogs pa smos so/_/dge slong zhig gnyid dang rmugs pa la sogs pas non pas dge ba'i mtshan ma yid la mi byed de/_de tshangs par spyod pa la mi dga' bas de'i mkhan pos don 'di smras te/_de dang bcas par bcom ldan 'das kyi
[\[128a.3\]]thad du khrid pa las ji tsam na de la chos bstan te/_dge slong so sor thar pa'i sdom pa la sogs pas bsdam par bya'o zhes bya ba la sogs pa nas/_tshigs su bcad pa gnyis gsungs so/_/bdag gi zhes bya ba ni rjes su lta ba dang mthong ba zhes bya ba'i don to/_/gang
[\[128a.4\]]la gtsang mar rjes su lta ba gang yin pa de ni gtsang mar lta ba ste/_gtsang mar lta ba yang bud med kyi gzugs mthong na yid du 'ong bar yid la byed do/_/yang na gtsang bas rjes su lta ba ste/_phyin ci log dang 'brel pa'i phyir ro/_/'dod pa la sogs pa'i rnam par rtog pa la
[\[128a.5\]]lhag par zhen pa bstan nas de las byung ba'i spyod pa bsal bar bstan pa'i phyir/_gnas byed pa zhes smos te/_gzugs la sogs pa'i yul la nye bar longs spyod pa la 'jug pa'i phyir lan tshwa'i chu dang 'dra bar sred pa 'phel bar 'gyur te/_de nyid la gnas pa'o/_/gang
[\[128a.6\]]zhig dbang po ma bsdams shing zhes bya ba la/_dbang po dul ba dag ni 'dod pa'i longs spyod spong ba yin te/_dbang po rnams yul dag las sdom zhing yang dag par bsdams pa dang ldan pa dang shin tu bsdams pa'o/_/mig la sogs pa gzugs la sogs pa
[\[128a.7\]]la mngon par bsdams pa ste/_gzugs la sogs pa'i yul dag las ma bzlog cing shin tu 'byung ba'i phyir ro/_/'dir rgyu bstan pa/_zas kyi tshod kyang mi shes la/_/zhes bya ba la mang du zos pas ni dri ma la sogs dang dbang po rnams 'khrul bar 'gyur ba'i phyir
[\[128b\]]
[\[128b.1\]]te/_de nyid kyi phyir/_dran pa nyams dang le lo can/_/zhes bya ba le lo ni bya ba ngan pa la sems g.yengs pas dge ba'i bya ba dag la spro ba med pa ste/_bya ba ngan pa la gnas pas byas pa'o/_/dran pa nyams pa ni lus su gtogs pa'i dran pa dang bral ba'i phyir
[\[128b.2\]]ro/_/de ni 'dod chags rnams kyis bcom/_/zhes bya ba ni de nyid ni nyes pas bcom zhing zil gyis gnon pa yin te/_rjes su chags pa'i kun du sbyor bas zil gyis gnon pa zhes bya ba'i don to/_/ji lta bu zhe na/_/rlung gis mi brtan ljon shing bzhin/_/zhes bya ba ste/_
[\[128b.3\]]dper na rlung gi shugs drag po'i mthus ni shing rtsa ba ma zug cing chung ba zil gyis gnon pa de bzhin no/_/brtson 'grus ldan pa zhes bya ba ni brtson 'grus brtsams pa ste/_mngon par brtson pa gang la yod pa de ni de nyid do/_/so sor dran pa zhes bya ba ni lus su gtogs pa'i dran
[\[128b.4\]]pa dang ldan pa'o/_/mi tshoms pa ni gnod par mi 'gyur ba'o/_/rlung gis ri bo mi g.yos bzhin/_/zhes bya ba ni brag tshogs pa ni ri ste/_dper na brag gi rang bzhin mi 'gyur ba'i ri ni rlung gi shugs chen pos kyang mi bsgul ba bzhin no/_/lhag ma ni snga ma las bzlog par shes par bya'o/_/
[\[128b.5\]]phal cher dben pa'i gnas la ni zhe sdang bar byed de/_'dod pa'i bde ba tshol ba nyid ni 'dod chags la sogs pas zil gyis gnon pa'i phyir ro zhes bstan pa ni/_dgon pa dga' bar bya 'os pas/_/zhes bya ba la sogs pa'o/_/mnyan yod na gnas pa'i skye bo'i tshogs rgyal
[\[128b.6\]]byed kyi tshal dang nye bar mtshan thog thag dga' ston byed de/_de la dge slong kha cig rol mo'i sgra la sogs pa thos nas 'dod pa la sogs pa'i rnam par rtog pas rnam par rtog par byed do/_/kha cig ni mi rtag pa yid la byed pas nges par 'byung ba la sogs par rnam par rtog par
[\[128b.7\]]byed de/_de la bstan pa'i tshigs su bcad pa gnyis po 'di gsungs so/_/gzhan dag ni gnas brtan seng ldeng nags pa las brtsams so zhes zer ro/_/skyes bu dam pa rnams ni dgon par shin tu dga' bar bya dgos pa ste/_dga' ba'i gnas yin pas so/_/gzhan du
[\[129a\]]
[\[129a.1\]]ni g.yeng ba'i rgyu yin pa'i phyir ro/_/yang na shing dang me tog dang rtsa ba dang mtsho la sogs pa rnam pa sna tshogs pas mdzes par byas pa'i phyir ro/_/dgon pa ni grong las dpag tshad gcig gi mtha'i phyogs te/_yongs su bzung ba med pa des de'i ched du
[\[129a.2\]]rtsod pa med pas so/_/ra n+ya ni g.yul 'gyed pa ste/_de dang rjes su mthun pa ni/_ra n+ya ste grong ngo /_/de med pa gang yin pa de ni ar n+ya ste dgon pa'o/_/de la skye bo mi dga' yang /_/zhes bya ba ni so so'i skye bo mngon par dga' ba mi 'thob pa yin te/_de'i khyad par mi mthong ba'i phyir ro/_/de
[\[129a.3\]]ltar na gang zhig dga' ba yin zhe na/_de la 'dod chags bral ba dga'/_/zhes bya ba ste/_yongs su 'dzin pa med cing chags pa med pa'i phyir dang /_dgon pa la goms pa'i phyir mngon par dga' ba yin te/_ji skad du/_dam pa rnams ni nges par 'byung la legs bslabs
[\[129a.4\]]phyir/_/der dga' khyim gyi gnas la spyugs pa bzhin du sems/_/ri dgas mo yis btogs pa'i lo ma'i nags tshal ni/_/de yi khyim gyi khang pa mchog nyid yin rig bya/_/zhes bshad pa'o/_/'dod pa tshol bar byed rnams min/_/zhes bya ba ni gang yang gzhan 'dod
[\[129a.5\]]pa'i bde ba tshol bar byed pa de dag ni yul med pas dgon pa la mngon par mi dga'o/_/yang smras pa/_mi yi rus pas khyab pa yi/_/'khor ba dag la rab dga' ste/_/'dod pa'i yon tan lngas khyab pa'i/_/grong la byis pa dga' ba yin/_/zhes so/_/'o na dam pas
[\[129a.6\]]bsten pa'i gnas de nyid ni dga' ba'o zhes bstan zhe na/_grong zhes bya ba ste rtsig pa dang bcas pa dang /_gnas dang bcas pa dang /_skye bo mang pos bsten pa'i phyogs ni grong ngo /_/de na dam pa gnas na ni brgyan par byed pa yin no/_/gal te dgon pa zhes bya ba ni skye bo rgyu ba
[\[129a.7\]]med pa ste nags kyi mtha'o/_/nags kyi gnas cung zad dma' ba ni chu klung dang sman ljongs la sogs pa'o/_/cung zad mtho ba ni ri'i rtse mo dang thang dang zhol la sogs pa'o/_/de yang yin pas gnyi ga bstan pa'i phyir/_gshong ngam thang zhes bya ba smos so/_/gang na 'phags
[\[129b\]]
[\[129b.1\]]pa bzhugs pa'i zhes bya ba ni gang dang gang nyid du ste grong dang sa'i phyogs dag tu dam pa'i spyod pa dang dam pa gnas pa'o/_/sa de yid du 'ong ba yin/_/zhes bya ba ni sa yang yin pas sa de'o/_/dga' bar bya ba'i dngos po yin pas yid du 'ong ba'o/_/gang dang gang du dam pa
[\[129b.2\]]gnas pa de dang de'i sa ni de las 'byung ba'i gzi brjid kyis de las mngon par dga' ba'i lha dag gnas pa'i phyir yang mngon par dga' ba yin te/_ji skad du/_gang du dam pa gnas pa de/_/yon tan gyis ni brgyan pa ste/_/de ni bkra shis yid 'ong dang /_/de nyid stegs
[\[129b.3\]]dang dka' thub nags/_/zhes bshad pa'i phyir ro/_/gang du ngang tshul ngan pa can gnas pa der ni des par de'i tshogs thams cad rnyog pa yin no/_/gang du dam pa'i tshul gnas pa der ni snod kyi 'jig rten gyi yang rgyan du gyur pa yin na/_sems can gyi 'jig rten gyi lta smos
[\[129b.4\]]kyang ci dgos/_de bas na skye bo dam pa la brten pa ni spang bar mi bya'o zhes bstan to/_/grong gang dag ji snyed par skye bo ngan pa gnas pa'i sa der ni yid du mi 'ong bar nges pa yin no zhes shes par bya'o/_/dam pa rnams kyi phan yon bstan pa'i phyir/_dam pa ring na zhes bya ba
[\[129b.5\]]la sogs pa'o/_/pur+Na bar d+ha na ga ma na zhes bya ba'i grong khyer du dgra bcom pa zhig nam mkha' la thag ring po nyid nas 'gro ba mgon med zas sbyin gyi bu mo ma ga d+hA bzang mos mthong nas sngon gyi sangs rgyas kyis gsungs pa'i tshigs su bcad pa 'di smras so/_/de nas bcom ldan
[\[129b.6\]]'das kyis kyang dge slong dag sngon gyi sangs rgyas bcom ldan 'das kyis gsungs pa'i tshigs su bcad pa 'di zung shig ces nas bka' stsal to/_/ring nas zhes bya ba ni ring ba nyid nas te/_sa'i steng nas nam mkha' dpag tshad du mar gnas pa de yang nye bar dmigs
[\[129b.7\]]pa ste/_nyi ma'i dkyil 'khor la sogs pa bzhin no/_/yang na dpag tshad du ma las gzhan pa'i phyogs na gnas kyang yon tan khyad par can dang ldan pa'i grags pas gsal bar byas pa ni ri kha ba can la sogs pa lta bu ste/_khyad par du chu dang sman dang khams sna
[\[130a\]]
[\[130a.1\]]tshogs 'byung ba yin no/_/de gang yin zhe na smras pa/_dam pa'i zhes bya ba ni skyes bu dam pa ste bdag gzhan gyi don mchog tu byed pa de bzhin gshegs pa la sogs pa'o/_/snang gyur te zhes bya ba ni rnam par gsal ba'o/_/ji lta bu zhe na/_gangs
[\[130a.2\]]can gyi ri bo bzhin zhes bya bas bstan te/_dper na ri'i mchog kha ba can ni mthong ba'i phyir dang /_gangs kyi phung po yod pa dang /_gang gA la sogs pa 'byung ba'i phyir thag ring po nas kyang gsal bar byed pa de bzhin du dri ma med pa'i grags pas mthong ba'i phyir dang /_khyad par
[\[130a.3\]]du dka' ba'i phyir dang /_gzhan gyi don la gzhol ba'i phyir rgyang ring po nas snang ba yin no/_/ngan pa nye yang mi snang ste/_/zhes bya ba ni nye ba gnas par gyur kyang tshul ngan pa'i khyad par dang ldan zhing sngar bstan pa'i yon tan med pa'i phyir/_skye bo ngan pa ni phyogs nye ba na
[\[130a.4\]]gnas su zin kyang bsnyen bkur gyi gnas ma yin pa'i phyir mi snang zhing rnam par mi mdzes so/_/mun khrod mda' ni 'phangs pa bzhin/_/zhes bya ba ni zla ba nub cing sprin dang bcas pa'i mtshan mo mda' 'phangs kyang nam mkha' yang mi mthong zhing /_mda' 'gro ba yang
[\[130a.5\]]mi mthong ba dang /_sa'i phyogs gang du babs pa yang mi mthong zhing mi snang ba de bzhin no/_/dam pa rnams dang 'grogs na ni/_/de bzhin nyid rtogs par 'gyur ro/_/zhes bstan pa'i phyir smras pa/_mkhas pa zhes bya ba la sogs pa'o/_/kun du rgyu zhig thar pa 'dod la
[\[130a.6\]]rang gi grub pa'i mtha' la mngon par mi dga' ste/_bcom ldan 'das kyis bstan pa la rab tu byung nas dgra bcom par gyur te/_de las brtsams pa'o/_/dam pa nyid dang zhes bya ba ni dam pa'i spyod pa ste 'dis ni tshul khrims phun sum tshogs pa bstan to/_/mkhas pa
[\[130a.7\]]zhes bya ba ni sde snod gsum shes shing rtogs pa ste/_gsung rab rtogs pa'i blo dang ldan pa'i phyir ro/_/don sems byed pa zhes bya ba ni dngos po de nyid yongs su brtag pas rtogs pa dang ldan pa'i phyir ro/_/don zhes bya ba ni sdug bsngal la sogs pa'i bden pa'i bdag
[\[130b\]]
[\[130b.1\]]nyid do/_/chen po ni spangs pa ste khams gsum dang ldan pa'i phyir ro/_/zab mo zhes bya ba ni rtogs par dka' ba ste/_'jig rten las 'das pa'i yul yin pa'i phyir ro/_/shes rab so sor rtogs par 'gyur/_/zhes bya ba ni zag pa med pa mngon par rtogs pa'o/_/
[\[130b.2\]]gang yang zag pa med pa'i shes rab kyis so sor rtogs pa de ni 'gyur ba'i rgyus kyang 'gyur bar mi byed do zhes nges par bstan pa'i phyir/_gzhu yis mda' 'phangs zhes bya ba la sogs pa smos so/_/mdzes dga' mo shi ba srang la sogs pa dag tu khyer ba na bcom
[\[130b.3\]]ldan 'das kyis kun du rgyu dag la rnam par smad de/_gang zhig bud med dang gcig tu lhan cig lan 'ga' gnas na yang dam pa rnams ni srog gi phyir yang 'tshe bar mi byed na chung ma dang 'dra ba'i nyon mongs 'di la lta smos kyang ci dgos zhes pa dge slong dag la gsan
[\[130b.4\]]nas 'di gsungs so/_/g.yul ni thar pa'i sa'o/_/glang chen bzhin du zhes bya ba ni dper na lha dang lha ma yin gyi g.yul du gnas pa'i glang pos srungs dang /_me tog gi so dang /_mig la sogs pa'i glang po che thags zangs ris la sogs pa'i lha ma yin gyi dpung
[\[130b.5\]]gi tshogs kyis shin tu rno ba'i mda' dang mdung dang pin di pa la sogs pa'i mtshon gyis kun du gnad du bsnun te/_shin tu tshor ba drag po nyams su myong ba yang bzod cing rnam par rmongs par mi 'gyur ba de bzhin du bdag gis tshig ngan par smras pa dag la bzod cing yal
[\[130b.6\]]bar dor bar bya'o/_/gzhu yis mda' 'phangs bsnun pa yi/_/zhes bya ba ni dgras gzhu dang mda' 'phangs pa'o/_/mi snyan smra ba zhes bya ba la tshig brjod par bya ba bden pa ni snyan pa'i tshig go/_/de las 'das par byas pa la 'jug pa ni tshig mi snyan pa ste/_tshig lhag pa
[\[130b.7\]]de la bdag gis bzod par bya'o/_/de ci'i phyir zhe na/_tshul 'chal skye bo mang po yis/_/zhes bya ba rtsod pa'i dus kyi skye bo mang po ste/_'di ltar snyigs ma lnga dang nye ba'i phyir ngang tshul ngan pa yin no/_/'di skad ston te/_rtsod pa'i dus su bde ba dang sdug bsngal du ma byung yang
[\[131a\]]
[\[131a.1\]]bzod par bya zhing des bskyod par mi bya ste/_'di ltar skye bo ngan ba ni rtsod pa'i dus su 'phral la ngan pa'i rang bzhin de bzlog par mi nus te/_des na de nyid kyi phyir dam pa rnams ni de la bzod pa'i go cha mi phyed pa gyon par byed do/_/srid pa 'di ni
[\[131a.2\]]rang bzhin ngan pa ste/_gang yongs su dag pa'i rgyud can bdag nyid chen po yang tshig ngan pa'i snod du 'gyur te/_de bas na de las su yang 'khor ba 'dod bar mi bya'o zhes bstan pa'i phyir/_'khor ba zhes bya ba la sogs pa yin no/_/ci'i phyir bcom ldan 'das kyis
[\[131a.3\]]nga ni 'khor ba cung zad 'grub pa la yang bsngags pa mi smra'o zhes bya ba la sogs pas 'khor ba ni smad la/_mya ngan las 'das pa ni mchog tu bde ba yin no zhes bya ba la sogs pas mya ngan las 'das pa bsngags pa zhes 'khor ba la dga' ba'i rgyal rigs kyis zhus pa
[\[131a.4\]]las 'di gsungs so/_/'khor ba ni 'khor ba na 'jug pa ste khams gsum gyi phung po'i 'khor ba de la'o/_/'jigs pa ni sdug bsngal gyis skrag pa'o/_/mthong ba ni rjes su myong ba ste/_de kho na nyid kyi shes pas mngon sum du dmigs pa zhes bya ba'i don to/_/log pa'i lta ba yang
[\[131a.5\]]srid do/_/zhes rtogs pa la/_ngas zhes bya ba smos te/_thams cad mkhyen pa yin pa'i phyir phyin ci ma log pa nyid du bstan par ston to/_/'dir yang dang gi sgra ni 'jigs pa yod pa yin no zhes bsgrub pa'o/_/yang zhes bya ba ni phyis kyang ngo /_/yang na phal cher ro/_/'byor pa ni rab tu
[\[131a.6\]]bsngags pa ste 'jigs pa dang bcas pa'i 'byor pa'o/_/de yang ji skad du 'byor pa zhes bya ba/_gang 'di'i chos nyid ni khams gsum gyi mi rtag pa yin te/_gang 'khor ba'i skye ba la sogs pa yang 'jigs pa mi 'byung ba med la/_ma 'ongs pa'i skye ba yang 'jigs pa med pa
[\[131a.7\]]ma yin te/_thams cad du yang 'jigs pa'i rgyu yin pa'i phyir 'khrul pa med de/_rgyu yod pa dang 'bras bu nges par 'byung ba yin no/_/des na de nyid kyi phyir de bas zhes bya ba la sogs pa smos te/_rgyu des na'o/_/smras pa/_bdag gis zin pa ni srid pa'o/_/mngon par mi dga'
[\[131b\]]
[\[131b.1\]]ba ni mngon par dga' ba med pa dang ldan pa ste/_bdag mngon par zhen pa med pa zhes bya ba'i don to/_/dga' ba ni ma 'ongs pa'i srid pa don du gnyer ba'i srid pa'o/_/lhag par rtogs pa med pa ni 'thob pa med pa dang bskyed par ma byas pa zhes bya ba'i don to/_/gang la zhe na/_srid pa
[\[131b.2\]]la zhes bya bas bstan te/_ma 'ongs pa'i skye ba'o/_/yang na 'byor pa la ste/_tshig gi phyogs gcig smos pas 'byung ba'i phyir na lha sbyin gyis byin zhes bya ba la sogs pa bzhin no/_/gang yang srid pa la mngon par mi dga' ba de nyid ni skyes bu dam pa yin te/_ji lta bu zhe na/_
[\[131b.3\]]mi gang khyim zhes bya ba la sogs pa smos so/_/yul ka tsang ga la na nor/_/zhes bya ba'i dge slong mngon par shes pa drug dang ldan zhing nyam chung la rkang lag dag tu yang 'brum bu skyes shing lus khyi rngos btab pa zhig ste/_des na mchod rten la sogs pa la phyag 'tshal bar
[\[131b.4\]]mi byed cing /_bdag mthong na ma dad par gyur na mi rung ngo zhes nas mkhan po dang /_slob dpon dang bla ma'i gnas dag la yang phyag mi byed pa las de la dge slong gzhan dag dad pa med pa dang /_byas pa mi gzo ba'o zhes brjod par gyur to/_/de nags nas nags dang /_khang
[\[131b.5\]]stong nas khang stong dag tu rgyu zhing bab col du mi snang ba las 'di ni nges par khyim 'bigs par byed de/_'di'i gnas kyang mi snang la gang grong du nges par bsod snyoms kyi phyir yang mi 'jug ste/_des na nges par 'ga' zhig la 'tshe ba byed do zhes pa dang /_skabs de
[\[131b.6\]]gsan nas 'di gsungs so/_/dad pa med pa zhes bya ba la sogs pa'i sgra gang yin de ni dge slong nor zhes bya ba la bya ste/_de nyid ni dgra bcom pa'i phyir skyes bu mchog yin par lta'o/_/'dir ni dgongs pa'i tshig yin te/_gzhan gyi tshig gis mngon par yid mi ches zhing
[\[131b.7\]]mi 'jug pa ni dad pa med pa'o/_/dad pa yod pa ma yin pas dad pa med pa ste gzhan gyis bkri bar mi rung zhing rang nyid kyis chos rtogs pa'i phyir ro/_/yang na dad pa ni sred pa ste/_bdag gis dad nas zos so zhes bya ba lta bu'o/_/dad pa med pa ni srid pa la mngon par mi
[\[132a\]]
[\[132a.1\]]dga' ba ste/_'khor bas yid byung ba zhes bya ba'i don to/_/ma byas pa ni rnam par grol pa'i thar pa ste/_rtag pa'i phyir dang rgyu dang 'brel pa ma yin pa'i phyir ro/_/de shes pa ni gzo ba ste/_byas pa mi gzo ba ni 'gog pa shes pa'i sbyor bas
[\[132a.2\]]mya ngan las 'das pa mngon sum du byas zhes pa'i don to/_/mi zhes bya ba ni smad pa'i dngos po la ma chags par byas pa ste/_skye bo dam pa zhes bya ba'i don to/_/khyim ni skyes pa gzhan du sbyor bar byed pa ste/_gang gis yang srid par byed pa'i las dang nyon mongs pa
[\[132a.3\]]ni khyim ste/_de gcod pa ni spong bar byed pa dang spangs par byas pa'o/_/go skabs bcom dang zhes bya ba ni 'gro ba spangs pa ste/_rgyu med pas 'bras bu mi 'byung bar bstan pa nyid de/_'gro ba lnga las 'das shing so sor brtags pa'i 'gog pa 'thob pa'i phyir mi gnas
[\[132a.4\]]pa'i don to/_/skyugs pa za zhes bya ba ni srid pa med pa ste/_chags pa dang bral ba'i phyir ro/_/'dis ni rgyu'i gtso bo spangs pa'i phyir 'bras bu spangs par bstan to/_/de ni skyes bu dam pa yin/_/zhes bya ba ni de nyid sems can gyi gtso bo yin te/_bya ba byas
[\[132a.5\]]pa'i phyir ro/_/de nyid ni dag pa zhes brjod de ci zhig byas pas she na/_pha dang ma ni zhes bya ba la sogs pa smos so/_/ri khrod kyi phyogs gcig na skyes bu dpa' ba zhig rgyal po 'dod de mi mdza' ba zhig pas pha dang ma dang rgyal po dang /_bram ze gtsang spra can gnyis dang
[\[132a.6\]]yul mi rab tu mang po bsad de rang nyid rgyal po byas so/_/des bsams pa gang bdag gis bcom ldan 'das kyi spyan sngar song la 'di zhus te/_gal te ji lta ba bzhin du ston na ni des na bdag kyang dga' zhing dge 'dun dang kun dga' ra ba la sogs pa yang gzhig
[\[132a.7\]]par mi bya zhing gzhan yang legs par spyod pa mang du bya'o zhes pa nas ji srid du 'di gsungs so/_/de thos pa dang mngon pa dang de khyim bdag chen por gyur to/_/ma ni 'byung ba'i rtsa ba nyid du bstan pa'i phyir ma rig pa ste ma rig pa'i rkyen gyis 'du byed ces mdo las
[\[132b\]]
[\[132b.1\]]gsungs pas so/_/yang bshad pa/_ma rig 'khor ba skyed pa ste/_/bu yi ma ltar rab tu gnas/_/gal te sred pa de med par/_/bskyed par rung ba ma yin no/_/zhes so/_/pha ni 'du byed kyi yan lag ste/_'jig rten ni las las skyes pa'i phyir ro/_/rgyal po ni rnam par shes
[\[132b.2\]]pa ste/_'du byed kyi rkyen gyis rnam par shes pa zhes bya ba'i tshig gis so/_/rA dza zhes bya bas rgyal po ni chags pa ste/_gzugs la sogs pa'i yul las zhen pa nyid kyis so/_/gtsang sbra can gnyis ni ming dang gzugs kyi yan lag ste/_phan tshun mtshan nyid
[\[132b.3\]]tha dad pa'i phyir ro/_/yul 'khor ni skye mched drug ste/_rnam par shes pa'i yul du gyur pa'i phyir ro/_/'khor dang bcas pa zhes bya ba ni reg pa dang tshor ba ste/_dbang po drug gi sems las byung ba gtso bo dang 'khor gyi mchog tu gyur pa'i phyir ro/_/de dag bkag pas
[\[132b.4\]]ni srid pa'i rgyu dang 'bras bu mtha' dag dang bral bar 'gyur ba'i phyir/_mi ni dag par 'gyur zhes brjod do/_/da ni 'phags pa kA t+yA ya na'i bus mdor bstan pa bshad de/_skyed pa'i don gyis na sred pa ni ma ste skyes bu rnams ni sred pas skyed do zhes bya ba'i tshig gis so/_/
[\[132b.5\]]de bcom pa ni gnyen pos spangs pa'i phyir ro/_/pha ni zag pa dang bcas pa'i las dang srid pa ste/_'di ni byas pa'i las dge ba zag pa dang bcas pas der skye la rnam par smin pa so sor myong bar 'gyur ro zhes mdo las gsungs so/_/rgyal po ni nye bar len pa dang bcas
[\[132b.6\]]pa'i yid kyi rnam par shes pa ste drug pa bdag po grong gi bdag_/ces lung las gsungs pa'i phyir ro/_/gtsang sbra can gnyis ni lta ba dang /_tshul khrims dang brtul zhugs mchog tu 'dzin pa'o/_/yul ni nyon mongs pa'i yul lo/_/'khor dang bcas pa ni nye ba'i
[\[132b.7\]]nyon mongs pa dang bcas pa'o/_/'di dag thams cad rjes su mthun pa'i gnyen pos spangs pa ni dag pa ste de ltar yul thams cad spangs pa'i phyir ro/_/dri ma med pa'i phyir 'khor ba 'di na gnas pa'i skabs med do/_/de nyid bstan pa'i phyir/_gang dag kun sogs
[\[133a\]]
[\[133a.1\]]zhes bya ba la sogs pa smos so/_/bcom ldan 'das 'brog dgon pa na bzhugs te de'i tshe tshe dang ldan pa kun shes kauN+Di n+ya ba lang gi lam ljon shing gi rtsa na glang po che'i lci ba la mgo gtad de yongs su mya ngan las 'das so/_/ba lang rdzi gu le ka
[\[133a.2\]]zhes bya ba dang ki ta ba ni ka zhes bya ba'i ba lang rdzi mo gnyis rdza ma gang gi 'o ma thogs te 'brog gi nang du zhugs pas mthong nas de gnyis kyis 'phags pa 'di ni bdag cag gi yul du yang dang yang bsod snyoms kyi phyir byon pas 'di'i lus la mchod pa bya'o zhes
[\[133a.3\]]bsams te de gnyis kyis rdza ma gnyis phyogs gcig tu bzhag nas shing dag btus te lhung bzed dang chos gos gzhan du gzhag cing de'i lus shing la bskyon nas me btang ngo /_/ji tsam na bya gser gyi mdog can bzhi 'ongs te gnam nas bskor ba byas te song ngo zhes
[\[133a.4\]]bya ba la sogs pa rgya cher ro/_/de nas ba lang rdzi mo des de'i lhung bzed dang chos gos blangs te dge slong gzhan zhig la gtad do/_/dge slong gis smras pa/_ci khyed cag gnyis kyis gnas brtan gyi lus kyi gnas skabs las ngo mtshar dag mthong ngam zhes smras
[\[133a.5\]]pa dang /_de gnyis kyis ji ltar gyur pa smras so/_/dge slong gis smras pa bzhi po de dag ni bdud gzhon nu dag ste/_gnas brtan kauN+Di n+ya'i rnam par shes pa tshol ba yin no zhes bya ba nas byung ba 'di dang gleng gzhi 'di las bcom ldan 'das kyis tshigs su
[\[133a.6\]]bcad pa bcu gnyis gsungs so/_/gang dag ces bya ba ni sems can chen po dag go/_/kun du sogs med cing zhes bya ba ni mtshams sbyor ba la sogs pa ni kun du sogs pa ste/_mtshams sbyor ba de med pa gang yin pa ni skyes nas myong ba dang lan grangs gzhan la myong bar
[\[133a.7\]]'gyur ba'i las [(]gsags [,]bsags [)]pa spangs pa'i phyir ro/_/gang dag kha zas yongs shes pa/_/zhes bya ba yongs su shes pa dang /_spangs pa yongs su shes pa gnyis so/_/kha zas ni gang dag zas rnam pa bzhi ste/_khams gsum las 'dod chags dang bral ba'i don to/_/las
[\[133b\]]
[\[133b.1\]]dang nyon mongs pa spong ba dang rjes su mthun pa'i thabs bstan te stong dang zhes bya ba la gang dag ces bya ba 'dir rjes su 'brangs te gang dag stong pa nyid kyi ting nge 'dzin gyi spyod yul la mngon par dga' ba dang /_mtshan ma ma med pa dang /_smon pa med de gsum po 'di
[\[133b.2\]]nyid la mngon par dga' zhing gnas la rtog pa yin gyi gzhan gyis ni ma yin no zhes bya ba ni nyid kyi sgra'o/_/gsum po 'di nyid 'dus pa las 'phags pa'i lam yin gyi re re la ni ma yin pa'i phyir 'di bshad do/_/nam mkha' la ni bya rjes bzhin/_/de dag 'gro ba
[\[133b.3\]]rtogs dka' ste/_/zhes bya ba ni dka' bas brtag cing rtogs pa gang yin pa de ni de'o/_/'dis 'gro ba yin pas rjes te 'gro ba dang 'thob ba'i rgyu zhes bya ba'i don to/_/dper na nam mkha' la bya bzhi po de dag gam gzhan dag kyang rung ste spyir ro/_/rjes ni rkang
[\[133b.4\]]pa'i bkod pa ste de'i mtshan ma rtogs par dka' ba de bzhin du dgra bcom pa'i skye ba'i gnas kyang de lta bu'o/_/'gro'o zhes bya ba ni 'gro ba lnga ste 'gro zhing rgyu ba'i rnam par smin pa med de rgyu med pa'i phyir 'bras bu med par ston to/_/ci'i phyir de dag gi rjes
[\[133b.5\]]dang 'gro ba rtogs par dka' ba yin zhe na/_'di ltar med de zhes bya ba smos te/_dngos por med pa'i phyir mi rtogs/_/zhes bya ba'i don to/_/de bzhin du de dag gi 'gro ba yang med de/_tshe dang ldan pa kauN+Di n+ya ki la'i zas kyi yul du 'jug pas lam bskyed pa yin te/_
[\[133b.6\]]de bas na 'dir kha zas yongs shes zhes bya ba gang dag dran pa nye bar gzhag pas zag pa zad pa'i sgo nas lam skyed pa yin te/_de'i dbang du mdzad nas/_gang dag spyod yul yongs shes pa/_/zhes bya ba smras te/_dran pa nye bar gzhag pa bzhi bsgoms pa ste/_dran pa nye bar
[\[133b.7\]]gzhag pa bzhi ni chos 'dul ba la spyod yul yin no zhes mdo las gsungs so/_/ting nge 'dzin zhes bya ba ni re zhig 'dir tshigs su bcad pa bzhi po tha dad pa ma yin no/_/ting nge 'dzin gyis ni smon pa med pa nyid bstan to/_/yang na snga ma gnyis kyis ni ye shes bstan te/_
[\[134a\]]
[\[134a.1\]]'dis ni bsam gtan med par shes rab med la shes rab med par bsam gtan med do zhes bya ba'i don to/_/zag pa ni zhes bya ba ni zag pa rnam pa gsum ste/_gang 'phags pa kauN+Di n+ya la sogs pas yongs su shes shing shes pas spang bar bya ba spangs shing spang
[\[134a.2\]]ba yongs su shes pa'o/_gang dag pha mthar rten med cing /_/zhes bya ba ni ma 'ongs pa'i skye ba la mi gnas pa ste/_dga' ba'i 'dod chags spangs pa'i phyir ro/_/mi gnas pa zhes bya ba ni gang sred pas chags pa med pa ste/_de la gnas par bya'o zhes bya ba ni grub pa'i
[\[134a.3\]]mtha'o/_/'o na ci'i phyir/_bcom ldan 'das kyis de ltar bsgre ba bstan pa mdzad ce na/_bshad pa gdul bya de lta bu'i bstan pa'i khyad par la rag las pa dag la phan gdags pa'i phyir te/_de'i phyir gang su dag rigs gcig pa bsten pa la rag las pa'i gdul bya
[\[134a.4\]]dus dang yul tha dad pa dag tu bstan pa ste/_de rnams kyi ched du lan du mar de ltar bstan pa brjod par bya'o/_/dper na yul dang dus tha dad pa la sman rigs gcig pas nad pa dag la bsgrub par bya ba la/_sman pa'i bdag pos lan du mar sman de nyid bstan na yang zlos
[\[134a.5\]]pa'i skyon du mi 'gyur ba de bzhin du/_bcom ldan 'das kyis bstan pa yang de lta bu'o/_/yang na phyis 'ongs pa dag dang don ma thos pa la shes par bya ba'i phyir ro/_/yang bshad pa/_yul dus bdag po sems can dang /_/grogs dang bsam pa'i rgyud dag la/_bsdus
[\[134a.6\]]na thub pa thugs rje yi/_/bdag nyid chos ni ston par mdzad/_/de lta bu'i bdag nyid chen po de ni shin tu nyung bar sgrub pa'i phyir/_skye dgu phal pa zhes bya ba la sogs pa smras te/_ji ltar 'di na shing sha pa'i lo ma ni cung zad dang nyung ngu nyung ngu'i tshul gyis len gyi/_de las
[\[134a.7\]]mang po ni mi len pa de bzhin du sems can mang po de dag ni sdig pa'i las la 'jug ste/_bsod nams kyi las ni shin tu nyung bar byed do zhes pa ni/_tshigs su bcad pa gnyis kyi bar du gsungs so/_/nyung ba ni shin tu yang nyung ba'o/_/mi zhes bya ba ni bden pa mthong
[\[134b\]]
[\[134b.1\]]ba'i snod du bstan te/_lha dang mi gnyis kyang de'i snod yin par gzhan dag tu bstan pa'i phyir 'dir yang gnyi ga bzung ngo /_/dmigs kyis dbye ba ni bdun pa yin pas lha dang mi'i nang nas so/_/gang dag pha rol 'gro byed pa/_/zhes bya ba ni phung po lhag ma med pa'i mya
[\[134b.2\]]ngan las 'das pa thob par byed pa'o/_skye bo phal pa 'di dag ni/_/zhes bya ba ni de ltar yang 'di ni 'khor bar ldog pa ste/_skye bo nyon mongs pa 'jig tshogs la lta ba'i 'gram ste/_skye ba yongs su len pa nyid do/_/nyid du rgyug byed pas zhes bya ba ni rjes su 'brang ba dang
[\[134b.3\]]'jug pa'o/_/gang de pha rol du 'gro bar byed pa'i rgyu nyung bar byed pa gang yin zhe na/_gang dag ces bya ba ste/_thar pa'i cha dang mthun pa dang rigs pas 'thob pa'i shes pa dang /_dge ba'i bshes gnyen la sogs pa'i khyad par gyis sgrub pa'i phyir te/_de ma yin par ni
[\[134b.4\]]pha rol du 'gro ba'i thabs med pa'i phyir ro/_/gang de ltar de nyid ni pha rol 'gro zhes bya ba 'di dang sbyar ro/_/nam zhig na pha rol tu phyin par 'gyur zhe na/_legs par gsungs pa'i chos la zhes bya ba ste/_bcom ldan 'das kyis phyin ci ma log par bstan pa'i
[\[134b.5\]]'phags pa'i lam yang dag pa yod par bstan pa las byung ba ni de ma thag tu phan pa'i phyir te/_de'i dbang gis 'khor ba la nges par 'byung ba yod pa'i phyir ro/_/bden pa yang 'dir ji lta bu zhe na/_pha rol 'gro zhes bya bas bstan to/_/chos kyi rjes su lta ba zhes bya ba ni bstan
[\[134b.6\]]pa'i chos dang rjes su mthun par sgrub pa'i chos des tshogs kyi lam bsgoms pas mthong ba dang /_rjes su bsgoms pa dang /_mngon du bya ba dang /_rjes su 'jug pa'i tshul gang dag la yod pa de dag ni de nyid do/_/de'i phyir bsam pa bzang po byas la skyes bu
[\[134b.7\]]dam pa la brten cing dam pa'i chos mnyan te phyin ci ma log par bsam pa dang /_mi gtsang ba la sogs pa bsgoms pa'i rim gyis 'phags pa'i lam mngon sum du byed pa'i skye bo de dag ni pha rol du 'gro ba yin no zhes bya ba mya ngan las 'das pas mngon sum du byed pa yin no/_/
[\[135a\]]
[\[135a.1\]]ci zhig las she na/_skye shi'i mtsho chen rgal dka' ba'i/_/zhes bya ba smos te/_zil gyis gnon pa zhes bya ba ni tshig gi lhag ma'o/_/yang na gang gis pha rol zhe na/_skye shi'i mtsho chen po gang rgal dka' ba de'i zhes bya ba'i don to/_/skye shi'i mtsho
[\[135a.2\]]chen po gang nges par nyams su myong ba gang la ste/_skye ba zhes bya ba'i don to/_/gang gi phyir 'chi ba las ma 'das pa de ni skye ba las shin tu dka' bas rgal ba yin pas rgal dka' ste/_'phags pa'i lam kho nas spang bar bya ba yin pa'i phyir 'da' bar dka' ba'o/_/
[\[135a.3\]]pha rol tu phyin pa'i phan yon bstan te/_dus 'das pa zhes bya ba mgon med zas sbyin rims drag pos bzung ste/_de bcom ldan 'das zhal mthong ba las tsha ba las thar nas/_bcom ldan 'das la zhus pa/_btsun pa yongs su gdung ba gang gis med par 'gyur
[\[135a.4\]]zhes zhus pa dang des na 'di gsungs so/_/gang dus 'das pa ni nye bar len pa spangs pa ste/_skye ba spangs pa'i phyir ro/_/mya ngan dang bral ba zhes bya ba ni gdung ba dang bral ba ste/_skye ba spangs pa nyid la ni nges par gdung ba med pa'i phyir ro/_/dus las 'das pa'i rim pa bstan
[\[135a.5\]]pa yin te/_rab tu rnam grol zhing zhes bya ba ni gzugs la sogs pa'i yul la 'jug pa'i nyon mongs pa 'dod pa na spyod pa dag las grol ba'o/_/skyob pa zhes bya ba ni gzugs la 'dod chags dang bral ba ste/_de'i sa pa la chags pas mi gnas pa'i phyir bdag gi bde
[\[135a.6\]]ba las yongs su srung ba nyid de/_ta yi zhes bya ba ni 'gro ba'i rgyud dang bsrung ba'o zhes skad kyi dbyings las bstan pa'i phyir ro/_/mdud pa thams cad spangs pa la/_/zhes bya ba ni gzugs med pa'i khams las 'dod chags dang bral ba ste/_de ltar na sdug bsngal thams
[\[135a.7\]]cad dang bral ba las ni/_yongs su gdung ba yod mi 'gyur/_/zhes bya'o/_/yang na gang de ltar dus las 'das pa ni de nyid do/_/mya ngan dang bral ba ni yid mi bde ba med pa'i phyir ro/_/rab tu rnam par grol ba ni nyon mongs pa'i 'ching ba rnam pa sna tshogs dang bral ba'i phyir ro/_/skyob
[\[135b\]]
[\[135b.1\]]pa ni don dam par phyin ci ma log par ston par mdzad pa'i phyir ro/_/mdud pa thams cad spangs pa ni lan du phan 'dogs pa la re ba med pa la sogs pa yin no/_/gdung ba thams cad yongs su spangs pa dang /_bya ba thams cad byas pa dang ldan pas ni 'di ltar bya ba mthar phyin to
[\[135b.2\]]zhes bstan par 'gyur ba'i phyir/_'jigs dang bcas pa zhes bya ba la sogs pa smos so/_/nags tshal gyi phyogs shig na dge slong brtson 'grus brtsams pa zhig gnas te/_ji tsam na dgra bcom pa'i 'bras bu thob bar byas nas rnam par grol ba'i bde ba so sor
[\[135b.3\]]myong ste tshigs su bcad pa 'di bshad do/_/rgal ba zhes bya ba ni nye bar rgal ba ste/_yongs su spangs pa zhes bya ba'i don to/_/'jigs pa dang bcas pa'i lam ni gnod pa dang bcas shing mi 'dod pa'i 'bras bu'i lam nyes par spyod pa'o/_/g.yang sa yongs su spangs
[\[135b.4\]]pa dang /_/zhes bya ba ni de'i 'bras bu ngan song dag spangs pa'i phyir ro/_/tshigs su bcad pa phyed po de ni ngan song du 'gro ba rgyu dang bcas pa spangs par bstan pa'o/_/da ni bde 'gro'i rgyu spangs pas de'i 'bras bu spangs par bstan pa'i phyir grol ba zhes bya ba smras te
[\[135b.5\]]spangs pa'o/_/sbyor dang mdud pa zhes bya ba ni mthong ba dang bsgoms pas spang bar bya ba'i rigs bstan te/_srid pa'i rgyu'i gtso bo bstan pas ni/_/'dod chags kyis ni dug kun bcom/_/zhes bya ba skyo ba'i rgyur gyur pa'i phyir rjes su chags pa'i kun du sbyor ba ni dug dang
[\[135b.6\]]'dra bar brtag go/_/yang na 'dis ni khams gsum gyi nyon mongs pa spang ba go rims bzhin du bstan to/_/nyon mongs pa spangs pa'i rgyu bstan pa'i phyir/_'dod pa lta bu'i zhes bya ba la sogs pa smos so/_/grong khyer 'phags rgyal na rgyal po gtum po rab snang g.yul gyi
[\[135b.7\]]'byor pa mthong nas skyo ba skyes te/_bcom ldan 'das la zhus pa/_'jig rten 'dam rdzab chen po gang /_/'jig rten gdon chen gang zhig lags/_/'jig rten dra ba chen po ci/_/'jig rten chu bo chen po gang /_/zhes gsol pa las des na 'di gsungs so/_/med pa ni yod
[\[136a\]]
[\[136a.1\]]pa ma yin no/_/'dod pa lta bu'i zhes bya ba ni yul dang bcas pa'i 'dod pa la 'dod chags pa ni 'dir 'dod pa'o/_/mnyam pa ni de dang 'dra ba'o/_/'dam rdzab ces bya ba ni bang gu zhes bya ba zha bo bzhin du ste/_gang du rkang pa dang ldan pa yin
[\[136a.2\]]yang 'gro ba'i nus pa med do zhes bya ba ni nges pa'i tshig go/_/de bzhin du blo dang ldan pa yang 'dod pa dag la 'gal bar byed pa rnam par sgrub pa yin no/_/nyi ma la sogs pas skam par 'gyur zhing 'dam rdzab ni thams cad kyis kyang bsal bar nus kyi 'dod pa'i
[\[136a.3\]]'dam ni ma yin te/_de bas na 'di ni mi bzad pa yin no/_/de la zhes pas byas pa rgyal po gtum po rab snang de g.yul la 'jungs pa las skyes pa ni shin tu sdig pa che ba yin no/_/zhe sdang lta bu zhes bya ba ni khong khro ba dang 'dra ba'o/_/gdon ni 'byung po zhugs pa'o/_/gang gi phyir
[\[136a.4\]]de ni sngags la sogs pas gso bar nus shing skye bo thams cad kyis kyang rtogs par nus kyi/_zhe sdang ni ma yin te/_rgyud khyad par can la gnas pa'i 'phags pa'i lam gyis bsal bar bya ba yin pa'i phyir ro/_/gti mug lta bu zhes bya ba ni bdag la sogs pa log par
[\[136a.5\]]rtog cing don med pa'i phyir log par lta ba'o/_/yang na gti mug ni mi shes pa ste/_des byas pa'i phyir log pa'i lta ba ni 'dir gti mug gi sgrar brjod do/_/de dang 'dra ba'i dra ba med de/_gzhan gyi dbang du byas shing bgegs su gyur pa zhes bya ba'i don to/_/rab tu grags
[\[136a.6\]]pa rgya'i dra ba ni bsal bar nus te/_lta ba'i dra ba ni ma yin no/_/sred pa lta bu zhes bya ba ni sred pa dang 'dra ba'o/_/chu klung ni cis kyang brgal bar nus kyi/_/cig shos sred pa ni ma yin te/_mchod sbyin dang pu ha la dang gnas 'jog la sogs pa'i thub pas kyang ma yin no/_/
[\[136a.7\]]yang na rab tu byung ba'i dbang du byas pa 'di'i don gzhan du bshad de/_bzhi po 'di dag ni rang dbang med par 'gyur ba'i chos yin te/_gang gis sems can rnams rang dbang med par dbang du gyur pa ste/_'di lta ste/_'dam du zhugs pa dang /_'byung po'i gdon zhugs pa dang /_
[\[136b\]]
[\[136b.1\]]rgyar chud pa dang /_chu rgyun drag tu 'bab pa'i chu rgyun gyis rgyun phyogs su khyer ba'o/_/de dag kyang gang zhe na/_'di lta ste/_'di na gcig pu 'dod pa'i khams su skyes pa ni mi gtsang zhing dri nga ba 'dod pa dag la chags pa'i phyir dge ba bsags pa'i ched du 'bad pa mi byed de/_des
[\[136b.2\]]na bshad pa 'dod pa lta bu'i gnas pa'i bdag nyid kyi 'dam rdzab med do/_/zhe sdang lta bu'i gdon med de/_/zhes bya ba ni ji ltar 'di na yang gcig pu 'dod pa spangs kyang legs par gsungs pa'i chos 'dul ba la rab tu byung na yang khro ba'i bsam bas tshig ngan pa'i sgo
[\[136b.3\]]nas mkhas pa dang tshangs pa mtshungs par spyod pa dag la ngag gis 'tshe bar byed pa yin te/_de bas na zhe sdang dang mnyam pa'i gdon med do/_/sman dang sngags la sogs pas gtso bor mi nus pa'i phyir ro/_/gti mug lta bu'i dra ba med/_/ces bya ba ni yang de ltar de rab tu
[\[136b.4\]]byung yang bdud sdig can dang gti mug chen po'i rjes su zhugs pa yin zhing lta ba'i dra ba la zhugs pa yin te/_dper na ri dgas rgyar chud pa ni thabs gang zhig gis rgya mngon par dral te byung ba yin gyi/_gti mug gi dra ba ni ma yin no/_/sred pa lta bu'i chu klung med/_/
[\[136b.5\]]ces bya ba ni chags pa'i bdag nyid dang khyer bar byed pa'i phyir ro/_/de gnyis las thabs gang gis chu klung las ni thar bar nus kyi/_cig shos las ni ma yin no/_/bzhi po 'di dag ni sangs rgyas la med do zhes bstan pa'i phyir/_nam mkha' la ni zhes bya ba smos
[\[136b.6\]]so/_/lhas gsol pa/_nam mkha' la ni rjes mchis gang /_/phyi rol dge sbyong gang zhig lags/_/spros la dga' ba gang zhig dang /_/spros pa med pa gang zhig 'tshal/_/zhes gsol pa dang /_'di gsungs so/_/gzhan dag ni kun du rgyu rab bzangs las brtsams
[\[136b.7\]]so zhes zer ro/_/nam mkha' la ni zhes bya ba ni bar snang la bya la sogs pa rgyu yang de'i rjes dang mtshan ma ni med do/_/lta bu zhes bya ba ni nam mkha' la rjes med pa de bzhin no/_/phyi rol pa la dge sbyong med/_/ces bya ba ni phyi rol gyi dngos po yin pas phyi rol pa ste/_
[\[137a\]]
[\[137a.1\]]'khor ba'i lam du zhugs pa zhes bya ba'i don to/_/dge sbyong dang ldan pa yin pas dge sbyong ste/_'phags pa'i gang zag go/_/mu stegs pa 'di la ni snga ma'i dge sbyong de lta bu med do zhes bya ba la sogs pa mdo las bstan pa ste/_bdag tu
[\[137a.2\]]lta ba la sogs pas bslad pa'i phyir ro/_/byis pa rnams ni spros la dga'/_/zhes bya ba ni spros pa'i gzhi'i dngos po ni spros pa ste/_/'khor ba zhes bya ba'i don to/_/de la mngon par dga' ba ni de'i don la lhag par zhen pa'o/_/ci'i phyir de dag la 'di ltar chags she na/_
[\[137a.3\]]'di ltar byis pa zhes smos te/_'khor ba dang mya ngan las 'das pa'i khyad par ma shes pa ste/_byis pa nyid ces bya ba'i don to/_/spros mi mnga' zhes bya ba ni srid pa las nges par 'byung ba ste/_'khor ba de la snying po med par rtogs nas yongs su spangs par mngon par dga'
[\[137a.4\]]ba'o/_/de nyid smras pa/_de bzhin gshegs pa zhes bya ba ste/_phyin ci ma log pa'i de bzhin nyid shes pa ni de bzhin gshegs pa ste/_/de bzhin nyid rtogs pas na de bzhin gshegs pa'o/_/byis pa spros la mngon par dga'/_/zhes bya ba 'di ci'i phyir zhe na/_'di ltar sbyor bas zhes
[\[137a.5\]]bya ba smos te/_sbyor ba ni rnam pa bzhi ste 'dod pa'i sbyor ba dang /_srid pa'i sbyor ba dang /_lta ba'i sbyor ba dang /_ma rig pa'i sbyor ba'o/_/zhes mdo las bstan ma thag pa ste/_des na 'di gsungs so/_/sbyor ba zhes bya ba ni khams gsum gyi nyon mongs pa ste/_'di ltar khrid pa'i phyir
[\[137a.6\]]zhes bya ba ni gzhan gyi dbang du byas pa'o/_/byis pa ni so so'i skye bo ste/_de bas na spros pa thams cad la mngon par dga' ba'o/_/sems can rnams sdug bsngal rnam pa sna tshogs pa la sbyor bar byed pas sbyor ba'o/_/mkhas pa sbyor ba 'joms par byed/_/ces bya ba ni gang
[\[137a.7\]]zhig nyon mongs pa dang de spong ba'i thabs khyad par shes pa ni mkhas pa'o/_/de la sbyor ba ma lus pa thams cad spong ba ni sbyor ba 'joms par byed pa'o/_/de bas na/_sdug bsngal kun las grol bar 'gyur/_/zhes bya ba dang sbyar te/_nyon mongs pa spangs pa'i phyir ro/_/de
[\[137b\]]
[\[137b.1\]]ltar byed par sus nus she na/_mkhas pas zhes bya ba smos te/_blo dang ldan pa'o/_/dper na pha rol gnon pa dag gis 'thab pa na dgra'i dpung 'joms par nus pa de bzhin du shes pa'i khyad par gyis bskyed pa'i blos ni nyon mongs pa spong bar nus so/_/snga ma'i mkhas pa zhes
[\[137b.2\]]bstan pa ni 'jig rten pa'i nyon mongs pa dgag pa'i thabs su gyur pa shes rab khyad par can dang ldan par bstan to/_/'dis ni zag pa med pa'i shes pa'i sbyor ba bstan to/_/'di gang gi sbyor ba yin zhe na/_smras pa/_lha dang zhes bya ba smos te/_lha'i dngos po yin pas lha ste/_
[\[137b.3\]]gang dag sbyor ba dang mnyam par gzhag pa'i sa pa'o/_/mi ni 'dod pa na spyod pa'o/_/de spangs pas cir 'gyur zhe na/_sbyor ba kun dang bral ba'i phyir/_/zhes bya ba yin te/_sbyor ba thams cad spangs pa'o/_/sbyor ba thams cad dang bral ba nyid kyis ni sdug bsngal kun las grol
[\[137b.4\]]bar 'gyur zhes bya bar sbyar te/_'khor ba ni sdug bsngal mi bzad pa'o zhes bya ba'i tshig gis na 'khor ba las zhes bya ba'i don to/_/ji ltar na sbyor ba kun dang bral ba'i phyir sdug bsngal thams cad las thar pa yin zhe na/_'di ltar/_sbyor ba las ni srid pa byung /_/zhes bya
[\[137b.5\]]ba smos te/_nyon mongs pa dang srid pa 'brel pa'i phyir te/_srid pa'i rtsa ba ste phra rgyas so zhes bya ba'i tshig gis so/_/sbyor ba med pas srid pa zad/_/ces bya ba ni sbyor ba dang bral bas sdug bsngal thams cad kyi mthar byed par 'gyur te/_sa bon spangs nas myu gu dang bral ba
[\[137b.6\]]bzhin no/_/lam 'di gnyis ni zhes bya ba ni sngar bstan pa'i lam rnam pa gnyis te/_gcig tu bsdu ba rnam pa gnyis kyi lam zhes bya ba'i don to/_/shes kyis la zhes bya ba ni rtogs par bya ba ste/_'jig rten dang 'jig rten las 'das pa'i shes pas so/_/ci'i phyir
[\[137b.7\]]lam 'di gnyis she na/_srid pa dang srid pa med pa'i zhes bya bas bstan te/_lam gcig pa ni srid pa mngon par grub pa'o/_/gnyis pa ni srid pa zad pa'o/_/de la 'dir mkhas pas gang la gnas par bya zhe na/_mkhas pas de la bslab par gyis/_/zhes bya ba smos te/_
[\[138a\]]
[\[138a.1\]]blo dang ldan pas lam de la 'jug par gyis shig pa'o/_/sbyor las rab tu 'da' bya'i phyir/_/zhes bya ba ni gang la 'jug cing spyad pas sbyor ba rnam pa bzhi las 'da' bar byed pa ste/_spang ba'i phyir ro/_/kha na ma tho ba med pa'i bden pa 'thob
[\[138a.2\]]pa ni de dang 'brel pa'i phyir ro/_/thar pa'i lam bsgom pa'i sbyor ba nus par ma gyur kyang srid pa'i 'bras bu'i legs par spyod pa la nan tan du bya'i/_nyes par spyad pa la ni ma yin no zhes bstan pa'i phyir smras pa/_nyes par spyad pas zhes bya ba la sogs pa'o/_/
[\[138a.3\]]lha zhig gis 'di skad du/_gang des byas pas 'dir ni gdung bar gyur/_/ngan 'gror song ba'i 'og tu'ang gdung bar 'gyur/_/gang de byas pas der ni dga' 'gyur zhing /_/bde 'gror song ba'i 'og tu'ang dga' bar 'gyur/_/zhes zhus pa dang /_'di gsungs so/_
[\[138a.4\]]nyes par spyad pas zhes bya ba ni sdug bsngal gyi 'bras bu'i las ngan par spyad pa'o/_/byas pa zhes bya ba ni bsgrubs shing bskyed pa ste/_nye bar bsags pa'i phyir ro/_/pas zhes bya ba de bas na ste/_de las byung ba'i yid la gcags pa'i tshul gyis gang la la gsad pa dang /_
[\[138a.5\]]bcing ba dang /_lag pa gcod pa la sogs pas tshe 'di nyid du gdung bar 'gyur ba nyid de/_lus dang sems kyi gdung ba chen po nyams su myong bar 'gyur ro/_/mthong ba'i chos kyi nyes dmigs bstan nas/_'jig rten pha rol gyi nyes dmigs smras pa/_ngan 'gror song
[\[138a.6\]]ba'i 'og tu'ang gdung bar 'gyur/_/zhes bya ba smos te/_ngan song du skyes nas kyang gdung ba shin tu drag po thob par 'gyur ro/_/legs par spyad pa byas pas dga' 'gyur zhing /_/zhes bya ba ni bde ba'i 'bras bu'i las dge ba bsags pas bdag gis ni de ltar bsags
[\[138a.7\]]so/_/zhes dran pas tshim par 'gyur te/_mchod pa dang /_zhes dang /_bsnyen bkur yang 'di nyid du 'thob par 'gyur ba'o/_/bde 'gror song ba'i 'og tu'ang dga' bar 'gyur/_/zhes bya ba ni bde 'gror song nas kyang tshim par 'gyur ba'o/_/de nyid kyi phyir legs
[\[138b\]]
[\[138b.1\]]par spyod pa dang nyes par spyod pa gnyis kyis ni 'di ltar 'dod pa dang mi 'dod pa'i 'bras bu yin pa des na smras pa/_phyi nas zhes bya ba la sogs pa smos so/_/mnyan yod na chen chun gnyis phrag dog gis zil gyis gnon pa'i phyir byad stems kyi sbyor ba don du gnyer te/_lha
[\[138b.2\]]mnyes pa la sogs pa legs par spyod pa la 'jug cing mchog tu mchod pa rtsom pa'i bud med las brtsams so/_/lus can sdug bsngal gyis 'jigs pas/_/ma byas ci zhig byas pa bla/_/mi ni bde ba 'dod pa yis/_/ci zhig byas nas byas pa rung /_/zhes lhas
[\[138b.3\]]gsol pa las gsungs so zhes kha cig zer ro/_/nyes spyad ma byas zhes bya ba ni ngan par spyod pa ma byas pa nyid mchog yin te/_ci'i phyir zhe na/_phyi nas gdung 'gyur de byed pas/_/zhes smos te/_'di ltar ngan par spyod pa de byas par gyur pa dang /_dus mnyam du rnam
[\[138b.4\]]par smin pa dang ldan pa yin pas phyi nas zhes bya ba ste/_dus gzhan na'o/_/de byed pa'i sems can ni tshe 'dir yang kha na ma tho bas yid la gcags pa la sogs par 'gyur la/_'jig rten pha rol yang ngan song du 'gro ba la sogs pas nye bar gdung bar 'gyur
[\[138b.5\]]ba yin te/_de bas na de ma byas pa ni rab tu bsngags pa yin no/_/legs par spyod pa byas na rung /_/zhes bya ba ni yang legs par spyod pa nyid la nan tan du byed pa nyid mchog yin te/_'di ltar/_gdung bar mi 'gyur de bya ste/_/zhes bya ba 'di dang /_gzhan du de
[\[138b.6\]]byas pas gdung ba med pa'i phyir ro/_/legs par spyod pa bya ba dang nyes par spyod pa mi bya'o zhes nges par bya ba ni tshig mthong zhing chos mnyan pa las 'gyur ro/_/dam pa'i chos ston pa yang mkhas pa kho nas rtogs shing shes pa khyad par can gyis nus
[\[138b.7\]]pa yin te/_de yang ji lta ba bzhin du sems can la ston pa las shes par 'gyur ro zhes bstan pa'i phyir/_mkhas dang zhes bya ba la sogs pa smos so/_/tshe dang ldan pa byi sha ka pany+tsa la'i bu dge slong rab tu mang po bsti gnas kyi khang pa dag tu 'khod pa la chos
[\[139a\]]
[\[139a.1\]]ston par byed de/_pho brang 'khor gyi tshig dang /_snyan pa dang /_rnam par gsal ba dang /_yid du 'ong ba yin pas de dag gis kyang gus pas mnyan par gyur to/_/ji tsam na bcom ldan 'das kyis gsan te byi sha ka legs so legs so zhes
[\[139a.2\]]pa nas tshigs su bcad pa gnyis gsungs so/_/ma smras zhes bya ba ni tshig cung zad mi brjod cing mi ston na ni mkhas pa'am blo dang ldan par mi rtogs te/_mkhas pa ni tshig gi khyad par gyis mtshon pa'i phyir ro/_/ci'i phyir shes par mi 'gyur zhe na/_mkhas dang
[\[139a.3\]]byis pa 'dres pa las/_/zhes bya ba smos te/_'dres pa ni rkang pa dang lag pa dang mig dang gdong dag ni tshul 'dra ba ste/_byis pa dang cha byad mtshungs shing 'di ltar chu dang 'o ma bzhin du tha dad par rtogs par mi nus so/_/smras pa yis ni shes par 'gyur/_/
[\[139a.4\]]zhes bya ba ni tshig gi khyad par las 'di ni dam pa'o/_/'di ni mkhas pa'o zhes rtogs pa yin no/_/ji zhig smra ba yin zhe na/_smros shig dang zhes bya ba ste/_rigs pa dang lung gi de bzhin nyid ston par byed pa'o/_/zhi ba'i go 'phang zhes bya ba ni 'tshe ba med pa'i don mya ngan las
[\[139a.5\]]'das pa dang /_de thob par byed pa'i lam zhes bya ba'i don to/_/'di ltar 'khor ba las rab tu gzhol ba'i tshig ni dam pa'i chos bstan pa zhes mi brjod do/_/de nyid kyi phyir 'di yang tshig gi lhag mar brtag par bya'o/_/mkhas dang byis pa 'dres pa las/_/ma
[\[139a.6\]]smras shes par mi 'gyur bas/_/zhi ba'i go 'phang smros shig dang /_/smras pa yis ni shes par 'gyur/_/zhes bya ba yin te/_ma zhi ba zhes bya ba ni srid pa de la phan 'dogs par byed pa'i phyir ro/_/dge slong dag srid pa mngon par 'grub pa ni sdug bsngal ba yin no zhes
[\[139a.7\]]tshig gis so/_/rjes su myong ba'i phyir yang sdug bsngal 'byung ba'o/_/mkhas pa ni de bzhin nyid ston cing sbyor ba yin no/_/bshad pas zhes bya ba ni smras pa ste mkhas pa'o/_/gsal ba zhes bya ba ni rnam par 'byed pa ste rigs pa dang lung gnyis kyis 'di'i don
[\[139b\]]
[\[139b.1\]]bstan par byed pa'i phyir ro/_/gang bshad ce na/_chos zhes smos te/_bsten pa'i tshul gyis so/_/yang na bshad pa ni brjod pa'o/_/gsal bar bya ba ni don la dpyod pa'o/_/drang srong ni de bzhin gshegs pa'o/_/bsgreng bar gyis zhes bya ba ni gzugs par
[\[139b.2\]]gyis shig pa ste/_steng du bzhag pa dang /_yang dag par bsngags pa'o/_/rgyal mtshan ni rtags te/_dper na rgyal mtshan gyis rgyal po dang sman pa la sogs pa'i gnas su skye bo rnams kyis shes pa yin te/_tshul de bzhin du chos ston pa'o/_/ci'i phyir de ltar
[\[139b.3\]]zhe na/_legs bshad ces bya ba ste/_bde blag tu rtogs pa'i thabs ston cing gang brjod pa de ni legs par bshad pa'o/_/de'i rgyal mtshan gyi tog gis rang gi ngo bo ston pa yin zhes rtogs pa gang yin pa de ni thub pa yin no/_/ci'i phyir legs par
[\[139b.4\]]bshad pa drang srong rnams kyi rgyal mtshan yin zhe na/_chos yin pas zhes smos te/_gang de khyad par can gyi don dang ldan la gzhan la phan pa ston pa de ni 'dir bstan pa'i chos la dgongs so/_/de nyid ni dgra bcom pa 'dod chags dang bral ba bya ba byas pa rnams
[\[139b.5\]]kyi yin gyi gzhan gyi ni ma yin no/_/de ni bdag nyid la bstod pa'i tshig mi brjod de de las gzhan pa'i sems ni zhi ba la 'jug pa'ang ma yin la thams cad gzhan gyis rtogs par nus pa kho na yin no/_/'on kyang gzhan gyi don du phyin ci ma log par ston pa yang yin la/_rnyed
[\[139b.6\]]pa dang bkur sti la ltos pa med pa'ang yin te/_de nyid ni de dag gi rgyal mtshan yin no/_/des na de mtshon pa yin te/_gdugs dkar po la sogs pa nyid dang /_rna cha gdub 'khor la sogs pas rgyal po'i yan lag bzhin te/_gdugs dkar po ni mtshon pa yin par rab tu grub po/_/
[\[139b.7\]]ci gang su dag dam pa'i chos ston pa'i mkhas pa bdag nyid brjod pa de thams cad du bsngags pa yin nam zhe na/_'di ni gcig tu ma yin te/_'di ltar khyad par du/_rtsod pa'i dus kyi 'gro ba 'di na'o zhes bshad do/_/ma smras zhes bya ba la sogs pa smos te/_mdzes dga'
[\[140a\]]
[\[140a.1\]]mo'i gtam rgyud khyim bdag mgon med zas sbyin gyis thos pas yid mi dga' bar gyur te/_nad kyis btab pa'o/_/de nas bcom ldan 'das kyi spyan sngar spyan 'dren pa'i skyes bu btang ste/_gshegs pa las btsun pa bdag ni khyod kyis
[\[140a.2\]]bshad pas dga' ba skyes par gyur to zhes gsol pa dang /_de nas bcom ldan 'das kyis tshigs su bcad pa gsum gsungs so/_/smod byed cing zhes bya ba ni bshung ba ste/_tshig gi rgyu gang gis kyang ngo /_/tshig cung zad kyang ma smras shing mi brjod na ni 'di ni rtag tu
[\[140a.3\]]lkugs pa bzhin du 'dug go zhes smod par byed do/_/mang du smras na yang zhes bya ba ni mang du smra ba'i tshul gang la yod pa ste/_shin tu snyan pa'i tshig mang po brjod pa de la yang 'di ni rlung gi rang bzhin can no zhes mi snyan pa rjod par byed do/_/dal bus smras kyang zhes bya ba
[\[140a.4\]]ni gang la dal bus smra ba'i tshul yod pa ste/_nyung ngu smra ba de la yang 'di ni tshig gcig kyang gser la sogs pa 'tshong ba ltar byed do zhes smod par byed do/_/des na 'jig rten na ni mi smod med/_/ces bya ba yin te/_bstod pa ni thams cad du med do/_/brgya la byung ba'am
[\[140a.5\]]'byung bar 'gyur ba la smad pa'am bstod par bya ba yod dam zhe na ma yin te/_gcig tu smad par bya ba dang /_/zhes bya ba ste/_skye bo thams cad la rnam grangs thams cad kyis kyang ste/_lha sbyin la sogs pa la yang smod par byed pa med do/_/mi zhes bya ba ni sems can
[\[140a.6\]]te skyes bu'o/_/gcig tu bstod pa zhes bya ba ni rnam pa thams cad kyi thams cad du bde ba'i bdag nyid kyis stod par byed pa 'di yang med do/_/byung bar ma gyur zhes bya ba ni sngar ma byung ba ste/_skyes bu gnyis po ni sngon ma byung ba'i phyir ro/_/'byung mi 'gyur zhes bya ba ni ma
[\[140a.7\]]'ongs pa'i dus na'o/_/de ltar na da ltar byung ba la yang yod do zhe na/_da ltar yod pa ma yin te/_/zhes bya ba smos te/_da ltar byung ba'i dus na yang gang na yang 'di yang med do/_/ci don dam par sems can gang la smad par bya bar mi 'os pa yod dam zhe na/_/gang gis zhes bya ba
[\[140b\]]
[\[140b.1\]]smos te/_sems can gyi khyad par ro/_/shes rab can dag stod byed de/_/zhes bya ba ni rnam pa sna tshogs shes pa ste/_thams cad mkhyen pa de bzhin gshegs pa la ni gzhan yang bsngags pa rjod par byed pa'o/_/ci zhig byas pas she na/_ji lta ji ltar rtogs gyur pa/_/zhes
[\[140b.2\]]bya ba ni 'dis rjes su sbyor ba yin pas rtogs par gyur pa ste/_lta zhing rtogs pa'i blo sngon du 'gro ba'i phyir dam pa rnams kyi bya ba ji lta ba bzhin du rtogs shing brjod de/_yongs su brtags pa yang ji skad du gsungs pa/_de nas bcom ldan 'das kyis de'i ched du phan tshun
[\[140b.3\]]gyi skye ba brgyud pa las gzigs nas lung bstan pa yin no zhes bya ba la sogs pa'o/_/de ji lta bu zhe na/_'phan ni ma byung zhes bya ba smos te/_gzhan gyi 'khrul pa dang 'phan byung ba'i tshul gang la yod pa de ni de'o/_/gzhan gyi tshig ngan pa la gang mi 'jug pa
[\[140b.4\]]de ni 'phan ma byung ba'o/_/yang na 'phan ma byung ba de ni dpyod pa med pa gzhan gyis gus pa dang rtag tu sbyor ba gnyis kyis 'jug pa'i tshul te/_'dis ni brtson 'grus dang bag yod pa bstan pa ste/_rgyun du dge ba'i bya ba 'jug pa'o/_/'dis tshogs kyi lam
[\[140b.5\]]bstan nas/_'phags pa'i lam bstan pa/_dad dang tshul khrims blo dang ldan pa dang /_/zhes bya ba'o/_/dad pa'i sgra ni 'dir de mang du byed cing de sgrub pa la legs pa'i bya ba la ting nge 'dzin du 'dis bstan te/_/des na yang 'dis ni tshul khrims dang ting nge 'dzin dang shes rab kyi phung po'i
[\[140b.6\]]'phags pa'i lam bstan to/_/de lta bur blo la sogs pa dang ldan pa ni nyon mongs pa dang dri ma thams cad spangs pa yin zhing khyad par thams cad 'thob pa yin te/_smad 'os min zhes bya ba dang sbyar ro/_/ji lta bu zhe na/_'dzam bu'i gling gi gser rgyan bzhin/_/zhes
[\[140b.7\]]bya bas bstan te/_'dzam bu'i chu bo'i gser bzang po legs par bsgyur te/_bzo sna tshogs byas pa'i rgyan ni gang gis kyang smad par 'os pa ma yin te/_gnyis ka las skyon dang bral ba de bzhin du yon tan dang ldan pa'i bdag nyid chen po yang lha'am mi rnams kyis
[\[141a\]]
[\[141a.1\]]smad par 'os pa ma yin no/_/smad pa dang bstod pa byas kyang 'gyur ba ma yin no zhes bstan pa'i phyir/_ji ltar ri dang zhes bya ba la sogs pa smos so/_/gyad bu nor la mdza' bo dang sa can la sogs pa ni smod par byed la/_lha la sogs pa ni
[\[141a.2\]]stod par byed kyang de'i lus sems la gzhan du 'gyur ba med de/_des na tshigs su bcad pa gnyis gsungs so/_/ji ltar zhes bya ba ni dper na'o/_/ri dang brag ni sa 'dzin te rdo'i bdag nyid do/_/rlung gis g.yos par mi 'gyur ltar/_/zhes bya ba ni rlung gi shugs
[\[141a.3\]]kyis rnam par bsgul bar mi nus so/_/de bzhin ni de ltar ro/_/bstod pa dang smad pa byas kyang mkhas pa'am dam pa ni mi g.yos shing 'gul ba med de/_rnam par 'khrug par yang mi byed la dga' bar yang mi byed do/_/de ltar 'gyur ba med pa la ji ltar smad pa'i
[\[141a.4\]]gnas su 'gyur te/_de bas na mi srid do zhes bstan pa'i phyir gang gi zhes bya ba smos te/_sems can gyi khyad par gyi'o/_/rtsa ba ni sa bon te/_nye bar len pa dang bcas pa'i rnam par shes pa zhes bya ba'i don to/_/sa la med pa zhes bya ba ni zhing la ste/_rnam par shes pa
[\[141a.5\]]gnas pa bzhi la med pa'o/_/lo ma med ces bya ba ni nga'o snyam pa'i nga rgyal te/_dge slong dag gis lo ma bcom par 'gyur zhe na nga'o snyam pa'i nga rgyal 'dir spangs shing shes pa'o zhes mdo las bstan to/_/dper na lo mas ni shing stug po ltar snang ba bzhin du nga'o
[\[141a.6\]]snyam pa'i nga rgyal gyis kyang skyes bu de ltar snang ngo /_/lcug phran ga la yod ces bya ba ni gang la rtsa ba nyid med pa de la sdong po yang med na lo ma dang lcug ma lta yod par ga la 'gyur zhes pa'o/_/lcug phran ni sred pa la bya ste/_ji skad du/_ka ba lnga pa'i khang pa la/_/lcug phran
[\[141a.7\]]gyis 'bigs skye 'gyur te/_/sred pa'i lcug ma skyes pa la/_/thug pa'i shes rab kyis bcad do/_/zhes gsungs pas so/_/de zhes bya ba ni de lta bu'i sems can no/_/bstan pa ni 'phags pa'i lam gyi sbyor bas bkrir med pa'i nye bar len pa'o/_/'ching ba las
[\[141b\]]
[\[141b.1\]]grol ba zhes bya ba ni 'dis 'ching ba yin pas 'ching ba ste/_nyon mongs pa'am nyon mongs pa dang rjes su mthun pa zag pa dang bcas pa'i dngos po'o/_/nyon mongs pa spangs pa ni sngar bstan pa la 'dis ni lhag ma spangs par bstan te/_'khor ba spangs pa zhes bya ba'i don
[\[141b.2\]]to/_/de la sus kyang smad par 'os pa ma yin te kha na ma tho ba med pa'i phyir ro/_/'di lta bur rtogs pa'i bdag nyid chen po ni gzhan gyi blos rtogs pa ma yin no zhes bstan pa'i phyir/_gang dag la ni zhes bya ba la sogs pa'o/_/tshe dang ldan pa go ti ka lan bdun
[\[141b.3\]]pa byas te/_dus kyis sems rnam par grol nas yongs su zad la ston pa mnyes par byas te/_de la 'di gsungs so/_/spros pa ni rab tu rnam par 'jig pa'i rkyen te/_'dod pa'i yon tan lnga zhes bya ba ste 'dod pa spangs shing rab tu byung ba'i phyir ro/_/de yul gyi 'dod pa
[\[141b.4\]]spangs par bstan nas 'dis nyon mongs pa'i 'dod pa spang bar bstan pa'i phyir dang /_gnas pa zhes bya ba smos te/_'dis gnas par byed pas zhes byas nas so/_/'dod pa na spyod pa'i nyon mongs pa de spangs nas/_'di na gnas shing rab tu gnas pa ste go skabs yod
[\[141b.5\]]pa'o/_/med pa ni yod pa ma yin pa'o/_/'dod pa la 'dod chags pa zhe sdang gnyis khyad par du shas cher bstan pa'i phyir/_kun sbyor gdung la zhes bya ba ste/_'dis sbyor bar byed pa yin pas sbyor zhing 'byar ba ste/_'dod pa'i sred pa zhes bya ba'i don to/_/'dis gnod
[\[141b.6\]]par byed pa yin pas gdung ba ste/_khong khro ba zhes bya ba'o/_/de gnyis las rab tu log pa ni rab tu 'das pa'o/_/'dod pa la 'dod chags dang bral ba bstan nas khams gong ma'i sa pa las 'dod chags dang bral bar bstan te/_sred bral zhes bya ba ni 'tshe ba med pa'i
[\[141b.7\]]phyir gong ma'i sred pa las dmigs pa de spangs nas sred bral zhes brjod do/_/de nyid kyis na khams gsum mtha' dag las 'dod chags dang bral bar bstan pa'i phyir thub pa zhes smos te/_mi slob pa'o/_/de dag rgyu mdzad ces bya ba ni phung po lhag ma med pa'i mya
[\[142a\]]
[\[142a.1\]]ngan las 'das pa las gzhol bzhin du bsod snyoms la sogs pa dag la rgyur mdzad pa'o/_/mi shes pa zhes bya ba ni rang gi ngo bo mi rtogs pa'o/_/lhar bcas 'jig rten zhes bya ba ni lha dang bcas pa'i mi'i 'jig rten gyis kyang mi shes na/_ngan
[\[142a.2\]]song gi 'gro ba lta smos kyang ci dgos/_gang gis dri ma thams cad ma lus par spangs pa de nyid ni nam yang gang gis kyang bkrir mi rung ba yin no zhes bstan pa'i phyir gang zhig ces bya ba la sogs pa smos so/_/rgyal po zas gtsang ma bcom ldan 'das kyi zhal mthong
[\[142a.3\]]bar dga' ste/_'char ka pho nyar btang nas de bcom ldan 'das kyi thad du song ste yi ge phul nas zhus pa/_gal te bcom ldan 'das rang nyid mi gshegs na stobs kyis dgug par bya'o zhes pa nas/_tshigs su bcad pa bzhi'i bar du gsungs so/_/gzhan dag ni byang
[\[142a.4\]]chub snying por bdud kyi bu mo dag gi dbang du mdzad pa'o zhes zer ro/_/de nas kun du rgyu dra ba can mu stegs can gyis bskul te/_bcom ldan 'das dbang du bya zhing khyer bar bya'o zhes pa dang /_de las brtsams pa ste/_de thos pas mngon par dad de de bzhin gshegs
[\[142a.5\]]pa'i zhabs la mgo bos phyag 'tshal te/_gang bstan pas ji tsam na dgra bcom par gyur to zhes gzhan dag zer ro/_/gang zhig ces bya ba ni thub ba mchog go/_/rgyal zhes bya ba ni nyon mongs pa la sogs pa spangs pa'o/_/mi nyams pa zhes bya ba ni yongs su
[\[142a.6\]]mi nyams pa dang yongs su mi shigs pa ste/_de bzhin gshegs pa ni yongs su mi 'jigs pa'i chos can yin te/_gang rgyal ba ni rgyal ba nyid do/_/ci ste spang bar bya ba'am ma rgyal ba cung zad yod dam zhe na/_'di la rgyal zhes bya ba smos te/_'jig rten 'di na spang
[\[142a.7\]]bar bya ba ma spangs pa cung zad kyang med de/_nyon mongs pa dang shes bya'i thos pa'i sgrib pa spangs pa'i phyir ro/_/de ni sangs rgyas zhes bya ba ni mtha' dag thugs su chud pa'i phyir ro/_/spyod yul mtha' yas zhes bya ba ni gzhan gyis don rtogs su mi rung ba'i phyir ro/_/yang na
[\[142b\]]
[\[142b.1\]]mtha' yas pa ni dpag tu med pa'i spyod yul gang la yod pa'o/_/yang na dran pa nye bar gzhag pa bzhi'i spyod yul lo/_/'gro med ces bya ba ni nyon mongs pa dang las spangs pa'i phyir ro/_/de gnyis ni bkri ba dang 'brel ba yin te/_de med pa'i phyir ro/_/go 'phang gang
[\[142b.2\]]gis bkri zhes bya ba ni thabs gang gis sam mthu gang gis khyer bar byed ces bya'o/_/mthu rtsal mtha' yas de zhes bya ba ni mtha' yas pa'i mthu rtsal gyi brtson 'grus gang la yod pa ste/_yang dag par spong ba bzhi dang ldan pa'i phyir ro/_/mthu rtsal khyad par can
[\[142b.3\]]dang ldan pa ni gzhan gyis bkri zhing khrid par nus pa ma yin no/_/mthu rtsal khyad par can ma gtogs pa ni mngon par 'dod pa'i dngos po 'thob pa ma yin no zhes 'dis bstan te/_de bas na yang dag par zhugs shing 'bad pa kho nas ni bya ba 'grub pa yin no/_/gang la dra ba
[\[142b.4\]]zhes bya ba'i sred pa ji lta bur med ce na/_dra ba smos te ma 'ongs pa'i yul ni yongs su gsal ba med pa des dra ba dang 'dra ba'i phyir ro/_/yul sred ces bya ba ni da ltar byung ba'i yul la chags pa'o/_/de gnyis ni rkang pa gnyis dang 'dra bar 'gro zhing 'gro ba
[\[142b.5\]]gzhan dag tu kun du 'gro bar byed do/_/'ga' med pa zhes bya ba ni 'gro ba dang 'gro ba dag tu'o/_/khrid byed pa zhes bya ba ni 'dren pa ste/_sred pas ni skye dgu rnams 'dren par byed do zhes bya ba'i tshig gis so/_/lhag ma ni rtogs par sla'o/_/rnam par rtog pa spangs pas ni
[\[142b.6\]]sred pa spangs pa yin no zhes bstan pa'i phyir smras pa/_gang zhig ces bya ba la sogs pa'o/_/yul ber rgya na tshong dpon zhig 'byor pa che zhing phun sum tshogs pa'i khyim la mi dga' ste/_rab tu byung nas gtsug lag khang du chos mang po bstan par byas pa las 'di
[\[142b.7\]]gsungs so/_/gang zhig rnam par rtog pa rnam bsal zhing /_/zhes bya ba ni 'dod pa'i rnam par rtog pa la sogs pa gang rnal 'byor du spyod pas bsal zhing rnam par sbyangs pa ste/_phyi rol du lta ba'i rnam par rtog pa thams cad spangs pa'i phyir ro/_/nang gi kun la
[\[143a\]]
[\[143a.1\]]rnam par rtog med pa/_/zhes bya ba ni gang gis lta ba'i 'jug pa ste/_sems dang sems las byung ba thams cad kyis rnam par rtog pa med cing rnam par rtog pa dang rnam par dpyod pa spangs pa'i phyir te/_bsam gtan gnyis pa la brten
[\[143a.2\]]nas rnam par rtog pa dang dpyod pa bsal ba'i phyir ro/_/kun zhes bya ba ni nyer bsdogs dang /_/dngos gzhi la ltos pa'i phyir ro/_/'dis ni 'dod pa dang /_bsam gtan dang po las 'dod chags dang bral bar bstan te/_bsam gtan gnyis pa dang gsum pa
[\[143a.3\]]las 'dod chags dang bral bar bstan pa'i phyir/_kun du sbyor 'das zhes bya ba ste/_bsam gtan gsum pa la brten nas bsam gtan gnyis pa'i sa pa'i dga' ba'i sred pa spong ba yin no/_/bzhi pa la brten nas ni bsam gtan gsum pa'i sa pa'i bde ba'i
[\[143a.4\]]sred pa spong ba yin no/_/dga' ba dang bde ba ni 'dis kun du sbyor ba'i sgrar brjod do/_/gzugs dang 'du shes 'das zhes bya ba ni gzugs la chags pa dang bral bar bstan to/_/gzugs med pa las 'dod chags dang bral bar bstan pa/_rnal 'byor bzhi dang bral ba zhes bya ba ste/_
[\[143a.5\]]bzhi ni nam mkha' mtha' yas skye mched la sogs pa las skyes pa'i skye mched la gang sbyor ba las nyon mongs pa dang bral ba de ni de nyid de nam mkha' mtha' yas skye mched la sogs pa'i sa pa dag las nyon mongs pa dang bral ba zhes bya ba'i don to/_/yang na sbyor ba
[\[143a.6\]]rnam pa bzhi las so/_/skye ba med ces bya ba ni gang du yang skye ba yongs su mi len pas te/_/de'i rgyu spangs pa'i phyir ro/_/ji ltar skye ba len par mi 'gyur zhe na/_thams cad las grol ba'i phyir te/_de nyid bstan pa/_sngon bral zhes bya ba smos te/_'di'i gleng gzhi
[\[143a.7\]]ni/_nags ni chod dang shing med do/_/zhes bya ba der bstan to/_/bral ba ni spangs pa'o/_/sngon zhes bya ba ni sngon du 'dug pa ste/_ma 'ongs pa'i spang bar bya ba yang spangs pa'o/_/phyi ma dang bral zhing zhes bya ba ni 'das pa'o/_/dbus bral zhes bya ba ni gang da ltar byung ba'i dus
[\[143b\]]
[\[143b.1\]]kyi gnas pa de yang spangs pa ste/_de'i yul la chags pa med pas spangs pa'i phyir ro/_de yongs su spangs na 'di ji ltar 'gyur zhe na/_sred pa'i pha rol phyin ces bya ba smos te/_yang srid pa'i las kyi mthar phyin pa'i phyir ro/_/des na bshad pa/_rnam pa kun
[\[143b.2\]]las sems grol ba/_/zhes bya ba smos te/_nyon mongs pa dang las las rnam par grol ba zhes bya ba'i don to/_/skye rga yang ni 'dren mi 'gyur/_/zhes bya ba ni yang skye ba dang rga ba 'thob par mi 'gyur te/_'thob pa'i rgyu spangs pa'i phyir ro/_/phrugs kyi tshoms
[\[143b.3\]]te nyi shu dgu pa'i rnam par 'grel ba rdzogs so//_//phrugs su bstan pa las rjes su 'bad pa'i 'bras bu bstan pa'i phyir de'i 'og tu bde ba'i tshoms bstan to/_/de'i phyir 'dir ni phal cher nag po dang dkar bo'i phyogs rab tu 'byung ba dang ldan pa'i tshigs
[\[143b.4\]]su bcad pa bshad de/_nag po'i phyogs su spang ba dang dkar po'i phyogs la nan tan du bya ba bstan pas de la nan tan du byas pa'i bde ba yang bstan pa ni/_rgyal ba las ni zhes bya ba la sogs pa smos so/_/'di'i gleng gzhi ni las kyi tshoms su blta bar bya ste/_re
[\[143b.5\]]zhig 'dir de'i bar du bshad de/_rgyal po'i khab na phas kyi dgra'i grogs po zhes bya ba'i bram ze 'jig rten rgyang phan pa las gzhan mi shes pa zhig ste/_ji tsam na bcom ldan 'das kyi thad du song nas bab col du kye gau ta ma khyod ni rgyal po rgyal lo zhes smras te/_de nas
[\[143b.6\]]tshigs su bcad pa gnyis gsungs te/_de thos pas dgra bcom par gyur to zhes gzhan dag zer ro/_/rgyal ba zhes bya ba ni gzhan zil gyis mnan cing bdag nyid mtho bar gyur pa ni rgyal ba'o/_/de las khon byung ba na khong khro ba dang rjes su 'brel cing
[\[143b.7\]]rab tu skye ba'o/_/de'i phyir bdag gis 'di las rgyal bar bya ste/_yang 'di la bdag gis bag dbab par mi bya zhing 'di'i rtsa ba lhag ma med par dbyung bar bya'o zhes pa ste/_dgra'i lhag ma ni mi gzhag go zhes bya ba la sogs pa'i tshig gis so/_/khon
[\[144a\]]
[\[144a.1\]]ni gzhan la gnod par byas pa las bag chags dang rjes su 'brel pa'o/_/'byung ba zhes bya ba ni bdag gis yang chung ngu dang bar ma la sogs pa'i rim pas 'phel ba'o/_/pha rol pham pas sdug bsngal 'thob/_/ces bya ba ni gang yang
[\[144a.2\]]gzhan zil gyis gnon cing spa bkod bar byed pa de ni sdug bsngal bar gnas te/_lus sgrub pa la sogs pa la nyam chung zhing dga' ba'i gnas skabs thob la/_nang gi yid shin tu gdung bar byas pa nyams su myong zhing 'dug pa'o/_/gnyi ga yang gnyi ga la 'byung mod
[\[144a.3\]]kyi phal cher re re la brjod do/_/de ltar na gang zhig gi bde ba 'thob ce na/_nye bar zhi ba'i bde ba 'thob/_/ces bya ba ste/_nye bar zhi ba la gnas par byas na bdag dang gzhan la 'tshe ba spangs pa ni dbang po rnams tshim bzhin du 'dug pa'o/_/ci zhig byas nas nye
[\[144a.4\]]bar zhi bar 'gyur zhe na/_rgyal dang pha rol pham spangs na/_/zhes bya ba smos te/_gzhan bzhin du don dang 'brel pa yin te/_rgyal ba ni bdag nyid mtho ba ste/_gzhan zil gyis gnon pa yang spang zhing yongs su spang bar bya ba yin te/_gdung ba'i rgyur gyur pa'i
[\[144a.5\]]phyir/_pha rol pham pa bzhin no/_/gang bde ba sbyin par 'gyur zhing 'tshe ba las ldog pa de nyid ni/_bde ba dang grol bar 'gyur gyis/_gzhan ni ma yin no zhes bstan pa'i phyir/_gzhan la sdug bsngal bskyed pa yis/_/zhes bya ba yin te/_gzhan gyi rgyud la sdug
[\[144a.6\]]bsngal sgrub pa'o/_/gang zhig bdag gis bde 'dod pa/_/zhes byas pa ni gang la la bdag nyid dang 'brel ba'i bde ba mngon par 'dod cing sems pa'o/_/dgra dang mi 'bral 'grogs pa dang /_/zhes bya ba ni dgra'i dpe bstan te/_/mi 'bral zhes bya ba ni gnod
[\[144a.7\]]pa dang 'tshe ba la sogs pa'i gdung ba ji snyed pa bstan pa yin te/_sdug bsngal gyi gnas skabs de gnyis dang 'grogs pa ni ldan pas nye bar gtses pa'o/_/ji skad du bshad pa/_rgyal ba las ni khon la sogs pas gzhan pham pa'i sdug bsngal gyi gnas
[\[144b\]]
[\[144b.1\]]skabs yin no zhes bya ba bstan te/_blo phyin ci log pas bde ba 'dod pa la sdug bsngal gyi rgyu la spyod pa'o/_/de ni sdug bsngal las mi 'grol/_/zhes bya ba sdug bsngal ni lus dang sems kyi ste/_sdug bsngal gyi yongs su spyod pa dang 'khor ba las nges par mi 'byung
[\[144b.2\]]ba'o/_/tshigs bcad snga ma de nyid dbye ba bstan pa/_bde ba 'dod phyir zhes bya ba la sogs pa'o/_/bcom ldan 'das mnyan yod du bsod snyoms kyi phyir gshegs pa dang /_de'i tshe mnyan yod dang rgyal byed kyi tshal gyi bar na ba lang gi khyu gnas te/_ba lang rdzi
[\[144b.3\]]gcer bu nyam chung zhing rke ba zhig khyim bdag dang zhing pa dag gis bdag la gnod pa byed na mi rung ngo zhes nas/_nas kyi zhing la zhugs pa'i ba lang dag khros te/_dbyug pa ring pos lan du mar brgyab pa dang /_bcom ldan 'das kyis tshigs su bcad pa gnyis
[\[144b.4\]]gsungs so/_/bde ba 'dod pa yin pas bde ba 'dod pa ste/_bde ba la 'chums pa'i phyir ro/_/'byung po ni srog chags so/_/gang zhig ces bya ba ni gtum pa'i sems can no/_chad pas zhes bya ba ni dbyug pa la sogs pas gnod pa byed pas so/_/'tshe zhing
[\[144b.5\]]zhes bya ba ni rdeg par byed pa'o/_/ci'i phyir zhe na/_bdag gi bde ba 'dod pa'i phyir/_/zhes bya ba ni bdag dang 'brel pa'i bde ba myong bar 'dod pa'i phyir te/_byis pa ni gzhan gyi sdug bsngal gyis bdag gi bde ba 'dod par byed do/_/de las bzlog pa ni dam pa ste/_ji
[\[144b.6\]]skad du/_bu ram shing bzhin gzhan btsir te/_/bdag gi bde ba 'dod par byed/_/rtsod pa'i dus su khyad par du/_/rang bzhin me ltar bsreg pa'o/_/sdug bsngal ba ni snying rje yis/_/bde ba ma bskyed gang gis 'gyur/_/snying rje can rnams gzhan gyis ni/_/bde ba
[\[144b.7\]]skyed de des bde byed/_/ces so/_/de yang 'di ltar phyin ci log pas 'jug pa ni byis pa te/_'di 'am pha rol du bde ba 'thob pa ma yin no zhes bstan pa'i phyir/_pha rol du ni bde mi 'thob/_/ces bya ba'o/_/gnyis pas ni dkar po'i phyogs bstan te/_rtogs par
[\[145a\]]
[\[145a.1\]]bla'o/_bde ba dang sdug bsngal gnyis kyi rgyu ni don dam par chos dang chos ma yin pa nyid yin gyi/_gzhan ma yin no zhes bstan pa'i phyir/_chos spyod legs par zhes bya ba la sogs pa smos so/_/rgyal po'i khab na 'tsho byed gzhon nus bskyed
[\[145a.2\]]kyi bu gnyis rab tu byung ste/_gcig ni dgra bcom par gyur te/_gnyis pa ni tshul nyams te/_des bcom ldan 'das la gsol ba/_bdag rab tu byung bas gnas te/_de yang bcom ldan 'das 'di nyid na bzhugs bzhin du bdag 'dod pa la longs mi spyod
[\[145a.3\]]cing sdig pa mi bgyid de/_bdag 'di nyid kyis dmyal bar 'gro bar mi 'gyur ro zhes pa nas mtho ris su skyes te/_de las brtsams nas tshigs su bcad pa lnga gsungs so/_/yang na byang chub sems dpa' gtsug na nor bu zhes bya ba'i mthus des gzhung tshogs kyi nang du seng
[\[145a.4\]]ge'i khri la 'dzegs nas chos 'di bstan to zhes so/_/chos spyod ces bya ba ni snying rje bsten pa ste/_gzhan gyi sdug bsngal bsal ba dang bde ba bskyed par bya'o zhes bya ba'i don to/_/chos zhes bya ba ni nges pa'i tshig ni chen po 'dzin par byed pa'o/_/'tshe ba la sogs pa yang
[\[145a.5\]]kha cig chos su 'dod de/_de las khyad par du bya ba'i phyir/_legs par spyad bya zhing zhes bya ba smos te/_bdag dang gzhan gyi bde ba'i 'bras bu spyod pa la 'bad pa ni bde ba'i chos so/_/de'i phyir srog gcod pa la sogs pa las ldog pa dang /_srog sbyin pa la sogs
[\[145a.6\]]pa la 'jug pa ni legs par spyod pa'o/_/zhes thub pa rnams kyis bstan to/_/yang chos spyod pa zhes bya ba ni bya ba rnams byed pa'o/_/de mi spyod ces bya ba ni chos ma yin pa la chos su 'du shes pa ste/_'jig rten pa'i rig byed kyi 'gro ba la rnam par 'tshe ba la sogs
[\[145a.7\]]pas de spyad par mi bya'o/_/ji lta bu zhe na/_nyes par spyod pa zhes bya ba smos te/_bdag dang gzhan la sdug bsngal gyi 'bras bu'i spyod pa la 'bad pa gang yin pa de chos la chos kyi 'du shes de la snga ma las bzlog ste brjod par bya'o/_/ci'i phyir zhe na/_chos spyad
[\[145b\]]
[\[145b.1\]]pas ni bde ba 'thob/_/ces bya ba ste/_gang legs par spyod pa'i tshul chos spyod pa de ni bde ba la gnas pa yin te/_'dir ni grags pa la sogs pas so/_/pha rol du mngon par 'dod pa'i 'bras bu 'thob po/_/nyes par spyod pas bde mi 'thob/_/ces
[\[145b.2\]]bya ba ni bzlog ste tshig gis kha bskang bar bya'o/_/chos spyad pas ni bde ba 'thob/_/ces bya ba ci'i phyir zhe na/_chos spyod chos kyis zhes bya ba smos te/_snying rje'i rtsa ba legs par spyod pa'i bdag nyid chos yin te/_kyis zhes bya ba ni nyid kyi don to/_/gang gi
[\[145b.3\]]phyir chos nyid spyod pa'i gang zag srung bar 'khrul pa med de/_gzhan lus la sogs pa'i stobs kyis ni ma yin te/_ji skad du/_myos pa'i glang chen gangs ri lta bu g.yo zhing 'gram pa rngul gyis gsher ba dang /_/bran g.yog kyang ni snying nye go bgos mdung dang mdung thung ral
[\[145b.4\]]gri mtshon thogs pas/_/mi rnams kyis ni g.yul ngor 'jug pa dga' bas de yis bsrung bar mi nus te/_/rang gi bsod nams bsags pa gang gis g.yul dang g.yul min dag tu srung bar byed/_/ces so/_/thob pa'i longs spyod dang bcas pa'i bde ba ni chos
[\[145b.5\]]kyi mthus yongs su nyams pa med pa 'di dang gzhan du 'di sa bstan nas 'di'i ma thob pa'i phyir bstan pa/_chos la legs spyod ces bya ba smos te/_tshul bzhin du bskyed pa ni legs par spyod pa ste/_dad pa dang gus pa thog mar 'gro bas dus su nye bar spyod pa skal
[\[145b.6\]]ba dang ldan pa'i sbyin pa rgya chen po dang /_tshul khrims dang ldan pa'i skye bo dam pa dang 'grogs pa ni des pa yin no zhes so/_/bde skyed pa zhes bya ba ni 'dren dang grub par byed pa'o/_/phan yon de'o zhes bya ba ni phan 'dogs pa ni sngar bstan pa'i chos la legs par spyod pa byas
[\[145b.7\]]na 'gyur ro/_/gzhan yang /_chos spyod ngan 'gror mi 'gro ste/_/zhes bya ba smos te/_des ngan song gi sgo bkag pa'i phyir ro/_/'dis ni pha rol gyi phan yon bstan to/_/snga ma des gang bstan zhe na/_'di nyid kyi don dpe dang bcas pa rnam par spros te bstan pa'i dbang du
[\[146a\]]
[\[146a.1\]]byas nas/_yangs pa'i gdugs kyis zhes bya ba la sogs pa smos te/_chos kyis ji ltar bsrungs she na/_gdugs kyis ltar zhes bya ba ste/_dper na yangs shing che la sdug pa'i gdugs kyis ni dbyar gyi dus su gang zag de nyid la char gyis
[\[146a.2\]]byas pa'i gnod pa de las zlog par byed cing srung bar byed do/_/de bzhin du bsod nams nye bar bsags pa 'di yang gnod pa du ma dag las te chos spyod pa'o/_/dbyar ka zhes bya ba ni char 'bab pa'i dus so/_/chos min spyod pa bde mi thob/_/ces bya ba ci'i phyir zhe na/_chos
[\[146a.3\]]min spyad ces bya ba smos te/_yang gang zag gang gis nyes par spyod pa'i tshul chos ma yin pa spyod pa'i bag med pa des na/_'gro ba gang yang rung ba zhes bya ba lha'i 'gro ba dang /_mi'i 'gro ba'am/_ngan 'gro'i 'gro ba dag 'dzin pa'am/_skye bar 'gyur zhing 'thob pa'o/_/chos min spyod pa
[\[146a.4\]]de dag brlag par 'gyur/_/zhes bya ba ni des chos ma yin pa nyes par spyod pa'i bdag nyid byas shing bsags pas ni chos ma yin pa spyod pa 'di de dang de'i 'gro ba dag tu gzhol zhing 'gro bar 'gyur ba'am brlag pa ste gdung bar 'gyur ba zhes bya ba'i don to/_/dper
[\[146a.5\]]dpe bstan pa/_'di na sbrul nag rked nas bzung ba ltar/_/zhes bya ba ni dper na dbyig pa can la la zhig lam ring pos dub ste mtshan mo gnyid log pa las dbyig pa stor te/_sbrul nag po dbyig pa'i blos rked pa nas bzung ste/_sad pa nas yongs su 'khyud de 'dzin
[\[146a.6\]]par byed pa nyid la slar rgol bar byed pa de bzhin du blun zhing ma rig pa'i dbang gis blo phyin ci log pa'i gang zag bag med pas chos ma yin pa spyad de/_byed pa po nyid la gdung zhing nye bar gnod par byed pa yin no/_/ci'i phyir chos dang chos ma yin pa gnyis 'dod pa dang mi 'dod
[\[146a.7\]]pa'i 'bras bur 'gyur zhe na/_chos dang chos min gnyi ga yi/_/zhes bya ba smos te/_'di ltar gnod par byed pa dang /_phan 'dogs pas 'dra ba ma yin zhing mi 'dra ba'i 'bras bu yang 'dod pa dang mi 'dod pa'i 'bras bu yin pa'i phyir te/_bdud rtsi dang
[\[146b\]]
[\[146b.1\]]dug bzhin no/_/'dra bar mi 'gyur ba dang rnam par smin pa zhes bya bar tshig sbyar te/_rang bzhin tha dad pa'i phyir bu ram shing dang nim ba'i sa bon bzhin no/_/rnam par smin pa yang yin la 'dra ba yang yin pas rnam par smin pa 'dra ba'o/_/de yod pa ma yin pa gang yin pa de ni rnam smin 'dra bar
[\[146b.2\]]mi 'gyur ba'o/_/rnam par smin pa mi 'dra ba de ga las she na/_'di ltar/_chos ma yin pas dmyal bar 'gro/_/zhes bya ba ni/_ngan par spyod pa bsags pa'i rgyus ngan song 'thob pa'o/_/chos kyis bde 'gro 'thob par 'gyur/_/zhes bya ba ni rgyu legs par spyod pa
[\[146b.3\]]yin pa'i phyir bde 'gro 'thob pa'o/_/gal te de ltar na ci'i phyir thams cad legs par spyod pa la mi 'bad ce na/_bshad pa/_dka' ba'i phyir te/_sbyin pa de re zhig chung ba yin na yang legs par spyod pa shin tu sgrub dka' ba yin na/_de las gzhan pa lta smos
[\[146b.4\]]kyang ci dgos zhes bstan pa'i phyir/_sbyin pa byed pa zhes bya ba la sogs pa smos so/_/khyim bdag dpa' bos sbyin pa chen po lnga thob nas bcom ldan 'das la mngon par dad de ras zung gcig dbul zhes bsams nas gos kyi mdzod du zhugs te/_brtag pa la zhugs pa dang /_
[\[146b.5\]]gos thams cad bzang por mthong ba nas mngon par g.yengs par gyur te/_de las brtsams nas tshigs su bcad pa gnyis gsungs so/_/sbyin pa byed pa zhes bya ba ni rdzas yongs su gtong ba zhes bya ba'i don to/_/g.yul 'gyed ces bya ba ni g.yul ngor dgra rnams
[\[146b.6\]]kyis gzas pa ste/_gos dang go cha bgos nas phan tshun rtsod cing brdeg pa'i mtshan nyid do/_/dang gi sgra ni gnyis po 'di mnyam pa yin no zhes bstan pa'o/_/de nyid ci phyir 'dra zhes gsungs te mkhas pa rnams mnyam pa nyid du ston to/_/de ni dam pa rnams phan 'dogs pa dang
[\[146b.7\]]gnod pa byed pa gnyis ci'i phyir 'dra zhes bstan te/_g.yul 'gyed pa'i bdag nyid ni yon tan ma yin la/_sbyin pa ni yon tan gyi bdag nyid de phan 'dogs par byed pa'i phyir yon tan yang don dam pa'i bya ba'i ngo bo yin na/_ji ltar g.yul 'gyed pa yon tan du bshad ce na/_
[\[147a\]]
[\[147a.1\]]'ga' zhig dang g.yul byas kyang sems can dpag tu med pa la phan 'dogs pa ste/_'di ltar dpa' bo chen po ded dpon du gyur pa'i byang chub sems dpa' 'di rga rom na zhes bya ba'i gnod sbyin chen po ltar 'dir nyes pa ni chung ba yin la/_don che
[\[147a.2\]]bas te tshong pa yongs su bskyabs pas yon tan yin no/_/gzhan dag na re/_yon tan thab mo yin gyur na/_/nyes spyod thams cad yon tan phyir/_/thub pas yon tan 'jig rten du/_/rab grags thab mo nyid du bstan/_/de ni 'jig rten gyis bstod pa'i/_/khyad par de la
[\[147a.3\]]gang zhig gnas par 'gyur/_/zhe na/_ming ngan zhes smos te/_skye bo tha mal pa dang /_sems can dman pas zhes bya ba'i don to/_/de ni yon tan gyi khyad par de gnyis la skye bo ngan pa mi bstan cing mi gnas pa zhes bya ba'i don to/_/bdag nyid chen po nyid ni sbyin
[\[147a.4\]]par byed cing g.yul 'gyed do zhes bya bar sbyar ro/_/'di gnyis gnas las yang dag par bstan nas dus las kyang bstan pa'i phyir bshad pa/_sbyin pa byed pa'i dus dang g.yul 'gyed dus/_/zhes bya ba smos te/_g.yul 'gyed pa'i dus bzhin du sbyin pa byed
[\[147a.5\]]pa'i dus blta bar bya ste/_gang gi phyir 'di gnyis ni dus mnyam pa'i rgyu sgrub pa'i phyir ro/_/dper na g.yul 'gyed pa'i dus su stong phrag dang 'thab cing thub kyang rnam par g.yengs pa yin te/_ji ltar dgra bcom par bya ba dang mtshon gang gis dang /_
[\[147a.6\]]gang gi tshe 'am gang du dang /_bdag nyid bsrung ba ji ltar 'gyur ba dang /_ji ltar rgyal bar 'gyur zhes sems pa de bzhin du ji ltar sbyin pa'i dus na yang kun du g.yengs pa yin te/_sbyin pa chen po bya ba dang /_nam zhig sbyin pa dang /_ji ltar sbyin pa dang /_ji
[\[147a.7\]]tsam sbyin pa dang /_gang la sbyin pa dang /_'di las cir 'gyur zhes bya ba la sogs pa la sems pa yin no/_/ci gnas dang dus kho na mnyam pa nyid du bstan tam zhe na/_rgyu yis yongs su bzung ba zhes bya ba yin te/_rgyu mdor bsdus pa las ni de lta na
[\[147b\]]
[\[147b.1\]]'bras bu la sogs pa yang mnyam par 'gyur ro/_/sbyin pa dang /_g.yul 'gyed pa'i phun sum tshogs pa'i khyad par 'byung ba ni/_grags pa yang dag par 'byung ba/_/zhes bya ba la sogs pa'o/_/yang na rgyu yis yongs su bzung ba ni de gnyis kun nas bslang ba'i rgyus kyang 'byung
[\[147b.2\]]ba yin te/_gnas dang dus mnyam pa nyi tsher yang ma zad do zhes bya ba'i don yin te/_de'i rgyu blo dang snying rje dang brtan pa dang pha rol gnod pa'i bdag nyid de/_de dang ldan pas ni byang chub sems dpa' rnams kyang thab mo mdzad par 'gyur te/_ji skad du gsungs pa/_
[\[147b.3\]]chos kyis bdag nyid yin yang de ni gzhan gyis brnyas pa dang /_/rol pa'i bgegs dang dga' med 'jigs pa'i skye bo'ang rab 'bad pas/_/gzi brjid che ba'i tshul gyis ji bzhin rim pas g.yul 'gyed de/_/gnyis la mngon par phyogs pa'i sems kyis de ni rab tu
[\[147b.4\]]byed/_/ces so/_/sbyin pa ni bdag nyid chen po de la rab tu grags pa yin no/_/yang na rgyu yis yongs su bzung ba zhes bya ba ni gnas dang dus nyi tsher yang ma zad de/_rgyu yis yongs su bzung ba zhes bya ba'i don to/_/'dir rgyus yongs su bzung ba gang yin zhe na/_
[\[147b.5\]]gcig pus kyang zhes bya ba cung zad de 'khor ma bsags shing nyung la bdag nyid gcig pus so/_/dam pa zhes bya ba ni dpa' bo ste g.yul 'gyed pa'o/_/'phyes las rgyal byed de zhes bya ba ni dgra bo dpag tu med pa zil gyis gnon pa'o/_/gal te sgrub pa
[\[147b.6\]]dang mtshon la sogs pa'i khyad par dang ldan pa yin nam zhe na/_legs par ma chas pa zhes bya ba smos so/_/med pas kyang sgrub pa ste go cha dang mtshon la sogs pa'i yo byad g.yul du dgos par gyur pa'o/_/ji lta bus dgra las rgyal ba yin zhe na/_shin tu
[\[147b.7\]]legs par chas pa zhes bya ba smos te/_thab mo'i 'tshog chas yod cing tshang ba mang po dang ldan pa'o/_/ji skad ston pa yin zhe na/_dper na g.yul du dpa' ba la sogs pa'i khyad par dang ldan pas sgrub pa dang mtshon la sogs pa'i sgo nas gcig pus kyang zil
[\[148a\]]
[\[148a.1\]]gyis gnon par byed cing g.yul gyi mi las rgyal bar byas te/_bde ba dang bde ba'i yo byad 'thob par byed pa de bzhin du sbyin pa po dad pa la sogs pa'i yon tan ldan pas ni chung ba yin yang zhing bzang po la nor rdzas yongs su btang
[\[148a.2\]]bas pha rol du mtho ris kyi bde ba la sogs pa 'dzin pa yin no/_/dad pa ni sbyin pa po dad pa phun sum tshogs pa ste/_des snod gang la byin pa'o/_/ji lta bu zhe na/_chung ngu byin pas kyang zhes bya ba smos te/_cung zad byin yang ste gang zan dron chang gcig la
[\[148a.3\]]sogs pa yin no/_/yang gi sgra ni mang po lta ci smos zhes bya ba yin te/_ji skad du bshad pa/_zhing khyad par can la sems dang bas phul ba ni chung zhes bya ba gang yang med do zhes bstan pa'o/_/des ni de dag ces bya ba ni chung ba'i sbyin pa des kyang sbyin pa po de
[\[148a.4\]]dag bde bar 'gyur ba ste/_gzhan du zhes bya ba ni 'jig rten pha rol du skye ba du mar 'bras bu 'byung bar 'gyur ro/_/mthong ba'i chos la yang 'di'i 'bras bu 'byung ba nyid de/_'phral la 'byung ba la sogs pa bzhin no/_/rnam pa thams cad du g.yul 'gyed
[\[148a.5\]]pa dang sbyin pa po gnyis mnyam mam/_gang gtso bo yin zhe na/_'di na zhes bya ba la sogs pa smos so/_/ni zhes bya ba'i sgra ni dang gi sgra yin te/_ji ltar 'di na g.yul 'gyed pa dang sbyin pa byin pa zhes bya ba'i don to/_/ci zhig byas nas g.yul 'gyed pa dang
[\[148a.6\]]sbyin pa po zhes brjod ce na/_lan brgyar g.yul 'gyed pa dang zhes bya ba smos te/_rtsod pa lan brgya'am/_/g.yul sprod pa brgya zhes bya ba'i don to/_/mi mthun pa'i phyogs dang bcas pa'i thab mo de dag ni g.yul lo/_/bzlog ces bya ba ni zil gyis
[\[148a.7\]]mnan pa ste/_dgrar gyur pa dang /_gnod par byed pa'i gang zag zil gyis mnan pa dang spa bkong pa ni g.yul las bzlog pa zhes brjod do/_/gang zhig ser sna ste/_sbyin pa dang mi mthun pa'i sems las byung ba'i chos dgrar gyur cing dgra dang 'dra
[\[148b\]]
[\[148b.1\]]bar gnod pa byed pa gnyen po brgya phrag mngon du byas pas rgyab tu bor zhing kun du mi spyod pa'i sbyor ba pos zil gyis gnon par 'gyur ba'o/_/'di gnyis las gtso bo bstan pa'i phyir/_dpa' bo bas zhes bya ba smos te/_g.yul dpag tu med pa las rgyal ba'i
[\[148b.2\]]dpa' bo thab mo byed pa las te/_shin tu rags par mtshon pa dang re zhig pa'i dgra yin pa'i phyir ro/_/de dag ces bya ba ni sbyin pa po nyid do/_/ches dpa' yin par zhes bya ba ni ches pha rol gnon pa yin te/_/nang gi phra ba dang rtogs par dka' ba dang /_
[\[148b.3\]]rgyun gyi dgra rtsa ba nas bcad pa'i phyir ro/_/de gang yin zhe na/_gang zhig chags med sems kyis sbyin byed pa/_/zhes bya ba smos te/_phan 'dogs pa'i bsam pa yod pa'i phyir ro/_/sbyin pa bya ba dka' bar gyur na ni tshul khrims la sogs pa dka' bar ma bshad kyang
[\[148b.4\]]grub pa yin no/_/dge ba shin tu dka' ba yin yang 'bras bu 'dod pa nyid yin pas gcig tu bya ba yin no zhes bstan pa'i phyir/_bsod nams rnam smin zhes bya ba la sogs pa smos so/_/bcom ldan 'das mngon par rdzogs par sangs rgyas pa na tshong pa ga
[\[148b.5\]]gon dang bzang po gnyis kyi bsod snyoms bzhes te/_gnyis kyi sbyin pa rjes su yi rang bar mdzad nas tshigs su bcad pa gsum gsungs so/_/bde ba rnam par smin pa bde ba'i bdag nyid de/_/bdag nyid tshim par byed pa'i phyir dang /_bde ba'i mtshog chas
[\[148b.6\]]thob par byed pa'i phyir ro/_/de gang yin zhe na/_bsod nams zhes bya ba smos te/_sbyin pa la sogs pa'i legs par spyod pa'o/_/'di nyid ga las she na bshad pa/_'di ltar de dang ldan na ni mngon par bsams pa thams cad 'byor par byed do zhes bya ba ste/_
[\[148b.7\]]gang gi phyir bsod nams dang ldan na ni yid la bsams pa mtha' dag rdzogs par 'gyur te/_de'i 'dod pa 'byung ba tsam gyis khang pa dang bgo ba dang skyed mos tshal la sogs pa'i dngos po 'byung ba yin no/_/'jig rten pa'i mngon par 'dod pa'i bsod
[\[149a\]]
[\[149a.1\]]nams kyi 'bras bu bstan nas 'jig rten las 'das pa'i bshad pa/_myur du zhes bya ba ste myur ba nyid du'o/_/zhi ba dam pa ni zhi ba'i mchog tu gyur pa ste/_dus de tsam ni ma yin no/_/sdug bsngal las 'das par gyur pa ni/_mya ngan las
[\[149a.2\]]'das par gyur pa ste/_mya ngan las 'das pa thob pa'o/_/dang gi sgra ni mngon par mtho ba'i 'byor pa gcig pur ma zad do zhes pa'o/_/yang na bsod nams bya ba'i dngos po gsum bstan pa'i don ni 'di ste/_bsod nams kyi sgras ni sbyin pa ston pa yin no/_/
[\[149a.3\]]mngon par bsams pa 'byor bar byed/_/ces bya ba ni tshul khrims te/_tshul khrims dang ldan pas ni bsams pa 'byor bar 'gyur ro zhes mdo las gsungs so/_/lhag mas ni bsgoms pa bstan to/_/rgyu med pa dang rnam par smin pa med pa dang /_rang bzhin dang
[\[149a.4\]]dbang phyug la sogs pa mi mthun pa rgyur smra ba ni ma yin te/_bshad pa/_'jig rten pa dag ni ngo bo nyid kyis 'byung zhing ngo bo nyid kyis 'jig rten bdag gis byas pa ni med do/_/de bas na 'byung po rnams la gang gis mthong ba de ni mthong ba'o/_/spyod pa 'di
[\[149a.5\]]dag ni rang bzhin yin te/_yon tan 'di dag la mun pas bsgribs pa'i phyir phyin ci log tu 'dzin cing bdag gis byas so zhes mkhas pa ma yin pa dag sems te/_rtsa yang dgug par bya ba la dbang byed de/_skye ba po 'di shes pa yod min te/_rang gi bde
[\[149a.6\]]sdug bdag la rang dbang med/_/chos don 'dod dang thar pa rnams/_/skyes bu'i rgyus ni shes par bya/_/dbang phyug gis btang yang na g.yang sa'am/_/mtho ris dag tu 'gro ba kho nar zad/_/ces bya ba la sogs pa'o/_/bsod nams las byung ba'i 'bras bu rnam
[\[149a.7\]]par smin pa ni nges par bgegs med do zhes bstan pa'i phyir/_gzhan las byung ba zhes bya ba la sogs pa smos so/_/gzhan las 'ongs pa ste/_gzhan gyi rgyu can dang phyi rol las zhes bya ba'i don to/_/des kyang bgegs byed par mi nus na rgyu med pa rnams
[\[149b\]]
[\[149b.1\]]kyis lta smos kyang ci dgos zhes pa'o/_/gnod pa ni nye bar 'tshe ba ste/_yams kyi nad la sogs pa'o/_/gnod pa byed pa bstan pa'i phyir/_lha dang bdud kyi rigs rnams zhes bya ba la sogs pa smos te/_bdud kyi 'khor dang /_bdud kyi gnas dang /_nye bar
[\[149b.2\]]spyod pa zhes bya ba'i don te gzhan 'di dag gang gis kyang gnod pa byed pa las 'jug pa ma yin zhing bar chad bya bar mi nus so zhes bya ba ste/_mngon par 'dod pa'i 'bras bu 'thob pa la bgegs byed pa'i mthu med pa yin no/_/de'i phyir byang chub sems
[\[149b.3\]]dpas bsod nams kyi tshogs khyad par can bsags pas rdo rje gdan la bzhugs pa na bar du gcod pa'i phyir bdud kyis bskul ba'i 'byung po'i rigs bye ba phrag sum cu rtsa drug snyed dang /_lha de dag tsham tshom med par 'ongs na yang byang chub la bar du
[\[149b.4\]]gcod par mi nus la de dag gis rdo rje la sogs pa'i mtshon yang 'phen par mi nus so/_/'jig rten pa'i bsod nams kyi bde ba 'thob pas bgegs bya bar ma nus pa nyi tsher ma zad de/_'jig rten las 'das pa'i bde bas kyang mi nus par bstan pa'i
[\[149b.5\]]phyir gal te zhes bya ba ste 'on te'o/_/de yis zhes bya ba ni de nyid kyis so/_/bsod nams 'bad brtsal byas na ni/_/zhes bya ba ni brtsal zhing yang dag pa ji lta ba bzhin du byed pa'i brtson 'grus rtsom pa'o/_/'phags pa ni sdig pa'i las ldog pa ste/_'dis ni tshul
[\[149b.6\]]khrims dang ldan par bstan to/_/shes rab ces bya ba ni 'gro ba dang sbyor ba spangs pa zhes bya ba'i don to/_/'dis ni blo sngon du 'gro bas bsgom par bstan to/_/gtong ldan la zhes bya ba ni sbyin pa mchog tu byed cing brtson 'grus la 'jug pa'o/_/de'i bsod nams
[\[149b.7\]]rnam pa gsum gyi phan yon gyi khyad par bstan pa'i phyir/_sdug bsngal zhes bya ba smos te/_gang de ltar gus pas legs par spyod pa na rnam pa gsum la mchog tu byed pa de ni 'khor ba'o/_/zad bya'i phyir zhes bya ba ni mthar phyin pa thob pa'o/_/reg par 'gyur zhes bya ba ni
[\[150a\]]
[\[150a.1\]]rjes su mthun pa'i snod thob pa zhes bya ba'i don to/_/ji lta bu thob par 'gyur zhe na/_lhag mthong zhes bya ba smos te/_sdug bsngal la sogs pa bden pa bzhi gang mthong ba tsam gyis lhag mthong ste/_bden pa yang dag par mthong bar
[\[150a.2\]]'gyur ba zhes bya ba'i don to/_/gang gi phyir mthong ba'i lam mngon sum du ma byas pas ni gong ma'i lam bsgom pa las bzlog cing bcad par mi nus so/_/gang de lta bu nyid ni bde ba 'thob pa yin no zhes bstan pa'i phyir sems ni rab dang zhes bya ba la sogs pa
[\[150a.3\]]smos so/_/ka pi na chen po dag la rtag tu snying po med pas rtag tu snying po med pa la gso sbyong byed pa ste/_de bas na gso sbyong la mngon par mi phyogs la mi 'ong zhing lam bsgom pa la mngon par mi dga' ba las brtsams so/_/gzhan dag ni bram ze ma thag res 'di skad du/_
[\[150a.4\]]sems ni rab tu dang ba yis/_/'jig rten bde ba gang gis 'thob/_/'phags pas bstan pa'i lam dag la/_/gang zhig rtag tu dga' bar 'gyur/_/zhes zhus pas/_des 'di gsungs so zhes zer ro/_/chos mngon par rtogs pa las skyes pa'i dga'
[\[150a.5\]]ba ni chos la gnas pa'i dga' ba ste/_des de bde bar gnas pa'o/_/'dir chos ni sdug bsngal gyi bden pa rnam pa bzhi'o/_/gang gis de la dga' ba nyams su myong ba yin zhe na/_sems ni rab tu rnam dang bas/_/zhes bya ba yin te/_shes nas dad pa
[\[150a.6\]]dang ldan pa'i phyir yid kyis chad pa med pa'o/_/'phags pas gsungs pa'i lam dag la/_/zhes bya ba ni de bzhin gshegs pas gsungs pa'i thar pa thob pa'i lam la'o/_/mkhas pa ni rtogs pa ste/_lam dang lam ma yin pa'i khyad par shes pa'o/_/
[\[150a.7\]]de las gzhan pa'i thar pa'i lam ma dmigs pas de nyid la rgyun du dga' bar byed pa ste/_ngogs nas mthong ba'i bya gru la mngon par dga' ba bzhin no/_/gang de la mngon par dga' ba'i blo dang ldan pa ni bde ba'i bsod snyoms la spyod pa yin no zhes bstan
[\[150b\]]
[\[150b.1\]]pa'i phyir/_/gang dag ces bya ba la sogs pa smos so/_/de nas dgon pa ba'i bsod snyoms pa dge slong rab tu mang pos bcom ldan 'das la 'di skad ces gsol to/_/btsun pa gang dag gis yul 'khor gyi bsod snyoms don yod par spyod cing chos gos 'chad
[\[150b.2\]]pa lags zhes pa dang /_ji tsam na de las brtsams te tshigs su bcad pa gsungs so/_/gang dag ces bya ba ni bdag nyid chen po dag go/_/sems ni bsam gtan dga' zhes bya ba ni ting nge 'dzin dang sgom pa la 'dod pa thob pa ste/_de las mngon par brtson pas
[\[150b.3\]]ni thar pa'i lam 'byung ba'i phyir ro/_/gang zhig skye med dga' ba dang /_/zhes bya ba la/_skye ba med pa'i sgra ni thar pa'i rnam grangs yin te/_gang du phung po len pa med pa de ni mya ngan las 'das pa'i gnas yin pas gang der lhag par 'dod cing dga' ba'o/_/
[\[150b.4\]]gang gi rim pas bsam gtan dang sgom pa la shin tu dga' ba yin zhe na/_dran pa nye bar gzhag pa bzhi dang zhes bya ba ste/_dga' ba zhes bya ba thams cad la sbyar ro/_/lus la sogs pa la brtag pas yongs su 'jug cing mngon par dga' bas 'jug
[\[150b.5\]]pa'o/_/lus dang sems kyi chos ni tha dad pa nyid du brtag par bya'o zhes lung las bshad do/_/de sgom pa yongs su rdzogs na ni zag pa med pa'i lam bsgom pa la yang sems mngon par dga' bar 'gyur ro zhes bstan pa'i phyir/_byang chub yan lag bdun dag dang /_/
[\[150b.6\]]zhes bya ba ste/_dran pa yang dag byang chub kyi yan lag la sogs pa zad la mi skye ba'i tshul gyi byang chub kyi yan lag ste/_'thob par byed pa'i rgyu yin no/_/zhes byas nas so/_/gcig tu zag pa med pa'i phyir byang chub kyi yan lag ni 'dir mthong ba'i
[\[150b.7\]]lam du bstan to/_/dran pa nye bar gzhag pa bsgom pa'i shas che ba'i mthus ni 'di 'byung ba yin no/_/rdzu 'phrul 'thob pa'i mtshan ma yin pa'i phyir de ni bsgom pa'i lam bstan te/_rdzu 'phrul rkang pa bzhi rnams dang /_/zhes bya ba 'dun pa dang /_brtson
[\[151a\]]
[\[151a.1\]]'grus dang /_dpyod pa dang /_ting nge 'dzin zhes bya ba'i ming can dag go/_/lam yan lag brgyad ces bya ba ni 'phags pa'i lam dag go/_/mthong ba'i chos la bde bar gnas pa'i phyir mi slob pa'i lam dang zag pa med pa'i lam mo/_/gang dga'
[\[151a.2\]]ba zhes bya ba ni mngon par dga' ba skyes pa'o/_/de dag bsod snyoms bde bar za bar byed/_/ces bya ba ni kha na ma tho ba med pa'i bza' ba dang btung ba bu lon med par longs su longs spyod ba'o/_/chos gos 'chang ba dang zhes bya ba ni sdom brtson dag gyon zhing 'chang
[\[151a.3\]]ba'i gos dag go/_/de dag bde bar 'chag par byed pa dang /_/zhes bya ba ni de dag gi 'chag cing rgyu ba yang bde ba dang kha na ma tho ba med par 'chag pa'o/_/gang du zhe na/_ri dang nags tshal na zhes bya ba smos te/_ri ni ri bo dag tu'o/_/nags tshal ni dgon pa
[\[151a.4\]]dag tu'o/_/de dag bde 'thob ces bya ba ni mngon par 'dod pa'i lam 'thob la skyong zhing zhugs pa'o/_/bde bar na zhes bya ba ni bde ba yang dag par skyes pa ste/_mthong ba'i chos la dga' ba dang ldan pa'o/_/mthong ba'i chos la mya ngan 'das/_/zhes bya ba ni mthong ba'i
[\[151a.5\]]chos nyid la rang gi lus yod bzhin du mngon par 'dod pa'i mya ngan las 'das pa'i bde ba nyams su myong bar 'gyur ba'o/_/'di nyid ga las she na/_'di ltar/_khon dang 'jigs pa kun 'das shing /_/zhes bya ba ni nye ba'i nyon mongs pa thams cad spangs pa'i
[\[151a.6\]]phyir ro/_/ji ltar byas pas de ltar 'gyur zhe na/_/'jig rten yul gyi sred las rgal/_/zhes bya ba nyon mongs pa dang nye ba'i nyon mongs pa'i rtsa ba sred pa drungs phyung ba'i phyir ro/_/srid pa spangs bas yon tan 'thob cing dga' ba la sogs pa'i khyad par dang ldan
[\[151a.7\]]pa yin te/_des na yang chos thos pa dang zhes bya ba la sogs pa smos so/_/dus ma yin pa'i sprin zhag bdun gyi bar du byung nas klu'i rgyal po btang bzung gis bcom ldan 'das kyi sku la gdengs ka chen po byas te lan bdun du 'khyud nas gnas so/_/zhag
[\[151b\]]
[\[151b.1\]]bdun 'das pa dang bcom ldan 'das kyi sku la 'khyud pa btang nas thal mo sbyar nas 'di skad ces gsol to/_/btsun pa khyed zhag bdun po 'di la grang bar ma gyur tam/_tsha bar ma gyur tam/_sbrang bu dang /_sha sbrang dang /_sdig sbrul gyis reg par ma gyur tam/_
[\[151b.2\]]lus yongs su gdung bar ma gyur tam zhes zhus pa dang /_tshigs su bcad pa gnyis po 'di gsungs so/_/bde ba ni kha na ma tho ba med pa'i bde ba'i rgyu'o/_/dben pa ni rnam pa gnyis te/_de'i bde ba'i rgyu yin pa'i phyir ro/_/'di gang gi bde ba yin zhe na/_dga'
[\[151b.3\]]bas zhes bya ba smos te/_chos gos ngan don tsam dag gis yongs su chog shes pa ste/_dben pa na chog mi shes pa med pa'i phyir ro/_/chen po 'dod pa la chog mi shes pa med pa'o zhes so/_/chos thos pa dang zhes bya ba ni thos pa'i chos te/_gang sngon thub pas
[\[151b.4\]]bstan pa'i chos so/_/mang du thos pa dang dben pa'i bde ba ni rgyun du chos du ma yongs su rtogs pa las 'jug pa'i phyir thos pa las byung ba'i shes rab dang ldan pa'o/_/mthong ba ni zhes bya ba ni shes par byed pa ste/_yongs su rtogs par byed pa nyid de bsams pa las byung
[\[151b.5\]]ba'i shes pa dang ldan pa'i phyir ro/_/'jig rten 'tshe med bde ba yin/_/zhes bya ba ni rnam par 'tshe ba gzhan la gnod pa byed pa'o/_/de dgag pa ni 'tshe ba med pa'o/_/gang la zhe na/_'jig rten zhes bya ba sems can la ste/_sems can thams cad la byams pa zhes
[\[151b.6\]]bya ba'i tshig gis so/_/de ni gzhal du med pa'i bde ba'i rgyur gyur pa'i phyir te/_bde ba'i sman bsten pas bde ba ji lta ba bzhin no/_/'dis ni bsgoms pa las byung ba'i shes pa bstan to/_/srog chags 'byung po la yang dag par sdom pa zhes bya ba la 'dis ni
[\[151b.7\]]tshul khrims kyi sdom pa phun sum tshogs par bstan te/_thos pa las byung ba la sogs pa'i shes pa yang de la gnas pa'i phyir ro/_/ji skad du/_tshul khrims la gnas na ni thos pa dang bsams pa dang ldan zhing bsgom pa la sbyor bar 'gyur ro zhes
[\[152a\]]
[\[152a.1\]]gsungs pa'i phyir ro/_/yang na dben pa ni rnam pa gnyis te/_/'dir ni sems dben pa bstan to/_/dga' ba yang rnam pa gnyis te/_'dir ni 'dus ma byas pa las dga' ba bstan to/_/chos thos pa yang rnam pa gnyis te/_rna ba'i rnam
[\[152a.2\]]par shes pas thos pa dang /_/sdig pa la mi gnas pa'o/_/'dir ni 'og ma la dgongs pa'o/_/'tshe ba med pa yang gnyis te/_/tshul khrims kyi rang bzhin dang /_bsgom pa'i rang bzhin no/_/'dir yang phyi mas bstan to/_/bde ba yang rnam pa gnyis te/_
[\[152a.3\]]lus dang sems kyi dbye bas so/_/'dir ni sems kyi'o/_/'jig rten yang rnam pa gnyis te/_sems can dang snod kyi dbye bas so/_/'dir ni sems can la bstan to/_/srog chags 'byung po ni rnam pa gsum ste/_'das pa dang ma 'ongs pa dang da ltar byung
[\[152a.4\]]ba'o/_/'dir ni da ltar byung ba nyid bstan to/_/yang dag par sdom pa ni rnam pa gnyis te/_/lus dang ngag legs par sdom pa dang /_nyon mongs pa kun du sdom pa'o/_/'dir ni tha ma la dgongs so/_/'jig rten 'dod chags bral ba bde/_/zhes bya ba ni gang 'dod pa'i
[\[152a.5\]]khams de'i yul la chags pa med pas rab tu byung ba ste/_de ni bde ba rnam pa du ma dang 'brel pa'i rgyur gyur pa'i phyir ro/_/'dod pa rnams las rab 'das shing /_/zhes bya ba ni 'dod pa'i khams kyi nyon mongs pa las 'dod chags dang bral bar yang bde ba dang 'brel pa'i phyir
[\[152a.6\]]ro/_/nga'o snyam pa'i nga rgyal dag_/btul ba zhes bya ba ni 'jig tshogs la lta ba'i rjes su 'jug pa'i nga rgyal btul ba ste spangs pa'o/_/'dis ni khams gong ma gnyis las 'dod chags dang bral bar bstan te/_de'i sa pa ni nga'o snyam pa'i nga rgyal khyad par can yod pas rjes su
[\[152a.7\]]dpag par bstan to/_/de dag mchog tu bde zhes bya ba ni nga'o snyam pa'i nga rgyal 'di nyid btul ba ni bde ba'i gtso bo yin no/_/yang na 'dod chags dang bral ba yang rnam pa gnyis te/_yongs su bzung ba med pa gtso bo dang dngos po gtso bo'o/_/'dir ni 'og ma nyid
[\[152b\]]
[\[152b.1\]]bstan to/_/'dod pa las rab tu 'das pa yang rnam pa gnyis te/_skyes pa dang nyon mongs pa spangs pa'o/_/'dir yang 'og ma nyid bstan to/_/nga'o snyam pa'i nga rgyal zhes bya ba 'dis ni nyon mongs pa thams cad spangs par bstan te/_rnam par grol ba'i bde ba'o/_/
[\[152b.2\]]nga'o snyam pa'i nga rgyal spangs pas ni tshul khrims la sogs pa 'thob par 'gyur ro zhes bstan pa'i phyir smras pa/_rgas khar zhes bya ba la sogs pa smos so/_/rgas pa'i bar du ci zhig bde/_/gang la rab gnas legs pa dang /_/tshig ni gang zhig bder shes bya/_gang
[\[152b.3\]]zhig mir byed bder 'gyur lags/_/zhes lhas gsol pa las 'di gsungs so/_/rgas khar tshul khrims ldan pa bde/_/zhes bya ba ni byis pa nas bzung ste rgas pa'i gnas skabs kyi bar du tshul khrims dang ldan pa ni bde ba'i rgyur gyur pa ste/_tshim par byed pa'i phyir
[\[152b.4\]]ro/_/dad la rab tu gnas pa bde/_/zhes bya ba ni brtan par rab tu gnas pa'i phyir te/_yid bzhin gyi nor bu'i dngos po'i lta bu'o/_/don ldan tshig la dga' ba bde/_/zhes bya ba ni khyad par gyi don dang ldan pa ste/_thams cad kyi dga' ba bskyed pas don khyad
[\[152b.5\]]par can dang 'brel pa'i don la dga' ba'o/_/sdig pa mi byed pa dag bde/_/zhes bya ba ni nyes par spyod pa mi sgrub pa'o/_/gang tshul khrims la sogs pa'i dbang gis ni bdag gir byed pa bstsal zhing de'i khyad par thob par bstan pa'i phyir/_'jig rten na ni zhes bya ba
[\[152b.6\]]la sogs pa smos so/_/gang zhig phar 'dzin pa dang de bzhin mar 'dzin bde/_/gang zhig dge sbyong shes dang bram zer 'dzin pa bde/_/zhes lhas zhus pa las 'di gsungs so/_/phar 'dzin bde zhes bya ba ni phar shes pa de ni phar 'dzin pa ste/_de'i dngos po
[\[152b.7\]]nyid yin pas phar 'dzin pa ste/_pha'i rjes su mthun par 'jug pa ni shin tu bsod nams kyi rgyu yin pa'i phyir dang /_yang dag par bsngags pa'i phyir bde ba'o/_/gang du bde ba yin zhe na/_bshad pa/_'jig rten na zhes bya ba ste/_khyad par du mi'i 'jig
[\[153a\]]
[\[153a.1\]]rten 'dir 'dod de/_de nyid bstan pa dang nye ba'i phyir ro/_/de bzhin du mar 'dzin pa yang shes par bya'o/_/dge ba ni dge sbyong du 'dzin pa ste/_yang dag par sdom pa la brtson pa'i skye bo mchod pa mchog tu byed pa ste/_de'i rgyu ni dad pa dang
[\[153a.2\]]brtson 'grus dang ldan pa dang /_sbyin pa'i chos la mngon par dga' ba la sogs pa yon tan gsum la brjod do/_/de bzhin du bram zer shes pa yang brjod par bya'o/_/tshigs bcad snga ma phyed kyis ni phan 'dogs pa'i zhing bstan to/_/'og ma phyed po 'dis ni
[\[153a.3\]]yon tan gyi zhing bstan to/_/yon tan gyi zhing yang rnam pa gnyis te/_rab tu byung ba dang khyim na gnas pa ste/_dge sbyong dang bram zer go rims bzhin du bstan par shes par bya'o/_/gang de ltar yon tan sgrub pa mchog tu byed cing khyad par shes pa de nyid ni
[\[153a.4\]]dkon mchog gsum la ji lta ba bzhin du sgrub par 'gyur ro zhes bstan pa'i phyir/_sangs rgyas rnams ni zhes bya ba la sogs pa smos so/_/sangs rgyas 'byung na cir 'gyur lags/_/chos bstan pas ni ji zhig 'gyur/_/dge 'dun mthun pas cir 'gyur zhing /_mthun
[\[153a.5\]]pa rnams kyi ji zhig bde/_/zhes gsol pa dang /_'di gsungs so/_/gzhan dag ni dge slong rab tu mang po'i gtam las brtsams so zhes zer ro/_/sangs rgyas 'jig rten du 'byung ba ni bde ba ste/_'jig rten dang 'jig rten las 'das pa'i bde ba'i rgyur gyur
[\[153a.6\]]pa'i phyir ro/_/de bzhin chos rnams bstan pa bde/_/zhes bya ba ni gsung rab yan lag bcu gnyis nye bar bstan pa'o/_/dge 'dun mthun pa ni tshogs dge ba phan tshun rjes su mthun pa ste/_dam pa'i chos ston pa la rjes su mthun pa'i tshul gyis 'phags pa'i lam
[\[153a.7\]]la 'jug pa'o/_/mthun pa rnams kyi dka' thub bde/_/zhes bya ba ni mthun pa rnams kyis yongs su bzung ba de nyid nyon mongs pa dang las gdung bar byed pa bzhin du tshul khrims dang ting nge 'dzin dang rjes su mthun pa de ni dka' thub ste/_de ni bde ba chen po'o/_/
[\[153b\]]
[\[153b.1\]]dka' thub can du gyur pa de ji lta bu yin par bstan pa'i phyir/_tshul khrims ldan pa zhes bya ba sogs pa smos so/_/mthong na gang zhig bder shes bya/_/gang zhig mthong bas bde ba 'thob/_/gang mthong bde ba khyad par can/_/'byung ba bdag la bka'
[\[153b.2\]]stsal gsol/_/zhes zhus pa las 'di gsungs so/_/tshul khrims phun sum tshogs pa dang ldan na ni mang du thos pa yin no zhes bstan te/_mang du thos pa zhes smos so/_/mang du thos pa dang tshul khrims kyi 'bras bu bstan pa'i phyir/_dgra bcom pa
[\[153b.3\]]dag ces bya ba smos te/_sdug bsngal gyi rgyu dag bcom pa zhes bya ba'i don to/_/drang srong ri sha ba dang /_bar rnga ma nal sogs pa skar ma'i gtsug lag byed pa dag kyang 'jig rten na dgra bcom bar brjod do zhes bshad pa ste/_de las khyad par du dbye ba'i dgra
[\[153b.4\]]bcom pa'i tshul bstan pa/_yang srid rnam par grol ba yi/_/zhes bya ba yin no/_/tshul khrims dang ldan pa la sogs pa'i tshul ni nang dang phyi rol gyi dri ma spangs pa yin te/_phyi rol gyi dri ma spangs pa'i thabs ni chu klung ngo /_/nang gi dri ma spangs pa'i thabs ni skyes
[\[153b.5\]]bu dam pa la brten pa la sogs pa ste/_de nyid bstan pa/_'jug ngogs bde ba'i chu klung bde/_/zhes bya ba la sogs pa'o/_/chu klung gang zhig bder shes bya/_/skye bo gang zhig bde bar 'dod/_/gang zhig dmigs na bde bar 'gyur/_/gang zhig zad na bde
[\[153b.6\]]bar 'dod/_/ces zhus pa las 'di gsungs so/_/'jug ngogs bde zhes bya ba ni 'di nas rgal cing 'jug pa gang yin pa de ni 'jug ngogs te/_chu bo'i ngogs nye bar 'gro ba'i thabs dang rab tu bsngags pa la sogs pa mi mnyam pa med cing 'jug ngogs bde
[\[153b.7\]]ba'i chu klung gang yin pa de ni bde ba'i rgyu ste/_der ni 'jig rten pa dag bkru ba dang btung ba dang 'jug pa dang /_gos 'khru ba la sogs pa ci bder spyod do/_/chos kyis rgyal ba'i zhes bya ba la/_'dir chos ni 'jig rten dang 'jig rten las 'das pa'i lam de las rgyal ba
[\[154a\]]
[\[154a.1\]]ste/_yongs su rgyal ba ni gang gis tshangs par spyod pa la gnas pa'i sems can chen po zhes bya ba'i don to/_/de yang dpag bsam gyi shing dang 'dra bar sems can la phan 'dogs pa'am/_yang na chos kyis phan 'dogs pa'o/_/rgyal
[\[154a.2\]]ba ni zil gyis gnon pa ste/_chos ma yin pa gcig tu mi byed pa'i skyes bu dam pa zhes bya ba'i don to/_/shes rab thob par gyur pa bde/_/zhes bya ba ni khyad par can gyi rtogs pa de kho na nyid shes pa des thob pa ste/_de rtogs pa'i phyir bdag gi lhag ma khyad par
[\[154a.3\]]can des rtogs pa'o/_/de'i rtogs pa'i thabs smras pa/_nga 'o nga rgyal zad pa bde/_/zhes bya ba smos te/_bdag gir 'dzin pa spangs pas na dregs pa dang nga rgyal bcom pa nyid yin te/_blo rnam par dag par gyur pa'i phyir ro/_/de ltar na phyi rol yongs su dag
[\[154a.4\]]pa ni mthong ba la sogs pas phan 'dogs pa yin gyi/_gzhan ni ma yin no zhes bstan pa'i phyir/_'phags pa rnams kyis cis na bde/_/gang de 'grogs na bder shes bya/_/gang dag ma mthong bde bar ni/_/shes bya de ni bdag la gsungs/_/zhes brgya byin gyis
[\[154a.5\]]zhus pa las tshigs su bcad pa gnyis gsungs so/_/'phags pa ni dri ma gnyis ka dang bral ba'o/_/ci'i phyir zhe na/_dam pa bdag dang zhes bya ba ste 'di ltar dam pa de ni phyin ci log las blo nyams pa med pa ste/_dngos po yod pa dag la rgya cher byed pa zhes
[\[154a.6\]]pas so/_/'grogs pa zhes bya ba ni lhan cig gnas pa'o/_/de lta na gang zhig mthong na bde ba ma yin zhe na/_byis pa rnams ni ma mthong na/_/zhes bya ba la lus la sogs pa'i nyes par spyod pa mchog tu byed pa'i glen pa'am byis pa'i tshul can nyid do/_/rtag
[\[154a.7\]]tu bde ba nyid du 'gyur/_/zhes bya ba ni 'phags pa la sogs pa mthong ba'i stobs dang /_byis pa dag ma mthong ba'i stobs kyis ni sred pa zad cing bde ba 'thob pa'i phyir ro/_/yang na rtag tu ni rgyun du ste/_yang dang yang du 'brel pa zhes bya ba'i don to/_/byis
[\[154b\]]
[\[154b.1\]]pa rnams ni ma mthong na/_/zhes bya ba dang /_rtag tu bde ba nyid du 'gyur/_/zhes bya ba ga las she na/_byis pa dag dang 'grogs byed pa/_/zhes bya ba smos te/_byis pa dang lhan cig 'grogs shing spyod pa'i tshul 'di la yod pa ste/_skye bo glen pa dang lhan cig
[\[154b.2\]]bsten cing gnas pa zhes bya ba'i don to/_/yun ring zhes bya ba ni dus shin tu ring ba nyid do/_/rjes su 'gyod par 'gyur zhes bya ba ni nang dang phyi rol gyi gdung ba sel bar byed do/_/ga las she na/_byis pa dag dang 'grogs byed pa/_/zhes bya ba sdug bsngal bar
[\[154b.3\]]byed pa yin te/_gang me'i nang du 'jug pa de ji ltar sreg par mi byed pa bzhin du tshul ngan pa'i skye bo dang 'grogs par gyur na yang ji ltar 'gyod par mi 'gyur/_'dir chos mthun pa'i dpes smras pa/_dgra 'dra ba zhes bya ba smos te/_mi mdza' ba bzhin no/_/
[\[154b.4\]]rnam pa kun du zhes bya ba ni nang dang phyi rol dang bcas pa'i rnam pa ste/_dgra dpag tu med pas nyin dang mtshan du dus rtag tu yongs su bskor ba de ni rgyun du 'jigs pa nyams su myong ba yin no/_/de lta na 'phags pa rnams dang 'grogs pa ji ltar bde ba yin zhe na/_
[\[154b.5\]]brtan pa rnams zhes bya ba ste/_brtan pa dang ldan pa'i phyir 'phags pa zhes bya ba'i don te/_dang gi sgra ni rgyu'i don to/_/'grogs pas bde ba gang yin pa de ni tshim par byed pa dang 'brel pa'i don te/_dper na gnyen sdug pa pha dang ma dang bu la sogs pa
[\[154b.6\]]skye bo dag dang 'grogs pa dang lhan cig bsten pa zhes bya ba'i don te/_dga' bar byed pa ltar dam pa dang yang de bzhin no/_/gal te de ltar na ci'i phyir dus rtag tu 'jig rten pa dag 'phags pa dang 'grogs par mi byed ce na/_skyes bu cang shes zhes bya ba la
[\[154b.7\]]sogs pas bstan te/_'phags pa shA ri'i bus grong khyer na la da nas nye du'i tshogs mang po 'phags pa'i lam la bkod do zhes bya ba'i skabs de gsan nas 'di gsungs so/_/dka' bas 'thob pa yin pas dkon pa ste rnyed par dka' ba'o/_/skyes bu
[\[155a\]]
[\[155a.1\]]cang shes ni skyes bu dam pa'o/_/ci'i phyir dkon pa yin zhe na/_de dag kun du 'byung ma yin/_/zhes bya ba smos te/_gang gi phyir de ni rta dang glang po cang shes la sogs pa dang yid bzhin gyi nor bu la sogs pa bzhin du kun du skye ba ma
[\[155a.2\]]yin no/_/gang du brtan pa de skyes pa/_/zhes bya ba ni rigs gang du yang brtan pa de skyes pa ste/_blo la sogs pa'i yon tan rin po che dang ldan par bstan to/_/de yi rigs kyis bde ba 'thob/_/ces bya ba ni de ltar thams cad du snga ma dang phyi ma dag tu yang mkhas pas ni
[\[155a.3\]]rigs 'phel ba nyid de/_nyin re zhing rgyas par 'gyur ba dang bde ba skyon med pa 'thob pa'o/_/brtan pas ni bdag rigs brgyan par byed pa gcig pur ma zad de/_bdag nyid kyang bde ba la gnas pa yin no zhes bstan te/_bram ze zhes bya ba la sogs pa
[\[155a.4\]]smos so/_/khyim bdag mgon med zas sbyin gyis bcom ldan 'das la gang gis bde bar gnas par 'gyur zhes zhus pa las tshigs su bcad pa gnyis gsungs so/_/rnam pa kun du zhes bya ba ni rnam pa thams cad du'o/_/bde bar 'dug ces bya ba ni 'tshe ba med par
[\[155a.5\]]gnyid log pa'am 'dug pa'o/_/bde ba nyid 'thob kyi sdug bsngal dang mi bde ba ni ma yin no zhes bstan te/_bram ze zhes bya ba ni sdig pa phyi rol du spangs pa'i phyir te/_sdig pa las phyi rol du gyur pa ni bram ze'o zhes bya ba'i tshig gis so/_/phyi rol du yid 'byung ba
[\[155a.6\]]spangs pas na yongs su bzung ba thams cad spangs pa zhes bya ba'i don to/_/yongs su bzung ba rtsa ba nas spangs pas yongs su bzung ba spangs pa yin gyi gzhan du ni ma yin no zhes bstan pa'i phyir/_mya ngan 'das pa zhes bya ba smos te/_'dod pa'i 'dod chags la
[\[155a.7\]]sogs pa'i me nye bar zhi ba zhes bya ba'i don to/_/rtags gang gis 'di ltar nges par bya zhe na/_gang zhig 'dod pas mgos shing /_/zhes bya ba smos te/_gang gi phyir nyon mongs pa dang yul gyi 'dod pas zil gyis ma mnan pa'o/_/gang 'dod pa las 'dod chags
[\[155b\]]
[\[155b.1\]]dang bral ba de yang bde bar gnas pa yin na/_gzugs la sogs pa las 'dod chags dang bral ba lta smos kyang ci dgos zhes bstan pa'i phyir/_rab tu rnam grol zag pa med/_/ces bya ba smos te/_go rims bzhin du gzugs dang gzugs med pa las 'dod
[\[155b.2\]]chags dang bral ba'am nyon mongs pa spangs pa'o/_/yang na mthong ba dang bsgom pa'i lam mngon du byed pa'am/_yang na nyon mongs pa dang bag chags spangs pa'i phyir ro/_/nyon mongs pa gzhan spangs pas ni de ltar bde bar gnas pa ma yin te/_'dod pa'i 'dod
[\[155b.3\]]chags dang zhe sdang ngo zhes bstan pa'i phyir/_sred pa thams cad spangs pa dang /_/zhes bya ba la sogs pa dag ste/_sred pa thams cad de rnam par g.yo bar 'dod pas yongs su gdung ba'i yid dang ldan pa ni bde bar mi gnas so/_/de bzhin du phrag dog dang khon
[\[155b.4\]]du 'dzin pa dang khro bas yongs su gdungs pa yang de bzhin no/_/gtubs pa ni spangs pa'o/_/snying las rims nad rnam par bsal/_/zhes bya ba ni gdung bar byed pa'i khro ba la sogs pa me dang 'dra ba rnam par spangs pa ste/_de yang bshad pa/_sred pa shin tu sdug bsngal te/_
[\[155b.5\]]sred pa med pa bde ba'i mchog_/chags pa rnam spangs chos shes na/_/dpal ni yang dag len par 'gyur/_/zhes pa'o/_/ji ltar khro bas rgyud yongs su gdung zhing nyen pa ltar so ga'i nyi ma'i 'od zer rab tu drags pas ni de ltar sa la gdung bar mi byed de de zhi
[\[155b.6\]]ba'i phyir ro/_/gnyis pa zhi bar gyur pa ni dper na rlung drag pos yid bzhin gyi mtsho la chu srin na kra la sogs pa phan tshun rgyu bar mi byed cing nye bar zhi ba bzhin no/_/de nyid ni bde bar 'dug ste/_gang gis she na/_sems kyis zhi ba 'thob ces bya ba yin te/_'dis
[\[155b.7\]]ni ye shes phun sum tshogs pa bstan to/_/yang bshad pa/_shes pa med par sems zhi bar/_/gang na'ang yod par mi rigs te/_/ma rig yongs su med par yang /_/g.yo ba dag ni nges med yin/_/zhes so/_/mgon med zas sbyin ye shes dang spangs pa phun
[\[156a\]]
[\[156a.1\]]sum tshogs pa las the tshom du gyur pa las de bsal ba'i phyir 'di gsungs so/_/ye shes dang spangs pa phun sum tshogs pa las byung ba nyid ni shin tu khyad par can 'thob pa yin te/_de dman pa'i bde ba la chags pa med par gyur
[\[156a.2\]]na'o zhes bstan pa'i phyir/_gang zhig bde ba zhes bya ba la sogs pa smos so/_/yul ba reSh+Ta na gnas brtan seng ge zhes bya ba dus las 'das te/_de'i slob mas dge slong dag la chur spyon bdag gi mkhan po len pa med par mya ngan las 'das te/_mchod pa
[\[156a.3\]]gyis shig ces smras pa dang de dag gis smras pa/_de ni phung po lhag ma dang bcas par dus las 'das so zhes byas pa dang /_des bcom ldan 'das kyi thad du song ste don 'di gsol pa las/_de las khyod kyi mkhan po ni bsam gtan gsum pa'i sa pa'i
[\[156a.4\]]bde ba rgya cher myong zhing der skyes so zhes pa nas 'di gsungs so/_/bde ba chung ngu ni chung ba'i bde ba ste/_bde ba cung zad tsam pa 'khor ba'i bde ba zhes bya ba'i don to/_/de yongs su gtong ba ni gang gis yongs su spangs pa de'am yongs su gtong ba'i tshul
[\[156a.5\]]'di la yod pa zhes tshig gi lhag ma'o/_/gang zhe na/_gang zhig bde ba spangs 'dod cing /_/zhes bya ba smos te/_gang la la bde ba las kyang bde ba ste/_ngan song med pa mya ngan las 'das pa'i bde ba gang zhig 'dod pa de ni bde ba spangs 'dod pa ste/_
[\[156a.6\]]bde ba nyung ngu btang bar gyur pas so/_/'di lta bu byas shing bstan pas ci zhig bya zhe na/_spang byas na zhes bya ba ni rab tu dor zhing skyed par mi byed pa'o/_/bde ba chung ngu ni bde ba cung zad tsam ste dman pa'o/_/brtan pas zhes bya ba ni shes rab can no/_/de'i
[\[156a.7\]]mtshan nyid bstan pa/_legs par mthong zhes bya ba ste/_bdag nyid yongs su rtog cing mthong bar byed pa'o/_/bde ba spangs pa ni nges par legs pa ste/_zang zing med pa'i bde ba'o/_/spangs pa'i bde ba nyid bstan pa/_'jig rten 'dod pa de zhes bya
[\[156b\]]
[\[156b.1\]]ba la sogs pa smos so/_/rdo rje'i gdan nyid du mtshan mo mngon par rdzogs par sangs rgyas te/_ting nge 'dzin de las bzhengs nas rnam par grol ba'i bde ba so sor nyams su myong ste tshigs su bcad pa gsum po 'di gsungs so/_/gzhan dag ni bcom
[\[156b.2\]]ldan 'das nyan thos kyi tshogs dang bcas pa mnyan yod du bsod snyoms kyi phyir gshegs te/_de'i tshe rgyal po gsal rgyal skyes pa med par sil snyan gyis rtse zhing 'dug pa dang /_de la dge slong dag 'dod pa skyes par gyur nas skabs de la dge slong dag de la 'dod pa
[\[156b.3\]]skyes par ma byed cig_/de ci'i phyir zhe na/_'dod pa rnams ni mi rtag pa dang mi brtan pa yin no zhes pa nas 'di'i bar du gsungs so zhes zer ro/_/'jig rten 'dod bde gang yin dang /_/zhes bya ba ni gang cung zad 'dod pa'i khams kyi 'dod pa las skyes pa'i bde ba'o/_/
[\[156b.4\]]gang yin ba zhes bya ba ni bsam gtan dang gzugs med pa na spyod pa'i snyoms par 'jug pa'o/_/lha yul na skyes pa'i bde ba ni lha yul bde ba'o/_/sred pa zad pa'i bde ba de'i/_/bcu drug char yang zhes bya ba ni bcu drug gi cha shas der spang ste/_sngar bstan pa'i 'jig rten
[\[156b.5\]]pa'i bde ba thams cad ni bcu drug gi char yang mi phod par 'gyur zhing 'di lta bu ni 'thob par mi 'gyur te/_mi rtag pa'i phyir ro/_/gang mi rtag pa de ni sdug bsngal ba yin no zhes mdo las gsungs so/_/bde ba dang sdug bsngal gnyis 'dra ba ma yin te/_snang
[\[156b.6\]]ba dang mun pa bzhin du gnas pa yin no/_/ci'i phyir zhe na/_'di ltar sred pa spangs par gyur na ni sdug bsngal 'dren par byed pa'i khur rtsa ba nas spangs pas med par 'gyur ro zhes bstan pa'i phyir/_khur gyis zhes bya ba la sogs pa smos so/_/dge slong dag
[\[156b.7\]]khyed la khur bshad par bya'o zhes rgya cher gsungs te/_tshigs su bcad pa gnyis gsungs so/_/nges bor zhes bya ba ni nges par bsal ba ste/_lci ba'i khur nges par spangs shing rgyab tu bor ba'o/_/lci ba'i khur dag ces bya ba ni rtag tu 'brel pa'i phyir dang /_gnod
[\[157a\]]
[\[157a.1\]]pa chen po yang dag par 'byung ba'i phyir phung po'i khur blangs pa ni shin tu 'degs par dka' ba nyid do/_/len par mi 'gyur zhes bya ba ni nye bar mi len pas so/_/phyi nas gzhan dag ces bya ba ni skye ba gzhan dag tu yang phung po'i khur ro/_/
[\[157a.2\]]ga las she na/_khur gyis sdug bsngal blangs pas na/_/zhes bya ba ste/_phung po yongs su bzung ba ste gnod pa thams cad kyis gnod pa yin pa'i phyir ram/_der gyur na sdug bsngal ba'i phyir ro/_/khur bor na ni bde bar 'gyur/_/zhes bya ba'i phung po'i
[\[157a.3\]]khur yongs su spangs pa'i phyir te/_phung po med pa bde ba'i mchog_/ces bya ba'i tshig gis so/_/ji ltar phyi nas srid pa yongs su mi 'dzin par 'gyur zhe na/_sred pa thams cad rab tu spongs/_/zhes bya ba smos te/_khams gsum gyi rjes su chags pa'i
[\[157a.4\]]kun du sbyor ba rtsa nas bcad pa'o/_/ci'i phyir sred pa rab tu spang zhe na/_srid pa phyi mar 'gro ba med/_/ces bya ba smos te/_kun du sbyor ba thams cad zad par bya ba'i phyir ro/_/sred pa thams cad ma spangs na ni de las gzhan pa'i sred pa'i rtsa ba 'og ma'i cha dang
[\[157a.5\]]mthun pa dang /_gong ma'i cha dang mthun pa'i kun du sbyor ba yod pas 'khor bar skye bar 'gyur ro/_/sa bon med par myu gu bzhin te/_sred pa'i rtsa bas ni kun du sbyor ba yin no/_/de'i rtsa bas ni srid pa yongs su bzung ba ste/_zag pa dang bcas pa'i dngos po'i
[\[157a.6\]]rtsa ba nas sred pa'o/_/zag pa dang bcas pa'i dngos po spangs pa ma yin pa yang smras pa/_phung po thams cad yongs shes na/_/zhes bya ba smos te/_zag pa dang bcas pa'i dngos po thams cad ye shes kyis yongs su shes par byas nas chos gcig kyang mi shes
[\[157a.7\]]pa med pas sdug bsngal gyis mthar byed pa yin pa'i phyir/_'gro ba med ces bya ba ni len pa med cing yongs su 'dzin par mi 'gyur ba'o/_/srid pa phyi mar zhes bya ba ni skye ba gzhan du ste/_sred pa dang bral ba las ni sa bon tshig pa bzhin du skye ba med pa'i chos
[\[157b\]]
[\[157b.1\]]yin pa'i phyir ro/_/srid pa phyi ma med pa'i bde ba bstan pa'i don rnams zhes bya ba la sogs pa smos so/_/tshe dang ldan pa kun dga' bo'i sngon gyi grogs po tshogs can zhes bya ba'i khyim bdag de'i khyim 'khor dang bcas pa mes tshig go/_/de'i byis pa gnyis shig
[\[157b.2\]]lus pa las 'phags pa kun dga' bos rab tu phyung nas ji tsam na dgra bcom par gyur pa de'i nye du dang shin tu thag ring bar gyur pa dang /_khyim bdag gcig gi bu 'chi ba'i dus su bsod nams bsags pa'i phyir sems shin tu dga' bar gyur pa dang /_
[\[157b.3\]]dgon pa'i dge slong chos gos ngan don tsam gyis chog shes par gyur pa dang /_dgra bcom pa shig yongs su mya ngan las 'das par gyur pa de dag las brtsams te/_tshigs su bcad pa 'di gsungs so/_/don rnams bskrun pa la ni zhes bya ba gang
[\[157b.4\]]gi tshe skyes bu'i nor dang 'byor pa bskyed pa dang bde ba nyams pa de la ste/_nyon mongs pa med pa'i grogs po las g.yog 'khor dang nor gzhan nas rnyed pa yin par re bar bya'o/_/srog dag rab tu gtugs la bsod nams bde/_/zhes bya ba ni srog
[\[157b.5\]]zad cing 'chi ba nye bar gnas pa la ni bsod nams nyid yid tshim par byed pa'i phyir bde ba yin te/_gzhan ni ma yin no/_/ngan ngon tsam gyis legs par chog shes bde/_/zhes bya ba ni dman pa dang gya nom pa'i chos gos la sogs pas chog shes pa
[\[157b.6\]]de ni bde ba dpag tu med pa bsal bas yid tshim par byed pa'i phyir ro/_/sdug bsngal thams cad nges par nub pa bde/_/zhes bya ba ni khams gsum gyi srid pa'i skyon thams cad spangs pa'o/_/phung po nying mtshams sbyor ba med cing spangs pa de ni bde ba ste/_
[\[157b.7\]]sdug bsngal thams cad spangs pa'i phyir ro/_/de ltar yongs su mya ngan las 'das pa'i 'gro ba gdags su med par bstan pa'i phyir/_'di na me ni zhes bya ba la sogs pa smos so/_/drang srong zhig gis khrus byas pa las sa bon zags te/_ri dgas zhig
[\[158a\]]
[\[158a.1\]]gis 'thungs pa las sems can dang ldan par gyur nas ri dgas kyi mgo can zhig btsas so/_/de phas bskyed pa las ji tsam na pha shi bar gyur to/_/de thod pa brdung ba'i rig pa bslabs te/_thod pa brdungs na 'gro ba thams
[\[158a.2\]]cad du skye bar 'gyur bar lung bstan to/_/'phags pa kun dga' bos rgyun du zhugs pa la sogs pa'i thod pa bstan nas brdungs par lung bstan to/_/dgra bcom pa ni ma shes te/_de 'di snyam du bdag gi rnam par shes pa ni nyams so zhes bcom ldan
[\[158a.3\]]'das kyi thad du lhags te zhus pa dang /_de nas tshigs su bcad pa gnyis gsungs so/_/lcags ni lcags nyid do/_/brgyab pa ni bsnun pa ste gang lcags kyi cha spyad des brdungs par med ces bya ba dang sbyar ro/_/'bar ba las zhes bya ba ni kun nas rab tu
[\[158a.4\]]khyab par 'bar ba ste/_me ni me nyid do/_/rim gyis rab tu zhi 'gyur te/_/zhes bya ba ni rim pas me'i 'od rab tu 'jig pa'o/_/ji ltar song ba mi shes ltar/_/zhes bya ba ni shar phyogs la sogs pa'i phyogs su 'gro ba mi dmigs pa bzhin no/_/dpe bstan
[\[158a.5\]]nas/_dpes gzhal bar bya ba bshad pa/_legs par rnam par grol rnams kyis/_/zhes bya ba la legs pa ni mthong ba'i lam gyi mthus de'i spang bar bya ba'i nyon mongs pa spangs pa'i phyir ngan song gsum las gtan du grol ba'o/_/'dod pa'i
[\[158a.6\]]'dam rdzab chu rgal zhing /_/zhes bya ba la 'dod pa'i 'dam gang yin pa de ni 'dod pa'i 'dam rdzab bo/_/chu bo de las rgal ba'i ngang tshul 'di la yod pa ste/_khams gsum gyi mthong ba dang bsgom pas spang bar bya ba'i nyon mongs pa spangs pa'i phyir ro/_/gong
[\[158a.7\]]ma'i sa pa'i nyon mongs pa ni nam mkha' bzhin du lung du ma bstan pa yin ba'i phyir ro/_/'dod pa na spyod pa'i dge ba yang 'dam rdzab dang 'dra ba'o/_/'gro ba gdags su med pa yin/_/zhes bya ba ni de dag gi 'gro ba lngar 'gro ba yang lung bstan par mi nus
[\[158b\]]
[\[158b.1\]]shing med de/_'gro ba lnga'i nyon mongs pa spangs pa'i phyir ro/_/ci'i phyir de dag gi 'gro ba gdags pa med ce na/_go 'phang mi g.yo 'thob ces bya bas bstan te/_phung po lhag ma med pa'i mya ngan las 'das pa'i dbyings su zhugs pa ni mi g.yo ba'i go 'phang
[\[158b.2\]]ste/_rtag pa'i gnas skabs der 'jug pa'o/_/de yang ji ltar gdags pa tha dad pa'i chu bo bzhin te/_'di ltar phyogs mthon po dang /_dma' ba la 'jug pa'i chu klung chen po ni gang gA la sogs par 'dus par 'gyur ro/_/de las rgya mtsho chen po bab pa
[\[158b.3\]]na sngon gyi tha snyad thams cad 'gags par 'gyur ba bzhin no/_/ji srid na yang de khams gsum las 'dod chags dang bral bas gdul ba la phan gdags pa'i ched du re zhig 'di nyid du gnas na yang dbang po la sogs pa'i lha rnams kyis de lan du
[\[158b.4\]]mar bltas kyang bsam du med pa yin na/_gzhan lta smos kyang ci dgos/_de ji lta bu zhe na/_gang zhig khong na zhes bya ba la sogs pa smos so/_/de nas lha'i dbang po brgya byin 'di snyam du sems te/_nam zhig na bdag gis tshe dang ldan pa 'od srungs chen po
[\[158b.5\]]mthong zhing de la bsod snyoms dbul bar 'gyur zhes bsams pa dang /_de'i dbang du mdzad de tshigs su bcad pa 'di gsungs so/_/gang zhig ni sems can chen po'o/_/khong na zhes bya ba ni nang gi byed pa ste sems zhes bya ba'i don to/_/'khrug pa dag
[\[158b.6\]]ces bya ba ni 'khrug par byed pa dang bdag nyid chen po rnam par 'joms pa ni 'di'i nges pa'i tshig go/_/khong khro ba dang /_phrag dog dang /_khro ba dang /_khon du 'dzin pa dag bsgrub pa'i phyir/_'dir mang po'i tshig tu bsgrub pa yin te/_rgyud la byams pa la
[\[158b.7\]]sogs pas yongs su bsgos pa yin na khro ba'i skabs lta ga la zhig yod par 'gyur ba'o/_/'dis ni 'dod pa las 'dod chags dang bral bar bstan to/_/gang zhig srid dang srid min las ldog pa/_/zhes bya ba ni rnam pa 'dis srid pa ni gang zhig srid
[\[159a\]]
[\[159a.1\]]pa ste/_lha'am lha las gzhan gang yang rung ba zhes bya ba la sogs pa'o/_/de nyid ni srid pa nyid de sred pa las ldog pa dang /_'das pa ste/_srid pa sred pa zhes bya ba'i don to/_/srid pa ma yin pa ni srid pa dang bral ba ste/_sred pa las
[\[159a.2\]]'das pa'i phyir 'dis ni sa gong ma'i 'dod chags dang bral bar bstan to/_/de ni 'jigs bral zhes bya ba ni skrag pa dang bral ba ste/_'dod pa las 'dod chags dang bral ba'i phyir ro/_/bde ba ni bde ba yang dag par skyes pa'o/_/snying por gyur pa'i bde ba
[\[159a.3\]]'di yongs su spangs kyang 'di mi zhan cing khyad par gyi bde ba yod pas yongs su thar ba'i phyir te/_gzugs las 'dod chags dang bral zhing khyad par can gyi mchog tu dga' ba 'thob pa'i phyir ro/_/mya ngan med ces bya ba ni gzugs med pa las 'dod chags
[\[159a.4\]]dang bral ba ste/_de ni rgyud kyi gdung ba thams cad yang dag par zad pa'i phyir ro/_/lhas kyang blta zhing bsam du med par 'gyur/_/zhes bya ba ni bsam du med pa ni ngoms pa med pa ste/_skad kyi byings kyi don ni sna tshogs pa'i don yin pas bsam du
[\[159a.5\]]med pa ni ngoms pa med pa'o/_/yang na bsam pa ni nges pa yin la bsam du med pa ni nges pa med pa ste/_de dag gi gzugs las 'dir bltas pas nang gi de nyid ji lta ba bzhin du rtogs pa'am shes par nus pa ni med do/_/lhas kyang zil gyis non mi 'gyur/_/
[\[159a.6\]]zhes gzhan dag tu brjod do/_/'di'i don ni bdud kyi ris kyi lha des kyang bar du gcod par mi nus so zhes bya ba'o/_/ji ltar/_dge slong 'jigs pa dang bral bar 'gyur zhes bya ba la sogs pa la bshad pa/_'dod pa'i dngos po spangs pa'i phyir te/_
[\[159a.7\]]'di nyid gsal bar bstan pa ni 'di na gang dag ces bya ba la sogs pa'o/_/rgyal po gsal rgyal gyis zhun mar dang til mar gyi sbyin gtong gi khang par gtan pa med pa bzhag cing khyim du mi khyer bar de nyid du bdag nyid ci 'dod pa 'thung du 'jug pa las
[\[159b\]]
[\[159b.1\]]kun du rgyu zhig gis rang gi chung ma bu btsas nas der snum dgos pas de der song ste/_zhun mar mang po 'thungs nas khyim du song la chung ma tshim par bya'o zhes bsams nas zhun mar mang po 'thungs pa las ma zhu ste srang du 'gyel ba/_bcom ldan 'das nyan
[\[159b.2\]]thos kyi dge 'dun dang bcas pa bsod snyoms kyi phyir gshegs pas gzigs te/_'phags pa kun dga' bos de'i gtam zhus pa dang /_bcom ldan 'das kyis tshigs su bcad pa gnyis gsungs so/_/de gsung nas de nyid du dus byas pa las
[\[159b.3\]]de'i slob mas de bslang bar 'dod kyang bslang bar ma nus so/_/bcom ldan 'das 'khor dang bcas pas de la gzigs nas 'di snyam du dgongs te/_'dir gang gis gang la so sor rig cing chags pa med pa'i thub pa de ni bde ste/_des byas pa nas brtsams te/_
[\[159b.4\]]skye bo ci yang med ces bya ba la sogs pa'i tshigs su bcad pa gnyis so/_/gang dag ces bya ba ni bdag nyid chen po'o/_/ci yang med pa zhes bya ba ni chung ma la sogs pa yongs su bzung ba'i dngos po ci yang med pa'o/_/kye re bde zhes bya ba ni bde ba chen po zhes
[\[159b.5\]]bya ba'i don to/_/'di na zhes bya ba ni 'dod pa'i khams dang 'dod pa'i khams su 'jug pa'o/_/ci yang med pa ma yin pa ni shin tu bde ba chen po yang dag par 'byung ba ma yin no/_/gzhan ji lta bu zhe na/_chos mang mthong zhing rtogs pa zhes bya ba 'di ste yongs su bzung ba gnyis med pa
[\[159b.6\]]sred pa rtsa ba nas spangs pa dang dgag pa'o/_/de las dang po'i dbang du byas pa ni/_yang dag pa'i shes pas nges par byas pa ni rtogs pa'i chos sdug bsngal la sogs pa 'phags pa'i bden pa gang yin pa de nyid de/_mthong ba dang bsgom pa'i lam gnyis
[\[159b.7\]]kyis gnas pa'i tshangs par spyod pa ni khams gsum las 'dod chags dang bral ba'i phyir ro/_/gnyis pa'i dbang du byas nas/_mang thos zhes bya ba smos te/_lung mang po rtogs par bya ba phyin ci ma log par ma rtogs pa'i phyir te/_gsung rab yan lag
[\[160a\]]
[\[160a.1\]]bcu gnyis kyi don mang po phyin ci ma log par nyan cing thos pa gang gis ma bsgoms pa de'o/_/thos pa dang bsams pa las byung ba'i shes pa gnyis kyis ni nyon mongs pa 'gog par 'byung ba'i phyir ro/_/ci'i phyir ci yang med pa bde ba chen
[\[160a.2\]]po yin zhe na/_cung zad yod pa brlag par gyur la ltos/_/zhes bya ba ste yongs su bzung ba dang bcas pa la ltos zhes bya ba ni lta bar gyis shig pa'o/_/brlag par zhes bya ba ni phongs par gyur pa dang /_shi bar gyur pa dang /_nyam thag pa dang /_gnod par gyur
[\[160a.3\]]pa'o/_/skye bo ni kun du rgyu ba'o/_/skye bo la zhes bya ba ni chung ma la sogs pa'o/_/skye bo ji lta bu zhe na/_sems la rab chags shing zhes bya ba yid lhag par zhen pa ste/_'dod pa'i 'dod chags kyi rjes su zhen pa zhes bya ba'i don to/_/gang yul la sems
[\[160a.4\]]chags pa de nyid dbang po ma dul ba yin no zhes bstan pa'i phyir/_lus la rab chags shing zhes bya ba ste/_gzugs dag la rab tu chags pa'i dbang po gang yin pa ste/_dbang po ma dul ba zhes bya ba'i don to/_/chags pa yang zhun mar shas cher 'thung ba'i lus ni
[\[160a.5\]]gzugs so/_/sems ma dul ba la ni le lo la sogs pa 'byung zhing lus la gnod pa yin no zhes bstan pa yin te dben pa med pa'i phyir rtogs pa yang med do/_/de la ma dul ba la gnas pa ni sdug bsngal ba la gnas pa yin no zhes bstan pa'i phyir/_smras pa/_
[\[160a.6\]]skye bo ci yang med par gyur pa bde/_/zhes bya ba ste yongs su bzung ba med pa'i skye bo nyid ni bde ba la spyod pa yin te 'dod chags dang bral ba'i phyir ro/_/yon tan rtogs pa'i khyad par gyis ci yang med pa nyid kyi khyad par gyi shes pa dang ldan pa'i phyir yon tan rtogs
[\[160a.7\]]par 'gyur ba yin no/_/lhag ma ni bstan zin to/_/dben pa'i shes pa la brten nas ci yang spangs pas ni rang dbang gi bde ba 'thob par 'gyur gyi gzhan du ni ma yin no zhes bstan pa'i phyir/_gzhan gyi dbang gyur kun sdug ste/_/zhes bya ba la sogs pa'o/_/rgyal
[\[160b\]]
[\[160b.1\]]po gsal rgyal gyis ri dgas 'dzin gyi ma sa ga la rdzas thams cad la sho gam med pa dang gru btsas med par gnang ngo /_/de shar phyogs nas sho gam bya ba'i rdzas khyer te 'ongs nas de'i phyir rgyal po la lan gsum gyi bar du zhu ba bya ba'i phyir chas pa las
[\[160b.2\]]skabs ma rnyed de/_yid byung nas bcom ldan 'das kyi thad du lhags te skabs 'di rgya cher gsol pa dang tshigs su bcad pa 'di gsungs so/_/kun zhes bya ba ni ma lus pa'o/_/gzhan gyi dbang zhes bya ba ni gang gzhan la rag lus pa zhes bsdu ba byas te/_/
[\[160b.3\]]gzhan la rag lus pa dang gzhan dang 'brel pa'i dngos po ni sdug bsngal ba yin te/_nye bar gdung bar byed pa'i phyir ro/_/rang dbang yod pa thams cad bde/_/zhes bya ba ni gang cung zad bdag nyid 'dod pa bzhin du byed pa de ni mngon sum du mngon par 'dod pa
[\[160b.4\]]sgrub pa'i phyir ro/_/gal te de ltar na des ji zhig ce na/_thun mong gyur pa zhes bya ba smos te 'di skad ston to/_/gang gzhan gyi dbang de ni los kyang sdug bsngal ba yin te/_'khor ba pa'i dngos po 'di dag thams cad ni rgyu dang rkyen gzhan gyi dbang yin pa'i
[\[160b.5\]]phyir sdug bsngal ba nyid de 'di ltar rgyu dang rkyen ni thams cad du yod pa'i phyir thun mong ste/_spyi'i yin pas khyed cag 'khor ba'i nang na gnas pa'i sems can dus ji lta bar brlag pa dang /_gnod par 'gyur bar zad de/_des byas pa'i lus dang sems kyi
[\[160b.6\]]gdung ba nyams su myong ba'i phyir ro/_/ji skad du bshad pa/_gal te de lta na gnod par byed pa'i rgyu yin pas de ma thag yongs su spang bar mi nus pa yin pas sbyor ba zhes smos te/_'dis 'gro ba la sogs pa dag tu sbyor ba yin no zhes byas so/_/yang na
[\[160b.7\]]'dod pa'i sbyor ba rnam pa bzhi dag las so/_/shin tu zhes bya ba ni gang gi phyir gyi don to/_/ci'i phyir de dag brlag ce na/_de'i rtsa bar gyur pa'i sbyor ba ni spang bar dka' ba zhes bya ba'i don te/_spang bar dka' ba ni 'da' bar dka' ba'o/_/'di sdug bsngal
[\[161a\]]
[\[161a.1\]]cig pur ma zad de/_gang rgyal po la lan gsum du mthong yang nyon mongs pa dang las yod pas nam yang sdug bsngal las grol bar mi 'gyur te nye bar len pa'i phung po ni sdug bsngal gyi bdag nyid do zhes bstan to/_/rnam par
[\[161a.2\]]'byed pa las bshad pa'i don ni gnas skabs gzhan du brjod de/_khyim bdag yongs su 'brim pa na dge ba'i bshes gnyen nye dga' ma rnyed pas ma brims te/_dge 'dun gyi dus yol ba las bcom ldan 'das kyis 'di gsungs so/_/de la 'di'i don ni
[\[161a.3\]]gzhan gyi dbang thams cad sdug bsngal ba yin te/_gang gi phyir thun mong du gyur pa yin yang gang dge 'dun gyis bstan cing nye bar btags pa'i bza' ba dang btung bas dge slong gi dge 'dun dag brlag par zad de ma thob pa las so/_/de la rgyu gang
[\[161a.4\]]gis sbyor ba yin zhe na/_/yun ring por yongs su bsags pa'i gzugs dang 'brel pa'o/_/de yang dka' bas btsal ba yin pa'i phyir shin tu spang dka' ba'o/_/sred pa la sogs pa'i nyon mongs pa'i tshogs nyid spangs na rang dbang du 'gyur gyi gzhan du ma yin no
[\[161a.5\]]zhes bstan pa'i phyir/_zhen par 'gyur ba'i mi nang na/_/zhes bya ba la sogs pa'o/_/rgyal po'i khab na tshe dang ldan pa bzang ldan bya ba byas shing mtshan mo tho rangs kyi dus su lan gsum ched du brjod pa ched du brjod de/_bdag ni bde'o zhes smras pa dang /_de la dge slong rnams
[\[161a.6\]]kyis dris pa/_ci sngon gyi 'dod pa dag dran nam zhes pa dang /_des tshigs su bcad pa lnga bshad de/_sngon gyi sangs rgyas kyis gsungs pa 'di gzung bar bya'o zhes gsungs so/_/bde ba ni bya ba'i khyad par du byed pa yin te/_bsngags pa'i bde ba 'dis 'tsho ba'i
[\[161a.7\]]khyad par yin no/_/kye ma'o zhes bya ba ni dga' ba ste 'tsho ba 'dzin pa yin no zhes dga' ba dang ldan pas 'di smra'o zhes bya ba'i don to/_/ji lta bu zhe na/_zhen pa'i nang na zhen pa med pa zhes bya ba'o/_/dga' ba dag la zhes bya ba ni dmigs kyis dbye ba bdun po ste/_/
[\[161b\]]
[\[161b.1\]]yul la dga' ba dag gi nang nas bdag ni de la dga' ba med pa'o/_/ci'i phyir zhe na 'di ltar zhen pa'i nang na zhes bya ba ste/_gang dgon pa mu ge la sogs pa dag dang bkres pa dang /_skom pa la sogs pa'i sdug bsngal gyis gtsos pa'i nang du bza' ba dang btung
[\[161b.2\]]ba'i longs spyod yongs su bsags pa de nyid bde bar gnas pa yin no/_/de bzhin du sred pa'i kun du sbyor ba yongs su ma bcom pa'i nang du de bcom pa gnas pa ni ji ltar bde bar mi 'tsho ba yin te/_de bas na 'dis ni khams gsum gyi 'dod chags dang bral bar bstan
[\[161b.3\]]to/_/zhe sdang spang ba'i phyir smras pa/_nad kyis thebs pa zhes bya ba la sogs pa'o/_/nyam thag pas gnod par gyur pa ni nad kyis thebs pa ste gnod pas nyam thag cing gdung bar byed pa'i phyir nad do/_/byams pa la sogs pa'i mthus khro ba bsal ba ni nad med pa
[\[161b.4\]]zhes brjod do/_/'dod chags dang zhe sdang gnyis kyis ni phal cher gzhan la gnod pa byed pa yin no zhes bstan pa'i phyir/_'tshe ba can gyi mi nang na/_/zhes bya bas rnam par tho 'tshams pa ste tshig gis gzhan la 'tshe ba dang lus kyis khyad par du 'tshe ba yin pas 'tshe
[\[161b.5\]]bar byed pa ste tho 'tshams shing 'tshe bar byed pa'o/_/drang srong rnams kyi yid kyi khro bas ni khyad par du yul mi la sogs pa 'joms par byed pas de lta bu las kyang bzlog par bstan pa'i phyir/_sha khon can gyi mi nang na/_/zhes bya ba smos te/_khong khro ba dang rjes su
[\[161b.6\]]'brel pa'i sha khon te gang la yod pa ni sha khon can te dbyug pa can bzhin no/_/rgyal po ni phal cher nyon mongs pa bzhi po de spyod pa yin pas de tsam zhig tshigs su bcad pa des bstan to/_/cung zad kyang lhag ma ma lus par spangs par gyur na ni khyad par can gyi
[\[161b.7\]]bde ba yod do zhes bstan pa'i phyir/_mi thil dag ces bya ba la sogs pa'o/_/mi thi la'i bdag po rgyal po'i drang srong du gyur pa 'dod pa las 'dod chags dang bral ba ri zhig na gnas so/_/ci tsam na mi thi la me chen pos tshig pa mthong nas sangs rgyas kyis gsungs
[\[162a\]]
[\[162a.1\]]pa'i tshigs su bcad pa gcig smras so/_/nga la gang dag ces bya ba ni rang nyid la'o/_/ci med pas zhes bya ba ni 'dod pa'i khams la lhag par zhen pa'i dngos po med pa ste/_sdug bsngal 'byung ba thams cad ni de dang 'brel pa'i phyir ro/_/
[\[162a.2\]]ci'i phyir zhe na/_'di ltar mi thi la dag ces bya bas bstan te 'dod pa las 'dod chags dang bral ba ni de la lhag par zhen pa zad pa'i phyir ro/_/gang la ci yang med pa de nyid ni zag pa med cing bsam gtan gyi dga' ba'i bdud rtsi'i ro la longs spyod pa yin gyi
[\[162a.3\]]gzhan ni ma yin no zhes bstan pa'i phyir/_nga la ci yang med mod kyi/_/zhes bya ba la sogs pa smos so/_/nges par myong bar 'gyur ba'i las byas shing bsags pa de nas/_de bzhin gshegs pa'i rgyud la gnas pa yang nges par 'bras bu 'byung ba yin
[\[162a.4\]]no zhes bstan pa yin te/_bcom ldan 'das bram ze'i grong sA la can du bsod snyoms la gshegs pa las de la bsod snyoms ma brnyes te slar gshegs pa dang /_bdud kyis ji zhig mang du brnyes zhes gsol pa dang /_bcom ldan 'das kyis bka' stsal
[\[162a.5\]]pa/_sdig can ji sangs rgyas kyis rnyed par dka' 'o zhes sems sam/_de bzhin gshegs pas ni bsod nams mang po spel bas brnyes so zhes bya ba dang /_de'i phyir yang zhugs te ji ltar thob pa de ltar ngas bya'o zhes pa nas tshigs su bcad pa gnyis
[\[162a.6\]]gsungs so/_/dga' ba za bar byed pas ni/_/zhes bya ba ni dga' ba nyid longs spyod cing za ba ste/_'dir ting nge 'dzin las skyes pa'i dga' ba dang bde ba la longs spyod pa'i phyir ro/_/ji lta bu zhe na/_'od gsal gyi lha zhes bya bas bstan te/_bsam gtan
[\[162a.7\]]gnyis pa'i lha ni dga' ba khyad par can dang ldan pa'i phyir ro/_/zang zing med pa'i dga' ba dang bcas pa la bcom ldan 'das nye bar longs spyod pa yin no zhes bya ba 'di ga las she na/_'di ltar/_'jig tshogs la ni mi brten pas/_/zhes bya ba smos te/_
[\[162b\]]
[\[162b.1\]]'khor ba'i dngos po la lhag par zhen pa med pa'i phyir ro/_/zang zing med pa'i dga' ba ston pa 'tshe ba med pa yin no zhes bstan pa'i phyir/_len pa'i rkyen gyis zhes bya ba la sogs pa smos so/_/mdzes dga' mo bsad pa dang /_dge slong grong du song ba'am/_
[\[162b.2\]]dgon par song ba yang rung ste de dag gis mthong nas khyed cag gi dge sbyong ji lta bu zhes bshes par gyur pa dang 'di gsungs so/_/grong ni skye bo mang po 'jug pa'i phyogs te skye bo dang ldan pa'i phyogs so/_/dgon pa zhes bya ba ni nags kyi gnas so/_/bde sdug gis reg
[\[162b.3\]]par mi 'gyur ro zhes bya ba las bde ba ni tshim par byed pa'o/_/sdug bsngal ni nye bar gdung ba'o/_/reg pa ni don sna tshogs pa yin no/_/bdag dang gzhan gyis bskyed pa'i zhes bya ba ni bdag gis bsgoms pas byed pa des byas pa med pa'i phyir gzhan gyis byas pa'i bde
[\[162b.4\]]ba dang sdug bsngal ni nges par byed pas ma byas te/_rgyu dang rkyen dang 'brel pa'i phyir ro/_/bskyed pa ni 'dzin pa dang 'chang ba zhes bya ba'i don to/_/'di'i rkyen dang 'brel pa'i phyir bshad pa/_reg 'gyur zhes bya bas te gdung bar byed pa'o/_/phrad pa ni grang ba la sogs
[\[162b.5\]]pa phrad pa ste/_g.yeng ba zhes bya ba yin no/_/len pa'i rkyen gyis zhes bya ba ni nyon mongs pa la sogs pa len pa'i rgyu la brten pa'o/_/len med ces bya ba ni nyon mong pa la sogs pa'i skyon dang bral ba ste ji zhig phrad cing reg par 'gyur te/_mi 'gyur ro zhes bya ba'i
[\[162b.6\]]don to/_/gang gis ji ltar bdag nyid nyams pa med par rtogs pa'o zhes bya ba ni gang gis ji ltar nges par bya zhe na/_'di ltar/_de dag ni kun du 'gro bar byed/_ces bya ba ste/_'phags pa shA ri'i bu dang maud gal gyi bu la mu stegs can gyis bkur sti ma yin pa byas
[\[162b.7\]]kyang zhe sdang bar ma gyur cing spangs pa'o/_/phan gdags pa'i phyir thams cad du 'gro bas na kun du 'gro ba ste/_'di ni phan 'dogs pa dang gnod pa byed pa yin no zhes mi lta ba'o/_/de ltar yang ci'i phyir zhe na/_skyes bu dam pa zhes bya bas bstan te/_bsam pa dang sbyor
[\[163a\]]
[\[163a.1\]]ba phun sum tshogs pa'o/_/skyes bu dam par nges par byed pa'i rtags bstan pa'i phyir bshad pa/_'dod pa'i rgyu zhes bya ba ste rnyed pa dang bkur sti'i ched du'o/_/mi 'khyal ba zhes bya ba ni mi'i chos bla ma med bzhin du gzhan la smra ba med pa'o/_/ci'i
[\[163a.2\]]phyir zhe na/_brtan pa'i phyir te/_des na brtan rnams zhes bya ba yin no/_/ci'i phyir de dag brtan par nges she na de'i phyir brtan pa'i 'bras bu bshad pa/_'jig rten 'di na bde bas reg pa ni/_/zhes bya ba smos te/_grong dang 'brel pa'am dgon pa dang 'brel pa'i bde ba dang
[\[163a.3\]]sdug bsngal dang ldan pa des dam pa brtan pa dag mtho dman dang /_sro shi ba dang gzengs mtho bar mi 'gyur te/_dga' ba'am nga rgyal dang skyo zhing zhum pa med pa zhes bya ba'i don to/_/bde ba'i tshoms te sum cu pa'i rnam par 'grel pa rdzogs so//_//
[\[163a.4\]]bde ba ni sems la gnas pa yin gyi bdag la sogs pa la gnas pa ni ma yin no zhes bstan pa'i phyir/_de'i 'og tu sems kyi tshoms bstan te/_gzung bar dka' ba zhes bya ba la sogs pa smos so/_/dgon pa nas log par 'dod pa'i rab tu byung ba zhig bcom ldan 'das
[\[163a.5\]]kyi spyan sngar 'ongs pa dang 'di skad ces bka' stsal to/_/dge slong khyod sems kyi dbang du ma 'gro bar sems legs par rab tu btul bar bya ste/_gang gi phyir sems rab tu btul bar byas te/_bsrungs na ni bde ba 'dren par byed pa'o zhes byas nas 'di gsungs
[\[163a.6\]]so/_/dka' bas bzung zhing gdul ba 'di la yang ba ste shin tu phra bar yod pas 'phags pa kun dga' bo la sogs pas kyang de rtogs par dka'o zhes thos so/_/yang ba zhes bya ba ni spre'u bzhin du myur du 'gyur bar byed pa'i phyir te/_ji skad du/_sems ltar
[\[163a.7\]]yang bar 'jug pa ni 'dod pa na chos gcig kyang yang dag par mthong ngo zhes bya ba la sogs pa gsungs te g.yo ba zhes bya ba'i don to/_/gang du dga' bar 'gro ba zhes bya ba ni ji ltar 'dod pa bzhin du yongs su ma brtags pas spyod pa'i phyir te gang du dga' bar 'gro
[\[163b\]]
[\[163b.1\]]ba'i tshul du 'di la yod pa de ni de nyid do/_/yang na gzung bar dka' bas ni gzugs med pa na spyod pa'i sems bstan te de na gnas pa'i byis pa ni sems dul ba med pa'i phyir ro/_/yang ba ni gzugs na spyod pa ste dga' ba'i bde ba la ltos pas btang ba'i phyir ro/_/
[\[163b.2\]]gang du dga' bar 'gro ba yin/_/zhes bya ba ni 'dod pa na spyod pa ste/_gzugs la sogs pa'i yul dang ldan pa'i phyir ro/_/yang na ngan song gsum dang mi dang lha'i sems go rims bzhin du sbyar ro/_/sems dul ba ni legs pa ste/_/zhes bya ba ni yang dag
[\[163b.3\]]pa'i lam la zhugs pa dang /_log pa'i lam las bzlog pas nye bar zhi ba ni rab tu bsngags pa'o/_/ga las she na/_'di ltar/_sems dul ba yis bde ba 'dren/_/ces bya ba ni sems dul ba kho nas ni 'jig rten dang 'jig rten las 'das pa'i bde ba
[\[163b.4\]]thams cad skyed pa'i phyir ro/_/sems ma dul ba'i phyir srid pa spangs pa la mngon par dga' ba med par bstan pa/_bdud kyi gzhi dag ces bya ba la sogs pa'o/_/chu bo e ra ba t+ya'i 'gram du nya dag rgyas phyung ste bye ma'i phung po la bor ba de shin tu g.yo zhing
[\[163b.5\]]'gul bar gyur to/_/phyogs de na yang dge slong rnal 'byor can zhig gnas te de'i sems g.yo bar gyur cing ji tsam na nya de mthong nas rang gi sems la spyo ba byas so/_/chu las skyes pa yin pas chu skyes te nya'o/_/lta bu ni ji lta ba bzhin no/_/thang la bor
[\[163b.6\]]ba ni so ga'i dus kyi tsha bas gdungs pa'i bye ma'i thang la bor ba'o/_/ci'i phyir der bor zhe na/_chu bo'i gnas nas rab bton te/_/zhes bya ba yin te/_chu'i gnas kyi tshogs chen po'i rang bzhin las mchil pa la sogs pas drangs pas so/_/yongs su g.yo
[\[163b.7\]]zhes bya ba ni yongs su 'gul zhing rnam par 'phar ba ste 'du zhing 'phro ba zhes bya ba'i don to/_/bdag gi sems ni zhes bya ba ni bdag yid yongs su g.yo ba ni rab tu mi 'jug pa'o zhes bstan to/_/bdud kyi gzhi zhes bya ba ni phongs pa thams cad kyi rtsa ba nyon mongs
[\[164a\]]
[\[164a.1\]]pa'i bdud de nye bar dul ba la zhugs pa'i bdag gi sems ni de ltar mi 'jug ste/_ji ltar 'khor ba yongs su bzung ba'o/_/bdud nyid bdud kyi gzhi ste ming gi gzhi bzhin no/_/spang ba dang zhes bya ba ni yongs su spang ba nyid la g.yo ba yin
[\[164a.2\]]gyi 'khor ba dang 'khor ba bsten pa'i phyir ni ma yin no/_/gal te de ltar bstan pas ni gdul bar mi nus so zhes bshad pa/_mkhas pas mi nus pa ni med de ji skad du dug 'byin pa dang /_sbrul len pa dang /_thog 'bab pa dag nye bar zhi bar byed la/_
[\[164a.3\]]phyogs kyi glang po yang dul bar byed de mkhas pa rnams la ni mi 'grub pa zhes bya ba cung zad kyang med do/_/des na yul dag la sems rab tu bsdu ba'i thabs ni mkhas pa nyid kyis nus pa yin no zhes bstan pa'i phyir/_nyi ma las ni zhes bya ba la sogs pa smos so/_/
[\[164a.4\]]ri'i rtse mo'i phyogs gcig na dge slong dgon pa pa zhig yod de nyon mongs pa spangs pa'i phyir zhugs pa na de'i sems yul dag la rgyug par gyur to/_/de'i tshe nyi ma shar la de dang nye ba na rgyal po'i glang po che 'dul bar byed pa de mthong nas 'di bshad do/_/so
[\[164a.5\]]so ni rnam pa sna tshogs pa'i yul gyi las dag la'o/_/rgyug pa ni 'jug pa'o/_/gang ji lta bu zhe na/_nyi ma las ni 'od zer ltar/_/zhes bya ba dper na sprin dang du ba dang rdul la sogs pa dang bral ba'i nam mkha' la gnas pa'i nyi ma'i 'od zer ni kun du gegs
[\[164a.6\]]med par khyab par 'gyur ba de bzhin te/_gsal ba'i phyir dang /_thun mong gi las las gyur pa'i phyir zhes bstan to/_/des bzlog ste zhes bya ba ni yul dag las nges par len pa yin no/_/de dag ces bya ba ni sems so/_/mkhas pa ni thabs kyi khyad par
[\[164a.7\]]shes pa'o/_/'dir dpe bstan pa/_lcags kyu yis ni glang chen bzhin/_/zhes bya ba dper na glang po che zhon nas lcags kyus glang po che smyon pa yang lam ma yin pa las zlog par byed pa bzhin no/_/rnal 'byor can de nyid yang sems la yongs su spyo bar
[\[164b\]]
[\[164b.1\]]byed cing ngo /_/smra'o zhes bya ba ni brjod do zhes bya'o/_/de la zhes bya ba ni sems la'o/_/nga ni bdag nyid do/_/sems de ji lta bu zhe na snying po med pa zhes smos te skad cig ma yin pa'i phyir ro/_/bltar med pa ni mig gi yul du ma gyur pa'i phyir mi shes par spyod pa ste rkun ma bzhin
[\[164b.2\]]no/_/de spang ba'i thabs la 'jug pas bdag nyid la bstan pa'i phyir/_rtag tu gdul bar bya ba'i phyir/_/zhes bya ba sems 'di la ston pa ste/_bdag nyid la dran pa nye bar gzhag pa la sogs pa spyod yul dang rjes su mthun pa dus thams cad du mtshungs pa med pa ste
[\[164b.3\]]gzugs la sogs pa lnga'o/_/yang na yul ma yin pa dag las bzlog pa'o/_/ci'i phyir zhe na/_nga la don med ces bya ba smos te/_bdag la gnod pa'i phyir 'di dang gzhan du'o/_/spyod pa dang zhes bya ba ni 'jug pa'o/_/yang bya ba yin pa la ngas 'di nyid yongs su gtang
[\[164b.4\]]bar mi bya ste/_de bas na de nyid bshad pa/_sems 'di zhes bya ba la sogs pa smos so/_/'di zhes bya ba ni sems so/_/sngon chad ni gzhan du ste blun pa'i gnas skabs so/_/spyod cing zhes bya ba ni spyad par byas pa ste rab tu 'jug par gyur pa'o/_/rgyu bar byed pa dag
[\[164b.5\]]ces bya ba ni 'gro zhing 'jug pa ste gzugs dang spyod yul dag la'o/_/ji lta bur zhe na/_ji ltar 'dod par zhes bya ba yin te/_gang gis 'dod pa bzhin du 'jug pa chos dang chos ma yin pa de bzhin du spyod pa'o/_/'di ni bya ba'i khyad par ro/_/gang du 'dod par
[\[164b.6\]]zhes bya ba ni gang gzugs la sogs pa'i yul dag la 'dod cing mngon par dga' ba ste lhag par zhen cing spyod pa de ni bya ba'o/_/ji ltar 'dod pa zhes bya ba ni rnam pa gang gis gus pa dang mgus pa'am rnam pa thams cad gang gis sam/_'dod chags dang zhe sdang
[\[164b.7\]]dang gti mug gis btang ba'am/_go rims bzhin du gzugs med pa dang gzugs dang 'dod pa na spyod pa'i phra rgyas kyi dbang gis so/_/da ni zhes bya ba ni da ltar ro/_/de gzung ngo zhes bya ba ni sems so/_/tshul bzhin byas pas zhes bya ba ni rjes
[\[165a\]]
[\[165a.1\]]su mthun pa'i gnyen po bsgoms pa'i stobs kyis zhes bya ba'i don te/_ji skad du bshad pa/_'dod chags dang zhe sdang la sogs pa la mi gtsang ba la sogs pa la 'dris par bya'o zhes bya ba lta bu'o/_/tshul ni thabs te/_de yang rab tu bsngags shing
[\[165a.2\]]rjes su mthun pa ni tshul bzhin zhes brjod de/_'di ltar gang ji lta bu zhe na/_glang chen myos ltar zhes bya ba smos te glang po che myos pa ji ltar 'ga' zhig gis lcags kyus lam log pa las bzlog cing lam du 'dzud pa de bzhin no/_/sems kyi rang gi ngo bo ji lta ba bzhin du
[\[165a.3\]]yongs su gcod pas ni de 'dul ba yin gyi gzhan gyis ni ma yin te/_de lta bas na rab tu brtag pa'i phyir khang khyim zhes bya ba la sogs pa smos so/_/khyim yongs su spangs pa'i rab tu byung ba zhig sngon goms pa'i dbang gis dgon par khyim byed pa la brtson zhing 'bad
[\[165a.4\]]par gyur te ji tsam na yid byung nas bcom ldan 'das kyis bskul bas rang gi sems la tshigs su bcad pa gnyis kyis bsdigs par byed pa'o/_/gzhan dag ni byang chub kyi shing drung na bzhugs pa na bdud kyi pho nya la sogs pas sems rnam par dkrugs pa'i phyir
[\[165a.5\]]'ongs pa na byang chub sems dpas gsungs so zhes zer ro/_/du ma zhes bya ba ni dpag tu med pa'o/_/skye ba'i 'khor ba zhes bya ba ni 'gro ba dag tu 'khor ba'i skye ba'i rgyun no/_/khyod kyis phyung zhes bya ba ni yang dag pa thob par byas pa ste/_yang dang yang du 'gro ba zhes bya ba'i don
[\[165a.6\]]to/_/yang na don sna tshogs par mngon par sbyar bar bya'o/_/gang gi tshe zhe na/_da ltar phan chad zhes bya ba smos te/_skye ba tha ma 'di las sngon gyi skye ba dag tu'o/_/de ci lta bu zhe na/_khang khyim byed pas zhes bya ba ni khang khyim byed pa ste/_gnas sgrub par byed pa'am lus sgrub par byed
[\[165a.7\]]pa'o/_/ji sems kyi bdag nyid kyis de ltar yin nam zhe na/_tshol ba zhes smos te sred pas bskul nas rjes su tshol ba'o/_/gang yin zhe na/_yang yang skye ba'i sdug sngal can/_/zhes bya ba yin te/_bdag rgyal po dang /_dbang po dang /_tshangs pa dang /_gzugs bzang ba
[\[165b\]]
[\[165b.1\]]la sogs pa thob par gyur cig ces don du gnyer ba'i sdug bsngal gyi ngo bo skye ba lan du mar chol ba yin no/_/khang khyim byed pa khyod mthong bas/_/zhes bya ba ni ngas khyod de kho na nyid kyi shes pas ji lta ba bzhin du dmigs te/_phyis kyang 'di ltar ngas khyod mthong zhing rtogs
[\[165b.2\]]pas phyin chad khyim byed du mi gzhug go zhes bya ba so sor ma brtags pa'i 'gog pas yang skye ba spangs pa yin te/_yang lus kyi khang khyim byed du mi gzhug pa'o/_/ci'i rgyus khyim phyin chad byed du mi gzhug ce na/_de skyed par byed pa'i chu'i byed pa med pa'i phyir ro/_/de nyid
[\[165b.3\]]smras pa/_phyam rnams thams cad bcag nas su/_/zhes bya ba smos te/_dper na 'ga' zhig khyim byed par 'dod pa'i shing la sogs pa ste phyam dang rtsig pa la sogs pa bshig ste byed du mi gzhug pa de bzhin du bdag gis sems kyi ngo bo'i khyim byed par 'dod pa'i
[\[165b.4\]]las kyi phyam rnams dang nyon mongs pa'i so phag gi phung po mi byed cing bdag gis kyang phyam thams cad bcag nas yang srid pa'i 'bras bu'i las spangs pa'o/_/khyim gyi gdung chen rnam bcom la/_/zhes bya ba ni rnam par byas pa rgud pa ste/_nyon mongs pa thams cad spangs pa'i phyir ro/_/gzhan dag
[\[165b.5\]]ni sred pa la sogs pa'i nyon mongs pa ni phyam yin la/_ma rig pa la sogs pa ni khyim gyi gdung chen po yin no zhes zer ro/_/'du byed dang bral nas zhes bya ba ni 'dir 'du byed kyi rnam pa dang bral ba ste/_thar pa mya ngan las 'das pa la gzhol ba'i phyir ro/_/'di nyid la ni
[\[165b.6\]]zhes bya ba ni skye ba'o/_/zag par 'dod ces bya ba ni 'gro bar yongs su 'khor ba'i tha ma sgrub par 'dod pa yin no/_/mkhas pa nyid kyis sems dul ba yin no zhes bstan pa'i phyir/_sems ni g.yo zhing 'gul ba ste/_/zhes bya ba la sogs pa smos te/_'dod pa la sogs
[\[165b.7\]]pa'i rnam par rtog pas sems g.yen spyo bas brtsams so/_/g.yo ba ni lan du mar g.yo bar byed pa na gzhan dag skyed pa'i phyir ro/_/yang na g.yo bar byed pa yin pas g.yo ba ste/_las skyed pa'i phyir ro/_/'gul ba zhes bya ba ni gnas skabs gcig tu mi gnas pa'i
[\[166a\]]
[\[166a.1\]]phyir te/_spre'u bzhin du rtag tu g.yeng ba nyid do/_/sems ni yid do/_/ring du 'gro ba ni bsrungs dka' ba ste/_dge ba'i bya ba dag la dka' bas 'jug pa'i phyir ro/_/bzlog dka' ba zhes bya ba ni lam log pa la dka' bas bzlog pa'i phyir ro/_/
[\[166a.2\]]yang na 'di la g.yo ba la sogs pa gsum gyis zhe sdang dang 'dod chags dang gti mug gsum dang mtshungs par ldan pa ste/_go rims bzhin du 'dis yul dag la 'jug pa las bzlog par mi nus par bstan to/_/bsrang bar bya zhes bya ba ni drang ba dang yo ba med
[\[166a.3\]]pa'i sems su bsgrub par bya'o/_/'o na dngos po'i rang gi rang bzhin de ni rtag tu de'i ngo bo nyid yin te/_dper na me tsha ba'i mtshan nyid bzhin na ji ltar yod pa'i sems de bsrang bar nus she na/_mda' mkhan me yis srong ba ltar/_/zhes bya ba smos te/_mda' zhes bya ba ni
[\[166a.4\]]lhag ma'o/_/dper na mda' mkhan gyis yo ba yin na yang me'i byed pas mda' drang por byed pa de bzhin du/_rang gi sems kyang lam bsgoms pa'i shes rab kyis so/_/sems dul ba'i phan yon smras pa/_gang zhig lus med ces bya ba la sogs pa'o/_/yul
[\[166a.5\]]zhig gi dgon pa'i gnas na mig bzangs zhes bya ba'i gnod sbyin rdzu 'phrul che ba zhig gnas te/_des bcom ldan 'das shing zhig gi rtsa na bzhugs pa mthong ste gan du lhags nas/_mngon par mchod de thal mo sbyar nas gsol pa/_gcig pu rgyu zhing ring du 'gro/_
[\[166a.6\]]lus med phug na gnas byed pa/_/gang dag btul bar gyur na ni/_/'jigs pa che las thar 'gyur ba/_/zhes pa dang /_des na 'di gsungs so/_/ring du 'gro bar byed pa yin pas ring du 'gro ba ste/_sems 'di 'gro zhing 'jug pa yin te ring du 'gro ba de ni yid kyi rnam par
[\[166a.7\]]shes pas bstan to/_/'jug pa'i rnam par shes pa thams cad ni/_/ring du 'gro ba med pa'i phyir ro/_/de nyid kyang rnam pa gsum du brtag pa'i phyir te dngos po mtha' dag gi spyod yul ba des ring du 'gro ba yin no/_/gcig pu rgyu ba ni gcig pu nyid rgyu bar byed pa
[\[166b\]]
[\[166b.1\]]ste/_cig car rnam par shes pa gnyis 'byung ba med cing /_sems can rnams kyi sems kyi rgyud ni re re 'byung ba yin no zhes lung las 'byung ba'i phyir ro/_/lus med pa ni gzugs med pa'o/_/phug na gnas pa ni ming dang gzugs la brten pa'i phyir ro/_/gang yang
[\[166b.2\]]gnas gcig pa de ni rtogs par sla ba yin gyi gnas du ma pa ni ma yin no/_/phug gi gnas dang gzhi gang yin pa de ni de nyid do/_/de bzhin du gzhan dang 'gro ba ni 'phral la gdul bar nus kyi gang 'phyan pa'i bdag nyid de ni 'phral gdul bar mi nus so/_/gang yang grong gi nang na
[\[166b.3\]]'dug pa gsal ba ni gzung bar nus la/_nags tshang tshing dang phug na gnas pa ni ma yin no/_/de bzhin du bcom ldan 'das kyis bstan pa'i tshul gyis ni gdul bar nus pa nyid du bstan pa'i phyir/_gang de lta bu'i tshul gyis sems dul bar byed pa ni dul bar 'gyur ro/_/thar bar
[\[166b.4\]]'gyur zhes bya ba ni nges par grol bar 'gyur ba'o/_/'jigs pa che las zhes bya ba ni gang du 'jigs pa chen po las te 'khor ba las zhes bya ba'i don to/_/sems ma dul ba'i skyon bstan pa/_log pa'i smon lam zhes bya ba la sogs pa smos so/_/rgyal po'i khab na nad
[\[166b.5\]]pa zhig la sman pa gso ba byed do/_/ci tsam na de'i chung ma gzhon nu ma zhig blangs pa de bros te song ngo /_/nad pas gtam de thos nas langs te shin tu mgyogs par brgyugs nas sman pa de bdag gis ma 'tshal lam zhes byas nas rgyal po la phul lo/_/gnas skabs 'di
[\[166b.6\]]las tshigs su bcad pa gnyis gsungs so/_/gzhan dag ni yul yangs pa can gyi lits+tsha bI rnams kyis rin po che'i lhung bzed phun sum tshogs pa de la rin po che la sogs pas kha brgyan pa byas te/_a ka ru la sogs pa'i phye ma dri zhim po rnams kyis bkang nas
[\[166b.7\]]bcom ldan 'das la phul ba dang /_bcom ldan 'das ni len pa mi mdzad de/_sangs rgyas ni rin po che'i lhung bzed du mi bzhes so zhes pa dang /_des gzhan gcer bu pa dag la byin pa dang /_ci 'di gzhan la sngar byin nam zhes pa dang /_de dag gis ji lta ba bzhin du
[\[167a\]]
[\[167a.1\]]smras so/_/ji ltar nga la stong par byin te de nyid bkang na ni blang bar bya'i gzhan du ni ma yin no zhes pa dang /_lits+tsha bI dag khros te de la ma dad par gyur pa las des na 'di'o zhes zer ro/_/zhe 'gras pa'i ngang tshul ni 'dir dgra'o/_/yang na gang la zhe sdang yod
[\[167a.2\]]pa ni mi mthun pa ste/_dgra zhes bya ba'i don to/_/dgra la zhes bya ba ni rnam par sdang ba'i phas kyi dgra ste/_phyir rgol ba'i dgra la zhes bya ba'i don to/_/de ltar byed mi 'gyur zhes bya ba ni de lta bu'i sdug bsngal mi byed pa'i phyir ro/_/mngon sum du gnod pa byed pa bstan nas
[\[167a.3\]]brgyud pas gnod pa byed pa ste/_pha dang ma la sogs pa la gnod pa byed pa thos pa'i dbang gis te bshad pa/_khon gyis khon can zhes bya ba la sogs pa'o/_/log pa'i smon lam zhes bya ba ni tshul bzhin ma yin pa yid la byed pa dang mtshungs par ldan pa zhes bya ba'i
[\[167a.4\]]don to/_/gang gis bdag nyid sdug bsngal byed 'gyur ba/_/zhes bya ba ni gang bdag nyid kyis sdug bsngal skyed pa'o/_/dgra bos ni 'di tsam zhig byed par 'gyur te/_'di lta ste/_longs spyod las nyams par byed pa'am thams cad kyi thams cad du srog tsam zhig
[\[167a.5\]]'phrog par zad do zhes bya ba la sogs pa mdo las gsungs so/_/ma dul ba'i sems kyis ni ngan song dag tu yang ltung bar byed do/_/des na 'di ltar 'di la ni 'jigs pa chen por bya'i dgra la ni ma yin no/_/sems dul ba'i phan yon bstan pa'i phyir/_yang dag smon
[\[167a.6\]]lam zhes bya ba la sogs pa'o/_/pha dang ma la sogs pas kyang de ltar bde bar byed par mi nus la/_de las gzhan pa zhang po la sogs pa'i nye dus kyang mi nus so/_/gang yang dag par sems dul bas ni bdag nyid bde ba yin te sred pa zad pas bdag nyid bde ba phun
[\[167a.7\]]sum tshogs par byed do/_/sems legs par ma bsgoms pas lus la nye bar gnod pa'i skyon bstan nas/_yid kyi skyon gzhan yang bstan pa'i phyir/_ji ltar khang steng zhes bya ba la sogs pa smos so/_/mnyan yod na tshong dpon zhig la bu gnyis yod de nag
[\[167b\]]
[\[167b.1\]]po dang /_gtsug phud nag po zhes bya ba'o/_/tshe dang ldan pa kun dga' bos de gnyis rab tu phyung ngo /_/de la nag po ni rkyen gyi stobs can yin pas mu ge la sogs pas sdug bsngal ba'i yul dag mthong nas nyams par gyur to/_/gtsug phud nag po ni rgyu'i
[\[167b.2\]]stobs can yin pas dgra bcom par gyur to/_/des na tshigs su bcad pa bcu gnyis gsungs te/_nag po dang gzhan yang mang po dag khyad par thob par gyur to/_/ji ltar khang steng zhes bya ba ni ji ltar khyim rlung la sogs pas 'dir gnod par gyur to/_/g.yogs
[\[167b.3\]]nyes na zhes bya ba ni g.yogs ma rtsing zhing bar mtshams yod pa'i phyir ro/_/char pa ni sprin las byung ba'i chu'i rgyun no/_/yongs su 'dzag pa zhes bya ba ni/_g.yogs ma thams cad las 'das shing 'bigs pa dang /_bug rdol du gyur pas rab tu 'jug pa'o/_/de bzhin
[\[167b.4\]]sems ni ma bsgoms pa/_/zhes bya ba ni mi gtsang ba la sogs pa'i lam la gnas pa'i phyir dang de bzhin du ma dul ba'o/_/'dod chags rnams kyis yongs su bcom/_/zhes bya ba ni rjes su chags pa'i kun du sbyor bas sems zil gyis gnon cing dmigs pa'o/_/g.yogs
[\[167b.5\]]legs na las bya ba ni mthun cing bar mtshams med par g.yogs pa'o/_/'dod chags la sogs pas kyang de'i rgyud dang sems la 'khor ba'i sdug bsngal med pa yin no zhes de bstan to/_/rjes su chags pa'i kun du sbyor ba bstan pa yang kun 'byung gi bden pas gtso
[\[167b.6\]]bo yin pa'i phyir/_mnyam par bzhag pa dang mnyam par ma gzhag pa'i sa pa'i dbye bas rnam pa gnyis su byed pa yin te lhag ma ni rtogs par sla'o/_/dul ba dang ma dul ba gnyis kyis ni gang cung zad dge ba dang mi dge ba byed pa de thams cad nges par 'dod
[\[167b.7\]]pa dang mi 'dod pa'i 'bras bur 'gyur ro zhes bstan pa/_chos kyi sngon du yid 'gro ste/_/zhes bya ba la sogs pa smos so/_/ko Ta ma la ka'i dge slong gis bsod snyoms sngon du gzhan la byin te/_phyi nas rang nyid za bar byed pa la bram ze dang khyim bdag dag 'phya bar byed
[\[168a\]]
[\[168a.1\]]pa las bcom ldan 'das kyis bka' stsal pa bdag nyid dang po bza' bar bya ste lhag ma gzhan la sbyin par bya'o zhes bka' stsal pa dang /_rgyal rigs kyi khye'u zhig dang bram ze rigs kyi khye'u gnyis zhig shin tu ltogs pas zas kyi bkad sar
[\[168a.2\]]zhugs te/_gnas pa las de las dus shes par byas nas bram ze'i khye'u des thog mar bslangs pa dang /_des ci yang ma thob pas khros te gal te nga la dbang yod na ni 'di dag gi mgo drungs nas bcad de sa'i steng du bor bar bya na zhes smras so/_/rgyal rigs kyi
[\[168a.3\]]khye'us ni phyis bslangs pas zas mang po thob ste smras pa/_de skad ma smra shig_/gal te bdag la dbang yod na ni bdag gis nyin re zhing sangs rgyas la sogs pa dge slong gi dge 'dun 'di dag la kha zas ro brgya dang ldan pas tshim par bya'o zhes smras so/_/ci tsam na
[\[168a.4\]]bram ze'i khye'u shing zhig gi drung du nyal ba las/_shing rta lam 'drul ba'i 'khor los ske bcad de de las brtsams so/_/gzhan dag ni yang de'i tshe tshong dpon chen po zhig gi bu dus las 'das so/_/des bsod nams che bar grags pa'i sems can zhig tshong dpon du
[\[168a.5\]]dbang bskur bar bya'o zhes 'bad pas mnyan yod kyi khyim bdag la sogs pa las rjes su btsal ba las rgyal rigs kyi khye'u shing zhig gi drung na nyal ba mthong ste/_shing gzhan zhig gi grib ma ni shar phyogs su gzhol la/_shing de'i grib ma ni de'i lus yongs
[\[168a.6\]]su mi 'dor ba mthong nas de dag gis de bslangs te tshong dpon du dbang bskur ba las de las brtsams so zhes zer ro/_/sngon du yid 'gro ba zhes bya ba la/_sngon du 'gro ba ni sngon du 'dren pa'i gtso bo gang yin pa ste/_chos rnams kyi dge ba dang mi dge ba sgom pa de nyid
[\[168a.7\]]kyis so/_/lhan cig tu 'byung bar gyur pa'i phyir tshor ba la sogs pa yang sngon du 'gro ba zhes brjod par bya'o zhe na/_bshad pa/_yid ni gtso bo zhes smos te 'di ni yid nyid kyi gtso bo la brten nas so/_/gal te de lta na yang sems pas bsams nas byas pas 'khor
[\[168b\]]
[\[168b.1\]]gyis byas pa bzhin du rgyal po sems pas byas shing yid kyis spyod pa yin no zhe na/_bshad pa/_yid mgyogs zhes smos pas yid ni mgyogs par 'gro ba ste 'di dag de la brten nas las kyi 'bras bu 'dzin pa yin no zhes bya ba la sogs par sbyar ro/_/khong khro
[\[168b.2\]]dang ldan pa'i yid kyis gal te smras pa'am byed pa zhes smos te smra ba dang byed pa de ni tshig ngan pa smra ba dang nyes par spyod pa'i gang zag go/_/sdug bsngal 'thob ces bya ba ni yid kyi gdung ba drag po'i gnod pa rjes su 'thob pa'o/_/ji lta bu zhe na/_'khor los mgo
[\[168b.3\]]bo bcad pa bzhin/_/zhes smos te/_dper na shing rta'i 'khor lo nub mo rjes su rgyu bas bram ze'i khye'u bzhin no/_/ji lta bu zhe na/_bcad pa zhes bya ba yin no/_/de yang tshig gis mtshon cha rnam par 'khyal ba'am tshig rtsub po smras pa ste ngag gis nyes par spyod pas
[\[168b.4\]]bcom pa zhes bya ba'i don to/_/grib ma bzhin zhes bya ba ni dper na shing gi grib ma rgyal rigs kyi khye'u'i lus dang 'brel pa de bzhin du rjes su 'brang ba ni rjes su 'gro ba'o/_/phun sum tshogs pa thams cad kyi rtsa ba ni legs par bshad pa yin la/_ma dul ba'i
[\[168b.5\]]sems kyis ni thos par mi nus so zhes bstan pa'i phyir rtsod pa ched cher zhes bya ba la sogs pa smos so/_/mnyan yod na bram ze pi pra li ka pA ri zhes bya ba bram ze thams cad kyi smras pa las phyin ci log tu byed de/_de bcom ldan 'das kyi thad du lhags nas kye
[\[168b.6\]]gau ta ma bdag la chos shod cig dang bdag gis mnyan par bgyi'o zhes gsol pa las/_de nas tshigs su bcad pa gsum gsungs te/_de thos pas mngon par dad de rab tu byung nas dgra bcom par gyur to zhe'o/_/gzhan dag ni tsaN+Da shri zhes bya ba ma skyes dgra'i blon po
[\[168b.7\]]gsod cing rab tu gsod pa la 'jug pa snying rje med pa zhig yod do/_/ji tsam na de lha sbyin gyis don du gnyer te gal te shAkya thub pa srog dang phral bar nus na khyod la grong sum brgya sbyin par bya'o zhes smras pa dang /_des kyang de ltar mnyan to/_/de nas de go bgos te
[\[169a\]]
[\[169a.1\]]mtshon rnon po blangs nas bya rgod phung po'i ri la 'dzegs pa las ji tsam na 'khor du ma'i nang du bcom ldan 'das la chos ston cig ces gsol pa dang /_bcom ldan 'das cang mi gsung bar bzhugs so/_/lan gnyis lan gsum gyi bar du
[\[169a.2\]]gsol pa dang /_bcom ldan 'das kyis bka' stsal pa/_dad pa med pa dang zhes bya ba la sogs pa gsungs so/_/de bcom ldan 'das kyi gsung yan lag lnga dang ldan pa thos pa dang gzugs phun sum tshogs pa mthong nas mngon par dad de/_mtshon dang go cha
[\[169a.3\]]rnams bor nas rab tu byung nas dgra bcom pa'i 'bras bu thob ste/_de gdul ba las brtsams so zhes zer ro/_/gzhan gyi tshig phyin ci log tu byed pa ni brtsad pa'o/_/de nyid ched cher 'dzin cing snying por byed pa gang yin pa de ni mchog tu byed pa'o/_/gang zag des ni
[\[169a.4\]]legs bshad legs par mi shes te glags tshol ba la 'jug pa'i blo yod pa'i phyir ro/_/yang na brtsad pa ni dgra ste mchog dang gtso bor byed pa'i dgra zhes bya ba'i don to/_/ji lta bu'i sems kyis legs par mi shes she na/_sems ni nyon mongs gyur pa'i
[\[169a.5\]]zhes bya ba smos te/_nyon mongs pa dang nye ba'i nyon mongs pas yid bslad pa ste nyon mongs pa dang nye ba'i nyon mongs pa'i dbang du 'gro zhing ma dul ba zhes bya ba'i don to/_/de'i rtags smras pa/_glags skabs tshol bar byed pa zhes bya ba ste/_gzhan gyi skyon gyis glags
[\[169a.6\]]gsal bar byed cing tshol ba'i ngang tshul gyi sems 'di la yod pa'o/_/'dis ni sems nyon mongs par rjes su dpag pa yin no/_/ci de nyon mongs pa dang nye ba'i nyon mongs pas nyon mongs par gyur pa'i sems de gang yin zhe na/_dad pa med pa'i zhes smos te/_ma
[\[169a.7\]]dad pas yongs su bzung bas so/_/sdang ba zhes bya ba ni zhe sdang dang mtshungs par ldan pa'o/_/'khrugs pa zhes bya ba ni de las gzhan pa'i phra rgyas rnam par 'khrugs par byed pas g.yeng ba rnam pa sna tshogs dang ldan pa'i phyir ro/_/yang na dam pa'i chos la
[\[169b\]]
[\[169b.1\]]gus pa ma bskyed pas so/_/dam chos kun shes mi nus so/_/zhes bya ba ni chos bstan pa shes par mi nus pa'o/_/dam pa'i chos de ji lta bu zhe na/_rdzogs sangs rgyas kyis bstan pa yin/_/zhes bya ba smos te/_de bzhin gshegs pas gsungs pa'o/_/khro ba
[\[169b.2\]]rnam par btul ba dang /_/zhes bya ba ni nyan pa pos phrag dog la sogs pa'i nye ba'i nyon mongs pas byas pa'i yid kun du 'khrug pa rnam par spangs pa'o/_/gang gis ma dad sems dang ni/_/zhes bya ba ni sems dang 'brel pa'i ma dad pa dang /_/ma dad pa rnam par
[\[169b.3\]]spangs pa'o/_/gnod sems rab spangs pa zhes bya ba ni gang zhe sdang dang rjes su 'brel pa spangs pa'o/_/des ni legs par bshad pa shes/_/zhes bya ba ni de nyid legs par bshad pa thos par rigs pa yin te/_snod yin pa'i phyir ro/_/gang de nyid ni shes
[\[169b.4\]]rab yongs su rdzogs pa yin zhing de nyid dul ba'i sems yin no/_/de ltar na gang shes rab yongs su rdzogs par mi 'gyur zhe na/_sems kyi brtan pa med pa yis/_/zhes bya ba la sogs pa'o/_/btsun pa sems pa'am brtan pa gang gis shes rab yongs
[\[169b.5\]]su rdzogs par 'gyur zhes zhus pa las brtsams so/_/brtan pa med pa ni gnas pa med pa'i sems 'di la yod pa'o/_/dam chos rnam par shes mi nus/_/zhes bya ba ni gsung rab yan lag bcu gnyis kyi tshig dang don la mkhas par ro/_/dad pa 'gyur
[\[169b.6\]]ldog byed pa'i zhes bya ba ni kun nas 'gyur zhing ldog pa ste myur du 'gro zhing 'khor ba'i chu bo ltar de la 'gyur zhing ldog pa'o/_/de'i dad pa ni gus pa mi brtan pa'o/_/shes rab yongs su rdzogs mi 'gyur/_/zhes bya ba ni zag pa med pa'i shes pa skye ba med pa'i phyir ro/_/rgyu
[\[169b.7\]]gsum gyis shes rab yongs su rdzogs par 'dod de/_dam pa'i chos nyan pa la zhugs pa dang /_brtan pa dang skye mched kyi rnam pa dang bas so/_/de med na ni ji ltar de yongs su rdzogs par 'gyur/_de yang bshad pa/_shes pa mi g.yo spun zla ste/_dam chos nyan pa bla ma
[\[170a\]]
[\[170a.1\]]yin/_/dad pa dri med mdza' bshes te/_/gang de yis ni rnam 'phel 'gyur/_/zhes so/_/yang na ma dul bas ni legs par gsungs pa mnyan pa yang med na shes rab yongs su rdzogs par lta ga la yod ces bstan pa'i phyir/_sems kyi brtan pa
[\[170a.2\]]med pa zhes bya ba la sogs pa smos te/_ma dul ba de la ni dam pa'i chos mi mnyan pa'i phyir dang /_de med pa'i phyir skye mched kyi rnam pas dad pa yang med pa yin no zhes bya ba ni bsdus pa'i don to/_/yid ma dul ba las ni ston gyi zla ba dri ma med pa lta bu'i grags pa yang
[\[170a.3\]]nyams pa yin no zhes bstan pa'i phyir/_kun rtog la chums zhes bya ba la sogs pa smos te/_rgyal po'i bu su mu kha zhes bya bas bcom ldan 'das la btsun pa gang gis grags pa nyams par 'gyur zhes zhus pa las de nas tshigs su bcad pa gnyis gsungs
[\[170a.4\]]so/_/gang zag gang gis sum cu rtsa drug gi chu bo'i rgyun 'jug pa gang yin pa ste de ni zhes bya ba ni nyid kyi don te de nyid grags pa nyams par 'gyur ba'o/_/yang na dang gi sgras ni rim pa gzhan du sbyar ro/_/lta ngan kun rtog ces bya ba 'di ltar shes par bya ste/_'dis sred pa
[\[170a.5\]]sum cu rtsa drug la spyod par bstan to/_/de yang ji skad du bcom ldan 'das kyis gsungs pa gzhan ni 'dod pa na spyod pa'i nyon mongs pa chu bo'i rgyun sum cu rtsa drug go zhes zer ro/_/yid kyi rgyun zhes bya ba ni rab tu 'dzag pa yin pas rgyun te gang la rgyun rab tu 'bab pa
[\[170a.6\]]zhes bya ba'i don to/_/yid ni sems te de'i rgyun ni gang dag rab tu 'dzag pa ste/_sems la gnas pa'i phyir ro/_/brgya la 'di nyid rab tu 'bab pa yin nam ma yin zhes rtog pa las rab tu 'bab ces bya ba smos te/_shin tu 'bab cing rgyun mi 'chad pas so/_/
[\[170a.7\]]yang na rab tu ni shin tu ste/_rgyun gyi shugs yang dang yang du 'jug pa zhes bya ba'i don to/_/lta ngan kun rtog ces bya ba ni 'jig tshogs la lta ba la sogs pa ste lta ba ngan pa la 'jug pa/_rnam par rtog pa sna tshogs pa rab tu skye zhing lta ba ngan pa la
[\[170b\]]
[\[170b.1\]]'jug pa'i kun du rtog pa ni lta ngan kun rtog ces bya ba ste/_bar gyi tshig mi mngon par byas pa pi ling btung ba bzhin no/_/yang na dang gi sgra ni 'dir lhag ma yin te chu bo'i rgyun byed pa'i rnam par rtog pa gcig pur ma zad de ji lta bu zhe na/_chums la rten pa'i zhes bya ba ste/_
[\[170b.2\]]sred pa la brten pa'i zang zing dang bcas pa'i 'dod pa la sogs pa'i rnam par rtog pa zhes bya ba'i don to/_/de ni skyes bu'i grags pa nyams par byed do zhes bya ba dang sbyar bar bya'o/_/de ji lta bu zhe na/_dga' sems zhes smos te sred pa'i rjes su 'gro ba'i 'dod chags dang yang dag
[\[170b.3\]]par ldan pa ste/_yid bde ba 'dod cing 'dod pa'i ro myang bas rjes su chags pa'i sems so/_/dbang po phal pa dang zhes bya ba ni dbang po zhan pa'am dbang po ma dul ba'o/_/'dis ni dga' ba'i sems kyi rgyu bstan te blo zhan pa yin na ni dga' ba nyams par 'gyur te/_ma dul
[\[170b.4\]]ba'i dbang po la ni dbang po tha mal par 'gyur ro zhes bstan to/_/sems kyi rjes 'brang zhes bya ba ni sems kyi dbang ste 'dod pa'i rgyu la spyod pa gang ma dul ba'i sems zhes bya ba'i don to/_/'grib pa ni yongs su nyams pa'o/_/grags pa ni snyan pa'o/_/gzhan yang 'dir
[\[170b.5\]]skyes bu'i khyad par smras pa/_zhan pa'i mthus zhes bya ba smos te mthu dang smra ba dman par gyur pa'o/_/mthun pa'i chos kyi dpe bstan pa/_ljon shing zhes bya ba ste de nyid do/_/'bras bu lhags pa yin zhes bya ba ni 'bras bu thams cad lhung ba yin pa'i phyir mngon par mi
[\[170b.6\]]bsngags pa'o/_bya bzhin no zhes bya ba ni 'dab chags ji lta ba bzhin te/_de ni 'bras bu la brkam pas shing la rgyu ste de med par gyur na ni yongs su spong ba yin no/_/de bzhin du ma 'ongs pa'i yon tan dang skyon gyi gnas pa'i rgyud kyi sems can gyi grags pa med pa'o/_/
[\[170b.7\]]sems ma dul ba nyid kyis 'dis nyes dmigs bstan nas/_'jig rten phyi ma'i smras pa/_sems khyod ces bya ba la sogs pa'o/_/nags dgon pa zhig na le lo che zhing bag med la 'dod pa'i rnam par rtog pas rnam par gtses pa'i dge slong zhig las brtsams so/_/
[\[171a\]]
[\[171a.1\]]brtson la gnas pa zhes bya ba ni brtson 'grus khyad par can dang ldan pa'i phyir ro/_/ma bsags pa'i dge ba bsags pa'i rgyu bstan nas bsags pa'i dge ba bsrung ba'i thabs bstan pa/_bag yod sems zhes bya ba smos te/_bag yod pa'i khyad par
[\[171a.2\]]gyi yon tan dang ldan pa'o/_/yon tan nyams pa dang skyon skye ba'i rgyu las bzlog pa'i phyir/_sems khyod phung khrol 'dod la dga' ma byed/_/ces bya ba smos te/_yid khyod 'dod pa'i sred pa dang phung khrol ma byed cig pa'o/_/de ni mi 'dod pa'i 'bras bu bstan pas bzlog
[\[171a.3\]]pa yin te/_bag med lcags gong mid pas zhes bya ba bag med pa'i rgyus lcags kyi thu lum rab tu 'bar ba za bar ma byed cig pa'o/_/dmyal bar btsos pa na zhes bya ba ni dmyal bar skyes nas dmyal ba'i mes bsregs par gyur pa na/_khyod ma ngu zhig pa ni khyod cho
[\[171a.4\]]nges ma 'debs shig ces pa'o/_/brtson 'grus la sogs pa ma yin par ni sems dul ba'i thabs mi rnyed do zhes bstan pa'i phyir/_ldang ba'i dus tshe zhes bya ba la sogs pa smos so/_/rgyal byed kyi tshal na rgyal zhes bya ba/_las tha mal pa gzhan la mngon par brtson pa zhig
[\[171a.5\]]las brtsams so/_/ldang ba ni spro ba ste de sgrub pa'i dus su nye bar gnas pa/_sangs rgyas 'byung ba dang mi'i nus pa la sogs pa'i khyad par dang yang dag par ldan pa'i phyir ro/_/'dug par byed pa dang zhes bya ba ni nye bar mi sbyor ba ste/_sbyor ba mi byed pas dge ba'i bya
[\[171a.6\]]ba dag la mi 'jug pa'o/_/ldang ba'i dus nyid smras pa/_lang tsho zhes bya ba smos te bya ba thams cad bya bar bzod pa'i dus su nye bar gnas pa ni lang tsho yin no/_/stobs ldan zhes bya ba ni bla mas bstan pa dang /_grogs dang /_rkyen dang /_nad med pa dang /_stobs lnga dang ldan pa
[\[171a.7\]]ste/_sangs rgyas 'byung ba dang /_bstan pa gnas pa dang /_de'i lam la zhugs pa'i skye bo yod pa'i phyir dang /_chos gos la sogs pas gnod pa med pa'i phyir dang /_nad kyi gnod pa med pa'i phyir stobs dang ldan pa'o/_/de ltar yod kyang su zhig sbyor bar byed pa ma
[\[171b\]]
[\[171b.1\]]yin zhe na/_mi 'bad ces smos te le lo can nyid ni dge ba'i bya ba dag la ro myong bar mi byed cing 'dun pa med pa'i phyir te/_mdo las chos thams cad kyi rtsa ba ni 'dun pa'o zhes gsungs pa'i phyir ro/_/'dis ni sems mi dben par bstan nas lus mi dben par bstan pa/_khyim 'dug
[\[171b.2\]]ces bya ba khyim dang nye ba na 'dug pa ste/_'di la khyim ni yongs su gzung ba dang bcas pa'i phyir ro/_/gnyi ga'i nyes dmigs smras pa/_rdzogs tshe zhes bya ba rdzogs pa thob pa ste/_yid kun du rtog pa'i yul gzugs la sogs pa gang yin pa la'o/_/rdzogs pa ni thob pa la
[\[171b.3\]]'jug ste bdag gi slong mo ni rdzogs te thob po zhes bya ba lta bu'o/_/sems dben pa med na ni 'dod pa la sogs pa las kun du rtog cing dpyod par 'gyur ro/_/dben pa med pas ni le lo byed par 'gyur ste/_bya ba ngan pa byed pa'i phyir sdig pa la mngon par dga' ba zhes bya ba'i
[\[171b.4\]]don to/_/mi yis shes rab lam zhes bya ba ni zag pa med pa'i shes rab kyi tshogs kyi lam gyis sems dul ba'o/_/rtogs par mi 'gyur ro zhes bya ba ni nam yang 'thob par mi 'gyur ba'o/_/rang bzhin gyis rnam par rtog pa zhi na ni sems yongs su rdzogs par dul bar 'gyur ro zhes bstan pa/_
[\[171b.5\]]phran tshegs zhes bya ba la sogs pa yin no/_/rnam par rtog pa mang ba'i tshong dpon zhig skyo nas de spang ba'i gnyen po btsal ba las ma rnyed de/_bcom ldan 'das kyi thad du lhags nas ci tsam na tshigs su bcad pa gnyis gsungs so/_/phran tshegs ni mi 'dod pa'i 'bras bu yin
[\[171b.6\]]pa'i phyir mngon par mi 'dod pa ste/_'dod pa na spyod pa'o/_/rnam par rtog pa ni 'dod pa na spyod pa'i rnam par rtog pa'o/_/yang na zhib mo ni rags pa ma yin pa ste/_mnyam par gzhag pa'i sa pa yin pa'i phyir ro/_/g.yen yang spyo zhes bya ba ni rnam par g.yeng ba 'dren pa'i phyir
[\[171b.7\]]te/_sems rnam par g.yengs pa'i phyir ro/_/nang na gnas pa'i yid ni zhes bya ba ni sems dang lhan cig mtshungs par ldan pa'i rnam par gnas pa'o/_/de dag ces bya ba ni de'i sa pa'i rnam par rtog pa'o/_/ma shes na zhes bya ba ni ma rig pa'o/_/gang gi ma rig pa yin zhe na/_
[\[172a\]]
[\[172a.1\]]yid kyi zhes bya ba smos te/_de bzhin nyid shes pas so/_/'di ni gnas kyis gnas pa bstan te/_grong thams cad 'ongs so zhes bya ba lta bu'o/_/rnam rtog ni rnam pa sna tshogs pa'i sgo nas dpyod pa rnam par rtog pa ste/_de ni nges pa'i tshig go/_/de
[\[172a.2\]]yongs su ma shes pa'i skyon bstan pa/_yang dang yang du rgyug par byed/_/ces smos te 'khor bar lan du mar 'khor ba'o/_/gang zhe na/_'khrul sems zhes bya ba blo phyin ci log pa'i phyir te/_ma dul ba'i sems zhes bya ba'i don to/_/de zhes bya ba ni gang yang rnam par rtog pa
[\[172a.3\]]'di shes pa'o/_/ji ltar shes pa zhes brjod ce na/_mkhas pas zhes smos te/_gsung rab kyi don gyi de kho na nyid la brten nas rang dang spyi'i mtshan nyid la mkhas pa'i phyir ro/_/brtson pa ni brtun pa dang ldan pa nyid do/_/rnam 'byed ces bya ba ni yang dag par g.yogs
[\[172a.4\]]pa dang bkab par gyur pa'o/_/dran ldan zhes bya ba ni dran pa nye bar gzhag pa bzhi bsgom pa la mngon par brtson pa ste/_de las dran pa dang /_shes bzhin gnyis gtso bo yin pa'i phyir ro/_/lha dran pa dang shes bzhin gyis bkab par bya'o zhes mdo las gsungs so/_/
[\[172a.5\]]thams cad ces bya ba ni sa ji snyed pa'o/_/ma lus zhes bya ba ni bag chags dang bcas pa'o/_/ji thams cad nyid rnam par 'byed dam zhe na ma yin te/_smras pa/_blo yis zhes bya ba'o/_/sems dul ba la ni mya ngan las 'das pa yang rag las pa yin no zhes bstan pa ni
[\[172a.6\]]lus 'dis bum pa zhes bya ba la sogs pa yin no/_/dge slong zhig bdag nyid blta na sdug pa'i khyad par dang dbyibs dang gzugs kyis dregs te sred pa las spyod cing gang 'di lta bu'i lus ni su zhig gis ma rung bar byed nus zhes mi gtsang ba sgom par mi byed de/_de
[\[172a.7\]]yang rdza mkhan gyi khyim dang nye ba zhig na gnas shing spyod pa zhig las de'i dbang du mdzad nas 'di lta ste/_dge slong rdza ma so ma btang ba ni snying po med pa yin zhing yun ring du mi gnas te gnod pa mi bzod la char yang mi bzod pa bzhin du lus 'di yang de lta bu'o/_/dper
[\[172b\]]
[\[172b.1\]]na grong na gnas pas ni rgyal po spyod do/_/de bzhin du lus la brten nas kyang sems te 'jig rten na ni de lta bu'o zhes bya ba nas tshigs su bcad pa gnyis gsungs so/_/lus ni bum pa dang 'dra ba ste dper na rdza ma ni skye ba'i chos can dang /_mthar 'jig pa yin zhing chu'i
[\[172b.2\]]snod yin pa de bzhin du/_lus 'di yang mi gtsang ba rnam pa sna tshogs pa'i snod dang mi rtag pa'i phyir ro/_/'di ni zin pa'o/_/rtogs byas shing zhes bya ba ni de bzhin nyid kyi shes pas nges par byas pa'o/_/grong khyer 'dra ba zhes bya ba ni grong khyer dang 'dra bar rigs mi 'dra ba'i
[\[172b.3\]]rdzas rnam pa sna tshogs pa'i phyir ro/_/sran btsugs nas zhes bya ba ni lus de nyid la brten nas sems legs par gnas pa dang /_de yang rtogs par byas pa'o/_/grong khyer dang 'dra ba 'di ni grong khyer rus pa'i ra ba can zhes bya bas gnas pa yin no/_/lus dang sems
[\[172b.4\]]yongs su brtags pa'i go bgos te/_bdud dang g.yul sprad de zhes bya ba spangs par bya zhing nyon mongs pa'i bdud dkrug par bya zhes bya ba'i don to/_/gang gis she na/_shes rab mtshon gyis zhes bya ba yin te/_'phags pa nyan thos kyis ni shes rab mtshon gyis kun du
[\[172b.5\]]sbyor ba gcod par 'gyur ro zhes mdo las bstan to/_/btul nas bsrung bar bya zhes bya ba nyon mongs pa'i bdud spangs nas de bzhin du yang mi skye bar bya ba'i phyir bsrung bar bya ba ste ma btul ba ni btul bar bya la btul ba ni bsrung bar bya ste/_phyi nas yang nyams pa med
[\[172b.6\]]par bya ba'i phyir zhes bya ba'i don to/_/gnas med par ni zhes bya ba ni yang 'jug pa med cing 'khor bar yang srid pa med pa ste/_yongs su mya ngan las 'das pa/_/zhes bya ba'i don to/_/'jig rten 'di zhes bya ba ni sems can gyi rgyud thams cad de 'jig rten ni nye bar len pa'i
[\[172b.7\]]phung po lnga zhes bya ba'i tshig gis so/_/de'i phyir nam zhig la phyogs gcig bltas nas 'jug pa yin te nam zhig na 'jig rten thams cad la bltas nas so/_/dbyibs kyi 'dod chags la 'jug pa bstan nas kha dog gi 'dod chags smras pa/_lus 'di dbu ba 'dra bar
[\[173a\]]
[\[173a.1\]]zhes smras te/_dge slong kha dog gi 'dod chags can zhig gang gA'i ngogs na gnas la pha rol du rgal bar mi byed pa de las brtsams te/_'di lta ste dge slong dbu ba'i gong bu ni cher zin kyang snying po med pa yin te/_reg par mi bzod pa bzhin du lus
[\[173a.2\]]'di yang de lta bu'o zhes bya ba nas tshigs su bcad pa gnyis kyi bar du gsungs so/_/chu'i yan lag 'dres te rlung gis grub pa ni dbu ba ste/_nges pa'i tshig las skye ba'o/_/zhes bya ba'i don to/_/gang de ji ltar gnas med par 'dod pa yin zhe na/_gnyis kyis rnam par
[\[173a.3\]]'brel pa smras pa/_gang gis byang chub ces bya ba la sogs pa yin no/_/tshe dang ldan pa shA ri'i bu la mya ngan las 'das pa ni gang yin ji ltar mya ngan las 'das pa zhes bya zhes smras pa dang /_des de khyer te bcom ldan 'das ga la ba der phyin nas de la 'di gsungs so/_/
[\[173a.4\]]gang gis zhes bya ba ni bsam pa bzang po gang gis te/_thar pa'i sa bon dang ldan pa'i bdag nyid chen po'o/_/sems kyis legs par bsgoms pa dang /_/zhes bya ba ni mi gtsang ba la sogs pa legs par bsten pa'o/_/des na dus phyi nas byang chub yan lag bdun zhes
[\[173a.5\]]bya ba legs par bsgoms pa zhes 'dir rjes su 'brang ngo /_/gang gis byang chub kyi yan lag bdun legs par bsgoms par 'gyur zhe na/_bshad pa/_gang 'khor ba las bdag gir mi byed pa dang /_thar pa 'dod pa'o/_/de gnyi ga smras pa/_len pa rab tu spangs pa dang /_
[\[173a.6\]]zhes bya ba smos te/_skye ba gzhan dag yongs su 'dzin par 'dod pa spangs pa'i phyir ro/_/gang zhig len la mi dga' zhing /_/zhes bya ba ni mya ngan las 'das pa la dga' ba'i phyir te/_des na bsam pa dang sbyor ba gnyis kyi khyad par dang ldan pa'i phyir khyad par bstan pa/_zag
[\[173a.7\]]zad ces bya ba nyon mongs pa thams cad spangs pa'i phyir te/_skyon bsal zhing ngan par spyod pa spangs pas mya ngan las 'das pa ste/_las dang nyon mongs pa'i rgyud bstsal ba gang yin pa'o/_/'jig rten dag na zhes bya ba ni mthong ba'i chos nyid la yongs su mya ngan las 'das
[\[173b\]]
[\[173b.1\]]pa zhes bya bar brjod de mya ngan las 'das pa 'thob pa zhes bya ba'i don to/_/de nyid gang mi nyams zhes bya bar brjod ce na/_/dul ba'i sems nyid de/_de bshad pa/_gang zhig g.yag rnga'i zhes bya ba la sogs pa'o/_/bsti gnas kyi khang pa dag tu dge slong rab tu mang po dag gtam
[\[173b.2\]]brjod par gyur te/_tshe dang ldan pa dag 'phags pa'i nyan thos kyis gang zhig bsrung bar bya zhes smras pa na/_kha cig ni lus dang ngag go zhes bya ba la sogs pa brjod pa dang /_de'i tshe bcom ldan 'das der gshegs nas dge slong dag srog chags g.yag rnga'i rtse mo bzhin du
[\[173b.3\]]sems yongs su bsrungs pa la srungs shig ces bya ba nas ji srid du 'di gsungs so/_/rang gi sems ni bdag nyid kyi rnam par shes pa'o/_/rjes su bsrung zhing zhes bya ba ni yul dag las bzlog cing gdul bar bya'o/_/g.yag rnga'i rtse mo ltar zhes bya ba ni dper na ri dgas g.yag ni
[\[173b.4\]]rnga ma'i rtse mo gtsor srung ste/_bdag nyid shi bar gyur kyang de srung ba bzhin no/_/sems yul las bzlog par 'dis bstan nas/_yul gyi khyad par la gzud par bstan pa/_'byung po rnams la brtser ldan pa/_/zhes bya ba ni brtse ba la 'jug cing 'thob pa zhes bya ba'i don to/_/sems
[\[173b.5\]]can la 'tshe ba med pa'i bsam pa yod pa'i phyir ro/_/de yi bde ba yong mi nyams/_/zhes bya ba ni 'jig rten pa dang mthar thug pa'i bde ba mi nyams pa'o/_/sems kyis ni dud 'gro dang thub pa mchog gi mnyan pa yin no zhes bstan pa'i phyir/_gang phyir glang po zhes bya ba la
[\[173b.6\]]sogs pa'o/_/yul yangs pa can na 'thab khrol byed pa'i dge slong dag spangs te/_rdzu 'phrul gyis nam mkha' la gshegs pa na/_nags tshal zhig tu glang po che bzang po zhig gis rtsod pa can gyi khyu spangs te/_mngon par dga' zhing gnas pa gzigs pa dang /_bcom
[\[173b.7\]]ldan 'das kyis 'di gsungs so/_/gang phyir ni sems so/_/glang po che zhes bya ba ni de bzhin gshegs pa ste bdag nyid chen po yin pa'i phyir ro zhes gsus po che'i mdo las bshad do/_/yang na gnod pa med pa'i phyir bcom ldan 'das ni glang po ste skyon thams cad dang
[\[174a\]]
[\[174a.1\]]bral ba'i phyir ro/_/de'i sems ji lta bus she na/_glang po che ste/_dga' ba chen po thob pa'i phyir dang /_skyon med pa de'i dbang gis 'di ltar glang po che zhes bstan to/_/glang chen ni glang po che'i sems so/_/mnyam pas na zhes bya ba ni cha 'dra bar bsgrub pa yin no/_/
[\[174a.2\]]glang po che ji lta bu yin zhe na/_mche ba bzang ba zhes smos te/_'obs dang 'dra ba'i so'am/_ka ba lta bu'i ste/_rigs bsngags par skyes pa'i phyir na/_mche ba bzang po ni glang po che'o zhes bya ba'i tshig gis so/_/yang na mche ba bzang ba'i glang po che dang /_glang po'i glang po che
[\[174a.3\]]'di ste/_de bzhin gshegs pa'i thugs ni cha 'dra ba yin no/_/ji lta bu zhe na glang po che zhes bya ba 'di ste/_yongs su ma nyams pa'i bdag nyid rtsod pa la sogs pas yongs su nyams pa med cing skyo ba med pa zhes bya ba'i don to/_/ci'i phyir zhe na/_de phyir gcig pu nags su
[\[174a.4\]]dgyes/_/zhes bya ba yin te/_'di ltar 'di gcig pus rtsod cing ma rungs pa'i glang po che dag rnam par spangs te rnam par dben pa'i nags su mngon par dga' ba bzhin du/_nga yang 'thab khrol can dag rnam par spangs te nags su mngon par dga'o zhes pa'o/_/dga'o zhes de
[\[174a.5\]]ma thag tu bstan na ji ltar nags su dgyes pa yin zhe na/_bshad pa/_byams pa la sogs pa bsgoms pas te/_'di nyid kyi yon tan dang bcas par smras pa/_/gang gis yid la gnod med cing /_/zhes bya ba la sogs pa'o/_/dge slong dag byams pa bsgom pa byas shing
[\[174a.6\]]byams pa kun du bsten pa byas na phan yon mang po 'dod par bya'o/_/snying rje yang de bzhin no zhes byas nas tshigs su bcad pa lnga'i bar du gsungs so/_/la zhes bya ba ni gang la gnod pa dang 'tshe ba med pa'o/_/gang gi zhes bya ba ni bdag nyid chen po ste rnal 'byor pa'o/_/yid
[\[174a.7\]]ches zhes bya ba ni yid dga' ba dang ldan pa'i phyir ro/_/dga' ba la sogs pas ni gzhan bde ba mthong na dga' bar 'gyur zhing gnod pa mi byed do/_/'byung po kun la brtse ba dang /_/zhes bya ba ni 'byung po thams cad la rjes su brtse ba ste/_gang la snying rje yod pa'o/_/
[\[174b\]]
[\[174b.1\]]'byung po kun la byams byed pa/_/zhes bya ba ni gzhan gyi bde ba bskyed pa mchog tu sems pa'i phyir ro/_/thog ma ni byams pa/_de'i 'og tu ni snying rje/_de'i 'og tu ni dga' ba yin no zhe na/_'di ni bzlog pa la brten nas bstan to/_/gzhan la phan 'dogs pa dang /_'brel
[\[174b.2\]]bar bstan pa'i phyir tshad med pa 'di dag nyid 'dir bstan gyi btang snyoms ni ma yin no/_/'di nyid kyi phan yon bstan pa/_khon mi 'byung zhes bya ba smos te/_khon ni khon du 'dzin pa'o/_/de la nams kyang mi 'byung zhing /_/zhes bya ba ni gang zag dang lhan cig 'byung ba
[\[174b.3\]]med pa nyid do/_/yang na 'dis ni btang snyoms bstan te/_des na tshad med pa bzhi'o/_/gang zag gang nags tshal la dga' ba'o zhes bstan pa/_srog chags kun la zhes bya ba ni gdul bya'i dbang gis 'di ltar brjod de 'byung po dang /_srog chags dang /_sems can zhes bya ba ni
[\[174b.4\]]rnam grangs yin pa'i phyir ro/_/nams kyang zhes bya ba ni gang zhig sgrub pa yin no/_/yang na dgra bo dang /_tha mal pa dang /_mdza' bo'i phyogs la 'byung po la sogs pa'i sgra 'jug par sbyar ro/_/gang byams pa la sogs pa bsgom pa de ni khyad par du bde ba 'thob pa yin no zhes bstan
[\[174b.5\]]pa ni mdza' bshes kun dang zhes bya ba smos te/_gang la thams cad mdza' ba yod pa'o/_/byams pa'i stobs kyis tha mal pa dang /_dgra bo'i phyogs spangs te thams cad mdza' bo'i phyogs la bzhag pa'i phyir ro/_/grogs kun dang zhes bya ba ni thams cad kyi grogs yin pas
[\[174b.6\]]grogs kun te/_de yang thams cad kyi grogs su gyur cing mdza' bor gyur pa nyid de/_bshad pa/_byams pa la gnas na ni 'byung po thams cad la mngon par dga' ba skyed cing phan pa la zhugs pa yin pas lha dang bcas pas kyang mchod par bya ba yin na/_dga' ba'i gnyen
[\[174b.7\]]gzhan gyis lta smos kyang ci dgos/_'byung po kun la brtse ba dang /_/zhes bya ba ni 'byung po thams cad la rjes su brtse ba ste de'i sdug bsngal mthong bas de'i rjes su mya ngan byed cing ci rigs par phan 'dogs pa dang rjes su brtse ba'o/_/byams pa bsgoms pas ni snying rje
[\[175a\]]
[\[175a.1\]]yang 'dren pa yin no/_/ji zhig byas nas de ltar gyur pa yin zhe na/_byams pa zhes bya bas bstan te byams pa yongs su bzung ba'o/_/sems ni bsgom byas na zhes bya ba ni goms par byas pa'o/_/'di'i phan yon bstan nas/_gzhan gyi phan yon bstan pa/_
[\[175a.2\]]bde ba shin tu 'phel bar 'gyur/_/zhes bya ba la tshangs pa'i 'jig rten la sogs par skyes shing gnod pa med pa'i bde ba'am/_mthar thug pa'i bde ba'o/_/ci'i phyir byams pa'i sems kyis de ltar bde bar 'gyur zhe na/_bshad pa/_dpag tu med pa'i bsod nams bsags
[\[175a.3\]]pa de dang 'brel pas thams cad la bde bar byed pa'i phyir ro zhes bstan to/_/gal te 'ga' la yang zhes bya ba ni sems can gcig la yang byams par byed na zhes bya ba 'di sbyar bar bya'o/_/sdang med sems zhes bya ba ni byams pa ste/_byams pa ni sdang ba med pa'i ngo bo yin
[\[175a.4\]]pa'i phyir ro/_/byams byed na zhes bya ba ni byams pas yongs su bzung zhing dmigs pa'o/_/de ni zhes bya ba ni byams pa la gnas pa'i rnal 'byor pa'o/_/dge ba yin zhes bya ba ni gang gis khyad par du dge bar gyur pa ste/_dpag tu med pa'i bsod nams kyi tshogs bsags
[\[175a.5\]]pa'i phyir ro/_/gang gis dge ba yin zhe na/_de yis zhes bya ba ste/_sems can gcig la byams par dmigs pas so/_/ji skad du bshad pa/_dge slong dag 'di lta ste dper na skyes bu zhig nyin re zhing bang ba sum brgya byin par byed pa pas zhes bya ba la sogs pa rgya cher
[\[175a.6\]]ro/_/sems can thams cad la zhes bya ba ni srog chags thams cad do/_/ni'i sgra ni khyad par gyi don te/_gang sems can gcig la byams par byed pa de yang bsod nams kyi tshogs dpag tu med pa bsags par gyur na/_gang yang sems can thams cad la yid kyis brtse
[\[175a.7\]]ba byas shing byams pas 'jug la snying rje bar byed pa lta ci smos zhes bya ba yin no/_/phal chen zhes bya ba ni bsod nams dpag tu med pa zhes bya ba dang sbyar ro/_/'phags pa ni skye bo dam pa zhes bya ba'i don to/_/bsgrub par 'gyur zhes bya ba ni spel bar 'gyur ba dang
[\[175b\]]
[\[175b.1\]]thob par 'gyur ba'o/_/bsod nams ni legs par spyad pa'i tshogs te/_chos chen po de ltar byed na ji ltar bde ba khyad par can mi 'thob/_/bsod nams de las byung ba nyid kyis ni zang zing med pa'i dga' ba skye bar 'gyur ro zhes bstan pa'i phyir/_mi gang dga' ba'i zhes
[\[175b.2\]]bya ba la sogs pa smos so/_/rgyal po ma skyes dgras btsun mo'i 'khor dang shin tu brtse ba de rgyal po'i khab na gnas pa'i mi rnams kyis mthong nas kye ma'o bde'o kye ma'o dga'o zhes rjod par byed de/_de ltar dge slong dag las gsan nas tshigs su bcad pa gsum
[\[175b.3\]]gsungs so/_/gzhan dag ni gnas brtan dge sbyong rgyal sems shin tu g.yeng ba che ba las brtsams so zhes zer ro/_/gang zhes bya ba ni sems can no/_/dga' ba'i sems dang ni zhes bya ba ni byams pa la sogs pa bsgoms pas yid dga' zhing dge ba 'byung
[\[175b.4\]]bar bstan to/_/mi ni rnal 'byor pa'o/_/zhum pa med pa'i yid kyis su/_/zhes bya ba ni zhum pa med cing ma bsdus la dge ba'i bya ba dag la mi dman zhing sdig pa dag la mi sems pa dang /_brtson 'grus khyad par can dang ldan pa'i phyir ro/_/dge ba'i chos la sgom byed pa/_/
[\[175b.5\]]zhes bya ba ni 'dod pa'i 'bras bu la goms par bya ba ste/_tshul khrims dang ting nge 'dzin la sogs pa la'o/_/ci'i phyir zhe na/_grub dang bde ba thob bya'i phyir/_/zhes bya ba smos te/_zhi gnas dang lhag mthong gi bdag nyid zung ni grub pa'o/_/des thob pa ni bde ba ste/_/mi 'jigs
[\[175b.6\]]pa'i go 'phang thar pa 'thob pa'i phyir ro/_/gang de ltar dge ba la 'dun cing bsam pa dang sbyor ba phun sum tshogs pa de ni khyad par chen po 'thob po zhes bstan pa'i phyir/_yid ni zhir gyur cing zhes bya ba smos te/_rgod pa la sogs pa dang bral pa'i phyir ro/_/lus dang ngag gi las
[\[175b.7\]]kyang zhi/_/zhes bya ba ni zhi zhing yang dag par sdom pa zhes bya ba'i don te sems nye bar zhi bas so/_/lam gyi tshogs bstan nas de'i 'bras bu bshad pa/_yang dag shes pas rnam grol zhing /_/zhes bya ba ni phyin ci ma log pa'i shes pa gang gis rnam par grol ba ste/_rang dbang du
[\[176a\]]
[\[176a.1\]]gyur cing 'phags pa'i lam bsgoms pas 'dod chags la sogs pa'i 'ching ba dang bral ba'i phyir ro/_/mthong ba'i chos la bde bar gnas pa bstan pa ni nye bar zhi 'gyur ba zhes bya ba yin te/_de nyid nye bar zhi ba las gyur pa'i dga' ba zhes sbyar bar bya'o/_/
[\[176a.2\]]nye bar zhi ba ni nyon mongs pas byas pa'i kun du 'khrug pa skyes pa dang bral ba'i phyir ro/_/skyo ba skyes zhes bya ba ni gzhan gyi don du byed pa kho na nyid ston par byed pa'i ngang tshul can te bstan pa'i sgo nas gzhan gyi don la brtson pa zhes bya ba'i don to/_/de la ji lta bu'i dga' ba yod pa
[\[176a.3\]]yin zhe na/_yan lag lnga pas kyang zhes bya ba smos te/_dkrol ba dang /_rgyud mangs dang /_khong stong la sogs pa gang ji snyed pa'i sil snyan dang rol mo'i khyad par ro/_/yang na rnga dang /_pu ra ba dang /_gling bu la sogs pa'i rol mo 'dus pa la'o/_/de ltar dga' bar byed mi 'gyur/_/
[\[176a.4\]]zhes bya ba ni de lta bur 'dod pa can dbang po la sogs pa'i dga' ba ni med pa nyid do/_/ji ltar zhes bya ba ni zang zing med pa'i dga' ba dang rnam par ldan par gyur pa'o/_/khyad par gyi tshul gyis 'dir rgyu bstan pa/_rtse gcig sems kyis ni zhes bya ba ni rnam par g.yeng ba dang bral
[\[176a.5\]]ba'o/_/chos rnams legs par mthong ba dang /_/zhes bya ba ni shes pa khyad par can dang ldan pa'i phyir ro/_/sems rtse gcig pas ni dga' ba khyad par can dang ldan par ma zad de/_'dir 'jig rten pa'i sems bde ba yang 'thob pa yin no zhes bstan te/_gang yid ting 'dzin
[\[176a.6\]]zhes bya ba la sogs pa smos so/_/dga' bo sun da ri ka dang bral bas sdug bsngal zhing mtshan mo shin tu ngu bar byed la/_de bzhin du mya ngan dang yongs su mi bde bar yang byed do/_/de nyid kyi dgon pa na spong ba pa mang du gnas te de dag gis de mthong nas sangs rgyas kyis gsungs
[\[176a.7\]]pa'i tshigs su bcad pa gnyis bshad do/_/bde bar nyal bar 'gyur zhes bya ba ni mtshan mo gnyid kyi bde ba nyams su myong bar 'gyur ba ste/_gdung ba med pa'i phyir ro/_/'dod pa can dag ni rmi lam na yang sdug pa dang bral bas yongs su gdung bar byed pa nyid do/_/brtan pa ni
[\[176b\]]
[\[176b.1\]]'di lta bur skyob pa zhes bya ba ste yid brtan par gnas pa'o/_/yang na mkhas pas so/_/de yang gang yin zhe na/_gang zhig cung zad gdung med pa'i/_/zhes smos te/_'khor ba'i dngos po la brten nas cung zad kyang nyams su myong bar mi byed do/_/de dag 'dod pas rtsen mi byed/_/
[\[176b.2\]]ces bya ba la gang dag mi brtan pa'i sems can de dag ni dran pas dga' bar byed cing de nyid la gnas pas ni mya ngan byed do/_/brtan pa ni 'dod pa'i 'dod chags kyis chags pa'am nyams par mi byed do/_/de'i skyon de yang mi dben pa bzhin du skyon dang ldan pa'o/_/yang na
[\[176b.3\]]brtan pa de dang lhan cig mi gnas pa'o/_/brtan pa bskyed pa'i rgyu smras pa/_gang yid ting nge 'dzin la dga' ba zhes smos te/_gang dag ting nge 'dzin rnam pa bzhi la mngon par dga' ba'i sems so/_/'dod pa ni mi brtan pa skyed par byed do/_/yang na gnyid ma log
[\[176b.4\]]pa'i gnas skabs na yang de dag dga' ba'o zhes bstan pa'i phyir smras pa/_dga' bar 'gyur zhes bya ba ste/_rab tu mgu ba'o/_/kye ma'o zhes bya ba ni mgu ba'o/_/gang yin zhe na/_thub pa zhes smos te mi slob pa'o/_/de gang yin zhe na/_gang zhig cung zad gdung
[\[176b.5\]]med pa'i/_/zhes bya ba yin no/_/gang gi phyir de yang sdug bsngal bar nyal bar mi byed cing skyo bar mi byed ce na/_gang gis zhes bya ba la sogs pa smos so/_/bum pa dang nye ba'i bum pa zhes bya ba'i gnod sbyin gnyis g.yul sprad pa las tshe dang ldan pa shA ri'i bu
[\[176b.6\]]'gog pa'i snyoms par 'jug pa las langs nas yun mi ring bar bya rgod kyi phung po'i mngon par skabs yod pa zhig na 'dug par gyur to/_/'di la khu tshur gyis ma brgyab cig ces bzlog pa dang /_gnod sbyin bum pa des de'i mgo la mtshon bsnun par gyur to zhes pa nas ji tsam na rang
[\[176b.7\]]gi lus kyis dmyal ba chen por skyes te/_tshe dang ldan pa shA ri'i bu re zhig de'i phyir mi dga' bar gyur te de las brtsams nas 'di gsungs so/_/gang gi sems ni brag lta bur/_/zhes bya ba ni ri dang 'dra ba'i sems so/_/gang zhig ri dang 'dra ba yin zhe na/_rab tu g.yo ba
[\[177a\]]
[\[177a.1\]]med pa'i phyir te/_gang de dang de'i rnam par 'gyur ba'i rgyus so/_/de nyid smras pa/_'dug pa zhes bya ba yin te rnam par g.yengs pa med pas so/_/rab tu g.yo ba med pa zhes bya ba ni 'gyur ba med cing bab col du mi g.yos pa'o/_/ci'i phyir zhe na/_'di ltar chags
[\[177a.2\]]pa'i gnas la mi chags te zhes bya ba smos te/_'dod pa'i longs spyod dang rjes su mthun pa'i don rgyab kyis bltas pa'o/_/khro ba'i gnas la zhes bya ba ni zhe sdang skye ba'i yul la'o/_/'khrug med par zhes bya ba ni rab tu khro ba med pa ste/_'dis ni 'dod pa las 'dod chags dang bral
[\[177a.3\]]bar bstan te/_de sngon du 'gro bas khams gong ma las 'dod chags dang bral ba'o/_/gang yid de ltar gyur pa de/_/zhes bya ba ni sngar bstan par 'gyur ba ste/_mi srid pa'i phyir ro/_/sems gdul ba'i rim pa bstan pa'i phyir smras pa/_skur pa mi gdab gnod mi bya/_/zhes bya
[\[177a.4\]]ba la sogs pa smos so/_/yang dag par rdzogs pa'i sangs rgyas thams cad skyob kyi nyan thos tshul khrims tsam gyis chog par 'dzin cing rab tu zhugs pa spangs pa dang /_rtag tu yid kyis skur pa 'debs shing de dag la gnod par gyur te de'i phyir so sor thar pa thog mar 'di
[\[177a.5\]]bstan to/_/gzhan dag ni mnyan yod na dge slong rab tu mang po'i 'khor dag gis khyi zhig shi ba mthong ste/_des sna'i sgos dri mi zhim pa tshor te/_kha cig ni tshig ngan pa smra bar byed de/_su zhig gis rgyal po'i lam srang chen po 'dir por zhes zer ro/_/tshe dang ldan pa kun
[\[177a.6\]]dga' bo ni bsngags pa brjod de/_'di'i so ni dung ltar dkar ro zhes pa dang 'di gsan nas gsungs so zhes zer ro/_/skur pa ni 'phya ba ste gzhan gyi skyon sgrogs pa'o/_/de dgag pa ni skur pa mi gdab pa'o/_/gnod mi bya zhes bya ba ni gang sems kyis kyang gzhan la 'tshe ba mi
[\[177a.7\]]bya zhing mi bsam na lus kyis lta ga la byed pa'o/_/legs par spyod pa gzhan bstan nas yang dag par blangs pa'i bdag nyid kyi sdom pa dang 'brel pa smras pa/_so sor thar pas bsdam par bya/_/zhes bya ba smos te/_sdom pa ma yin pa ni so sor thar pa'i mtshan ma med
[\[177b\]]
[\[177b.1\]]pa'o/_/sdom pa ni nges par 'dod pa ni spyod pa ste spong ba bdun gyi ngo bo'o/_/tshod kyang shes par bya zhes bya ba ni tshad shes pa'o/_/zas ni bza' ba dang btung ba ste ji skad du bshad pa de'i phyir rang gi nus pa la rjes su blta zhing bza' bar bya ste/_ha cang mi che ba dang mi chung ba 'di'i
[\[177b.2\]]tshad bzhin du'o/_/de bzhin du gang las ji tsam blangs pa dang /_gang tsam pa len pas so/_/'di zhes bya ba ni kham gyi zas kyi bdag nyid de 'dis ni 'tsho ba kun du dag par bstan to/_/bas mtha' zhes bya ba ni yul las thag ring ba'i phyogs su gyur pa ni bas mtha' ste/_dgon
[\[177b.3\]]pa zhes bya ba'i don to/_/gnas bya zhing zhes bya ba ni gnas mal bya ba'o/_/'dir yid kyi mtshon par byas nas gnas mal zhes bya bar bstan to/_/la la ngal bso bas ni gnas tsam ni gzung ngo /_/lus kyi dben pa bstan nas/_sems dben pa smras pa/_lhag pa'i
[\[177b.4\]]sems la rnal 'byor bya/_/zhes bya ba smos te/_bsam gtan bzhi bsgom pa dang mi 'bral ba'i phyir ro/_/'di ni sangs rgyas bstan pa yin/_/zhes bya ba ni sangs rgyas kyis gsungs te/_/gang yang ji skad gsungs pa'i sangs rgyas kyi bstan pa la 'jug par gyur na ni
[\[177b.5\]]zang zing med pa'i bde ba'ang 'thob par 'gyur te/_de ji lta bu zhe na/_sems kyi rtags la zhes bya ba la sogs pa smos te/_sems ni mig gi rnam par shes pa la sogs pa'i rtags kyi rnam pa ste/_gtsang ma'i mtshan ma yid la byed cing shin tu yid du 'ong ba'i rnam
[\[177b.6\]]pa zhes bya ba'i don to/_/chung ba la sogs pa'i rnam pa yod pa'i phyir sems 'di ni nyon mongs pa yin la yid kyi rnam par shes pas 'di ni nyon mongs pa ma yin no zhes mig la sogs pa'i rnam par shes pa yongs su gcod pa de ni rtags la mkhas pa zhes brjod do/_/
[\[177b.7\]]yang na sems kyi rtags sam 'brel pa ste/_ji skad du bshad pa/_mig dang gzugs la brten nas mig gi rnam par shes pa skye'o zhes bya ba rgya cher ro/_/de la mkhas pa ni rtogs pa ste/_khong du chud pa'o/_/'dis ni gsung rab kyi don la mkhas shing mang du
[\[178a\]]
[\[178a.1\]]thos par bstan to/_/de bas na gnyen po dang gnyen po ma yin pa la mkhas pa yin no/_/mang du thos kyang g.yeng bar gyur na ni ji lta ba bzhin du nus par mi 'gyur te/_des na rab tu dben pa ni rnam pa gnyis su bshad de lus dang sems so/_/rab tu dben pa'i ro
[\[178a.2\]]ni mi gtsang ba la sogs pa yid la byed cing mngon du byed pa'o/_/de rnyed pa ni rtogs pa'o/_/mi gtsang ba la sogs pa grub na ni zhi gnas grub pa yin no zhes bstan pa'i phyir sems pa zhes smos te/_sems pa ni bsgom pa'o/_/yang na sgom pa'i ngang tshul 'di la yod pa de ni
[\[178a.3\]]sems pa'o/_/'grus skyong can zhes bya ba ni nges par yongs su skyong bar byed pa ste skye bo dam pa'i yon tan sdug bsngal zhes bya ba ni nges pa'i tshig ste/_bag yod pa zhes bya ba'i don to/_/de bas na bag yod pa grub nas ni zhi gnas su byed do/_/dran pa nye bar gzhag pa bsgom pa
[\[178a.4\]]yin no zhes bstan pa'i phyir rab dran zhes bya ba smos te lus la sogs pa'i yul re re'i rnam par dran pas yongs su bzung zhing rgyud mngon du byas pa ste/_lus la sogs pa dran pa nye bar gzhag pa zhes bya ba'i don to/_/tshogs kyi lam du gyur pa dran pa nye bar gzhag pa la
[\[178a.5\]]brten nas mthong ba'i lam gyi bdag nyid 'thob par 'gyur gyi gzhan la brten pas ni ma yin te de la brten nas ni rdo rje lta bu'i ting nge 'dzin kyang 'thob pa yin no/_/'thob pa ni zag pa med pa'i bde ba sred pa zad pa'o/_/sems dul bas ni bde ba 'thob pa yin gyi sdug
[\[178a.6\]]bsngal ni ma yin no zhes bstan pa'i phyir/_gang zhig yid gzhungs zhes bya ba la sogs pa smos so/_/'di ltar 'phags pa kun dga' bos rigs kyi bu gnyis rab tu byung ba las snga mas ni dge ba'i phyogs la brtsom par byas pas dgra bcom pa'i 'bras bu thob par
[\[178a.7\]]gyur te/_de las brtsams nas bcom ldan 'das kyis 'di gsungs so/_/cig shos ni mang du za zhing nyal la sdig pa can gyi lta ba skyed par byed de de gnyis las brtsams nas tshigs su bcad pa gnyis gsungs so/_/yid srung bar byed pa ni brnab sems dang gnod sems la
[\[178b\]]
[\[178b.1\]]sogs pa nye ba'i nyon mongs pa'am yul las zlog par byed cing dge ba la 'jug par byed pa zhes bya ba'i don to/_/smra dang zhes bya ba ni brjod pa ste/_brdzun la sogs pa dag las srung zhing phan pa dang bde ba dang gnod pa med pa'i tshig brjod pa la sbyor bar byed pa zhes bya ba'i don to/_/
[\[178b.2\]]rang gis zhes bya ba ni bdag nyid kyi'o/_/lus kyis zhes bya ba ni gzugs phung gi'o/_/dang gi sgras ni gsum 'dus pa nyid la lam gyi tshogs su 'gyur ba yin te gcig gis ni ma yin no zhes bstan to/_/rtag tu zhes bya ba ni rgyun du ste/_srung ba zhes bya ba dang sbyar ro/_/
[\[178b.3\]]nyes par spyod pa bcu spangs pa'i phyir 'di'i phan yon bshad pa/_spong ba ni yongs su 'dor ba'o/_/mya ngan ni yid la gcags pa la sogs pa'i ngo bo nang gi gdung ba'o/_/sdug bsngal 'thob mi 'gyur zhes bya ba ni kun nas nyon mongs pas ngan song gi sdug bsngal 'thob par mi
[\[178b.4\]]'gyur ro/_/nyon mongs pa med na yang srid pa'i sdug bsngal lta ga la 'thob ces bstan te/_'di ltar bden gnas pas zhes bya ba 'phags pa'i bden pa bzhi mngon par rtogs pa'i phyir ro/_/bden dga' zhes bya ba ni bden pa la lta zhing gus par byed pa'i phyir te 'dis ni
[\[178b.5\]]bsgom pa'i lam bstan to/_/yid gzhungs zhes bya ba ni skyon med pa'i shes pa thob pa ste/_mi slob pa'i lam bstan to/_/ma bsrungs pa'i sems dang ni zhes bya ba ni bya ba thams cad la bag yangs su 'jug pa'i phyir ro/_/de la sgrib pa ni mthong ba dang bsgom pas spang bar
[\[178b.6\]]bya ba'i nyon mongs pa'i dngos po ste/_de la mthong bas spang bar bya ba bstan pa'i phyir/_log par lta bas bcom pa dang /_/zhes bya ba smos te chad par lta ba la sogs pa nyid nye bar bcom pa'o/_/bsgom pas spang bar bya ba smras pa/_gnyid dang rmugs pa zil non pa/_/
[\[178b.7\]]zhes bya ba smos te gnyid dang rmugs pa gnyis kyis rtag tu bsgribs pa'i phyir ro/_/bdud kyi dbang du 'gro bar 'gyur/_/zhes bya ba ni nyon mongs pa'i bdud kyis 'khol ba'o/_/de bas na 'dir bstan pa/_de bas sems ni bsrung bya ste/_/zhes bya ba smos te/_rgyu des na sems
[\[179a\]]
[\[179a.1\]]nyes par spyod pa dag las bzlog par bya'o/_/yang dag kun rtog spyod yul can/_/zhes bya ba ni nges par 'byung ba la sogs pa'i kun du rtog pa la gnas pa ste/_gang gi phyir yang dag pa'i kun du rtog pa ni nges par 'byung ba la sogs pa'i tshul
[\[179a.2\]]gyi spyod yul la 'di mngon par dga' ba'i gnas yin no/_/'di'i stobs kyis ni sems yongs su bsrung bar 'gyur ba'i phyir ro/_/yang dag pa'i kun du rtog pa'i rgyu ni/_yang dag lta bas mdun bdar cing /_/zhes bya ba 'di ste de kho na nyid kyi lta bas mdun du bdar cing
[\[179a.3\]]sngon du btang ba gang yin pa'o/_/de'i dbang gis 'jug pa'i 'bras bu bstan pa/_yang dag skye dang 'jig pa shes/_/zhes bya ba ste/_kun du 'gro ba dang rnam par 'jig pa zag pa med pa'i shes pas rtogs par byed do/_/de dag thams cad ni sgrib pa yongs su spong ba la gzud pa yin
[\[179a.4\]]no zhes bstan te/_gnyid dang rmugs pa zil gyis gnon pa ni spong ba'o/_/gnyid dang rmugs pa zil gyis gnon pa'i dge slong ni sgrib pa bcom pa'i phyir phung po lhag ma dang bcas pa'i mya ngan las 'das par bstan to/_/sdug bsngal zad pa 'thob ces bya ba ni phung po lhag ma med
[\[179a.5\]]pa'i mya ngan las 'das pa 'thob pas so/_/yang na sems dul bas ni gnod pa mang po dag zhi ba'o ste sems dul ba'i phan yon bstan pa/_sems dul yang dag sdom pa bde/_/zhes bya ba la sogs pa smos so/_/'phags skyes pos shAkya rab tu mang po bsad de/_gsod pa po ni
[\[179a.6\]]dmyal ba la sogs pa dag tu skyes la/_bsad pa'i shAkya de dag ni bde 'gro dang yongs su mya ngan las 'das par gyur nas tshigs su bcad pa drug gsungs so/_/sems dul ba ni nye bar zhi ba'i lam khyad par can gyis de'i skyon dang bral ba'i phyir ro/_/sems yang dag par sdom
[\[179a.7\]]pa ni so sor thar pa'i sdom pa'i bdag nyid de/_des na de'i dus kyis sems dul ba'i bdag nyid 'thob pa yin la/_ting nge 'dzin las skyes pa dang ting nge 'dzin shes pa de gnyis kyis ni don dam pa'i sems dul ba yin no/_/bde ba zhes bya ba ni bde ba'i rnam pa gnyis te bde ba'i rgyu
[\[179b\]]
[\[179b.1\]]yin pa'i phyir ro/_/gang gi phyir de bas na sems ni bsrung ba dang zhes bya ba yin te/_sems nyes par spyod pa dag las khyed cag gis bzlog pa dang legs par spyod pa la gzud par gyis shig pa'o/_/bag yod ces bya ba ni chos las nyams par mi byed pa dang /_nyes par spyod pa'i bya
[\[179b.2\]]ba la mi 'jug pa'o/_/ci'i phyir de ltar brjod ce na/_sems kyis zhes bya ba smos te yid bag yod pas bsrungs pa las/_bslus zhes bya ba rnam par rmongs pa dang dge ba rnam par 'jig pa zhes bya ba'i don to/_/skye dgu ni srog chags so/_/gcig tu zhes bya ba ni byis pa tha mal
[\[179b.3\]]pa'i rang bzhin can no/_/sems can dmyal bar 'tshed ces bya ba ni yang sos la sogs pa'i rnam par smin pa'i 'bras bu mi 'dod pa dang sbyor ro/_/bag med pa shas che bas ni dmyal bar skye bar 'gyur la/_'bring gis ni dud 'gro dang chung ngus ni yid dgas su skye bar 'gyur ro zhes
[\[179b.4\]]bstan to/_/dud 'gro'i skye gnas dag tu ni sgo nga las skyes pa la sogs pa rnam pa bzhi yin pa'i phyir ro/_/yi dgas su skyes pa ni cha ga pa dang /_phye ma leb dang /_bsreg blugs dang gtor ma za ba la sogs pa yi dgas kyi rigs grangs drug cu dag tu'o/_/da ni chung ngu la
[\[179b.5\]]sogs pa'i rim pas bag yod pa'i sems kyi 'bras bu bstan pa'i phyir/_bag yod sems ni zhes bya ba la sogs pa smos so/_/sems ni bsrungs pa dag ces bya ba ni legs par spyad pa dang nyes par spyod pa dag la 'jug pa dang ldog pa'i sems te gang las legs
[\[179b.6\]]par bsrungs par gyur na ni dga' ba ste tshim par 'gyur ro/_/mi'i nang du zhes bya ba ni 'dzam bu'i gling la sogs pa dag pa'o/_/mtho ris ni rgyal po chen po bzhi la sogs pa dag tu'o/_/mya ngan las 'das pa ni sdug bsngal las thar pa 'thob pa'o/_/sems kyi tshoms te sum
[\[179b.7\]]cu rtsa gcig pa'i rnam par 'grel pa rdzogs so//_//dul ba'i sems ni don dam par dge slong nyid do zhes bstan pa'i phyir 'di'i 'og tu dge slong gi tshoms bstan to/_/gcig pu mya ngan 'das zhes de ma thag tu bstan pa la de gang yin zhe na/_gang dge slong
[\[180a\]]
[\[180a.1\]]zhes bya ba ste de'i 'og tu 'di bstan to/_/dge slong bsod snyoms byed pa zhes bya ba la sogs pa smos pa la/_rgyal po'i khab na tshe dang ldan pa 'od srungs chen po nyin zhag bdun 'gog pa'i snyoms par 'jug pa la zhugs pa de las langs te/_bsod snyoms
[\[180a.2\]]kyi phyir grong khyer du zhugs so/_/de nas lha'i dbang po brgya byin khyim bdag gi gzugs su bdag nyid sprul te de la smras pa/_'phags pa legs par byon to bdag gi khyim du bzhud ces byas pa dang /_des smras pa/_bdag ni phongs pa dag gi nang du rgyu ba yin no zhes byas so/_/
[\[180a.3\]]de yang thag pa'i gzugs su bdag nyid sprul te gnas pa dang /_bdag nyid chen po de yang zhugs so/_/des rang gi chung ma la rab tu byung ba 'di la slong mo byin cig ces smras so/_/de nas bde sogs kyis lhung bzed bkang nas byin no/_/des mnyam par gzhag ste sring mo
[\[180a.4\]]phyin chad 'di ltar mi bya'o zhes smras so/_/de nas lha'i dbang po brgya byin lha'i bu'i 'khor brgya phrag du ma dang bcas pas ched du brjod pa ched du brjod de/_kye ma'o sbyin pa sbyin pa che/_/'od srungs la ni sbyin pa byas/_/'di 'dra ba yi sbyin pas ni/_/longs spyod chen po'i 'bras bur 'gyur/_/
[\[180a.5\]]zhes so/_/bcom ldan 'das kyis skabs 'di gsan nas 'di gsungs so/_/zas ni gzhan gyi khyim dag las/_dman pa dang /_gya nom pa dang /_grang ba dang /_dro ba dang /_zhag lon pa dang /_zhag ma lon pa'i bza' ba dang /_btung ba gcig tu gyur pa rnyed pa ste de gang la yod pa
[\[180a.6\]]de len pa ni bsod snyoms byed pa ste/_dbyug pa can bzhin no/_/yang na yang dag par skyo ba las byung ba'i gzhan gyis byin pa'i rdzas ni bsod snyoms kyi sgrar brjod do/_/dper na dbang po ni zag pa zad par byed pa'i sgra ste/_lhung ba na khron pa la sa'i gong bu bzhin te dgos pa zhes
[\[180a.7\]]bya ba'i don to/_/de gang la yod pa ni snga ma bzhin te des bslangs pa tsam gyi thabs kyis so/_/'dis ni log pa'i 'tsho ba spangs par bstan no/_/dge slong zhes bya ba ni bcom ldan 'das kyi nyan thos dben pa rnam pa gnyis pa dang ldan pa'i phyir g.yeng ba thams cad bcom pa
[\[180b\]]
[\[180b.1\]]yin te/_de bas na 'dis ni g.yeng ba rnam pa gnyis med par bstan to/_/bdag rang 'grangs par byed kyis zhes bya ba ni bdag nyid gso bar byed pa yin pas bdag nyid 'grangs pa'o/_/re zhig gzhan yang gso bar byed pa yin nam zhe na/_gzhan dag mi gso ba zhes
[\[180b.2\]]smos te/_'di la gzhan gso ba'i ngang tshul yod pa de dgag par bstan te/_/gzhan dag mi gso ba ni gzhan dag mi skyed pa zhes bya ba'i don to/_/yang na bdag gcig pu gso ba yin gyis bu dang chung ma la sogs pa ni ma yin te/_de bas na lus la sogs pa'i dben
[\[180b.3\]]pa yod pa nyid do/_/gzhan dag mi gso ba zhes bya ba ni gzhan ni pha rol te/_dgra bo dag go/_/de yang don dam par ni 'dod chags la sogs pa'i nyon mongs pa'o/_/de chu la sogs pa'i rim pas 'phel bar byed pa ste/_de la lhag par zhen pas so/_/gzhan dag mi
[\[180b.4\]]gso ba ni mi gtsang ba la sogs pa gnyen po'i phyogs bsgom pa la brtson pa zhes bya ba'i don to/_/yang na gzhan dag mi gso ba ni/_phung bo gzhan mi 'dzin pa'i phyir ro/_/yang na bsod snyoms byed pa zhes bya bas ni 'phags pa'i rigs bstan te/_'dis ni spong ba la
[\[180b.5\]]dga' ba bstan to/_/lha rnams dga' bar 'gyur zhes bya ba ni brgya byin lhag par dga' ba ste/_dga' ba ni dga' bar byed pa dang /_'dod par byed pa ste ci nas kyang bdag gis 'di mthong bar bya zhing mchod pa dang /_nam zhig na bdag kyang 'di lta bur 'gyur zhes bya ba
[\[180b.6\]]la sogs pa'o/_/bdag gi don byas nas gzhan gyi don gyi thabs bstan par bya ste skyob pa ni de kho na nyid ston pas 'ong ba dang 'gro ba ni nges pa'i tshig ste/_des sdug bsngal la sogs pa'i bden pa bstan pa zhes bya ba'i don to/_/nye bar zhi ba zhes bya ba ni phung po lhag
[\[180b.7\]]ma med pa'i mya ngan las 'das pa dang 'dra ba 'gog pa'i snyoms par 'jug pa dang ldan pa ste/_de'i tshe ni nye bar zhi ba rdzogs pa 'thob par 'gyur ro/_/'dis ni mthong ba'i chos la bde bar gnas pa bstan to/_/rtag tu dran pa zhes bya ba ni drug la rtag tu gnas pa'i
[\[181a\]]
[\[181a.1\]]sbyor ba ste/_mig gis gzugs mthong na yid bde bar yang mi 'gyur zhing yid mi bde bar yang mi 'gyur te btang snyoms su gnas pa ni dran pa dang shes bzhin no zhes rgya cher ro/_/yang na bsod snyoms byed pa zhes bya ba 'dis ni bsod
[\[181a.2\]]snyoms la sogs pa ngan ngon tsam gyis chog shes pa bstan to/_/dge slong zhes bya ba 'dis ni phyin ci ma log par gnas pa'i rab tu byung ba'o/_/bdag rang tsam 'grangs par byed kyi zhes bya ba ni thams cad yongs su btang ba'o/_/gzhan dag mi gso
[\[181a.3\]]ba zhes bya ba ni nyon mongs pa kun du mi spyod pa'o/_/lha rnams dga' bar byed pa zhes bya ba ni yon tan gyi phan yon yin no/_/lhag ma ni bshad zin to/_/sngar bshad pa kho na dag la dga' bar 'gyur gyis skyon dang ldan pa dag la ni ma yin no zhes bstan pa'i phyir/_dge
[\[181a.4\]]slong bsod snyoms zhes bya ba la sogs pa smos so/_/'od srungs chen po la brgya byin gyis mchod pa byas so zhes dge slong rnams kyis thos nas dge slong lnga brgya tsam bsod snyoms byed par zhugs pa dang /_de'i dbang du mdzad nas 'di gsungs so/_/bkur
[\[181a.5\]]sti nor dang grags 'dod rnams la min/_/zhes bya ba la bkur sti ni mchod pa'o/_/grags pa ni snyan pa'o/_/nor ni don te de dag 'dod cing don du gnyer ba'i tshul 'di la yod pa'o/_/de la ni mi yang dga' bar mi byed na gzhan lta ci smos te lha sbyin la sogs
[\[181a.6\]]pa 'dir dper brjod par bya'o/_/don dam pa'i dge slong gi gnas ni yang dag pa'i 'tsho bas yin gyi log pa'i 'tsho bas ni ma yin no zhes bstan pa'i phyir/_dge slong 'dod pa kun spangs shing /_/zhes bya ba la sogs pa yin no/_/tshe dang ldan pa shA
[\[181a.7\]]ri'i bu nye du'i khyim du song ste/_chos bstan pas phan 'dogs par byed do/_/bram ze ma rungs pa zhig gis de ma bzod de smras pa/_bdag nyid bslus nas gzhan yang slu bar byed dam zhes byas pa dang /_des ni 'di gsungs so/_/'dod pa thams cad kyi yul du gyur
[\[181b\]]
[\[181b.1\]]pa gang spangs pa ni 'dod pa kun spangs pa ste/_rab tu byung ba yongs su bzung ba'i phyir ro/_/dge slong ni nang gi kun du 'khrugs pa bcom pa ste/_sems rnam par dben pa dang ldan pa'i phyir ro/_/dben par gyur na ni srid pa'i rtsa ba rtsa nas 'byin par nus te/_srid pa'i
[\[181b.2\]]rtsa ba phra rgyas drug ces pa'i tshig gis so/_/brtsal ba ni 'jig par byas pa ste yongs su spangs pa'o/_/gang zhe na mdun na gnas pa'i rdul zhes smos te/_mdun na gnas pa ni rang gi rgyud la gnas pa'i phyir ro/_/yang na 'jig rten thams cad kyi mngon par 'dod
[\[181b.3\]]pa ste/_de med na ni rjes su chags pa 'di la med cing gzi brjid kyang med do zhes 'phya bar snang ba'i phyir ro/_/'dod chags la sogs pa ni rdul yin te/_rdul 'dir 'dod chags yin gyis zhes bya ba la sogs pa'i mdo'i tshig gis so/_/rim pa gang gis rdul
[\[181b.4\]]brtsal ba yin zhe na/_bdag med ces bya ba dang gzhan la mi smra zhes bya ba ste/_rnyed pa la sogs pa'i ched du kha gsag gis gzhan dga' bar byed pa ni smra ba ste gzhan gzud pa dang bslu ba'i ched du bya mi dgos pa yin te/_gang nyon mongs pa dang bcas pa de ni rnyed pa
[\[181b.5\]]la sogs pa'i ched du gzhan bslu ba la sogs pa dgos pa yin gyi nyon mongs pa med pa ni ma yin te/_dri ma dang bcas pa'i gser ni me la sogs pas dag par mi 'gyur ba ma yin pa bzhin no/_/bag chags spangs pa ni rnam par 'gyur ba'i rgyu yod par gyur kyang rtogs
[\[181b.6\]]pas mi 'gyur ba yin no zhes bstan pa'i phyir skye bo ma bsdams zhes bya ba la sogs pa smos so/_/ri dgas 'dzin gyi ma sa gas don 'di dag thos te des de la smras pa khyed cag bcom ldan 'das la de skad ma zer cig 'di lta bu'i tshul gyis bsngags pa ma yin pa khyed
[\[181b.7\]]cag ma smra shig_/yun ring po'i gnod pa dang phan pa ma yin pa dang sdug bsngal bar 'gyur ro zhes pa nas bcom ldan 'das kyi spyan sngar song ste zhus pa/_btsun pa gzhan yang ma du ra ka'i rigs kyi lus kyi phyogs la bdag mi dga'o zhes pa dang /_bcom ldan 'das
[\[182a\]]
[\[182a.1\]]kyis bsngags pa ma yin pa de gsan nas tshigs su bcad pa gnyis gsungs so/_/des kyang zhag bdun bcom ldan 'das nyan thos kyi dge slong gi dge 'dun dang bcas pa spyan drangs so/_/gnod byed pa zhes bya ba ni gzhan la sgul bar byed pa dang
[\[182a.2\]]'chi bar byed pa'o/_/tshig gis ni ngag gis so/_/skye bo ma bsdams zhes bya ba ni tshul ngan pa ste ma dul ba'i rta srab dang bral ba bzhin no/_/gang la gnod par byed ce na yang dag par sdom pa la zhes bya ba'i tshig gi lhag ma'o/_/ji lta bu zhe na/_g.yul ngor glang chen
[\[182a.3\]]mda' yis bsnun pa bzhin/_/zhes bya ba smos te/_dper na glang po'i mchog sa srung la sogs pa mtshan phun sum tshogs pa yang lha dang lha ma yin gyi g.yul ngo'i sar lha ma yin gyis mda' la sogs pa'i mtshon gyis rgyun du 'bigs shing snun par byed pa bzhin du yon tan brgya stong phrag
[\[182a.4\]]dpag tu med pas brgyan pa'i sems dpa' chen po yang skye bo dam pa ma yin pas rtsod pa'i dus su tshig rtsub po la sogs pa'i mda'i tshogs kyis gnod par byed de gang ma bsdams pa'i tshig gis gnod par byed do/_/des na de dag ji ltar byed pa yin zhe na/_thos gyur kyang zhes bya
[\[182a.5\]]ba ni rab tu thos gyur pa'o/_/tshig ces bya ba ni gnod par byed pa'o/_/brjod pa ni smra ba'o/_/mi bzad pa ni tshig rtsub po ste gnad la 'bebs pa'o/_/ji mi snyam zhes bya ba ni bzod pa'o/_/dge slong zhes bya ba ni gsol ba dang bzhi'i las kyis bsnyen par rdzogs pa ste/_'dod chags
[\[182a.6\]]dang ma bral bar gyur kyang dge sbyong byed pa la rjes su 'jug pa'o/_/de yang phyi rol la ji mi snyam pa ni ma yin gyi dge sbyong byed pa la gnas shing 'on kyang nang la bzod pa tsam ni yin te de yang mi 'khrugs pa'i mtshan nyid do/_/de nyid kyang sdang sems bral la zhes bya ba 'di smos te/_'tshe
[\[182a.7\]]ba'i bsam pa med pa'o/_/yang dag par yongs su brtags pas 'di nyid kyis bzod par nus kyi gzhan gyis ni ma yin no zhes bstan pa'i phyir/_skye bo ma bsdams zhes bya ba la sogs pa smos so/_/legs gzhag la zhes bya ba ni shes rab sngon du 'gro zhing snying rje gzung ba byas la nges
[\[182b\]]
[\[182b.1\]]par gzhag pa yin no/_/gang zhe na yid ces bya ba ni sems te yang dag pa nyid du gzhag pa'i rnam par shes pa'o/_/gang legs par gzhag pa'i yid de gang yin zhe na/_bzo yis mi 'tsho zhes bya ba la sogs pa'o/_/dge slong dag dkyil 'khor bzhin du gnas shing 'khod nas
[\[182b.2\]]gtam rjod par byed de btsun pa dag bzo'i gnas ni legs par gzhag pa yin no zhes pa nas ji tsam na bcom ldan 'das gshegs te 'di gsungs so/_/bzo ni dbyig dang gser la sogs pa yang brdung ba dang /_yi ge la sogs pa mkhas par byas pa des 'tsho ba'i ngang tshul
[\[182b.3\]]'di la yod pa ste/_de las gzhan pa'i bzo byas kyang mi 'tsho ba'o/_/ji ltar na dge slong de ni bzo la brten nas 'tsho ba gnas par byed pa ma yin te/_tshul 'di ni khyim pa'i skye bo yin no zhes byas nas so/_/spang ba ni yo byad bsnyungs pa bstan te yo byad mang po mi bya ba dang /_
[\[182b.4\]]'tshog chas mang po ma yin pa dang /_legs par bkod pa'i tshul dang /_ma smin pa'i 'bru len pa spang bar bya'o zhes bya ba la sogs pa'o/_/bdag la dga' zhes bya ba ni bdag nyid la 'dod par byed cing bdag la dga' ba gang yin pa des ni legs par spyod pa la rtag tu mngon
[\[182b.5\]]par dga' ba'o/_/ji ltar yang dge slong bdag la dga' ba yin zhe na/_'di ni gcig tu dge sbyong du 'dzin pa dang /_dge sbyong la dga' ba dang /_bslab pa 'dod pa'o zhes bya ba la sogs pa'o/_/'dis dge ba'i chos la 'dun pa bstan nas dbang po'i sdom pa smras pa/_dbang po dul ba zhes
[\[182b.6\]]smos te/_dbang po dul ba'i phyir ro/_/'dis ni tshul khrims kyi sdom pa bstan to/_/kun las rnam grol zhing zhes bya ba ni sdig pa'i yan lag thams cad dang /_sdig pa'i rgyu thams cad las te sdig pa las ldog pa'i phyir ro/_/de ltar khyim pas ni byed par mi nus kyi rab tu byung bas nus pa'i phyir
[\[182b.7\]]bshad pa/_khyim la ma chags zhes bya ba ste khyim snying por byed pa gang yin pa de ni khyim snying por byed pa ste khyim len cing chags pa gang yin pa'o/_/de las gzhan pa ni rab tu byung ba zhes bya ba'i don to/_/de nas tshul khrims la brten nas lam bsgom pa'i khyad par smras pa/_bdag
[\[183a\]]
[\[183a.1\]]med ces bya ba ste 'jig tshogs la lta ba med pa'i phyir mthong pa'i lam bstan to/_/sred pa spangs pa zhes bya ba ni sred pa spangs pa'i phyir bsgom pa'i lam bstan to/_/gang gi tshe lam gnyis kyis dang po spang bar bya ba yongs su shes pa de'i tshe bshad pa 'dod
[\[183a.2\]]spangs zhes bya ba ste dang po 'dod pa'i khams spangs pa'o/_/gcig tu spyod pa ni mnyam par gzhag pa'i sa pa'i nyon mongs pas dben pa'i phyir te/_de nyid don dam pa'i dge slong yin no/_/dge slong de nyid ni sdug bsngal zad pa thob par 'gyur ro zhes bstan to/_/'tsho gtsang zhes
[\[183a.3\]]zhes bya ba la sogs pa smos so/_/kun du rgyu nag po rgyun shes zhes bya bas bcom ldan 'das la btsun pa ci tsam gyis na dge slong sdug bsngal zad pa 'thob par 'gyur zhes gsol pa dang /_'di gsungs so/_/grogs po mthun pa bsten bya zhing /_/zhes bya ba la mnyam pa
[\[183a.4\]]'am khyad par du gyur pa'i dge ba'i grogs po phan 'dogs par byed pa ni bsten par bya ste/_gang la brten nas sdig pa mi dge ba'i chos rnams 'grib pa dang /_dge ba'i chos rnams 'phel ba de ni mthun pa'i grogs po'o/_/'tsho gtsang zhes bya ba ni yongs su dag pa'i kun du 'tsho
[\[183a.5\]]ba'i yo byad gang yin pa ste log pa'i 'tsho ba spangs pa'i phyir ro/_/bslab ba bsrung ba'i rim pa bstan pa/_snyom las med pa zhes bya ba ste yongs su gzung ba med pa'i phyir ro/_/gang gi phyir yongs su gzung ba yod pa ni snyom las skye bar 'gyur te gang dag myu gu mang por 'phros pa'i shing
[\[183a.6\]]bzhin no/_/de bkag pas ni snyom las med pa ste/_yang bshad pa/_gzung bya mi 'dzin dge slong dang /_/thibs po'i nang du g.yag gnas dang /_/dgon du ma he gnas pa ste/_gsum po 'di dag 'chi bar phyogs/_/zhes pa'o/_/yongs su gzung ba med kyang de ci nus par gzhan la
[\[183a.7\]]phan par byed de/_'di ltar so sor bgo bsha' bya ba dang zhes bya ba so sor bgo bsha'i sgo nas kyang de ltar khyad par du phan 'dogs pa de la 'jug cing 'di ltar rab tu 'jug par byed pa'o/_/bgo bsha' yang rnam pa gnyis te chos kyis so sor bgo bsha' bya ba dang /_zang zing
[\[183b\]]
[\[183b.1\]]gis so sor bgo bsha' bya ba'o zhes pa'i tshig gis so/_/skyes bu dam pa la brten pas 'tsho ba kun du dag pa dang /_yongs su gzung ba med cing gtong bar gyur na ni rnam pa thams cad du gzhan la phan 'dogs par byed par 'gyur te/_bdag nyid dam pa'i tshul mchog tu byed pas gzhan la phan 'dogs par nus kyi gzhan
[\[183b.2\]]du ni ma yin no zhes bstan pa'i phyir/_spyod yul cho ga mkhas par bya/_/zhes bya ba bstan te/_bslab pa dang nye ba'i bslab pa bsrung ba la mkhas par 'gyur bas so/_/ci'i phyir spyod yul gyi cho ga mkhas pa la sbyor ba yin zhe na/_'di ltar spyod yul cho ga mkhas pa yis/_/zhes bya ba smos te/_dam pa'i spyod pa la
[\[183b.3\]]dga' bas 'dul ba bzhin du sde snod gsum du bstan pa'i cho ga dang rjes su mthun pas tshul khrims yongs su shes pa la rjes su 'jug pa'i phyir ro/_/de lta bu'i dge slong des 'bras bu ji zhig 'thob pa yin zhe na/_sdug bsngal zad pa zhes bya ba 'khor ba las thar pa 'thob par byed pa'o/_/ji ltar yang dge
[\[183b.4\]]slong spyod yul gyi cho ga la mkhas pa yin zhe na/_bstan pa'i phyir rkang pa legs bsdams zhes bya ba la sogs pa smos so/_/dge slong zhig bsod snyoms kyi phyir zhugs pa las legs par ma bsdams shing spyod yul du shin tu ma bsdams pa zhig ste ji tsam na rab tu dben pa'i nags su song nas shing zhig
[\[183b.5\]]gi drung du 'dug ste ting nge 'dzin sgom par byed do/_/bcom ldan 'das nyan thos kyi tshogs dang bcas te nags su rgyu zhing gshegs pa dang de las brtsams so/_/gzhan dag ni rgyal byed kyi tshal du chu skyar gyi sgra cig grag ste/_steng du bltas pa dang so phag gcig lhung ste song bas ngang pa zhig gsad pa'i dge slong
[\[183b.6\]]las brtsams so zhes zer ro/_/lag pa gnyis legs par bsdams pa ni lag pa legs par bsdams pa ste/_lag pa yang dag par sdom zhing brtse bas rdeg par byed pa dang /_gzhan gyi nor len pa la sogs pa de'i sgrub pa mi byed pa'i phyir ro/_/rkang pa legs bsdams zhes bya ba ni de dang 'brel pa'i
[\[183b.7\]]srog gcod pa la sogs pa'i don te/_'gro ba na 'chi ba la sogs pa mi byed pa'i phyir ro/_/lus kyi sdom pa bstan nas ngag gi sdom pa smras pa/_tshig rnams legs bsdams zhes bya ba ngag gi nyes par spyod pa bzhi spangs pa'i phyir ro/_/dbang po'i sdom pa bstan pa/_dbang po legs bsdams zhes bya ba ste
[\[184a\]]
[\[184a.1\]]dbang po'i dul ba'i phyir ro/_/nang du dga' ba zhes bya ba ni bdag nyid la lhag pa ni nang ngo /_/de la dga' ba ni yul dag las sems rab tu bsdus pa ste 'dis tshogs kyi lam bstan nas lam 'thob pa bstan pa/_mnyam par 'jog ces bya ba ni zag pa med pa'i ting nge 'dzin gyi khyad par
[\[184a.2\]]dang ldan pa'i phyir ro/_/gcig tu zhes bya ba ni rang dbang zhes bya ba'i don to/_/yang na las dang nyon mongs pa'i grogs med pa'i phyir ro/_/chog shes zhes bya ba ni yang dag par dga' ba skye ba ste mthong ba'i chos bde bar gnas pas so/_/de ni dge slong yin zhes gsungs/_/zhes bya ba ni de nyid bcom ldan 'das
[\[184a.3\]]kyis don dam pa'i dge slong du bstan te/_gzhan ni ming tsam yin pa'i phyir ro/_/rgyu gang gis cho ga 'di lta bu la dmigs pa yin zhe na/_dge slong chos la kun dga' zhes bya ba la sogs pa smos so/_/dge slong gzhan zhig rtag tu chos nyan cing sems pa dang sgom par byed la/_de nyid la mngon par dga' bas
[\[184a.4\]]ji tsam na dgra bcom par gyur te/_de la 'di gsungs so/_/gzhan dag ni rgyal byed kyi tshal na chos kyi kun dga' ra ba zhes bya ba'i gnas brtan gyi dbang du mdzad do zhes zer ro/_/kun dga' bar byed pa yin pas mngon par dga' ba ste/_don dam pa'i chos thar pa dang de'i lam la kun tu dga' ba'o/_/
[\[184a.5\]]yang na zhi gnas dang lhag mthong gi chos la kun tu dga' zhing mngon par dga' ba'i gnas 'di la yod pa'o/_/chos dga' zhes bya ba ni bstan pa'i chos la rtag tu mnyam par mngon par dga' ba'i phyir ro/_/'dis ni thos pa las byung ba'i shes rab bstan to/_/chos la rjes su sems pa dang /_
[\[184a.6\]]zhes bya ba ni ji ltar thos pa'i tshig gi don bsams pa las byung ba'i shes rab kyis kun tu dpyod pa'o/_/chos la rjes su dran pa dag_/ces bya ba ni/_thos pa dang bsams pa'i chos la bsgoms pa las byung ba'i shes pas lan du mar mngon du byas pa'i phyir ro/_/dge slong chos las yongs su nyams
[\[184a.7\]]mi 'gyur/_/zhes bya ba ni 'di lta bu'i dge slong ni lung dang rtogs pa'i bdag nyid kyi chos las yongs su nyams par mi 'gyur ro/_/chos las yongs su mnyams pas ni khyad par gyi bde ba 'thob par 'gyur ro zhes bstan pa'i phyir/_dge slong khang stong zhes bya ba la sogs pa'i tshigs su bcad pa
[\[184b\]]
[\[184b.1\]]gnyis gsungs so/_/dur khrod bsil ba'i tshal na 'phags pa'i mgon phyag dar khrod 'tshem pa las tshangs ris bdun brgya zad pa dang dben pa la dga' bas de las brtsams so/_/khang stong zhugs nas su zhes bya ba ni ming dang bral ba'i khang stong ste der zhugs pa ni rab tu dben pa'i phyogs la gnas
[\[184b.2\]]pa zhes bya ba'i don to/_/'gro bas ni bya ba 'grub pa yin no zhes rig byed pa dag smra ste de dgag pa bstan pa'o/_/dge slong ni yongs su bzung ba spangs pa'i phyir ro/_/nang la lta bar byed pa dang /_/zhes bya ba ni bdag la lhag pa ni nang ste nang du lta zhing phyi rol gyi yul la chags pa las bsdus te nang du
[\[184b.3\]]lta ba la 'jug pa zhes bya ba'i don to/_/nang la lta ba'i tshul 'di la yod pa ni 'phags pa'i lam bsgom pa la brtson pa'i phyir te/_de ni dben pa gnyis dang ldan pa nyid do/_/lha yi dga' dang ldan par 'gyur/_/zhes bya ba ni lhag par gsal bar byed pa'i phyir te lha rnams la yang de med pa'i phyir
[\[184b.4\]]ro/_/chos rnams legs par mthong ba dag_/ces bya ba ni yang dag par snyoms par zhugs pa'i zag pa med pa'i shes pas bden pa bzhi bsgrubs pa ste/_des khyad par gyi rtogs pa dang ldan pa'i phyir ro/_/ji ltar chos nges par bstsags pas dga' ba yin zhe na/_ji lta ji ltar zhes bzlas pa
[\[184b.5\]]ste/_ji srid ji srid do/_/yang na 'dod pa'i khams la sogs pa'o/_/legs rtogs pa zhes bya ba ni yang dag par dga' ba'o/_/phung po la zhes bya ba ni gzugs la sogs pa'o/_/skye dang 'jig pa zhes bya ba ni 'byung ba dang 'gog pa'o/_/de lta de ltar zhes bya ba ni de srid de srid do/_/yang na de las de
[\[184b.6\]]las so/_/de yis dga' ba nyid kyang 'thob/_/ces bya ba ni rnal 'byor pa des 'thob pa ste/_yid bde ba dang bya ba mthar thug pa'o/_/btsal ba'i mthar thug pa bshad pa/_dga' ba zhes smos te 'khor ba spang ba'i gnyen po rjes su tshol ba des rtogs pa'i gang yongs su dga' ba de ni rab tu dga' ba'o/_/
[\[184b.7\]]mgu ba la gnas pa yang ma 'ongs pa dag tu yod pa'i phyir ro/_/de yang rnal 'byor pa de nyid kyis 'thob pa yin no/_/gal te des dga' ba dang mgu ba nyid 'thob pa des cir 'gyur zhe na/_dga' ba mang po yis zhes bya ba smos te dga' ba yang mang zhing shas che ba 'di la yod pa ste/_gong nas gong du gnyen po
[\[185a\]]
[\[185a.1\]]yod pa'i phyir ro sdug bsngal zad pa ni thar pa'o/_/sdug bsngal zad pa thob pas mthong ba'i chos kyi phan yon bstan pa ji ltar zhes bya ba la sogs pa smos so/_/ji ltar maud gal gyi bu chen po gu Ta shi khi ya kas lus shin tu brdungs pa las/_de'i tshe bram ze dang khyim bdag dad pa
[\[185a.2\]]can dag 'ongs nas khyod kyi yid de la g.yos par ma gyur tam zhes dris pa dang /_btsun pa ma lags so zhes pa nas/_de'i don du tshigs su bcad pa drug gi bar du gsungs so/_/ji ltar ri bo dag ces bya ba ni sa 'dzin pa'o gal te sa las de grub pa yin nam zhe na/_brag gi zhes smos te rdo'i rang
[\[185a.3\]]bzhin no/_/rlung gis zhes bya ba ni rlung dmar gyi rgyus so/_/mi g.yo ltar zhes bya ba ni mi 'gul ba'o/_/de bzhin ni de ltar ro/_/'dod chags zad pa'i rgyus ni dge slong khrid pa ma yin zhing rnam par 'gyur bar mi byed de/_ri bo dag gam ri bo bzhin/_/zhes bya ba ni tshigs su bcad pas gong du dpe bstan
[\[185a.4\]]zin na/_ji ltar 'dir yang brjod ce na bshad pa/_rgya cher bstan pa nyid dang /_bstan ma thag pa nyid ni bsdus te bstan pa'i sbyor ba dang ldan pa'i phyir te/_dper na shing rta pa la lam zhes bya ba la sogs pa bstan pa bzhin no/_/yang na phyis 'ongs pa'i gdul bya dag la dpe dang bcas pa
[\[185a.5\]]bstan pas phan gdags pa'i phyir ro/_/yang na dge slong gi khyad par de ji lta bu zhe na/_dge slong rnam par 'gyur ba'i rgyu yod kyang mi 'gyur ba'o zhes bstan to/_/yang na ri ni ri gangs can dang 'dra'o zhes bya ba yin te dper na ri gangs can ni mtho ba las rab tu 'bab cing 'jug pa'i chu bo'i rgyun
[\[185a.6\]]mngon par 'phel ba dang /_mngon par 'dod pa'i me tog dang 'bras bu dang ldan pa'i nags can dang /_ri dgas dang bya'i tshogs dpag tu med pa rnam pa sna tshogs nye bar gnas pa dang /_sman rnam pa sna tshogs kyi gzhir gyur pa de bzhin du/_gang thar pa'i lhag pa'i bsam pas mtho ba nas 'bad
[\[185a.7\]]pa'i byams pa la sogs pa'i bsgom pa'i rgyun kun tu bsags pa dang /_ting nge 'dzin gyis rnam par rol pa'i tshogs kyis skye bo phongs pa rnams kyi yid la re ba rdzogs pa'i gnas dang /_rnam pa sna tshogs pa'i rim pas gzhan la phan 'dogs par byed pa'i blo skye bar 'gyur ba'o/_/nga'o snyam
[\[185b\]]
[\[185b.1\]]pa'i nga rgyal spangs pa yin no zhes bstan pa'i phyir/_gang la kun du zhes bya ba la sogs pa smos so/_/tshe dang ldan pa u pa marda zhes bya ba lhag par sogs par byed pas dge slong dag 'phya bar byed pa la/_/'phags pa ba ku la ni gtong ba mchog tu byed pas nyod par byed de/_de'i dbang du mdzad pa'o/_/
[\[185b.2\]]gang la zhes bya ba ni sems can no/_/kun du sogs med cing zhes bya ba ni nor dang 'bru la sogs pa med de/_nor dang 'bru la sogs pa nye bar sogs pa med pas yongs su bzung ba med pa'i phyir ro/_/gang la bdag gir byed med pa/_/zhes bya ba ni bdag gir byed pa sngon du 'gro ba'i lhag par zhen pa
[\[185b.3\]]med de/_mthong bas spang bar bya ba med pa'i phyir ro/_/gang dag med na mi gdung ba/_/zhes bya ba ni phung po med pas mya ngan 'thob par mi 'gyur te de la gang 'di med par 'gyur ba dang /_bdag la yang med par 'gyur ba dang zhes bya ba'i tshig gis so/_/mngon par 'dod pa'i dngos po dang bral ba dang /_zhig
[\[185b.4\]]pa la sogs pas de med cing ma thob par gyur na yang gang de gdung bar mi 'gyur zhing yongs su mya ngan byed par mi 'gyur te/_/bsgom pas spang bar bya ba spangs pa'i phyir ro/_/de ni dge slong zhes bya ba ni de nyid dge slong gi ming du 'os pa yin no/_/yang na dge slong ni gsum ste/_so so'i skye bo dge ba dang /_khro ba
[\[185b.5\]]spangs pa dang /_srid pa las grol ba ste tshig rkang gsum po 'dis bstan to/_/gzhan ni dge slong du ma'i 'dod kyi 'jig rten ba'i dge slong ngo zhes byas nas so/_/de ji ltar bzhi pa ma brjod ce na/_'dir smras pa/_re zhig gzhan la slong ba tsam/_/zhes bya bas bstan te/_dge slong ni slong ba'i phyir sgo na 'dug
[\[185b.6\]]go zhes 'jig rten na tha snyad du 'dogs pa de ji dge slong zhes bya ba yin nam zhe na/_dge slong ni rab tu rnam par zhugs pa ste de dang /_khyim bdag mgon med zas sbyin las brtsams nas tshigs su bcad pa gnyis gsungs so/_/re zhig min snyam zhes bya ba ni de tsam gyis te ci tsam gzhan la slong ba tsam gyis
[\[185b.7\]]te chos gos la sogs pa gzhan dag las slong ba de tsam gyis so/_/grong pa'i chos zhes bya ba ni grong ba nyid yin pas grong ba'o/_/chos ni dngos po dag ste yongs su bzung ba dang mi bzung ba'i dngos po yin pas so/_/'dzin byed pa zhes bya ba ni dge slong dag gis yongs su 'dzin pa zhes bya ba dang
[\[186a\]]
[\[186a.1\]]sbyar ro/_/gang gi chos gos la sogs pa shas cher 'dzin pa'i gnas skabs su gyur pa de'i tshe bcom ldan 'das kyis chos gos kyi rnam par rig pa bstan te/_bslab pa bcas pa rjes su bsrung ba'i phyir ro/_/gal te yang grong ba'i chos 'dzin par byed na ni ma yin te/_slong ba tsam
[\[186a.2\]]nyid ces dge slong gi cha byad 'dzin cing slong ba la nye bar gnas te/_'dod pa'i yon tan thams cad la nye bar longs spyod pa de'i bde bas ni ji ga de'i tshe dge slong du 'gyur ram zhes bya ba yin no/_/cha byad yongs su bzung ba tsam gyis kyang /_/zhes bya ba ste/_yang gi sgra 'dir phyis pa'i phyir ro/_/de bas na
[\[186a.3\]]grong pa'i chos yongs su btang na des ni dge slong du 'gyur ro zhes bstan pa'i phyir/_gang zhig ces bya ba la sogs pa'o/_/gang zhig ni gang la la'o/_/dge ba ni srid pa'i 'bras bu'o/_/sdig pa ni 'bras bu mi 'dod pa'o/_/dang gi sgra ni gnyi ga gcig tu spang bar bya ba bsgrub pa'o/_/rab spangs zhes
[\[186a.4\]]bya ba ni yongs su dor ba'o/_/'dis ni lam gyi tshogs bstan nas/_lam bstan pa/_tshangs par spyod ldan zhing zhes bya ba ni tshangs pa'i phyir spyod pa ste/_/gang gis mya ngan las 'das pa 'thob pa'i 'phags pa'i lam de khyad par du byed pa gang yin pa ni de nyid do/_/lam gyi skyon thams cad spangs pa ni
[\[186a.5\]]lam bsgom pa la rag las pa yin no zhes bstan pa'i phyir/_sde tshogs spangs nas zhes bya ba smos te/_sde byed pa dang sde dang tshogs yin pa'o/_/de spangs pa ni dor ba la kun tu sbyor ba zhes bya ba'i don to/_/de spangs nas ci zhig bya zhe na/_spyod byed pa zhes bya ba smos te/_gdul bya la phan gdags pa'i phyir 'di
[\[186a.6\]]nyid du/_dus ji srid 'dug cing rang gi don byas nas gzhan gyi don la dmigs pa zhes bya ba'i don to/_/de ni dge slong zhes bya ba ni de nyid dge slong gi ming 'thob par 'gyur ro/_/tshig gi don gang lhag par spyod par 'gyur zhe na/_bshad pa/_byams pa la sogs pa dang rnam par ldan pa ste/_'di nyid bstan pa'i
[\[186a.7\]]phyir/_dge slong gang zhig byams gnas shing /_/zhes bya ba la sogs pa smos so/_/mnyan yod na phan tshun gnod pa la 'jug pa'i dge slong dag las brtsams nas tshigs su bcad pa drug gsungs so/_/gzhan dag ni gang gA'i dogs na gnas pa'i grub dag thag ring po nas shin du khro zhing gshe bar byed
[\[186b\]]
[\[186b.1\]]la/_ji tsam na thag nye bar gyur pa dang /_bcom ldan 'das kyi sku dang shin tu zhi ba'i nyan thos kyi tshogs mthong bas mngon par dad cing bcom ldan 'das spyan drangs te/_gru 'di la gshegs su gsol zhes zhus nas de las brtsams so zhes zer ro/_/byams gnas pa zhes bya ba la/_lus can dag la
[\[186b.2\]]brtse ba ni byams pa ste/_gzhan la phan pa dang phan pa'i sems ni byams pa'o/_/de bas na de'i mtshan nyid bstan pa/_de las 'dis gnas pa'i ngang tshul yod pa ste/_byams pa mngon du byas shing lan mang du gnas pa'i phyir ro/_/'dis nyon mongs pa kun tu mi spyod pa'i thabs bstan nas gtan du
[\[186b.3\]]spangs pa'i thabs bstan pa/_rab dang ba zhes bya ba ste/_shes nas dad pa thob pa'i phyir ro/_/byams pa bsgoms pa'i mthus bde bar mthong ba'i lam la zhugs te/_de las shes nas dad pa thob pa'o/_/gang la rab tu dang ba yin zhe na/_sangs rgyas bstan la zhes smos te/_sangs rgyas kyis
[\[186b.4\]]bstan pa'i lam dkon mchog gsum zhes bya ba'i don to/_/'di ni thar pa'i lam gyi ngo bo yin pa'i phyir ro/_/bdag nyid ngan 'gro las 'dren te/_/zhes bya ba ni bdag nyid ngan song gsum las 'dzin pa yin no/_/'dir dpe bstan pa/_'dam rdzab las ni zhes bya ba yin te/_dper na spos kyi glang po che
[\[186b.5\]]myos pa bag med pas 'dam rdzab tu chud pa de las 'dab nye ba na yod pa'i shing chen po la lag pas yongs su bzung ba la sogs pa la brten nas bdag nyid 'don par byed pa de bzhin no/_/byams pa'i stobs kyis ngan song dag las 'byin pa bstan nas/_da ni 'dod pa'i khams las 'byung ba bstan
[\[186b.6\]]pa'i phyir/_dge slong gang zhig byams gnas pa/_/zhes bya ba la sogs pa smos so/_/sprug par byed ces bya ba la sprug pa ni spong ba'o/_/sdig pa ni mi 'dod pa'i 'bras bu can mi dge ba'o/_/chos rnams ni dngos po gzugs la sogs pa'o/_/ljon shing lo ma bzhin zhes bya ba ni shing gi 'dab ma
[\[186b.7\]]bzhin no/_/rlung gis zhes bya ba ni shugs dang ldan pa'i rlung ngo /_/des ji ltar shing gi lo ma lhung bar byed pa ltar 'dod pa'i khams kyang de bzhin no/_/de'i 'og tu gzugs dang gzugs med pa'i khams bstan te/_thob par 'gyur zhes bya ba ni rtogs par 'gyur zhes bya ba'i don to/_/go 'phang ni bzhi'o/_/
[\[187a\]]
[\[187a.1\]]zhi ba ni sdug bsngal dang yid mi bde ba la sogs pa'i skyon spangs pa'o/_/'du byed nyer zhi zhes bya ba ni gzugs na spyod pa'i phung po spangs pa'i tshul yin pa'i phyir ro/_/zhi ba ni gzugs dang 'du shes las skyes pa'i kun tu 'khrug pa med pa'i phyir ro/_/lta bas mi ngoms pa zhes
[\[187a.2\]]bya ba ni ngoms par byed pa yin pas ngoms pa ste/_gzhan de nyid 'dzin par byed pa'i phyir ro/_/ngoms pa nyid yin pas ngoms pa'o/_/de dgag pa ni mi ngoms pa ste/_yongs su bzung bas chog mi shes pa'i phyir lta bas chog mi shes pa gang yin pa de ni zhes bya bas bsdu ba bya'o/_/sgrib pa thams cad dang
[\[187a.3\]]bral ba'i phyir shin tu gsal ba de'i tshe ni mya ngan las 'das par shes pa ste/_de bas na gzugs med pa'i khams las 'dod chags dang bral bar gyur na ni phung po lhag ma dang bcas pa'i mya ngan las 'das pa 'thob pa yin no zhes bstan te/_mngon sum byed par 'gyur zhes bya ba yang dag par 'thob pa'o/_/
[\[187a.4\]]kun sbyor zad pa zhes bya ba ni rjes su 'brel pa ste/_kun du sbyor ba mtha' dag spangs pa'i don to/_/ji ltar de ltar 'gyur zhe na/_rim gyis zhes smos te/_'di ni rim gyis spangs par 'dod kyi cig car ni ma yin no zhes ston to/_/des na phung bo lhag ma dang bcas pa'i mya ngan las 'das pa'i dbyings su gzhol
[\[187a.5\]]ba bstan to/_/mi srid do zhes bya ba ni mi rung ba'o/_/gang mi rung ba zhe na/_yongs su nyams par 'gyur ba zhes bya ba ste rnam par ldog pa zhes bya ba'i don to/_/ga las she na/_'di ltar mya ngan 'das dang nye ba'i phyir zhes bya ba ni ting nge 'dzin gyi rnam pas kun du sbyor ba thams cad spangs pa'i rnal 'byor
[\[187a.6\]]pa ni thar pa kho na dang nye ba ste/_drung na gnas par gyur pa de'i bdag nyid du grub pa yin gyi 'khor ba la sogs pa'i ni ma yin no zhes bya ba'i don to/_/rim pa gang gis kun tu sbyor ba thams cad spangs pa 'thob cing yongs su nyams par 'gyur ba mi srid pa yin zhe na/_sems dga' zhes bya ba la sogs pa smos so/_/
[\[187a.7\]]pur+Na brda na zhes bya ba'i grong khyer na gnas pa'i ma ga d+ha bzang pos bcom ldan 'das spyan drangs pa las/_drang srong chen po shing shun zhes bya bas gzugs khyad par can mthong bas mngon par dad de bdag nyid dad pa'i shugs kyis ri las babs nas de'i dbang du mdzad de 'di gsungs so/_/dga'
[\[187b\]]
[\[187b.1\]]ba dang mgu ba'i sems 'di la yod pa de ni de nyid de/_ji skad du bshad pa/_'di na re zhig dang po nyid du lhag pa'i bsam pa bzang par gyur la 'tshe ba med pa'i lhag pa'i bsam pas de khyad par 'dod pa zhes bya ba'i don to/_/yid ni bzang ba dang zhes bya ba ni 'dir bzang ba ni bsngags pa'i don to/_/skye bo dam pa
[\[187b.2\]]mngon par dga' ba'i phyir mi gtsang ba la sogs pa'i dngos po la 'jug pa'i yid de/_bsngags pa'i dngos po gang la yid yod pa zhes byas nas so/_/ngan song gsum gyi bgegs su gyur pa ni mthong ba'i lam nyid la gnas pa'i sems yin no/_/de la 'dis ni tshogs dang mthong ba'i lam
[\[187b.3\]]bstan nas bsgom pa'i lam bshad pa/_zil gnon pa zhes bya ba spangs pa'o/_/dga' dang mi dga' zhes bya ba ni rjes su chags pa'i kun du sbyor ba ste 'dis ni 'dod pa las 'dod chags dang bral bar bstan to/_/dga' ba mang po yis zhes bya ba ni dga' ba phal che ba ste/_gong nas gong du khyad par gyi gnyen po
[\[187b.4\]]rnyed pas dga' ba lhag par nyams su myong ba'i phyir ro/_/de'i 'bras bu smras pa/_dge slong zhes bya ba ni nyon mongs pa bcom pa'i phyir te/_'dis ni khams gsum las 'dod chags dang bral ba bstan to/_/da ni phung po lhag ma med pa'i mya ngan las 'das pa bshad de/_sdug bsngal zad pa zhes smos so/_/'dod
[\[187b.5\]]chags dang bral ba nyid nye bar zhi ba yin no zhes bstan te/_lus zhi zhes bya ba la sogs pa'o/_/dge slong zhig gis bcom ldan 'das la 'di skad ces/_btsun pa nye bar zhi ba la dge slong zhes brjod na ci tsam gyis dge slong nye bar zhi bar 'gyur zhes gsol pa dang /_de las brtsams nas 'di gsungs so/_/
[\[187b.6\]]rim pa gang gis nye bar zhi bar 'gyur zhe na/_lus zhi zhes bya ba ste/_lus kyi nyes par spyod pa spangs pa'i phyir ro/_/zhi ba dang ldan pas zhi ba'o/_/sems zhi bas ni 'di ltar 'gyur ro zhes bstan pa ste sems zhi zhes bya ba'o/_/de gnyis ka dang 'brel pa ni ngag zhi ba yin no zhes bstan pa'i phyir smras pa/_ngag
[\[187b.7\]]ni zhi ba dang zhes bya ba yin te/_tshul khrims la brten nas g.yeng ba med pa'i phyir ro/_/bsgom pa'i gnas skabs bstan pa/_legs par mnyam gzhag ces bya ba ste/_legs pa'i ting nge 'dzin gyis rgyud yongs su gzung ba zhes bya ba'i don to/_/ting nge 'dzin gyi 'bras bu bshad pa/_'jig rten zang zing spangs
[\[188a\]]
[\[188a.1\]]pa zhes bya ba ni 'jig rten dang zang zing ni 'jig rten zang zing ngo /_/zang zing zhes bya ba 'di ni 'dod pa'i tshig bla dgas so/_/'jig rten ni nye bar len pa'i phung po lnga'o/_/spangs pa ni yongs su bor ba ste/_gang 'jig rten gyi zang zing gang yin pa'o zhes bsdu ba bya'o/_/de la zang zing spangs pa
[\[188a.2\]]ni 'dod pa las 'dod chags dang bral ba'o/_/yang na 'jig rten na zang zing ni 'jig rten zang zing ste/_de gang gis spangs pa ni 'dod pa las 'dod chags dang bral ba zhes bya ba'i don to/_/dge slong ni khams gsum las 'dod chags dang bral ba'o/_/nye bar zhi ba ni nyon mongs pas byas pa'i kun du 'khrugs
[\[188a.3\]]pa dang bral ba'i phyir ro/_/yin zhes brjod ces bya ba ni sangs rgyas dang de'i nyan thos kyis gsungs pa'o/_/nye bar zhi ba de'i gtso bo'i rgyu smras pa/_ting 'dzin med la zhes bya ba la sogs pa'o/_/a yod ces bya ba gang gA'i dogs ash+tha bad kan drang srong mang po bsgom zhing 'dug pa dge slong dag gis
[\[188a.4\]]mthong nas de la shin tu dga' bar gyur pa'i skabs de gsan nas tshigs su bcad pa gsum gsungs so/_/ting 'dzin med la shes rab med/_/ces bya ba ni bdag med pa mthong ba'i shes rab dang bral ba ste/_ting nge 'dzin bsgoms pas ni yongs su dag par nus so/_/shes rab med la ting 'dzin med/_/
[\[188a.5\]]ces bya ba ni de bzhin du ste ting nge 'dzin khyad par can no/_/spyir ni sems g.yeng bar gyur na shes rab khyad par can mi 'byung ngo /_/shes rab ting 'dzin ldan pa de/_/zhes bya ba gang gnyis po 'di yod pa de nyid ni don dam par dge slong zhes brjod do/_/gnyis po'i 'bras bu bstan pa/_mya ngan 'das pa zhes
[\[188a.6\]]bya ba ste/_phung po'i lhag ma med pa'o/_/yang dag par bstan pa smras nas/_yang dag par 'dzin du 'jug pa smras pa/_de bas zhes bya ba smos te/_gnyis po la 'dzud pa'o/_/'jug pa ste zhes bya ba ni rab tu sbyor ba'o/_/de gang gis nus she na mkhas pa rnams kyis zhes bya ba smos te/_rigs pas 'thob pa'i
[\[188a.7\]]shes rab dang ldan pa dang /_gsung rab la mkhas pa la brjod do/_/de'i dang por bya ba 'di yin no zhes bya ba ni thabs so/_/dang por byed pa yin pa dang por bya ba'o/_/gang gis she na/_mya ngan las 'das pa 'thob pa zhes de ma thag tu bstan pa bsgrub pa'o/_/gang gi phyir ting nge 'dzin dang /_shes rab kyi
[\[188b\]]
[\[188b.1\]]bdag nyid ni lhag ma med pa'i mya ngan las 'das pa 'thob pa'i thabs yin no/_/gang gis dang por bya ba yin zhe na/_dge slong gis so/_/yang dag sdom spyod pa zhes bya ba ni legs par sdom zhing dam pa'i spyod pa bzang po dang ldan pa'i phyir te/_de nyid ni legs par sdom pa'i spyod pa'o/_/yang na legs par sdom
[\[188b.2\]]pa spyod pa'i ngang tshul 'di la yod pa ste/_tshul khrims la brten nas chos gnyis bsgom par bya'o zhes mdo las bstan pa'i phyir ro/_/legs par sdom pa de gang yin zhe na/_gang gi yang dag par spyod pa drag po yin no zhes bstan te/_chog shes dbang po bsdam bya zhing /_/zhes bya ba la sogs
[\[188b.3\]]pa'o/_/de nas rgyal rigs spangs pa zhes bya bas bcom ldan 'das la 'di skad ces gsol to/_/bcom ldan 'das kyis gsungs pa mang zhing rgya cher ni thos lags na nyung ngu bsdus pa nyan par 'tshal bas legs par bcom ldan 'das kyis bsdus te bdag la bstan du gsol zhes zhus
[\[188b.4\]]pa las 'di gsungs so/_/dbang po rnams bsdams pa gang yin pa de ni de nyid de dbang po bsrungs pa zhes bya ba'i don to/_/chog shes par gyur na ni dbang po dul bar 'gyur bas chog shes pa zhes bya ba smos te/_chos gos ngan ngon tsam la sogs pas chog shes pa'i phyir ro/_/de gnyi ga dang
[\[188b.5\]]ldan par gyur na ni gong ma'i khyad par gyi snod yin no zhes bstan te/_so sor thar pa zhes bya'o/_/thar pa'i ched du 'di sgom pa zhes bya ba'i don te/_mya ngan las 'das pa shin tu 'dir gyur pa'i phyir ro/_/yon tan dam pa dang sdom pa ni rnam par mdzes pa yin no zhes bstan pa ni/_zas 'di'i tshod
[\[188b.6\]]kyang zhes bya ba la sogs pa'o/_/'di la kham gyi zas kyi tshad ni me'i stobs la ltos te/_de dang sbyor ba'i phyir ro/_/de yang lus gnas par bya ba dang bkres pa zhi bar bya ba tsam zhes bya ba la sogs pa gsungs pas so/_/bas mtha' zhes bya ba ni dgon pa'i gnas la gnas pa'i phyir ro/_/lam
[\[188b.7\]]gyi tshogs bstan nas lam gyi lhag pa'i sbyor ba smras pa/_lhag pa'i sems zhes bya ba zag pa med pa'i bsam gtan bzhi bsgom pa la yang dag par brtson pa'o/_/'di ni zhes bya ba 'di tsam zhig sangs rgyas bcom ldan 'das kyis bstan pa dang rjes su mthun pa zhes bya ba'i don to/_/
[\[189a\]]
[\[189a.1\]]gang sgrub pa dang ldan pa de ni sangs rgyas kyi bstan pa la rjes su 'brang ba yin no zhes bstan pa'i phyir/_gang gi lus zhes bya ba la sogs pa smos so/_/rgyal po'i khab na khri dang lhag pa'i khri can zhes bya ba'i kun du rgyu ma ga d+ha bzang po'i rdzing gi 'gram na 'dug
[\[189a.2\]]ste mtshan mo mchil pas nya phyung zhing za bar byed la/_tho rangs khri'i steng du 'dug pa las tshigs su bcad pa 'di gsungs so/_/dge slong du gyur nas/_chos la chos kyis 'tsho bar bya'i/_srog chags gang la yang 'tshe bar mi bya zhing spong ba la spyod pas yid zhi ba dang /_brtul zhugs
[\[189a.3\]]'di ni yid zhi ba dang dul ba dang rjes su mthun pa yin no zhes dgongs nas de dag gdul ba'i dus la bab par mkhyen te/_'di skad du/_tshigs bcad 'di bzhin spyod na ni/_/des na khyod ni de 'drar 'gyur/_/bdag nyid dam par sems byed khyod/_/dge slong de 'dra ma yin no/_/zhes bka' stsal to/_/
[\[189a.4\]]gang gi lus zhes bya ba la sogs pa la gang gis ni gang zag go/_/lus ni lus la sogs pa'i nyes par spyod pa'i sdig pa med pa'o/_/ldog pa'i tshul khrims bstan nas/_'jug pa'i tshul khrims bstan pa/_de ni dge ba'i tshul khrims can/_/zhes bya ba yin te/_de nyid yongs su dag pa'i
[\[189a.5\]]ngang tshul can no/_/ngo tsha ba zhes bya ba la ngo tsha ba'i yid gang la yod pa de ni yid ngo tsha ba la gnas pa ste/_de nyid yod pas ni sdig pa med cing yon tan dang ldan pa'i phyir ngo tsha dang bcas pa de ni dge slong la yod kyi gzhan la ni ma yin no/_/gang de lta bu de nyid kyis ni 'phags pa'i lam 'thob pa
[\[189a.6\]]yin no zhes bstan pa/_gang gis zhes bya ba la sogs pa'o/_/btsun pa mnyam par gzhag pa ni dge slong yin zhes brjod na ji tsam gyis dge slong mnyam par gzhag pa lags zhes gsol pa dang dge slong gis 'di la byang chub kyi yan lag bdun bsgom par bya'o zhes bya ba nas rgya cher
[\[189a.7\]]'di gsungs so/_/legs bsgoms zhes bya ba ni legs par bsten pa'o/_/gang gis ni dge slong ngo /_/chos ni yon tan te/_de nyid smras pa/_rdzogs pa'i byang chub kyi chos bdun zhes bya ba ste/_rdzogs pa'i byang chub ni zad la mi skye ba'i ye shes kyi mtshan nyid do/_/gang gi phyogs dang rjes
[\[189b\]]
[\[189b.1\]]su mthun pa de gang la yod pa de ni de nyid do/_/rdzogs pa'i byang chub kyi phyogs ni zad la mi skye ba'i ye shes 'thob par byed pa zhes bya ba'i don to/_/mngon sum du 'thob par byed pa de bstan pa'i phyir/_bdun zhes smos te/_de yang dran pa yang dag byang chub kyi yan lag dang /_chos rnam par 'byed pa
[\[189b.2\]]la sogs pa'o/_/de ni zhes bya ba ni sems can de nyid do/_/ji lta bur zhe na dge ba'i chos can zhes bya ste/_dri ma med pa'i khyad par te/_rgyud zag pa med pa'i shes pas bsgom pa'i phyir ro/_/yin zhes gsungs zhes bya ba ni dge slong mnyam par gzhag pa las skyes pa'i ting nge 'dzin du
[\[189b.3\]]sangs rgyas kyis gsungs so zhes bshad do/_/de nyid dge ba'i shes rab yin te/_/ting 'dzin med la shes rab med/_/ces bya ba'i tshig gis bstan te/_'di ni zhes bya ba la sogs pa smos so/_/shing khan di zhes bya ba'i dka' thub can yongs su bzung ba dang bcas pas dgon pa na
[\[189b.4\]]gnas shing bdag nyid ni zag pa med pa'i dge slong yin no zhes bsams nas/_gau ta ma ci tsam gyis na dge slong zag pa med pa med par gnas pas gdags pas gdags par mdzad ces zhus pa las brtsams so/_/'di na zhes bya ba ni mthong ba'i chos nyid la'o/_/shes rab la zhes bya
[\[189b.5\]]ba ni khyad par du gyur pa'i shes pas yongs su gcod pa'o/_/ci zhe na sdug bsngal zhes bya ba la sogs pa yin te/_/rgyud gang la bdag tu 'dzin pa yod pa de ni de ste bdag de dang 'brel pa gang yin pa'i sdug bsngal de'i bdag nyid do/_/'dis sdug bsngal dang kun 'byung gi bden pa bstan te/_
[\[189b.6\]]don dam par 'di gnyis ni ngo bo gcig yin pa'i phyir ro/_/zad pa zhes bya ba ni 'dis zad par byed pas zad pa'am zad pas na zad pa'o/_/'dis ni lam dang 'gog pa'i bden pa bstan te bden pa bzhi'i bdag nyid do/_/mthong ba dang bsgom pa'i lam 'dis bstan nas/_mi slob ba'i lam
[\[189b.7\]]bstan pa/_dge zhing shes rab ldan pa de/_/zhes bya ba smos te dge zhing sgrib pa med pa'i shes rab gang gis khams gsum gyi sgrib pa spangs pa'i phyir ro/_/gsungs pa ni bshad pa ste thams cad mkhyen pa'i sangs rgyas kyis so/_/zag pa med pa ni 'dod pa la sogs pa'i nyon mongs pa dang
[\[190a\]]
[\[190a.1\]]bral ba'i phyir ro/_/'o na gang tshul khrims la sogs pa'i yon tan dang ldan pa de yang zag pa med pa nyid yin nam zhe na/_de ni ma yin te de la gnas pa yang yongs su nyams pa yin no zhes thos te 'di nyid bstan pa'i phyir/_zag zad ces bya ba la sogs pa smos so/_/
[\[190a.2\]]yul ko sa lan dge slong zhig nags tshal zhig na nye bar brten cing gnas te tshul khrims tsam gyis chog par 'dzin cing ma thob pa thob par bya ba'i phyir gong du rtsol bar mi byed do/_/de nas nags tshal de nyid na gnas pa'i lha zhig gis 'di snyam du bsams te/_kye ma'o dge slong 'di ni 'di tsam
[\[190a.3\]]gyis chog par 'dzin pas mi rigs te gang bdag gis 'di nyid bskul bar bya'o zhes nas/_de nas lha des de'i tshe sngon gyi sangs rgyas kyis gsungs pa'i tshigs su bcad pa gnyis bshad do/_/tshul khrims ni srog gcod pa la sogs pa las ldog pa'o/_/brtul zhugs ni dus ma yin
[\[190a.4\]]pa'i zas la sogs pa las ldog pa'o/_/yang na tshul khrims ni bcas pa'i kha na ma tho ba dang bcas pa las ldog pa'o/_/brtul zhugs ni yon tan gyi khyad par ting nge 'dzin to/_/tshul khrims dang brtul zhugs nyi tshe tsam gyis dge slong de yid brtan par mi bya'o/_/yang na thos pa mang po
[\[190a.5\]]'am/_/zhes bya ba ni de 'dul ba la sogs pa sde snod gsum mang du thos shing bsod nams thob pa ste/_de'i don dang tshig ji lta bu bzhin du rtogs pa des bdag gis ni bstan bcos thams cad rtogs pa yin no zhes de'i ched du yid brtan par mi bya'o/_/ting 'dzin thob par gyur kyang ngal/_/
[\[190a.6\]]zhes bya ba'i ting nge 'dzin gyi khyad par rnyed par gyur kyang zhes bya ba'i don te/_rangs byed kyi bu lhag spyod ting nge 'dzin gyis lus brtas shing srid pa'i rtse mor skyes par gyur te/_de las nyams nas byi la'i skye gnas su skyes te skam dang thang la gnas pa'i srog chags bsad cing gnod pa byas
[\[190a.7\]]nas mnar med pa'i dmyal bar skyes so zhes thos so/_/dben pa dag tu gnas kyang rung /_/zhes bya ba ni dgon par gnas shing de na gnas pa las yid brtan par mi bya ste/_thams cad bshes gnyen la sogs pa dka' thub las nyams par thos so/_/gdeng drod chod pa min zhes bya ba
[\[190b\]]
[\[190b.1\]]ni yid brtan par bya ba ma yin pas so/_/zag pa zad pa ma thob na/_/zhes bya ba ni ji srid nyon mongs pa zad pa ma thob pa ste/_'phags pa'i lam gyis zag pa spangs par ma byas pa'o/_/de thob nas ni yid brtan par byas kyang nyams par mi 'gyur ro/_/des na de'i phyir de la gzhug pa smras pa/_rdzogs
[\[190b.2\]]pa'i byang chub kyi bde ba mngon du bya'o zhes bya ba ni srid pa zad pa'i bde ba thob par bya'o/_/ji lta bu zhe na/_'phags pas bsten pa zhes smos te/_so so'i skye bos ma bsten pa dang sngon chad rjes su ma myong ba zhes bya ba'i don to/_/rdzogs pa'i byang chub kyi bde ba la ma bsten pa'i skyon smras pa/_
[\[190b.3\]]bcom ldan 'das u ru bil ba'i nai rany+dza na'i 'gram na bzhugs te/_sangs rgyas nas ring po ma lon pa na de nas bcom ldan 'das kyis 'jig rten thams cad la sangs rgyas kyi spyan gyis gzigs par mdzad nas bcom ldan 'das kyis 'dod chags dang zhe sdang dang gti mug las skyes pa'i gnod
[\[190b.4\]]pa sna tshogs kyis 'jig rten gtses par gzigs te ting nge 'dzin de las bzhengs nas 'di gsungs so/_/'jig rten ni sems can gyi rgyud dang sbyar bar bya'o/_/gdung ba ni yang dag par gdung ba'o/_/gdung ba las skyes pa ni gdung ba las byung ba sdug bsngal shin tu dka' ba las zhugs pa
[\[190b.5\]]nyid de sdug bsngal gsum dang ldan pa'i phyir ro/_/'jig tshogs la lta ba las gdung ba 'byung bar bstan pa'i phyir/_phung po la ni bdag zer ba/_/zhes bya ba ste bdag tu phyin ci log pa de'i mthus bdag gir 'dzin pa skyed par byed de ji skad du/_gang su dag bdag tu mngon par brjod pa de
[\[190b.6\]]thams cad ni nye bar len pa'i phung po la yin no zhes bshad pa'o/_/de yang de ltar ma yin te gang gi phyir 'di ltar ji lta ji ltar gzugs la sogs pa bdag tu mngon par 'dod pa la bsam par byas pa ste/_bdag gi blo bskyed pa'i phyir ro/_/de lta de ltar gzhan du 'gyur/_/zhes bya ba ni
[\[190b.7\]]gzugs la sogs pa de dang de la 'di ltar sems na ni gzhan du 'gyur ba ste snga ma'i rnam pa dang bral bas 'gyur zhing 'jig pa ste/_mi rtag pas bdag tu rigs pa ma yin no/_/gang mi rtag pa de ni sdug bsngal ba ste de yang bdag med pa'o zhes mdo las gsungs so/_/gang las 'jig rten
[\[191a\]]
[\[191a.1\]]'di gzhan du gyur pa yin zhe na/_'di ltar ngo bo nyid las te gzhan du 'gyur ba'i phyir zhes bya ba la sogs pa smos so/_/mnyan yod na bram ze zhig 'byor pa nye bar bsags shing 'khor ba la chags te mngon du phyogs la/_mya ngan las 'das pa la rgyab kyis phyogs
[\[191a.2\]]shing rtag tu 'dod pa'i bde ba la brten pa de las brtsams te tshigs su bcad pa gnyis gsungs so/_/'di la gzhan du 'gyur ba'i tshul yod pa ste/_'jig rten 'di ni gzhan du 'gyur ba'i rgyu can te gzhan dbang yin pa'i phyir ro/_/'di ltar gang byas pa de ni mi rtag pa'o/_/'jig rten 'di
[\[191a.3\]]zhes bya ba ni 'khor bar ltung ba'i so so'i skye bo'i 'jig rten no/_/srid pa 'chags pa ni de lta yang gti mug gi dbang gis nang gi phung po la lhag par zhen pa'o/_/srid pa la dga' ba zhes bya ba ni phyi rol gyi yid bde ba'i yul gyis srid pa la yang dag par dga' ba skyes pa zhes bya ba'i don to/_/
[\[191a.4\]]srid la mngon chags zhes bya ba ni de dag nyid mngon par longs spyod pa'i dus su shin tu 'chums pa'o/_/yang na 'dis go rims bzhin du 'dod pa dang gzugs dang gzugs med pa na spyod pa'i zin pa'i phung po la sred pa bstan to/_/bdag tu lta ba dang 'brel pa'i srid par lta bar bstan
[\[191a.5\]]pa'i phyir/_srid la lta zhes bya ba yin te/_srid par lta ba ni bdag tu 'dzin pa la mngon par zhen pa ste gang du bdag tu lta ba der ni bdag tu sred pa zhes bya ba'i tshig gis so/_/bdag tu lta ba dang sred pa da ltar 'jug pa 'ba' zhig tu ma zad de ma 'ongs pa'i srid pa yang don du gnyer ba
[\[191a.6\]]yin no zhes bstan pa'i phyir/_srid pa nyid la mngon par dga'/_/zhes bya ba ste yang srid pa 'dod par byed pa yin no/_/'o na la la dag gzugs med pa la sogs pa la yang thar par 'dod pa ma yin nam zhe na/_dga' bya gang yin zhes bya bas bstan te dngos po gang la so so'i skye bo dga' bar
[\[191a.7\]]'gyur ba de ni sdug bsngal ba yin no zhes bya ba'i don de nam mkha' mtha' yas skye mched la sogs pa gzugs med pa'i dngos po nyid do/_/skyi g.ya' gang yin zhes bya ba ni gang las phung po med pa'i ngo bo thar pa las so so'i skye bo 'jigs shing skrag par 'gyur ba ste/_don dam pa'i
[\[191b\]]
[\[191b.1\]]bden pa la'o/_/'dir nA ra ya Na dang /_skya bseng dang /_tro pa ti'i 'dod pa'i lam gyi gtam dper brjod par bya'o/_/des na de nyid kyi phyir smras pa/_srid pa zhes bya ba la sogs pa'o/_/gang byis pa mngon par 'dod pa des te/_srid pa'i ngo bo'i sdug bsngal lo/_/rab tu spangs pa'i phyir zhes
[\[191b.2\]]bya ba ni bral ba'i phyir te/_srid pa dang mi 'dra ba'i thar pa thob par zhes bya ba'i don to/_/tshangs par spyod pa ni 'phags pa'i lam mo/_/'di na zhes bya ba ni sangs rgyas kyi bstan pa la'o/_/bsten pa ni gnas te/_de ma gtogs par srid pa spang ba'i thabs med pa'i phyir ro/_/'o na mu stegs
[\[191b.3\]]can yang sdug bsngal las thar bar 'dod cing rnal 'byor la goms par byed pa yod do zhe na/_dge sbyong bram ze zhes bya ba la sogs pa smos te/_de nas bcom ldan 'das dge slong gi tshogs kyis yongs su bskor te dgon par rgyu zhing drang srong gang na yod pa der gshegs nas/_phyogs
[\[191b.4\]]gcig tu rtswa'i gdan bting ba la bzhugs te de dag gi bsam pa dang bag la nyal mkhyen pas bstan pa 'di brtsams so/_/ci tsam na dge slong de dag gis khyad par mngon par rtogs par gyur to/_/ji snyed pa zhes bya ba ni lus pa med pa'i tshig go/_/dge sbyong zhes bya ba ni yongs su gzung
[\[191b.5\]]ba spangs pa'o/_/bram ze zhes bya ba ni 'jig rten pas bsngags pa'i dam pa dag go/_/'am zhes bya ba'i sgra ni nges pa med par bsgrub pa'o/_/srid pas srid las zhes bya ba ni 'khor bas 'khor ba las so/_/nges par 'byung ba ni mthar thug pa'o/_/zer ba ni ston pa'o/_/de dag thams
[\[191b.6\]]cad srid pa las/_/nges 'byung min zhes brjod par bya/_/zhes bya ba ni gang gi phyir bdag nyid nges par 'byung ba des ni ji lta ba bzhin du lam phyin ci ma log par gzhan dag la ston pa yin gyi gang yang 'khor ba las nges par ma byung ba des ni ji ltar nges par 'byung ba'i lam
[\[191b.7\]]bstan par bya ba 'dir ni nges par 'byung ba ma yin pa'i phyir zhes brjod par bya'o/_/dge slong bram ze ji snyed pa la sogs pa'i don ni bshad zin to/_/'dis ni phung po lhag ma med pa'i mya ngan las 'das pa bstan la/_snga mas ni phung po lhag ma dang bcas pa'i mya ngan las 'das
[\[192a\]]
[\[192a.1\]]pa bstan to/_/rnam par grol ba zhes bya ba ni 'dus byas thams cad kyi 'ching ba dang bral ba'i phyir phung po lhag ma med pa'i mya ngan las 'das pa'o/_/de ci'i phyir zhe na/_gang sngar bshad pa'i srid pa thams cad las nges par 'byung ba ma yin zhing rnam par
[\[192a.2\]]grol ba'i phyir ro/_/de rgyu gang gis dbang du byas pa ste tshig tsam gyis ni thar pa ma yin gyi tshad ma gang yin zhes pa'i don to/_/'dir rgyu smras pa/_len pa zhes bya ba ste gang gis nye bar len pa yin pas len pa ste/_thabs dang rgyu dang mtshan ma zhes bya ba ni rnam grangs so/_/nyon mongs pa dang las
[\[192a.3\]]kyi bdag nyid len pa 'khrug pa med pa'i rgyu la brten nas phung po'i bdag nyid 'byung zhing rab tu skye ba'o/_/ga las she na/_'di ltar/_sdug bsngal las ni len pa 'byung /_/zhes bya ba las kyi nyon mongs pa dang /_nyon mongs pa'i kun nas nyon mongs pa las rab tu skyes pa'i skye ba'i kun nas
[\[192a.4\]]nyon mongs pa ste/_len pa 'byung bar byed pa gang yin pa yod na ni nyon mongs pa dang las las skyes pa'i sdug bsngal 'byung ba yin no/_/gang gis spangs pa de las ni sdug bsngal mi 'byung ngo zhes bstan pa'i phyir/_len pa thams cad yongs zad na/_/sdug bsngal rab tu 'byung ba med/_/
[\[192a.5\]]ces smos te/_rgyu med pas 'bras bu med par bstan to/_thabs gang gis len pa thams cad zad par 'gyur ba'i thabs bstan pa'i phyir sred pa'i rnam pa ji snyed yod pa zhes bya ba la sogs pa yin te/_gang la la nye bar len pa'i phung po lngas 'jug pa zhes bya ba'i don to/_/thams
[\[192a.6\]]cad na zhes bya ba ni rnam pa thams cad de dman pa dang gya nom pa dang /_gong ma dang 'og ma'i dbye ba yongs su bzung ba'o/_/de dag thams cad ni khams thams cad de khams gsum yongs su gzung ba'i phyir ro/_/de ji lta bu zhe na/_mi rtag pa zhes bya ba ste/_rgyu dang rkyen las skyes pa'i phyir
[\[192a.7\]]ro/_/'di'i lam nyid smras pa/_sdug bsngal ba zhes bya ba ste/_'phags pa rnams dang mi mthun pa'i phyir ro/_/ji ltar sdug bsngal ba yin zhe na/_yongs su 'gyur ba'i chos can zhes bya ba smos te phyin ci log gi dbang gis yongs su 'gyur zhing 'jug pa zhes bya ba'i don to/_/yang na tshogs pa
[\[192b\]]
[\[192b.1\]]mi 'dra ba 'dus pas gzhan du 'gyur ba'i tshul can yin no zhes so/_/de ltar zhes bya ba ni nyams pa'i dbye bas yongs su gzung ba'i phyir ro/_/de dag la zhes bya ba ni gzugs mngon par 'dus byas pa'am sdug bsngal la sogs pa'i bden ba'o/_/ji lta ba bzhin du zhes bya ba ni de kho na nyid ji lta
[\[192b.2\]]ba bzhin du zhes bya ba'i don to/_/yang dag pa'i shes rab kyis zhes bya ba ni yang dag pa nyid du zhugs pa'i zag pa med pa'i blos so/_/mthong na zhes bya ba ni rab tu shes shing nges par rtogs pas so/_/srid pa'i sred pa rab tu spong bar 'gyur/_/zhes bya ba ni khams gsum gyi rjes su
[\[192b.3\]]chags pa'i kun du sbyor ba yongs su spangs pa'i phyir ro/_srid pa med pas mngon par mi dga' bar 'gyur ro zhes bya ba ni khams gsum gyi mi rtag pa de mngon par mi 'dod de sred pa ni gnyis te/_srid pa'i sred pa dang 'byor pa'i sred pa zhes mdo las gsungs so/_/srid pa spangs pa
[\[192b.4\]]ni phung po lhag ma dang bcas pa'i mya ngan las 'das pa 'thob par 'gyur ro zhes bstan te/_de ltar mya ngan las 'das pa zhes smos so/_/len pa med ces bya ba ni rgyu med pa'i phyir yang srid pa mi 'byung ngo zhes bya ba'i don to/_/gang gi phyir sred pa ni yang 'khor ba'i rgyu yin te/_de yang
[\[192b.5\]]spangs pas gzhan du zhes bya ba ni 'chi bar gyur na dus gzhan du zhes bya ba'i don to/_/ji ltar len pa med pa yin zhe na/_'di ltar bdud zil gyis gnon pa dang zhes bya ba smos te/_nyon mongs pa'i bdud spangs pa'o/_/g.yul las rgyal ba dang zhes bya ba ni yang srid pa'i las kyi kun
[\[192b.6\]]du 'khrugs pa spangs pa'o/_/rab tu 'das pa zhes bya ba ni thal ba dang nye bar 'das pa'o/_/gang de lta bu de ni bdag nyid chen po srid pa thams cad las rab tu 'das pa zhes bya ba'i don to/_/de yang ji srid du gzhan gyi don du 'dug pa de srid du ni skyob pa ste/_skyob pa ni 'gro ba'i rgyud skyong
[\[192b.7\]]bar byed cing de bzhin nyid rtogs pa dang de bzhin nyid ston pa zhes bya ba'i don to/_/'di lta bu 'di ni sdug bsngal gyi mtha' yin no zhes bya ba ni 'di nyid nye bar len pa'i phung po'i mthar thug pa ste/_ji skad du 'di ni shin tu mthar thug pa'o zhes bya ba la sogs pa bshad do/_/gang de lta bu'i
[\[193a\]]
[\[193a.1\]]sdug bsngal gyi mthar phyin pa de ni yang srid pa med do zhes bstan pa'i phyir/_dge slong dngos po zhes bya ba la sogs pa smos so/_/yul kau shAm+bI na dge slong dag mu ge chen po byung bas slong mos g.yengs shing lus dang sems ma zhi bar gyur te/_ji thob pa yang
[\[193a.2\]]'dzin par byed do/_/mu ge de 'das nas dus gzhan na yang de bzhin byed de de dag de las bzlog pa'i phyir tshigs su bcad pa drug gsungs so/_/nye bar zhi bar byed pas nye bar zhi ba'o/_/tshul khrims kyi sdom pa dang rab tu dben pa dang chog shes pa la sogs pa'i nye bar zhi ba de dang ldan zhing 'brel
[\[193a.3\]]pa ni 'di'i sems zhi ba'o/_/yang na nye bar zhi ba ni lus dang ngag dang sems zhi ba ste/_dge slong de nyid gnyen po khyad par can sngon du byed pa'o/_/bya ba de nyid kyi sgo nas bstan pa'i phyir dngos po bcad pa dang zhes bya ba las dang nyon mongs pa'i bdag nyid kyi dngos po'i rgyu gang gis bcad pa de ni srid pa'i
[\[193a.4\]]rgyu spangs pa zhes bya ba'i don to/_/rgyu spangs pas 'bras bu spangs par bstan to/_/skye ba'i 'khor ba rnam par spangs/_/zhes bya ba ni srid pas nye bar mtshon pa'i skye ba yongs su spangs pa'o/_/ci'i phyir zhe na/_'di ltar/_de ni yang srid med par 'gyur/_/zhes bya ba'o/_/gal te ma spangs na cir
[\[193a.5\]]'gyur zhe na/_gang yang de ltar gyur pas lhag ma dang bcas kyang bdud las thar pa yin no zhes bstan te/_de ni bdud kyi 'ching las grol/_/zhes bya ba ste/_tshul khrims kyi sdom pa sngon du 'gro bas 'jug pa'o/_/gang yang bsgrub par bya ba'i dbang po sdom par bshad pa/_sems ni
[\[193a.6\]]zag pa med gyur pa/_/zhes bya ba yul dag las dbang po sdom pa ste/_'di la 'byung ba'i yid chags pa'i dbang gis kyang 'di ltar dbang bo 'khrul pa'o/_/de bas de spangs pa'i phan yon smras pa/_srid pa'i sred pa gtubs gyur pa/_/zhes bya ba srid pa gsum gyis srid pa gang gis
[\[193a.7\]]drungs phyung ba ste/_sred pa spangs pas ni 'dod pa'i phan yon spangs par bstan to/_/gang zhig ces bya ba la sogs pa bstan pa las dga' bo gzhan zhig gis dgra bcom pa'i 'bras bu thob ste/_rab tu dga' bas ched du brjod pa ched du brjod de bdag ni 'dod pa'i 'dam rdzab las rgal
[\[193b\]]
[\[193b.1\]]to zhes smras pa dang /_de'i dbang du mdzad de tshigs su bcad pa bdun gsungs so/_/gang zhig ces bya ba ni dge slong ngo /_/'dam rdzab ni 'dod pa ste/_'bying ba dang chos mthun pas so/_/mdo las kyang dge slong dag 'dam ni 'dod pa'i tshig bla dgas so zhes gsungs pa'i phyir ro/_/
[\[193b.2\]]legs rgal cing zhes bya ba ni kun du byung ba ste 'das pa'o/_/dkrugs pa ni bcom zhing spangs pa'o/_/grong gi tsher ma zhes bya ba ni rnyed pa dang /_bkur sti la sogs pa 'jig rten gyi chos te/_chos kyi sku la gnod pa byed pas tsher ma dang chos mthun pa nyid do/_/'dod pa las 'dod
[\[193b.3\]]chags dang bral bar bstan nas/_khams gong ma las 'dod chags dang bral bar bstan pa/_'dod chags zad pa rjes thob pa/_/zhes bya ba ste/_'dod chags la sogs pa spangs pas gzhan la gdul bar byed pa ma yin no zhes bstan to/_/gang zhig thul ba dang zhes bya ba ni zil
[\[193b.4\]]gyis mnan cing grong gi tsher ma rab tu spangs pa ste/_gzhan gyis byas pa'i rnyed pa la sogs pas kyang 'gyur ba med la bdag nyid kyang gnod pa mi byed de/_byams pa'i bsam pa dang ldan pa'i phyir ro zhes bstan pa'i phyir/_gshe ba dang ni zhes bya ba smos te bsdigs pa'i tshig go/_/gsod
[\[193b.5\]]pa dang 'ching ba zhes bya ba ni gsod pa dang rnam par 'tshe ba la sogs pa ste/_thul ba dang zhes bya ba dang sbyar ro/_/'dis ni dge sbyong byed pa la gnas pa nyid du bstan to/_/gang zhig ri bo bzhin gnas zhes bya ba 'dis ni tshogs kyi lam la gnas pa nyid du bstan to/_/mi bkri zhing zhes bya
[\[193b.6\]]ba ni lam thob pa'i tshig gi tshul gyis bab col du kha drang bar mi nus pa'o/_/'dis ni mi slob pa'i lam la gnas pa bstan to/_/sdug bde zhes bya ba ni tsan dan dang ste 'ur mnyam pa'i phyir ro/_/mi g.yos zhes bya ba ni mi 'gul zhing mi 'gyur ba'o/_/gang de ltar mi 'gyur ba de
[\[193b.7\]]nyid ni pha rol ma yin pa'i pha rol spong bar 'gyur gyi gzhan ni ma yin no zhes bstan pa/_skur pa mi 'debs zhes bya ba la sogs pa smos so/_/pha rol ma yin pa'i 'gram ni rtog pa dang bcas par mi 'dod pa ste/_'jig tshogs de'i tshig bla dgas so/_/pha rol gyi 'gram ni bde zhing zhi ba ste/_
[\[194a\]]
[\[194a.1\]]phung po lhag ma dang bcas pa'i mya ngan las 'das pa de'i tshig bla dgas so zhes bya ba la sogs pa dge slong zhig gis thos nas 'jigs pa skyes te stan las langs nas bcom ldan 'das la 'di skad ces gsol to/_/btsun pa pha rol ma yin pa ni gang gis spong bar 'gyur/_
[\[194a.2\]]pha rol ni gang gis thob par 'gyur/_zhes gsol pa dang 'di gsungs so/_/gang skur ba mi 'debs shing zhes bya ba ni gang la gzhan la mi 'jug cing mi 'byung ba ste/_yod pa'i dngos po la skur pa 'debs pa sdug bsngal med do zhes bya ba la sogs pa smras pa lta bu ste/_'di la skur pa mi 'debs pa'i ngang tshul
[\[194a.3\]]yod pa gang yin pa nyid de de bzhin gshegs pa'i bstan pa la zhugs pa'i phyir ro/_/skur pa mi 'debs pa zhes bya ba ni chos thams cad rang gi ngo bo med pa'o zhes mthong ba med pa'i phyir ro/_/nal pas ri zhes bya ba ni bdag tu mthong ba yod pa'i phyir ro/_/yang na gzhan rtsom pa dang dman pa'i
[\[194a.4\]]brtson 'grus spangs pa yin par 'di gnyis kyis ston pa yin no/_/yang na lhag pa'i bsam pas brtson 'grus kyi 'bras bu mchog gi shes pa bstan to/_/'jig rten 'di kun rdzob rtogs pa dge slong gang zhes bya ba ni phyin ci ma log pa'i blos 'gro ba lnga pa'i so so'i skye bo'i
[\[194a.5\]]'jig rten rtogs nas so/_/yang na brdzun ni ji lta ba bzhin no/_/'jig rten kun ni srid pa gsum ste/_bsam pa bzang po'i brtson 'grus rtsom pa'i shes pa khyad par can dang ldan pa'i phyir ro/_/dge slong de nyid kyis ni spong ste zhes bya ba ni 'dor ba'o/_/pha rol min pa ni tshu rol
[\[194a.6\]]gyi 'gram ste/_'khor ba zhes bya ba'i don to/_/'dir dpe bstan pa/_sbrul rgas zhes bya ba yin te/_dper na sbrul rgas pa'i dgun gyi lpags rnying ngam shun pa dpyid 'dor bar byed pa de bzhin no/_/gang zhig gis pha rol spong bar nus she na/_sbrul gyis dug btang ba la zhes bya ba la sogs pa smos
[\[194a.7\]]so/_/ri kha ba can na rab tu byung ba'i dge slong nam mkha' la 'gro ba dag gis bcom ldan 'das mthong nas chos mnyan pa'i phyir lhags te/_bsgrubs pas bden pa mthong ba dag las brtsams te tshigs su bcad pa drug go/_/gang zhes bya ba ni gang la la'o/_/'di na
[\[194b\]]
[\[194b.1\]]zhes bya ba ni 'jig rten nam yul lo/_/langs pa ni glo bur du byung ba ste/_'dod chags kyis gos pa med pa'o zhes bya ba'i tshig gis so/_/spong ba ni 'dor ba'o/_/'dod chags zhes bya ba ni rjes su chags pa'i kun du sbyor ba'o/_/ji ltar byung ba rjes su mthun
[\[194b.2\]]pa'i gnyen pos spong ba yin zhe na/_btang ba ste sems bzhin du lus thams cad la khyab par byed pa'o/_/'dir chos mthun pa'i dpe bstan pa sbrul gyis dug ces bya ba ste so gdug pa'i sbrul gyi dug lus thams cad la khyab pa yin yang /_sman bzhin du zhes bya ba shin tu phan
[\[194b.3\]]pa'i stobs dang ldan pa'i sman gyis sbrul so'i dug zhi bar byed pa bzhin no/_/lhag ma ni rtogs par sla'o/_/da ltar byung ba'i yul gyi 'dod chags la sogs pa spang zhing 'das pa dang ma 'ongs pa'i de dag kyang spang pa'i phyir smras pa mthu chung 'dam bu'i rags la zhes bya ba la sogs
[\[194b.4\]]pa smos so/_/mnyan yod na bsod snyoms kyi phyir 'jug par 'dod pa'i dge slong dag par du chu bo chen po yod par rags zhig par gyur te chu bo de las rgal bar ma nus nas de las log ste/_zan bcad par gyur to/_/de dang 'brel pa'i mgon med zas sbyin la sogs pa la
[\[194b.5\]]yang skabs 'dir tshigs su bcad pa drug gsungs so/_/drungs 'byin zhes bya ba ni bcad cing drungs phyung ba dang rtsa nas bcad de bor ba'o/_/ma lus pa zhes bya ba ni 'dod chags mtha' dag go/_/ji lta bu zhe na/_'dam bu'i rags la zhes bya ba smos te/_'dam bu'i rang bzhin gyis
[\[194b.6\]]rags dang zam pa'o/_/ji lta bu zhe na/_mthu chung zhes bya ba ste/_shin tu bzod par mi nus shing reg par mi nus pa ji ltar chu bo chen po 'ongs nas de ma thag khyer bar byed pa bzhin no/_/'dod pa'i yon tan yongs su gtong ba sngon du 'gro bas 'dod chags la sogs pa spong bar
[\[194b.7\]]ston to/_yul ber t+ya na grogs po bdun zhig bcom ldan 'das kyi yon tan thos nas rab tu byung ba la mngon par dad de bcom ldan 'das kyi thad du lhags nas de dag la gcig ni 'dod pa la mos pa'o/_/gnyis pa ni rtag tu sgrib pa thams cad la 'jug pa'o/_/gsum pa ni
[\[195a\]]
[\[195a.1\]]rnam par rtog pa mang ba'o/_/bzhi pa ni bya ba mchog tu byed pa'o/_/lnga pa ni sred pa spyod pa'o/_/drug pa ni zhe sdang spyod pa'o/_/bdun pa ni 'dres par spyod pa ste/_de las brtsams nas tshigs su bcad pa bdun no/_/dge slong dag 'dod pa'i yon tan zhes
[\[195a.2\]]bya ba la/_'dod pa'i yon tan ni 'dod pa'i 'dod chags kyi yul lo/_/thams cad ni ma lus par spong ba'o/_/ji zhig byas nas she na/_'dod sbyor ba zhes bya ba gang dag gi nyon mongs pa'i bdag nyid 'ching ba ste/_'dod pa'i ming can no/_/'ching ba ni 'dod pa na spyod pa'i kun du sbyor
[\[195a.3\]]ba'o/_/bstsal ba ni spangs pa'i don te/_de'i rnam pa'i kun du sbyor ba spangs nas ni kun du sbyor ba spangs pa yin gyi gzhan du ni ma yin no zhes bstan to/_/sgrib pa thams cad spangs shing zhes bya ba ni 'dod pa la 'dun pa la sogs pa sgrib pa thams cad spangs pa'o/_/thams cad
[\[195a.4\]]ces bya ba ni rnam pa mang po yongs su gzung ba'i phyir ro/_/de spangs pa'i phan yon smras pa/_sdig pa med ces bya ba smos te/_gang la sdig pa med pa de ni sdig med do/_/yang na nye bar gnod par byed pa de'i rgyu'o/_/ji skad du mdo las sdig pa ni gsum ste/_'dod chags dang zhes
[\[195a.5\]]bya ba la sogs pa rgya cher ro/_/yang na ngan song gsum du ltung zhing nyams pa'i phyir sdig pa ni ngan song ba'i nyes par spyod pa'o/_/'di ni khyad par du mthong bas spang bar bya ba yin no zhes bstan pa'i phyir smras pa/_yid gnyis zug rngu bcad pa yi/_/zhes bya ba ste/_bcad
[\[195a.6\]]pa ni spangs pa'o/_/yid gnyis ni the tshom gang yin pa'o/_/lta ba'i zug rngu dang bral ba gang yin pa de ni dge slong ngo /_/gang ni dge slong ngo /_/rtog pa rnam bstsal zhes bya ba ni bral ba ste/_rtog pa dang dpyod pa dang bral ba'o/_'dod pa na spyod pa'i ni bsam gtan dang po
[\[195a.7\]]la brtan nas so/_/bsam gtan dang po'i sa pa'i de dag dang bral ba ni gnyis pa'i stobs so/_/nang gi rnam par rtog pa med pa zhes bya ba rang gi rnam par rtog pa med de rtog pa dang dpyod pa med pa'i phyir de yang nang gi rnam par rtog pa med pa'i sa'o/_/ma lus pa ni
[\[195b\]]
[\[195b.1\]]thams cad de bsam gtan gnyis pa nas bzung nas srid pa'i rtse mo gang yin pa'i bar du rnam par bstsal pa'o zhes rjes su sbyar ro/_/phung po lhag ma dang bcas pa bstan nas phung po lhag ma med pa smras pa dge slong de zhes bya ba dag go/_/gang zhig 'di la kun gzhi 'ga' med de/_/
[\[195b.2\]]zhes bya ba la/_'di na zhes bya ba 'dod pa'i khams sam 'khor ba'o/_/gang zhig ces bya ba ni gang la lus kyang skye ba'i skabs med de ngan par spyod pa thams cad spangs shing yang srid pa'i rgyu spangs pa'i phyir ro/_/'dis ni srid pa gsum las 'dod chags dang bral bar bstan te 'dod
[\[195b.3\]]pa'i khams kyi gnas spangs pa sngon du 'gro bas ni srid pa'i gnas thams cad spangs pa yin no zhes bstan pa'i phyir rtsa ba zhes bstan te/_gang gi rtsa ba zhe na/_mi dge ba zhes smos te mi dge ba ni chags pa la sogs pa ste dge ba dang mi dge ba'i rtsa ba'o/_/'dod pa las 'das pas ni rtsa nas
[\[195b.4\]]'don cing drungs nas 'byin pa yin no/_/yang na zad pa shes pa'i dus su bsdus nas spong ba'i phyir ro/_/nags sbyor zhes bya ba ni nags bzhin du sbyor ba yin te/_byis pa zhes bya bas so/_/nags sbyor dang /_nags bskyed dang /_sred pa zhes bya ba ni rnam grangs so/_/'dir
[\[195b.5\]]rtsa ba ni zhe sdang du bstan to/_/rims nad bcas pa zhes bya ba ni khong khro ba ste/_rgyu dang 'bras bu'i dus na gdung bar byed pa'i phyir ro/_/bag la nyal zhes bya ba ni khams gsum gyi nyon mongs pa ste srid pa'i 'dod chags dang /_lta ba dang /_nga rgyal dang /_the tshom dang /_ma rig pa dang /_
[\[195b.6\]]'dod pa'i 'dod chags dang /_khong khro ba'o/_/yang na ma rig pa'i rnam pa ste mi dge ba smos pas gzung ba'i phyir ro/_dge slong la sogs pa'i sgra ni 'dir bstan pa rnams mdor bsdus pa'i don de nyid bshad pa/_khrims ldan gang yin zhes bya ba la sogs pa'o/_/
[\[195b.7\]]lha zhig gis/_dge slong zhes ni brjod gang lags/_/bsam gtan pa zhes gang la brjod/_/gang la rnal 'byor 'dod pa yin/_'di na gang bde bdag la gsungs/_/zhes zhus pa la brtsams pa'o/_/gang tshul khrims dag yod pa de nyid ni dge slong zhes brjod par 'os pa yin
[\[196a\]]
[\[196a.1\]]gyi gzhan ni ma yin no/_/tshul khrims rnam par dag pa yang bsams bzhin du bslab pa las mi 'da' ba'i phyir dang nyon mongs pa 'gog pa'i phyir dang /_dran pa nye bar gzhag pa la sogs pa sgom pa la nye bar brtson pa'i phyir dang /_mya ngan las 'das par yongs
[\[196a.2\]]su bsngo ba las shes par bya'o/_/tshul khrims kyi yan lag rgyu zhes bya ba bsgrub pa'i phyir tshul khrims dag ces bya bar bstan to/_/yang na so sor thar pa dang bsam gtan dang zag pa med pa'i sdom pa yongs su gzung ba'i phyir ro/_/de dang ldan pas ni tha ma dang bar ma dang dam pa'i dge slong du
[\[196a.3\]]'gyur ro/_/stong nyid ldan gang bsam gtan de/_/zhes bya ba ni gang du gang zag gis stong pa'i ting nge 'dzin yod pa de ni yongs su rdzogs pa'i bsam gtan du 'gyur te/_stong pa ni bdag gis stong pa la 'jug pa'o zhes bya ba'i tshig gis te/_dngos po'i don thams cad ji lta ba bzhin du
[\[196a.4\]]bdag med par rtogs pa'i phyir ro/_/'dis bsam gtan byed pa yin pas bsam gtan te/_mnyam par gzhag pa'i sems kyis ni ji lta ba bzhin du mthong ngo zhes bya ba'i tshig gis so/_/de mngon du byed pa'i tshul 'di la yod pa ni bsam gtan no/_/gzhan gyis yongs su btags pa'i
[\[196a.5\]]bdag mi gnas pa nyid dang /_bdag nyid kyang bdag med pa'i tshul ni mnyam pa nyid do/_/gang du bdag la sogs par lta ba de ni bsam gtan pa ma yin te bsam gtan de log pa'i rtog pas bskyed pa'i phyir ro/_/rtag tu byed gang rnal 'byor de/_/zhes bya ba la bstan zin pa'i bsam gtan la rtag tu
[\[196a.6\]]zhes bya ba'i sgra yang dag par drang ba'i phyir ro/_/mya ngan las 'das gang bde zhes bya ba ni gang du sdug bsngal thams cad zhi ba thob pa de ni don dam pa'i bde ba mya ngan 'das pa zhes bya ba'i don to/_/g.yeng ba phal cher dang bral ba'i mkhas pas kyang 'di na bde ba chen po nyams su myong ba yin na
[\[196a.7\]]g.yeng ba'i dngos po thams cad dang bral bar gyur pa lta smos kyang ci dgos/_/dge slong gi rang gi ngo bo sgo mang po nas bstan nas da ni de'i yon tan bsags pa la gzud pa'i phyir/_dge slong dga' dang mi dgas zhes bya ba la sogs pa yin te/_dge slong dag 'di na gcig tu phung po la gnod
[\[196b\]]
[\[196b.1\]]pa chung ngu dang mang po yang rung ste spangs pa dang /_de bzhin du nye du'i tshogs spangs te/_de rab tu byung nas lus la gyon pa'i chos gos kyis chog shes par 'gyur ba dang /_lto 'grangs pa tsam gyi bsod snyoms kyis chog shes pa des bzod cing gnas pa'i rang bzhin can te grang ba dang dro ba la
[\[196b.2\]]yang ngo zhes pa nas 'di'i bar du gsungs so/_/mi dga' ba ni yid mi bde ba ste/_'dir ni de dang mtshungs par ldan pa'i khong khro ba la dgongs so/_/dga' ba ni yid bde ba ste/_'dir ni de dang mtshungs par ldan pa'i 'dod chags so/_/mi dga' ba dang dga' ba yin pas dga' mi dga'o/_/
[\[196b.3\]]mi 'byed pa ni bstsal pa dang /_zil gyis gnon pa nyid de khong khro ba dang rjes su chags pa bstsal ba'i phyir 'dis ni bzod pa khyad par can bstan/_bzod pa dka' thub dam pa zhes bya ba'i tshig gis so/_/dben pa'i mthus ni bzod pa la 'jug par nus so zhes bstan te/_bas mtha'i gnas
[\[196b.4\]]mal rtag tu bsten pa dang /_/zhes bya bar ni shin tu dben pa'i phyogs su gnas shing bsten pa ste/_'dis ni lus dben pa bstan te/_sems dben pa smras pa/_de yang bag yod pas ni rtag tu gnas/_/zhes bya ba ste/_bas mtha'i gnas mal der mi gtsang ba yid la byed cing bsgom pa
[\[196b.5\]]mchog tu byed pas gnas pa'o/_/bya ba'i sgo nas gzhug pa bstan pa'i phyir/_srid pa'i 'dod chags legs par 'byin par byed/_/ces bya ba smos te/_srid pa gsum 'grub par byed pa 'dod pa'i 'dod chags la sogs pa'i phra rgyas mi skye bar gnyen pos rtsa nas 'byin par byed cing
[\[196b.6\]]de na gnas pa'o/_/srid pa'i 'dod chags spangs pa'i phra rgyas bsdu ba bya ste/_spang ba'i tshig phyis pa'o/_/yang na tshigs bcad 'dis ni 'phags pa'i rigs bzhi bstan te/_dge slong dga' dang mi dgas zhes bya ba la sogs pas ni chos gos dang bsod snyoms ngan ngon tsam gyis chog
[\[196b.7\]]shes pa bstan to/_/bas mtha'i gnas mal zhes bya ba la sogs pas ni gnas mal ngan ngon tsam gyis chog shes pa bstan to/_/lhag mas ni spong ba la dga' ba bstan to/_/dge slong gi tshoms te sum cu rtsa gnyis pa'i rnam par 'grel pa rdzogs so//_//'di'i 'og tu sde
[\[197a\]]
[\[197a.1\]]tshoms gzhan med pas bram ze'i tshoms dgod do/_/yang na don dam pa'i dge slong ni bram ze kho na yin no zhes bstan phyir 'di'i 'og tu bram ze'i tshoms bstan te/_gang zhig brgyan kyang zhes bya ba la sogs pa smos so/_/gang gi tshe rigs mthon po'i bu ya sha zhes bya ba
[\[197a.2\]]btsun mo'i 'khor la mtshan mo dur khrod kyi 'du shes skyes te bdag ni mngon par gtses so zhes bya ba la sogs pa smras nas khyim nas byung ste/_ko mi tra zhes bya ba'i chu bo'i tshul rol gyi 'gram nas rgal te/_bcom ldan 'das la chos mnyan pas dgra bcom pa'i 'bras bu thob pa las
[\[197a.3\]]bdag nyid khyim pa'i cha lugs kyi spud pa mthong nas ngo tsha bar gyur to/_/de las brtsams pa'o/_/gang zhig ni gang la la rigs dang rus la sogs pa la ltos pa med par khyad par thob pa'o/_/brgyan pa ni rgyan dang ldan pa ste khyim pa'i cha lugs sna tshogs spud pa dang 'brel ba'o/_/yang gi sgra
[\[197a.4\]]ni srid pa'i don te/_de lta na yang dam pa'i chos spyod pa srid pa'i phyir ro/_/chos spyod ces bya ba ni dge ba byed pa'o/_/ji lta bu'i sems can gyis ji ltar byas nas chos spyod par nus pa yin zhe na/_dul ba zhes bya ba la sogs pa smos so/_/dbang po dul ba dang ldan pa ni dul ba'o/_/zhi ba ni
[\[197a.5\]]rnam par rtog pa 'bar ba nye bar zhi ba'i phyir ro/_/yang dag par sdom pa ni tshul khrims khyad par can dang ldan pa'i phyir ro/_/tshangs par spyod pa ni ye shes la brten pa'i phyir te ye shes spyad pas ni tshangs pa ste/_thar pa thob pa yin no zhes byas nas so/_/de la snga ma gsum gyis ni bsod
[\[197a.6\]]nams kyi tshogs bstan to/_/'dis ni ye shes kyi tshogs bstan to/_/de ltar gyur pas ni chos spyod pa rdzogs par 'gyur gyis gzhan du ni ma yin no/_/'byung po kun la zhes bya ba ni dgra dang mdza' bo dang bar ma'i phyogs med par sems can de dag la'o/_/yang na srog dang bcas pa'am
[\[197a.7\]]srog med pa'i sems can la'o/_/mi gcod pa ni spangs pa'am bor ba'o/_/chad pa ni 'tshe ba dang de'i cha byad do/_/gzhan la 'tshe ba spangs pa sngon du 'gro bas bsod nams dang ye shes kyi tshogs nye bar len pa 'dis bstan to/_/yang na zhi ba dang ting nge 'dzin gyi dbang du byas pa'i phyir de
[\[197b\]]
[\[197b.1\]]dang rjes su mthun pa zhes 'di'i don gyis bshad do/_/yang na 'tshe ba med pa'i gnas tshol bzhin du bcom ldan 'das kyi spyan sngar phyin te/_des na yang bstan pa/_chos 'dis bskyed par byas te thar pa 'dod pa de ni legs pa thams cad kyi rtsa bar gyur pa yin gyi gzhan ni ma yin no zhe'o/_/dul
[\[197b.2\]]ba la sogs pa'i rim pas ni dbang po dang tshul khrims dang yid yang dag par sdom pa dang ldan par bstan to/_/tshangs par spyod pa ni lam gyi sbyor ba ste kun la zhes bya ba la sogs pas khyim pa'i cha lugs spangs nas gzhan la gnod pa byed pa mtha' dag spangs pa des nye bar mtshon pa'i
[\[197b.3\]]phyir ro/_/yang na chos 'di nyid ni dge ba'i chos spyod pa la brjod do/_/de yang bdag gi yon tan skyed pa dang gzhan gyi yon tan skyed pa rab tu 'god par byed pa'o/_/de la dul ba la sogs pa'i bdag gi yon tan bskyed pa rnam pa bzhi bsgom pa rtogs nas 'dod pa bsgom pa la brten te dbang
[\[197b.4\]]po'i sgo bsrungs pas zhi ba ste/_tshul khrims bsgom pa kha na ma tho ba med pas lus dang ngag dang yid kyi las kyis zhi ba dang /_sems bsgom zhing nyon mongs pa kun du rgyu ba bkag pas kun du sdom pa'o/_/shes rab bsgom pa kun du rtogs par byas nas 'phags pa'i lam la sbyor ba'o/_/
[\[197b.5\]]tshangs pa spyod pas ni gzhan gyi yon tan skyed pa'o/_/'byung ba kun las zhes bya bas ni 'dis bstan pa de yang /_/'dod pa la sogs pa rnam pa bzhi bsgom pa med pas yongs su 'tshe ba med pa'i phyir ro/_/bram ze de yin zhes bya ba ni sdig pa spangs pa'i phyir te/_yang smras pa/_yon tan sogs
[\[197b.6\]]par byed pa dang /_/'dod pas yid ni mi nyams pa/_/bram ze la ni mchog tu byed/_/lam gnas pa ni bram zer 'dod/_/ces so/_/dge sbyong de yin zhes bya ba ni sdig pa zhi ba'am dge sbyong dang ldan pa'i phyir ro/_/dge slong de zhes bya ba ni nyon mongs pa bcom pa'i phyir ram so sor thar pa'i sdom pa yod
[\[197b.7\]]pa'i phyir ro/_/yon tan gyis byas pa ni bram ze la sogs pa yin gyi rigs la sogs pa rtags kyis byas pa ni ma yin no zhes bstan te/_tshig rkang gsum gyis go rims bzhin du bram ze la sogs pa'i mtshan nyid bstan to/_/'o na gcer bur spyod pa la sogs pa yang bram ze la sogs par
[\[198a\]]
[\[198a.1\]]'jig rten du grags pa yin no zhe na de dgag pa'i phyir smras pa/_gcer bur spyod pas ma yin zhes bya ba la sogs pa smos so/_/ri gangs can gyi dka' thub kyi gnas dben pa zhig na dka' thub spyod pa la mngon par brtson pa'i dka' thub can mang po gnas te/_kha cig ni
[\[198a.2\]]gcer bu pa'o/_/kha cig ni sgra'i ral pa can no/_/kha cig ni bregs pa'o/_/ci tsam na de dag gis lha rnams nam mkha' la spyod pa dag la sangs rgyas 'byung ba'i gtam thos nas yid yongs su dga' bar gyur te yul bA rA Na sIr bcom ldan 'das kyi thad du song ba las de las brtsams te
[\[198a.3\]]tshigs su bcad pa drug gsungs so/_/gcer bu spyod pa zhes bya ba ni sdig pa sbyong bar byed ces bya ba dang sbyar ro/_/gcer bur spyod pa ni gos med par spyod pa ste/_lus kyi sgrib pa dang bral bar byas pas sems kyi sgrib pa dang bral bar byed do zhes mu stegs kyi gzhung ston par byed pas/_kha cig
[\[198a.4\]]gcer bu dmigs par byed do/_/bcom ldan 'das kyis ni 'di bkag ste/_ngo tsha med pa zhes smad pa'i phyir te gang lus la sgrib cing g.yogs pa'i gos med pa de la ni sems la yang ngo tsha'i gos med pa yin te ngo tsha med pa ni phyugs dang 'dra ba'o zhes bstan pa'i phyir ro/_/ral pas
[\[198a.5\]]ma yin zhes bya ba ni ral pa'i skra'i tshogs kyis ma yin te/_skra yang rkang pa'i bar du nar zhing sbrul lta bur ring por 'jog par byed do/_/skra rab tu bsgrubs pas ni nad 'byung ste/_/de bsrings pas ni 'dod chags dang bral bar zhugs pa dang /_rtogs par byed pa ma yin no zhes bstan to/_/
[\[198a.6\]]bregs pas ma yin pa ni skra dang kha spu bregs pa'am skra dang kha spu 'bal bas kyang ma yin te/_phyi rol gyi thibs po bstsal bar gyur na yang nang gi 'dod chags la sogs pa'i thibs po dang bral ba ma yin te/_'gal bas de dang bral ba'i phyir 'di'o/_/kha zas mi za ba yis ma yin
[\[198a.7\]]zhes bya ba ni kha zas rnam pa sna tshogs yongs su longs spyod par mi byed pas ma yin te/_dper na bza' ba dang btung ba yongs su longs spyod pas bkres pa dang skom pa sel bar byed pa de bzhin du/_phra rgyas sel bar byed pa yang bzlog pa yin pa'i phyir ro/_/yang na cung zad ni zas te
[\[198b\]]
[\[198b.1\]]cung zad kha zas te cung zad ser skya bzhin no/_/de med pas ni kha zas mi za bas te bza' ba dang btung ba cung zad kyang yongs su longs mi spyod pa ste gang grib ma dang nyi ma la sogs pas rjes su 'dzin par byed pa de yang mi spyod na gzhan lta smos kyang ci dgos/_thang la nyal ba'am zhes bya ba ni yid
[\[198b.2\]]dam sngon du 'gro bas mthong ba'i thang skam po dag la nyal ba'o/_/yang na stan med pa'i sa skam po'i steng du nyal ba'o/_/'am zhes bya ba ni ma yin par drang ba'i don to/_/mal stan ngan pa la gnas pa ni phra rgyas 'phel bar mi 'gyur ro zhes byas nas so/_/rdul dang dri mas ma yin zhes bya ba la rdul ni
[\[198b.3\]]thal ba'i phye ma'o/_/dri ma ni rdul la sogs pa dang 'brel pa'i lus kyi 'dam mo/_/dri ma yang rnam pa gnyis te dri ma de zhi ba ni lus kyi dri ma sems kyis 'dren pa'o/_/lus kyi dri ma 'dren pa yang srang gi mtho dman bzhin du'o/_/tsog pur 'dug la 'bad pa yis/_/zhes bya ba ni tsog tsog por
[\[198b.4\]]'dug pa gang yin pa de ni tsog pur 'dug pa ste/_/tsog pu la mchog tu gnas pa'o/_/ji ltar bdag gis sa la 'dug par byed pa de bzhin du dam pa'i rgyud la 'dod chags la sogs pa yang de lta'o zhes rtogs pas so/_/yang na 'bad pa ni brtson 'grus te tsog pur 'dug pa'i gnas skabs
[\[198b.5\]]de la sran thub pa'o/_/dag par mi 'gyur ro zhes bya ba ni gcer bur spyod pa la sogs pas dag par mi 'gyur zhing sdig pa la sogs pa'i dri ma gang gis kyang sel bar mi 'gyur ro/_/gang dag par mi 'gyur ba yin zhe na/_byis pa zhes bya ba smos te so so'i skye bo'o/_/byis pa'i mtshan nyid ni/_som
[\[198b.6\]]nyi rnams las rgal mi 'gyur/_/zhes bya ba yin te/_mthong ba'i lam ma skyes pa'i phyir som nyi ma spangs pa'o/_/de bas na som nyi ma spangs pa nyid kyis so so'i skye bo 'phags pa'i chos ma thob pa zhes ston to/_/de ltar 'di lta bus de kho na nyid kyi shes pa med pa'i nyes dmigs smras pa de
[\[198b.7\]]dag nyid la zhes bya ba la sogs pa smos te/_bstan ma thag pa'i gcer bus spyod pa la sogs pa'o/_/nyid kyi sgra ni bdag med pa mthong ba la sogs pa yongs su spangs pa'i don to/_/chags byed pa zhes bya ba ni zhen par byed cing 'di nyid ni sdig pa dag par byed pa yin no zhes ma rig
[\[199a\]]
[\[199a.1\]]pas mngon par zhen pa'i don to/_/gang yang rung zhes bya ba ni kha cig ste/_gang zhig 'di ltar yang dag pa'i mthong ba med pas so/_/dge sbyong dang bram ze zhes bya ba ni kun rdzob dang don dam pa dang /_mthun par yongs su bzung ba spangs pa'o/_/dam pa'i spyod pa ni dge sbyong ngo /_/
[\[199a.2\]]yongs su bzung ba dang bcas pa ni bram ze'o zhes gzhan dag zer ro/_/log pa la mngon par zhen pa'i 'bras bu smras pa/_bar ma dor ni zhes bya ba ste/_'khor ba'i nang du'o/_/nye bar zhes bya ba ni tshig gi lhag ma'o/_/ri'i sgra ni 'khor ba'i bar ma do nyid du'o zhes pa'o/_/rnam par nyams pa
[\[199a.3\]]zhes bya ba ni khyad par du nyams shing chags par byed pas ltung ba zhes bya ba'i don to/_/gang du ji ltar zhe na/_zag pa zad pa ma thob par/_/zhes bya ba smos te/_nyon mongs pa spangs pa'o/_/gcer bur spyod pa la sogs pa'i brtul zhugs dang ldan pa ni rdzogs byed mnar med par skyes par 'dir
[\[199a.4\]]brjod par bya'o/_/zag pa zad pas ni tshor ba spangs par 'gyur la/_tshor ba 'gags pas ni sred pa 'gag go zhes pa'i tshig gis tshor ba zad pa zhes smos so/_/srid pa'i rtse mo las 'dod chags dang bral ba nyid de srid pa'i rgyu tshor ba spangs pa ni lta ba spangs pa sngon du 'gro bas tshor ba thams
[\[199a.5\]]cad spangs pa yin no zhes bstan pa'i phyir/_mtha' gcig la lta ba zhes bya ba smos so/_/sdig pa dag par 'dod pas nye bar longs spyod cing mngon par zhen to/_/de yang lam gyis ni ma yin gyi log pa la mngon par zhen pa ni mi shes pa yin no zhes bstan te/_blo ngan rnams zhes bya ba ni
[\[199a.6\]]srid pas srid pa las nges par 'byung bar rtog pa'i blo ngan pa gang dag la yod pa'o/_/zag pa ma spangs na ni khyad par las nyams par bstan te/_go 'phang dam pa ma thob par/_/zhes bya ba mya ngan las 'das pa ma thob par ro/_/zag pa zad pa la sogs pa ma byas par ni ral pa la
[\[199a.7\]]sogs pas dgos pa med do zhes bstan pa'i phyir/_blo ngan khyod kyi ral pa ci/_/zhes bya ba la sogs pa smos so/_/khang pa brtsegs pa'i gnas chu bo bal gu ma ti'i 'gram na gnas pa'i bram ze gzhon nu zhig gis skra la ba lta bur blta ba ste ras kyis dkris nas skye bo slu bar byed do/_/
[\[199b\]]
[\[199b.1\]]de gdul ba'i phyir bcom ldan 'das phyogs der gshegs te des mthong nas bcom ldan 'das kyi thad du lhags te de las brtsams so/_/khyod ci zhes bya ba ni khyod kyi skra'i tshogs kyi gzugs te sbrul ltar ring ba'i ral pa ni dgos pa ci zhig yod de/_des byas pa'i phan btags pa ma mthong ba'i phyir dang /_
[\[199b.2\]]nye bar gdung bar byed pa thob par byed pa'i phyir ro/_/blo ngan zhes bya ba ni blo phyin ci log pa ste/_mi shes pas 'di byas so zhes ston pa yin no/_/khyod kyi g.yang gzhi gyon pa ci/_/zhes bya ba ni ri dgas kyi pags pa las byas pa'i gos kyis khyod la ci zhig dgos pa ste dgos pa med pas so/_/'dis
[\[199b.3\]]ni phyi rol mdzes la khyod kyi nang ni shin tu ma rungs pa'o zhes bstan te/_khyod nang thibs por 'dug bzhin du/_/zhes bya ba khyod kyi sems shin tu dri ma can du gnas te/_'dod chags la sogs pa'i nyon mongs pas nye bar gos pa'i phyir ro/_/phyi rol legs par byi dor byed/_/ces bya ba ni lus sbyong
[\[199b.4\]]ba'am brgyan par byed pa de thub pa'i cha byad kyis so/_/'o na bram ze de dag ral pa la sogs pa'i rtags kyis dag par 'gyur zhes 'dod na ci ral pa la sogs pa dang ldan pas yin nam zhe na/_de'i phyir rigs kyi bram ze zhes bya ba la sogs pa smos so/_/bcom ldan 'das kyi thad du
[\[199b.5\]]ral pa can zhig chu bo dza ya rgal te 'ongs nas mdun du 'dug ste/_kye gau ta ma ral pa can ni rigs kyi bram ze lags so zhes gsol ba dang /_des na tshigs su bcad pa 'di gnyis gsungs te thos pas mngon par dad cing rab tu byung nas dgra bcom pa'i 'bras bu thob po/_/bram ze ni yon tan
[\[199b.6\]]bsags pa nyid kyis yang dag par 'gyur gyi la ba 'chang ba la sogs pa ni ma yin no zhes bya ba ni 'dir bsdus pa'i don no/_/rus kyis zhes bya ba ni bu dang tsha bo la sogs pa'i rgyud kyi tshul gyi rigs rgyud kyis so/_/rigs kyis zhes bya ba ni gtso bo'i rigs dang ldan pa'i phyir ro/_/rigs
[\[199b.7\]]dang rus la sogs pa 'di dag ni kun rdzob tu yin gyi don dam par ni ma yin no zhes rab tu bstan cing gzhan gyi gnas mthong ba'i phyir tshul 'dis ni bram ze ma yin te/_ji skad du rgyas par bshad pa/_rigs kyis ma yin rus kyis ma yin zhing /_/nor dang gzi brjid kyis kyang yod ma yin/_/
[\[200a\]]
[\[200a.1\]]tshul la gnas pa gdol pa yin gyur kyang /_/g.yul ngor brtan pa de ni bram ze yin/_/bzod pa dul sogs sbyin pa dang /_/bden gtsang dran ldan snying rje can/_/yod lta bar ni shes mkhas pa/_/de 'dra bram ze'i mtshan nyid yin/_/bram ze'i las ni ma yin pa/_/gzhan la
[\[200a.2\]]'jug pa ltung ba yin/_/tshul 'chos phal cher ngan spyod ni/_/dmangs rigs gang zhig chos dul dang /_/bden dang rtag tu brtson 'grus can/_/de ni bram zer nga 'dod kyi/_/tshul min bram ze ma yin no/_/zhes bya ba la sogs pa'o/_/de lta na gang zhig bram ze yin zhe na/_gang zhig
[\[200a.3\]]bden dang chos ldan pa/_/zhes bya ba smos te/_bden pa ni phyin ci ma log pa'i tshig brjod pa'o/_/chos ni mi 'tshe ba'i bdag nyid de srog chags la sogs pa gzhan la gnod pa spangs pa'i phyir ro/_/ji skad du/_rta bsad mchod sbyin stong phrag dang /_/bden pa de ni mtshungs tshul te/_/gang phyir
[\[200a.4\]]rta bsad stong dag pas/_/bden pa nyid ni khyad par 'phags/_/'tshe med mtshan nyid chos yin te/_/mchod sbyin srog chags gsod pa'o/_/de bas chos ni don gnyer des/_/srog chags dag la snying rje bya/_/rig byed mchod sbyin thams cad dang /_/stegs rnams kun du khrus byed dang /_de
[\[200a.5\]]kun thams cad mi bya ste/_rgyas pa srog chags brtse smra bya/_/zhes gsungs pa lta bu'o/_/yang na bden pa ni 'phags pa'i bden pa bzhi rtogs pa'o/_/chos de'i 'bras bu ni thar pa ste/_/de nyid ni gtsang ba zhes bya ba ngan par spyod pa'i dri ma spangs pa dang /_legs pa spyod pa gsum dang
[\[200a.6\]]ldan pa'i phyir te/_khrus rnam pa gsum mo zhes bya ba'i tshig gis so/_/bden gtsang dul ba gtsang ba dang /_/dbang po tshar gcod gtsang ba dang /_/'byung po rnams brtse gtsang ba ste/_/chu yis bkrus pa lnga pa yin/_/phyi yi dri ma 'khru ba dang /_/skom pa sel ba yin gyur kyang /_chu yis
[\[200a.7\]]nang gi dri ma ni/_/spong bar byed pa mi srid do/_/'dod pa'i 'dod pas dregs myos shing /_/bud med kyi ni dbang 'gro bas/_/stegs la brgyar ni khrus byas kyang /_/de yis de ni dag mi 'gyur/_/bram ze de zhes bya ba ni sdig pa spangs pa'i phyir ro/_/de la re zhig rigs pa ni gang de ji ltar
[\[200b\]]
[\[200b.1\]]gtsang bar 'gyur ba yin zhe na/_/ral pas ma yin zhes bya ba la sogs pa'o/_/gang zhig spong bar byed pa zhes bya ba ni/_/gang gis phyi rol du byas shing spangs pa'o/_/sdig pa ni nyes par spyod pa'o/_/che chung ni phra rags so/_/thams cad ni mthong bas spang bar bya ba la sogs pa'i rnam pa'o/_/sdig pa rnams ni spangs phyir
[\[200b.2\]]de/_/zhes bya ba ni yongs su spangs pa ste/_ji skad du bshad pa/_nyid kyi tshul gyis ni dge sbyong dang bram zer gdags pa ni rigs kyi gzhan du ni ma yin no zhes bstan te/_mgo bregs zhes bya ba la sogs pa'o/_/gzhan zhig skra dang kha spu bregs nas bdag ni dge sbyong ngo zhes kun
[\[200b.3\]]la shes par byed pa dang gzhan zhig ni rig byed 'don par byed cing bdag ni bram ze'o zhes shes par byed de/_bcom ldan 'das kyi spyan sngar lho phyogs kyi lam zhes 'ongs pa dang de gnyis kyi dbang du mdzad de 'di gsungs so/_/mgo bregs tsam zhes bya ba ni lus kyi yan lag mgo bregs
[\[200b.4\]]pa tsam gyis ni dge sbyong du 'gyur ba ma yin te/_/'dod chags dang mya ngan la sogs pa ma spyad pa'i khyim pa dag kyang yod pa'i phyir ro/_/oM zhes bya ba ni oM b+hur b+hu baHswaH zhes bya ba la sogs pa sdeb sbyor 'don pa tsam gyis ni bram ze ma yin te sha ri ka la sogs pa la yang de 'don pa
[\[200b.5\]]yod pa'i phyir ro/_/de lta na bram ze dang dge sbyong du gdags pa'i rgyu gang yin zhe na/_gang zhig ces bya ba la sogs pa smos so/_/rab tu byung ba ni bden pa la dgongs pa yin te/_de dang ldan pa ni dge sbyong du gdags par 'os pa yin no/_/gang la mi 'tshe ba'i bdag nyid kyi chos yod pa de ni
[\[200b.6\]]bram ze zhes brjod do/_/gnyis ka'i ming ni gnyis ka'i rgyus so/_/gang zhig ces bya ba la sogs pa ni bshad zin to/_/sdig pa spangs pa dang yon tan bsags pa nyid kyis bram zer 'gyur gyi stegs la khrus bya ba la sogs pas ni ma yin no zhes bstan pa'i phyir/_skye bo phal cher zhes
[\[200b.7\]]bya ba la sogs pa smos so/_/bcom ldan 'das ga ya mgo'i mchod rten na bzhugs te/_de'i tshe ga ya na dpyid zla ra ba'i dga' ston gyi tshe srog chags brgya stong phrag mang po sdig pa sbyang ba'i phyir khrus byed de des na 'dis gsungs so zhes gzhan dag zer ro/_/chu yis mi 'gyur te
[\[201a\]]
[\[201a.1\]]zhes bya ba ni chus dri ma dag pa dang /_sdig pa med par mi 'gyur ro/_/ci'i phyir zhe na/_'di ltar skye bo phal cher 'dir 'khru ba zhes smos te/_gdong pa la sogs pa'o/_/de dag ni ma dag pa yin te/_der 'khru ba de dag ni bye brag med par snang bas so/_/gal te
[\[201a.2\]]stegs kyi chus sdig pa sel bar 'gyur na ni bsod nams kyang sel bar 'gyur la/_sdig pa sel bas ni de'i 'bras bu dang yang bral bar 'gyur te/_rtsa ba nas chad pas shing gi lhag ma zhes bya ba la sogs pa lta bu'o/_/de bas na rigs pas ni sdig pa dag par mi 'gyur te/_
[\[201a.3\]]khrus la sogs pas de'i gzhi ma 'gags pa'i phyir ro/_/de ltar na gang gis dag par 'gyur zhe na/_lam khyad par can bsgoms pas de'i sdig pa spangs par 'gyur te/_mun nag sgron mes sel bar 'gyur ba de bzhin du dag par 'gyur ro zhes bstan pa'i phyir/_gang zhig ces
[\[201a.4\]]bya ba la sogs pa smos so/_/yang gi sgra ni tshul 'di nyid kyis 'gyur zhing gzhan gyis ma yin par bstan pa'o/_/lhag ma'i don ni bshad pa nyid do/_/de la don dam pa'i dge sbyong la sogs pa de dag gang yin zhe na/_gang zhig sdig chos zhes bya ba la sogs pa smos so/_/pus ka rA
[\[201a.5\]]sA ri zhes bya ba'i bram zes bcom ldan 'das la btsun pa glang po che rnams kyi nang na glang po che cang shes dang /_rta rnams kyi nang na rta cang shes dang /_shing rnams kyi nang na dpag bsam gyi shing dang /_nor rnams kyi nang na rin po che la sogs pa bzhin du/_btsun pa
[\[201a.6\]]dge sbyong dang bram ze rnams kyi nang na mchog dang gtso bo gang lags zhes bya ba la sogs pa zhus pa las 'di gsungs so/_/rab spangs zhes bya ba ni rjes su mthun pa'i gnyen pos spangs pa zhes bya ba'i don to/_/gang yin zhe na/_sdig pa zhes bya ba ste mi 'dod pa'i 'bras bu dang mi 'dod
[\[201a.7\]]pa'i rang gi ngo bo zhes bya ba'i don to/_/chos ni dngos po ste/_gzhan la gnod pa byed pa la sogs pa'o/_/spangs nas ji zhig byed pa yin zhe na/_gang zhig spyod byed pa zhes bya ba smos te/_gzhan la phan 'dogs par mdzad la gnas shing bzhugs pa'o/_/ji lta bu dang ldan pas she
[\[201b\]]
[\[201b.1\]]na/_rtag tu dran ldan zhes bya ba smos te/_rgyun du yang dag pa'i dran pa mngon du byed pa ste/_thugs rje chen po'i dbang gis gzhan gyi don du dgongs pa zhes bya ba'i don to/_/gang yin zhe na de nyid smras pa/_kun sbyor zad pa zhes bya ba yin te/_bag chags dang bcas pa'i phra rgyas
[\[201b.2\]]spangs pa ste/_phun sum tshogs par bstan to/_/sangs rgyas ni thams cad mkhyen pa ste/_lhag par rtogs pa'i phyir ro/_/gang gi phyir des ni dngos po thams cad thugs su chud pa ste/_des sngon 'jig rten pa'i lam gyi nyes par spyod pa bkag nas gzhan gyi don mdzad pas bsod nams
[\[201b.3\]]dang ye shes kyi tshogs la brten te spangs pa dang ye shes phun sum tshogs pa thob pa'o/_/de zhes bya ba ni de nyid do/_/'jig rten dag na zhes bya ba ni srid pa gsum na'o/_/bram ze yin zhes bya ba ni bram ze dang dge sbyong thams cad kyi nang na gtso bo zhes bya ba'i don to/_/gang bram ze'i mtshan
[\[201b.4\]]nyid dang yang dag par ldan pa ni tshogs kyi nang du nga ni bram ze'o zhes smra bar rigs kyi gzhan ni ma yin zhes bstan pa'i phyir/_bram ze gang zhig ces bya ba la sogs pa smos so/_/dro na zhes bya ba'i bram zes bcom ldan 'das bram ze'am dge slong gang bdag nyid shes shing yang
[\[201b.5\]]dag par rab tu shes pa lags/_rigs kyi bram ze ni bram ze lags so zhes bram ze dag de ltar smra bas smra bar bgyid na bram zes gang zhig la blta bar bgyi zhes gsol pa dang /_sdig pa'i chos spangs shing zhes bya ba la sogs pa gsungs pa ste/_spangs pa ni bor pa ste sdig
[\[201b.6\]]pa'i chos ngan pa'i ngo bo gang yin pa de nyid do/_/ji ltar 'di ltar 'gyur zhe na/_tshul 'chos med ces bya ba ste/_tshul 'chos ni ngo mtshar skyed pa zhes bya ba'i don to/_/gang gis ngo mtshar skyed cing des kyang rnyed pa dang bkur sti sgrub par byed de rig byed kyi yan lag khyim pa brtag pa la
[\[201b.7\]]sogs pa'o/_/gang gis tshul 'chos pa yod pa ma yin pa de ni ma yin pa ste nor 'thob pa'i phyir log pa'i thabs la dmigs pa'i tshul 'chos med pa'i phyir ro/_/rnyog med ces bya ba ni 'dod chags dang 'brel ba'i lus la sogs pa'i las kyi bgegs bskyed par 'gyur ba'i phyir te/_
[\[202a\]]
[\[202a.1\]]gang de ni 'khrig pa nyams su myong ba med pa'i phyir ro/_/tshig gnyis po 'dis ni 'dod pa'i khams las 'dod chags dang bral bar bstan to/_/bdag gnas zhes bya ba la gnas pa ni mi g.yo ba'i bdag gi sems gang yin de nyid do/_/gzugs kyi khams na
[\[202a.2\]]ni dga' ba la sogs pa tshor ba'i dbang gis sems g.yo ba yin te/_de las 'dod chags dang bral na ni sems brtan pa thob par 'gyur ro zhes ston to/_/rig byed mthar phyin zhes bya ba ni tshor ba zad pa ni rig byed kyi mtha' ste/_der 'gro ba ni rig byed kyi mthar phyin pa'o/_/tshor ba zad pa
[\[202a.3\]]'thob pa ni srid pa'i rtse mo las 'dod chags dang bral ba'i phyir ro/_/sngar bstan pa mtha' dag kyang 'phags pa'i lam nyid kyis byed pa yin no zhes bstan pa'i phyir/_/tshangs par spyod pa spyad ces bya ba la/_spyod pa ni gsos par bya ba ste/_tshangs par spyod pa ni gang thar pa'i lam de nyid la
[\[202a.4\]]spyod pa'o/_/de nyid bdag gi don yongs su rdzogs pa yin yang bram ze bdag nyid du ston pa ni mi mdzes pa ste/_'on kyang don dam par byed pa 'di nyid bstan pa yin te/_dus su zhes bya ba smos pa la don dam par sgrub pa ste/_dus gzhan na zhes bya ba'i don to/_/de ni zhes bya ba ni bdag
[\[202a.5\]]dang gzhan gyi don phun sum tshogs pa'o/_/tshangs pa smra ba zhes bya ba ni bdag ni tshangs pa'o zhes brjod cing ston pa'o/_/smra byed ces bya ba ni ci 'dod cing bag yongs su smra ba'o/_/gzhan yang rnam pa gzhan gyis dge sbyong la sogs par smra ba'i rgyu bshad pa/_gang zhig ces bya ba
[\[202a.6\]]la sogs pa'o/_/yul bA rA Na sIr chos kyi 'khor lo bskor nas ring po ma lon par dge slong lnga pos bcom ldan 'das la btsun pa don dam dge slong zhes gang la bgyi zhes bya ba la sogs pa gsol pa dang 'di gsungs so/_/gang zhig ni sems can no/_/sgyu la mi gnas zhes bya ba ni gzhan slu
[\[202a.7\]]ba la mi gnas pa ste/_sgyu dang ldan pa ma yin zhes bya ba'i don to/_/nga rgyal med pa zhes bya ba ni mtho ba'i dregs pa med pa'o/_/ci'i phyir de ltar med pa yin zhe na/_gang zhig chags med ces bya ba la sogs pa smos so/_/chags pa dang bral ba ni 'di ltar bdag med pa'i phyir ro/_/
[\[202b\]]
[\[202b.1\]]chags pa dang bral ba'i phyir sgyu la mi gnas pa'o/_/gang gi phyir gyi sgra ni 'jig tshogs la lta ba med pa'i phyir bdag med pa'o/_/bdag dang bdag gir 'dzin pa'i dbang gis ni nga rgyal 'byung ba'i phyir ro/_/tshe 'di'i sred pa dang bral bar gyur na sred pa gzhan gyi sred pa yang bcad pa yin no zhes
[\[202b.2\]]bstan pa'i phyir/_re ba med ces bya ba smos te yang srid pa 'dren par byed pa'i gang gi sred pa med pa zhes bya ba'i don to/_/'khrug bcom zhes bya ba ni zhe sdang spangs pa'o/_/de tsam gyis dge sbyong gi ming du mi 'gyur ro zhes bsgrub pa'i phyir yang gi sgra de dge sbyong byed pa'i chos bzhi zhes bstan
[\[202b.3\]]pa'i phyir ro/_/mya ngan 'das phyogs zhes bya ba ni mngon par 'dod pa'i lam gyis mya ngan las 'das shing bdag nyid gdung ba med pa gang yin pa ste/_khams gsum las 'dod chags dang bral ba'i phyir/_de nyid bram ze zhes bya ba la sogs pa'o/_/'o na ni gang zhig mngal nas
[\[202b.4\]]ma skyes pa yang bram zer brjod pa nyid do zhes bstan to/_gang zhig ma'i mngal zhes bya ba la sogs pa'o/_/mnyan yod na bil ba ra ma'i rigs kyi bram ze bcom ldan 'das kyi spyan sngar phyin te 'di skad ces gsol to/_/kye gau ta ma bdag ni ma'i mngal nas bram ze dang ldan pa yin no
[\[202b.5\]]zhes pa dang /_tshigs su bcad pa gsungs so/_/mngal nas skyes pa'am mngal gyi skye gnas pa ni mngal nas skyes pa ste/_rum du gnas nas mngal nas skyes pa zhes bya ba'i don to/_/gzhan thams cad kyang de ltar bram ze ma yin te/_lus 'byung bar ni mtshungs pa'i phyir ji
[\[202b.6\]]skad du bshad pa/_sa bon khrag dang khu ba ltor mi gtsang ba'i gnas su gnas pa ste mngal gyi dri mas yongs su bsgos pa'i lam gang dang ldan pa nas byung zhing de la nad dang rga ba dang phongs pas nyams pa'i nyon mongs pa'i gzhi ye shes kyi mes bsregs pa ma gtogs par lus kyis
[\[202b.7\]]ni ji zhig dag par 'gyur smros shig dang zhes so/_/mngal nas skyes pa de ni bram ze'i yin par mi smra ste/_smad 'tshong ma la sogs pa bzhin no/_/mngal nas skyes pa yin par ga las nges par bya zhe na/_ma las skyes pa'i phyir ro zhes bstan pa'i phyir te/_'di nyid bstan pa/_ma las byung
[\[203a\]]
[\[203a.1\]]ba zhes bya ba ma las yang dag par byung ba ni kun du skyes pa'o/_/gang ma dang pha las skyes pa de ni mngal nas nges par skyes pa yin no/_/gang yang mngal nas skyes pa de ji ltar dag par 'gyur/_gang ma dag pa de bram zer ji ltar 'gyur/_'o na de yang rig byed 'don
[\[203a.2\]]pas bram ze yin no zhe na bshad pa/_gal te 'dzin pa dang bcas nas/_/zhes bya ba yongs su 'dzin pa gal te yod par gyur na'o/_/de ming lta bu zhes smra bar bstan zhes bya ba ni b+hur b+hu ba zhes bya ba la sogs pa smra ba'i tshul gang la yod pa de nyid ni ming du brjod pa ste de bram ze ma yin no/_/de
[\[203a.3\]]lta na gang zhig bram ze yin zhing bram zer brjod par bya zhe na/_yongs su 'dzin med ces smos te ci yang 'dzin pa med pa'o/_/len med ces bya ba ni len pa spangs pa ste/_nyon mongs pa dang /_las mtha' dag spangs pa'i phyir ro/_/gang legs par spyod pa mchog tu byed pa de ni bram ze yin no zhes
[\[203a.4\]]bstan pa'i phyir/_gang zhig ces bya ba la sogs pa smos so/_/lus la sogs pa'i nyes par spyod pa med pa ste/_sdom pas bsdams pa'i legs par spyod pa dang ldan par bstan to/_/legs bsdams zhes bya ba ni sdom pa dang ldan pa'o/_/gnas gsum zhes bya ba ni lus la
[\[203a.5\]]sogs pa'i rnam pa'o/_/yang na so sor thar pa dang bsam gtan dang zag pa med pa'i sdom pa'o/_/gang tshig tsam gyis legs par sdom pa de yang bram ze yin no zhes bstan pa'i phyir/_go byed ces bya ba smos te gang gis de bzhin nyid go bar byed pa bden pa zhes bya ba'i don to/_/mi rtsub
[\[203a.6\]]pa ni yid tshim par byed pa ste/_yid 'phrog par byed pa'o/_/tshig ni ngag dag go/_/yid du 'ong ba ni snyan par yang dag par sbyor bar byed pa gang yin pa de ste/_yid du 'ong ba ni mtshams sbyor bar byed pa dang phra ma med pa zhes bya ba'i don to/_/smra ba ni brjod pa dang ston pa'o/_/gang
[\[203a.7\]]gis nyon mongs mi skyed de/_/zhes bya ba ni mngon par chags pa dang /_zhe sdang gis sbyor bar mi byed pa'o/_/gang gis she na/_mkhas pas te rtogs pa po don dang ldan pa'i tshig tu ston pa yin te/_/'brel pa med pa'i tshig gis ni mkhas pa dag gzhan 'khrug par mi byed do/_/yid kyi
[\[203b\]]
[\[203b.1\]]legs par spyod pa gcig gis kyang bram zer 'gyur ba yin no zhes ston te/_gang zhig 'ching ba zhes bya ba la sogs pa'o/_/gshe ba'i ba ra d+h+wa dzas bcom ldan 'das thag ring po nas mthong ba las gshe bar gyur te 'di gsungs so/_/de nas de mngon par dad pa skyes te/_khro med ces bya ba la
[\[203b.2\]]la sogs pa'i tshigs su bcad pa gsungs so/_/mngon du 'ongs te tshig rtsub po brjod cing gshe ba la gang dag bzod pa byed pa de ni bram ze yin par ngas gsungs so/_/gsod dang 'ching zhes bya ba la/_gsod pa ni gsod pa nyid do/_/'ching ba ni lcags sgrog la sogs pas gzhan gyi
[\[203b.3\]]dbang du byed pa'o/_/de la bzod pa byed pa ni bzod pa ste/_'dis ni gzhan gyis gnod pa byas pa las ji mi snyam par bzod pa bstan to/_/ji lta bur gyur pa las bzod par bya zhe na/_sdang ba min pas zhes bya ba smos te khong khro ba la sogs pas yid nyams par ma byas pas yid
[\[203b.4\]]dang du len cing bzod pa'o/_/des zil gyis mi gnon pa ni bram ze zhes brjod de/_de nyid smras pa bzod pa zhes bya ba la sogs pa smos te/_bzod pa nyid brtul zhugs te/_yon tan 'phel bar byed pa'i gnas yin pa'i phyir/_bzod pa dka' thub dam pa zhes bshad do/_/de nyid
[\[203b.5\]]dpung gi tshogs te/_stobs dang ldan zhing sgrub pa 'di la yod pa de nyid do/_/dper na rgyal po dpung gi tshogs yan lag bzhi dang ldan pa ni gzhan gyis zil gyis mi gnon cing gzhan rnam par gnon par byed pa de bzhin du bzod pa'i brtul zhugs dang ldan zhing 'byor par gyur pas ni
[\[203b.6\]]sdig pas zil gyis mi non cing 'jig rten gsum las rgyal bar yang byed do/_/khro ba med cing zhes bya ba ni khro ba ma yin pas khro ba med pa ste/_bzod pa'i khyad par dang ldan pas so/_/tshul khrims can zhes bya bas ni so sor thar pa'i sdom pa dang yang dag par ldan pa ste/_'dis ni
[\[203b.7\]]khro ba'am 'gyur ba med pa'i thabs bstan to/_/brtul zhugs ldan zhing zhes bya ba ni yang dag par blang ba dang ldan pa'i phyir ro/_/'dis ni tshul khrims dag par bstan to/_/sems khral med ces bya ba ni yul dag la chags pa dang bral bas dga' ba med ces bya ba'i don to/_/'dis
[\[204a\]]
[\[204a.1\]]ni rab tu dben pa bstan to/_/dul ba ni dbang po dul ba'i phyir ro/_/lus mthar gnas zhes bya ba ni gang 'di lta bu de nyid ni srid pa tha mal rnam par gnas pa yin te/_'dis ni khams gsum las 'dod chags dang bral bar bstan to/_/khro ba la sogs pa
[\[204a.2\]]spangs par gyur na ni dben pa yin no zhes bstan pa'i phyir/_gang zhig rab byung zhes bya ba la sogs pa yin no/_/dge slong zhig bya rgod kyi phung po'i pi pa la'i phrag phug na tshogs kyis 'jigs shing gnas te de las brtsams so/_/'dres pa dang ldan pa ni 'dre ba'o/_/de dgag pa ni mi 'dre
[\[204a.3\]]bar gnas pa ste/_mi 'dre zhing gcig pu spyod pa zhes bya ba'i don to/_/gang dang 'dre ba yongs su spong ba yin zhe na/_rab byung khyim pa dang zhes bya ba ste/_khyim pa ni khyim gcig pa'o/_/rab tu byung ba ni khyim med pa'o/_/de bzhin gnyi ga zhes bya ba ni khyim pa dang rab tu byung ba gnyis so/_/
[\[204a.4\]]'di ltar la la ni khyim la mngon par dga' ste 'di lta ste mad tsha rA nan da zhes bya ba la sogs pa'o/_/la la ni gnyi ga la ste mgon med zas sbyin la sogs pa'o/_/dgon pa la yang gnas shing gtsug lag khang la sogs pa la yongs su 'dzin pa mchog tu byed pa yin no zhes bstan pa'i phyir/_
[\[204a.5\]]khyim nas ma byung zhes bya ba smos te/_khyim nas byung ba'i ngang tshul 'di la yod pa ni khyim nas byung ba ste gnas nas nye bar 'gro ba mchog tu byed pa'o/_/gang de lta bu ma yin pa ni khyim nas ma byung ba ste gnas la mngon par mi dga' ba'i rnam pas lus dben pa bstan nas/_sems
[\[204a.6\]]dben pa bshad pa/_'dod chung zhes smos te/_chos gos ngan don tsam la sogs pas chog shes pa'i phyir ro/_/de ni tshogs na gnas kyang bram ze yin no zhes bstan no/_/gang sred pa dang de'i tshogs chas spangs pa de nyid kyis ni dben pa thob par nus so zhes bstan pa'i phyir/_
[\[204a.7\]]ma 'ongs pa zhes bya ba la sogs pa smos so/_/mnyan yod na tshe dang ldan pa g.yul las rgyal ba zhes bya ba'i chung mas bu khye'u blangs te/_de'i thad du 'ongs nas/_des de la ci yang ma smras pas de yang mi smra ste/_khye'u de 'chags las mgo gtad de bzhag go/_/des smras pa/_kho bo
[\[204b\]]
[\[204b.1\]]rab tu byung ste chags pa dang bral lo zhes bya ba dang khye'u de blangs te song ba las de las brtsams nas tshigs su bcad pa gnyis gsungs so/_/ma 'ongs pa la zhes bya ba ni drung du 'ongs pa'i sngon gyi grogs po ste/_de nye bar gyur cing sgrub pa'o/_/mngon par mi dga' ba zhes bya ba ni mngon
[\[204b.2\]]par mi 'dod pa dang yid tshim par mi 'gyur ba ste/_'dod chags las skyes pa'i dga' ba nyams su myong bar mi byed ces bya ba'i don to/_/'das pa rnams la gdung med pa/_/zhes bya ba ni yid mi gdung zhing nang gi mya ngan sel bar mi byed pa'o/_/ci'i phyir zhe na/_'di nyid smras pa/_'khrig
[\[204b.3\]]pa ste 'dod pa'i 'dod chags dang bral bas khyad par du g.yul las rgyal zhes bya ba yin te/_rgyal po gzugs can snying po rgyal po ma skyes dgra las rgyal bar gyur pa na de skyes pas de ltar byas so/_/yang na nyon mongs pa'i dgra'i g.yul las rgyal ba dang bcom pa'i phyir te/_
[\[204b.4\]]khams gsum las 'dod chags dang bral ba'i phyir ro/_/yang na gang gi kun du 'ong ba ste lhag par ngan song gi ched du'o/_/de ni 'dir khyad par du sred pa yin par dgongs so zhes bya ba'i don to/_/der 'ongs pa ni skyes pa'o/_/mngon par mi dga' ba ni lhag par mi zhen cing spong bar
[\[204b.5\]]byed la sel bar byed de/_bdag la phan par 'dod pas ni shin tu bkres par gyur kyang kha zas shin tu dug dang bcas pa bzhin du rtogs par bya'o/_/'das la zhes bya ba ni rgyud las kyang byung ba ste/_'gag pa'am 'gag par 'gyur ba'o/_/gdung med ces bya ba ni de sdug bsngal du 'du
[\[204b.6\]]shes pa'i phyir sdug bsngal gyi dngos po dang bral bas yang dag par dga' ba 'byung ba'i phyir ro/_/de gang yin zhe na/_grol zhes smos te/_ga las she na/_'khrig pa las so/_/'dis chags par byed pas na chags pa ste/_thob par byed pa zhes bya ba'i don to/_/de spangs pa ni de'i
[\[204b.7\]]spangs pas so/_/ji ltar de gdung ba med pa yin zhe na/_'di ltar de ni mya ngan med/_/ces smos te/_de nyid nang gi gdung ba med pas de las ji ltar rjes su myong bar 'gyur/_gang gi phyir me med par gyur na ni tsha ba'ang med par 'gyur ba ltar mya ngan 'di lta ga la yod pa'o/_/de'i rgyur gyur pa
[\[205a\]]
[\[205a.1\]]rdul dang bral ba yin te/_'di nyid bstan pa rdul bral zhes te 'dod chags la sogs pa'i nyon mongs pa'i rdul ni gdung ba 'dren par byed pa yin la/_de spangs ba ni de dang bral ba yin no/_/rdul thams cad bral bas ni 'khrug pa mtha' dag dang bral ba'i phyir
[\[205a.2\]]mya ngan las 'das pa 'thob par 'gyur ro zhes bstan te/_zhi ba zhes bya ba ni phung po lhag ma dang bcas pa'i ngo bo yin pa'i phyir ro/_/ji skad du bshad pa'i sred pa la sogs pa spang bar gang gis nus zhes gang zhig 'dod pa chung zhes bya ba la sogs pa smos so/_/dge slong bsam gtan pa
[\[205a.3\]]dgon pa na gnas pa'i shing drung pa zhig las brtsams so/_/gang gzhan mi gso ba nyid kyis de tshul khrims la brtson pa nyid kyis yongs su gzung ba spangs pa'i phyir ro/_/'dod chung zhes bya ba ni sems dben pa'i phyir ro/_/dul ba ni dbang bo dul ba'i phyir gang gi phyir dben ba'i
[\[205a.4\]]'bras bu ni dul ba'o/_/snying por rab gnas la zhes bya ba ni mya ngan las 'das pa bstan pas lhag par grol ba'i phyir ro/_/de nyid tshogs la gnas pa ste lam bsgom pa yin no/_/zag zad ces bya ba ni nyon mongs pa spangs pas so/_/skyon rnams bsal ba zhes bya ba ni yang srid
[\[205a.5\]]pa'i 'bras bu'i lam spangs pa'i phyir ro/_/gang zag pa zad pa dang skyon rnams bsal ba nyid kho na pha rol dang tshu rol med par 'gyur ro zhes bstan pa'i phyir/_gang zhig tshu rol zhes bya ba la sogs pa smos so/_/bram ze rab tu mang po dang de las gzhan pa'i srog chags s+thu la
[\[205a.6\]]ko sh+ta'i tshu rol nas pha rol du rgal bar byed la/_slar yang 'ong bar byed do/_/de'i tshe dge bsnyen rab tu mang po de'i drung du lhags te/_'dug nas de dag gis gtam brjod par gyur te/_bram ze dag kyang rgal bar byed cing phyir yang rgal la/_de bzhin du gzhan dag kyang ngo /_/de las
[\[205a.7\]]kha cig gis ji tsam gyis bram ze zhes nye bar gdags par bya zhes pa dang /_de na kha cig gis ji ltar na ma las byung ba nas so zhes bya ba nas rgya cher smras pa dang /_de dag bcom ldan 'das kyi spyan sngar song nas de dag las brtsams pa'i tshigs su bcad pa gnyis so/_/gzhan
[\[205b\]]
[\[205b.1\]]dag ni rgyal byed kyi tshal na gang bram ze ni pha rol du 'gro ba de nyid yin no zhes smra ba'i bdud las brtsams so zhes zer ro/_/gang zhig pha rol zhes bya ba ni ring ba na gnas pa ste/_pha rol na yang de med pa ni gang phyi rol gyi skye mched drug spangs pa'i phyir ro/_/tshu rol dang zhes bya ba ni nang gi
[\[205b.2\]]yang spangs pa'i phyir ro/_/pha rol tshu rol gnyis med pa/_/zhes bya ba ni gnyi ga med pa'o/_/gang gi phyir kha cig ni phyi rol la lhag par zhe na la kha cig ni nang la'o/_/kha cig ni gnyi ga la ste/_de bas na 'dir gsum smos so/_/mthar phyin zhes bya ba ni gang la pha rol la sogs pa med
[\[205b.3\]]pa de nyid ni pha rol du song ba ste/_mthar thug pa zhes bya ba'i don to/_/gang dag gi zhe na/_chos rnams kun gyi zhes bya ba ste/_skye mched bcu gnyis kyi pha rol du phyin pa'i phyir te/_thams cad thams cad ces bya ba ni 'di lta ste/_skye mched bcu gnyis so zhes mdo las bstan pa'i
[\[205b.4\]]phyir ro/_/yang na gang zhig pha rol med pa ste phung po lnga lhag ma med pa'o/_/tshu rol ni nyon mongs pa dang bcas pa'o zhes bya ba la sogs pa brjod par bya'o/_/ji ltar pha rol dang pha rol ma yin pa la sogs pa med pa yin zhe na/_'dir rgyu bstan pa/_gnas gsum la zhes smos te/_
[\[205b.5\]]rnam pa gsum ni nang dang phyir rol dang de gnyi ga'i bdag nyid kyi skye mched la'o/_/yang na sems can gyi gnas gsum ste/_khams gsum la'o/_/yang na dus gsum la'o/_/ma chags zhes bya ba ni lhag par zhen pa med pa ste/_de la dmigs pa'i 'dod chags spangs pa'i phyir ro/_/
[\[205b.6\]]gang mig gi 'dun pa'i 'dod chags de spangs pas ni 'dun pa'i 'dod chags spangs pa nyid de/_mig de yang spangs par 'gyur ro zhes bya ba mdo las gsungs te/_de ltar na pha rol la sogs pa med pa yin no zhes brjod do/_/ma chags pa zhes bya bas sred pa spangs par bstan nas
[\[205b.7\]]de'i 'bras bu len pa spangs pa bstan pa/_gang zhig ring dang thung ba dang /_/zhes bya ba la sogs pa smos so/_/de nas dan Da ka'i dgon pa na gnas pa'i ring pa dang thung ba'i dka' thub can gyi bram ze gnyis ring ba dang thung ba'i gos dag 'chang zhing 'khor dang bcas pa bdag nyid bram
[\[206a\]]
[\[206a.1\]]ze yin no zhes sems bzhin du/_bcom ldan 'das kyi spyan sngar song ste/_gau ta ma khyod ji ltar bram zer 'dogs par mdzad ces gsol pa'o/_/des na de gnyis la tshigs su bcad pa bzhi gsungs te/_de gnyis kyis thung ba dang ring ba'i gos spangs te/_/
[\[206a.2\]]phra ba dang rags pa dang mdzes pa la sogs pa yang spangs nas rab tu byung ste/_'dod chags dang bral bar gyur to/_/thung ba zhes bya ba dag ni de gnyis kyis sngon gyi gos la sogs pa spangs pa ste/_bcom ldan 'das las zhes rtogs nas de yongs su spangs pa dang /_phyis tshigs su
[\[206a.3\]]bcad pa'i don dam pa rtogs par gyur to/_/gang zhig ni gang nyid do/_/thung ba ni yun thung bar dge ba dang mi dge ba bsags pas mi len to zhes bya ba dang sbyar ro/_/ring ba ni yun ring du bsags pa'o/_/phra sbom zhes bya ba ni phra ba dang /_rags pa ste/_gsal ba dang mi gsal bar
[\[206a.4\]]byas pa yid dang lus kyis byas pa'i go rims bzhin no/_/yang na mnyam par bzhag pa dang /_mnyam par ma bzhag pa'i sa pa'i 'o/_/yang na dbang po las 'das pa dang dbang bos gzung ba'i yul du gyur pa'o/_/'jig rten ni 'gro ba'o/_/dge ba dang mi dge ba ni bsod nams dang
[\[206a.5\]]bsod nams ma yin pa'am/_yang na nyon mongs pa dang nyon mongs pa ma yin pa'o/_/'o na bsod nams blang bar bya ba yin nam zhe na/_cung zad ces smos te/_'dod pa med pa'o/_/bsod nams te/_'khor ba'i 'bras bu yang sdig pa bzhin du spang bar bya'o zhes byas nas so/_/mi len
[\[206a.6\]]te zhes bya ba ni len pa med cing mi 'dzin pa med ces bya ba'i don to/_/gang la sred pa'i dbang gis ni nye bar len pa yin gyi/_sred pa med pa de la ni de yang med pa nyid do/_/nye bar len pa spangs pas khyad par du 'gyur ro/_/'di nyid ces bya ba ni mthong ba'i chos la'o/_/gang zhig ces bya
[\[206a.7\]]ba ni nye bar len pa spangs pa'o/_/rab shes shing zhes bya ba ni zag pa med pa'i shes pas mngon par rtogs pa'o/_/rang gi sdug bsngal zad pa dang /_/zhes bya ba ni bdag gi rgyud la gnas pa'i sdug bsngal spangs pa'o/_/yang na 'phags pa'i bden pa bzhis yongs su bcad
[\[206b\]]
[\[206b.1\]]pa'o/_/sdug bsngal zad par byas nas ji lta bur 'gyur zhe na/_'dod chags bral ba zhes smos te/_khams gsum gyi sred pa spangs pa'o/_/mi ldan zhes bya ba ni nyon mongs pa'i gzhi spangs pas so/_/gang gis 'dod chags dang bral ba thob cing dri ma sel bar byed pa yin zhe na/_'di
[\[206b.2\]]nyid smras pa/_'di nyid ces bya ba la sogs pa ste/_gzhan dag ni shar phyogs kyi kun dga' ra ba na gnas pa'i gnas brtan yongs su dag pa las brtsams so zhes zer ro/_/dge zhes bya ba ni srid pa'i 'bras bu can no/_/sdig pa can zhes bya ba ni ngan song gi 'bras bu can no/_/gnyi ga
[\[206b.3\]]yis kyang zhes bya ba ni ji skad bshad pa'i dge ba dang sdig pa'o/_/mi gos pa zhes bya ba ni nye bar mi sogs pa'o/_/de'i phyir bsod nams kyis gos pa ni 'khor los sgyur ba la sogs pa'o/_/sdig pas nye bar gos pa nyid ni tsan da gi ri ka la sogs pa'o/_/gnyi gas gos pa ni ma
[\[206b.4\]]skyes dgra la sogs pa'o/_/gos med ces bya ba ni dri ma med cing las zad pa dang zag pa zad par 'dis bstan to/_/rdul bral zhes bya ba ni de'i phan yon bstan pa'o/_/zhi ba ni nye bar zhi ba thob pa'i phyir ro/_/bsod nams la sogs pas nye bar gos pas ni de la nye bar chags
[\[206b.5\]]par 'gyur la de spangs pas ni des byas pa'i sbags pa dang yang bral ba yin no zhes bstan te gang zhig dge ba dang zhes bya ba la sogs pa smos so/_/gang chags pa de nye bar spang ba la sogs pa dang rjes su mthun pa'i gnyen po bskyed nas lhag par chags pa de las 'das par
[\[206b.6\]]byed cing zil gyis gnon par byed do/_/sred pa spangs pa des ni chags pa de las 'das shing zil gyis mnan te chags pa spangs pa'o/_/rnam bral zhes bya ba ni sred pa spangs pa'i phyir de dang rjes su mthun pa'i dngos po spangs pa ste khams gsum las grol ba'i phyir ro/_/rnam par bral
[\[206b.7\]]ba'i ngo bo bshad pa/_gang zhig sngon dang zhes bya ba la sogs pa'o/_/ri kha ba can na gnas pa'i lnga mngon par shes pa dang ldan pa'i drang srong mang po shing n+ya gro d+ha'i rgyal po'i rtsar nyin par nye bar gnas par gyur to/_/tshe dang ldan pa maud gal gyi bu chen po yang de nyid na 'dug ste/_
[\[207a\]]
[\[207a.1\]]de dag tshe dang ldan pa maud gal gyi bu chen po'i thad du song nas 'di skad ces smras so/_/btsun pa ji tsam gyis de bzhin gshegs pa bram zer gdags pas gdags par mdzad ces smras pa dang /_des de dag bcom ldan 'das kyi thad du khrid pa las ji tsam na 'di
[\[207a.2\]]gsungs so/_/gang zhig ni sems can no/_phyi ma dang zhes bya ba ni chung ma blangs nas bu bskyed par bya la bu la chung ma bzhag nas nags su 'gro bar bya'o zhes chos khrims kyi gzhung la brten nas chung ma dor ba ste gang zhig gang du sems rgyug pa med pa'i phyir ro/_/sngon dang zhes bya ba
[\[207a.3\]]ni lo bzhi bcu lon pa'i bar du gnas la nags su song nas bu skyed la chung ma blang ba'i phyir khyim du 'ong ba gang yin pa de ltar 'dod pa yang med pa'o/_/dbus kyang zhes bya ba ni bdag nyid gang yin pa la chags pa med pa ste dngos po thams cad la rgyab kyis phyogs pa'i phyir ro/_/
[\[207a.4\]]yang na 'dis ni 'das pa dang ma 'ongs pa dang da ltar byung ba dag la lhag par chags pa dang /_khong khro ba la sogs pa med par bstan to/_/yod pa ma yin pa ni med pa'o/_/gang sngar bstan pa'i med pa de nyid smras pa/_rdul bral zhes bya ba'o/_/'di nyid smras pa/_'ching ba
[\[207a.5\]]las grol zhes bya ba ste bdud kyi 'ching ba dang bral bas so/_/'ching ba de gang yin pa dang /_sdig pa las grol ba gang yin pa de bstan pa'i phyir/_pad+ma'i 'dab ma zhes bya ba la sogs pa smos so/_/bram ze'i rigs su skyes pa gzhon yang sdig pa dang bza' ba ma yin pa spong ba
[\[207a.6\]]zhig ji tsam na de dgon par gnas nas dgra bcom pa thob pa la bcom ldan 'das kyis tshigs su bcad pa gsum gsungs so/_/chu ni gzhol 'gro'o/_/pad+ma'i 'dab ma ltar zhes bya ba ni dper na chu ni pad+ma'i 'dab ma la gnas pa de bzhin du gang zhig sdig pa la mi spyod de 'dod
[\[207a.7\]]chags spangs pa'i phyir ro/_/smyung bu'i rtse la yungs kar ltar/_/zhes bya ba ni dper na/_smyung bu ste 'bigs par byed pa'i rtse mo la yungs kar mi gnas pa de bzhin du sdig pa dag khong khro ba spangs pa'i phyir mi spyod pa'o/_/bkur sti bsal ba dang mi 'gyur ba bstan pa'i
[\[207b\]]
[\[207b.1\]]phyir/_dpe rnam pa gnyis sam yang na phun sum tshogs pa'am rgud pa'i gnas skabs la mi 'gyur bar bstan pa'o/_/sdig pa la mi 'jug pas ni 'dod pa spong bar 'gyur ro zhes bstan pa'i phyir/_'dod la mi gnas zhes bya ba la sogs pa smos te/_lhag par zhen par mi
[\[207b.2\]]byed pa'o/_/'dod pa spangs pas ni sred pa spangs pa yin no zhes bstan pa'i phyir/_srid la dga' ba yongs spangs te/_/zhes bya ba yin te dga' ba ni srid pa don du gnyer ba ste/_de las skyes pa ni skye ba dang srid pa ste de gnyis spangs pa gang yin pa de'o/_/yang na srid pa
[\[207b.3\]]las dga' ba ni sred pa skyed pa'o/_/sdig pa la sogs pa gsum dang 'brel pa ni tshigs su bcad pa gzhan gsum gyis bstan te/_zla ba dag cing zhes bya ba la sogs pa'o/_/bcom ldan 'das ri spos kyi ngad ldang na lha la sogs pa'i tshogs kyis yongs su bskor zhing
[\[207b.4\]]bzhugs te khang steng nas zla ba yongs su rdzogs shing dri ma med pa la gzigs te/_de bstan pas 'dul ba dag gis mang du mdzad nas tshigs su bcad pa gsum gsungs so/_/zla ba ltar zhes bya ba ni zla ba bzhin du'o/_/dri med ces bya ba ni sgra gcan dang sprin gyi sgrib g.yogs dang bral ba'i phyir
[\[207b.5\]]ro/_/dag pa ni dkyil 'khor yongs su ma rdzogs pa med pa'i phyir ro/_/rab tu dang ba ni ston nye bar gnas na shin tu mdzes pa'i phyir ro/_/skyon bral ni du ba dang rdul la sogs pa med pa'i phyir ro/_/de bzhin du gang la la zhig sdig pa dang ngan par spyod pa la sogs pas mi gos pa'o/_/
[\[207b.6\]]ji ltar byas nas dri ma med pa yin zhe na ser sna'i dri ma dang bral ba'i phyir ro/_/dag pa ni lus la sogs pa'i legs par spyod pa nyams pa med pa dang ldan pa'i phyir ro/_/rab tu dang ba ni dge ba'i bshes gnyen bsten pa mchog tu byed pas so/_/skyon bral zhes bya ba ni legs par
[\[207b.7\]]gsungs pa mnyan pa la sems pa la sogs pa dang ldan pa'i phyir ro/_/yang na kun du rmongs pa'i lta ba ngan pa dang bral ba'i phyir te dngos po'i de bzhin nyid gzung bas ma nges pa'i 'khrug pa med pa'i phyir ro/_/gang de lta bu de ni sdig pas mi gos pa yin te/_des na sdig pa mi
[\[208a\]]
[\[208a.1\]]spyod pas bram ze'o/_/'dod pas zhes bya ba ni 'dod pa'i 'dod chags kyis so/_/yang dngos po gsum po nyid kyi dbang du byas nas/_'dam rdzab kyis ni zhes bya ba la sogs pa smros so/_/'od srungs chen po'i yon tan las brtsams nas 'di gsungs te/_
[\[208a.2\]]'di dge slong dag 'di lta ste nam mkha' ni gtsang bas kyang mi gos so/_/de bzhin du 'od srungs chen po yang 'jig rten gyi chos brgyad kyis ma gos so zhes pa nas tshigs su bcad pa gsum gsungs so/_/'dam rdzab kyis ni zhes bya ba ni dper na nam mkha' ni 'dam dang mi gtsang
[\[208a.3\]]ba la sogs pas mi gos pa yin no zhes sbyar bar bya'o/_/rdul gyis zla ba ji lta bar/_/zhes bya ba ni dper na zla ba'i dkyil 'khor la rdul dang rdul phran la sogs pa gang gis kyang mi gos pa ste mi sbags shing dri ma can du mi byed do/_/sdig pa'am ngan par spyod pas kyang de bzhin du
[\[208a.4\]]gang zhig mi gos pa yin te de ni bram ze'o/_/gang yang sdig pas mi gos pa yin no zhes bstan pa la/_gang zhig 'dug nas zhes bya ba la sogs pa smos te tshe dang ldan pa nam grus mtshan ma med pa'i ting nge 'dzin mngon du byas nas gnas so/_/de nas tshangs pa chen po tshangs ris kyi
[\[208a.5\]]lha sum brgyas yongs su bskor zhing tshe dang ldan pa nam gru ga la ba der phyin te/_ji srid du btsun pa 'di'i nye bar zhi bas bdag cag ni dga'o zhes bya ba nas 'di gsungs so/_/'dug nas zhes bya ba ni dben pa'i gnas su 'dug pas so/_/rdul bral ni mi gtsang ba la sogs
[\[208a.6\]]pas 'dod chags la sogs pa bkag pas so/_/dben pa gnyis kyi 'bras bu smras pa/_sems shing zhes bya ba ni nges par 'byed pa'i cha bzhi mngon du byed pa'i phyir te/_de dag bsam gtan pa'i sa pa yin pa'i phyir ro/_/bya ba byas pa ni mthong lam bskyed pas ngan song
[\[208a.7\]]gsum bsal ba'o/_/zag pa zad pa ni bsgoms pas spang bar bya ba spangs pa'i phyir ro/_/dul ba ni mi slob pa'i lam thob pas thams cad du 'khrul pa spangs pa'i phyir ro/_/lus mthar gnas pa ni de las gzhan pa'i skye ba yongs su 'dzin pa med pa'i phyir ro/_/
[\[208b\]]
[\[208b.1\]]shes pa dben pas ni khyad par la sogs pa 'thob pa yin no zhes bstan te/_shes rab zab cing zhes bya ba la sogs pa smos so/_/de nas kun du rgyu mkhas pa zhig thar pa 'dod de de'i bslab pa blangs pa las der thar pa ma thob nas bcom ldan 'das kyi spyan sngar song ste ji tsam na de las
[\[208b.2\]]brtsams so/_/gzhan dag ni bya rgod kyi phung po'i ri la dge bsnyen ma bde ma las brtsams so zhes zer ro/_/shes rab zab pa zhes bya ba la zab pa ni don gting dpag dka' ba ste nges par 'byed pa'i shes rab gang gis bdag med pa la sogs pa rtogs pa'i phyir ro/_/yid gzhungs
[\[208b.3\]]pa ni sangs rgyas kyi gsung mnyan pa la sogs pa'i rim pa la brten nas mthong ba'i lam skyed pa'i phyir ro/_/lam dang lam min rnams la mkhas/_/zhes bya ba ni bsgom pa'i lam thob pa ste gang gi phyir de ni khyad par du 'dir lam la mkhas pa yin no/_/gang zhig don mchog rjes
[\[208b.4\]]thob de/_/zhes bya ba ni 'phags pa'i lam gyi phung po lhag ma dang bcas pa'i mya ngan las 'das pa 'thob pa'i phyir ro/_/'phags pa'i lam las skyes pa'i tshogs bstan pa/_mi ni gang yang rung ba zhes bya ba la sogs pa'o/_/dgra bcom pa ka phyin chen po bsod snyoms kyis
[\[208b.5\]]lus 'tsho bar byed pa las brtsams so/_/gang yang rung ba dag ces bya ba'i yang gi sgra ni bdag nyid ces nges par gzung ba'am srid pa'o/_/mi ni zhes bya ba ni mi'i 'jig rten na zhes bya ba nges par gzung ba bdun pa ste mi'i nang nas zhes bya ba yin no/_/'tsho ba dang zhes bya ba
[\[208b.6\]]ni srog gnas par byed pa'o/_/slong mo spyad pas zhes bya ba slong ba'i tshogs ni slong mo'o/_/de'i phyir spyod pa ni 'jug pa ste/_slong pa des yongs su 'dzin pa zhes bya ba'i don to/_/'dis ni dben pa dang chog shes pa ston par byed do/_/bdag med ces bya ba ni bdag gir byed pa
[\[208b.7\]]dang bral bas mthong bas spang bar bya ba spangs par bstan to/_/su la'ang gnod pa mi byed ces bya ba ni 'gro ba dang gnas pa gang la yang 'tshe ba mi byed de gnod pa dang bcas pa'i khams las 'dod chags dang bral ba'i phyir ro/_/brtan ldan zhes bya ba ni sa gong ma las
[\[209a\]]
[\[209a.1\]]'dod chags dang bral ba'i phyir ri bo bzhin du mi g.yo ba'o/_/tshangs par spyod pa can zhes bya ba ni mi slob pa'i lam thob pa ste bdag dang gzhan gyi don byas pa'o/_/chos ston te zhes bya ba ni yan lag bcu gnyis kyi tshig gi rnam pa'o/_/ci'i phyir zhe na/_kun
[\[209a.2\]]shes spyad phyir zhes bya ba ste zag pa med pa'i rtogs pa bsgrub pa'i phyir ro/_/lam bsgoms pas dang por 'dod pa las 'dod chags dang bral ba yin no zhes bstan te/_gang zhig 'dod pa zhes bya ba la sogs pa smos so/_/tshong dpon su ta zhes bya ba'i khye'u gzugs bzang ba
[\[209a.3\]]lhag par 'dod pa dag la sems zhugs par gyur to/_/ji tsam na khyim bdag mgon med zas sbyin der song ste/_/'o bu cag phyi rol du 'dod zhes byas nas phyi rol du khyer zhes bya ba la sogs pa rgya cher te bcom ldan 'das kyi zhal mthong nas chos thos pas rgyun du zhugs pa'i 'bras
[\[209a.4\]]bu 'thob ste de las brtsams nas 'di gsungs so/_/spangs shing zhes bya ba ni rab tu bor ba'o/_/'dod pa ni gzugs la sogs pa'i yul lo/_/legs pa ni phyin ci ma log pa'i gnyen pos so/_/de'i gnyen po ni khyim med par ni rab tu byung ste zhes bya ba ste/_rab tu byung ba
[\[209a.5\]]yongs su 'dzin pa 'gro ba'i don dang 'thob pa'i don to/_/de ma gtogs par ni yul gyis byas pa'i g.yeng ba dang bral ba med pa'i phyir ro/_/'dod pa'i zag pa yongs zad de/_/zhes bya ba ni tshul khrims la brten te zhi gnas dang lhag mthong gi mthus 'dod pa'i nyon mongs pa mtha'
[\[209a.6\]]dag spangs pa'i phyir ro/_/'dir ni phyir mi 'ong ba nyid ston to/_/'dod pa las 'dod chags dang bral bar gyur na ni 'tshe ba med par 'gyur ro zhes bstan te/_/'gro ba dang ni zhes bya ba la sogs pa smos so/_/rgyal po gsal rgyal gyi blon po'i mchog pa ma ka zhes bya ba gtum
[\[209a.7\]]la tsham tshom med pa de bcom ldan 'das kyi spyan sngar song ngo /_/de gdul ba'i don du bcom ldan 'das kyis kyang rdzu 'phrul gyis nyi tshe ba'i sems can dmyal bar skyes pa sprul te de yang kha dang ku ra ra la sogs pas lag pa nas nye bar gtses pa dang /_nyam thag pa'i nga ro
[\[209b\]]
[\[209b.1\]]'don par byed do/_/des de mthong nas yid byung ngo /_/ci tsam na bcom ldan 'das kyis khyod kyis las ci zhig byas zhes bka' stsal pa dang /_bdag gis ni rgyal po'i chad pa gcod pa'i las bgyis so zhes gsol pa dang /_des kyang de skad ces gsol pa nas de 'jigs pas
[\[209b.2\]]rab tu byung ste de las brtsams nas 'di'o/_/mi gcod pa ni spangs pa dang bor pa'o/_/chad pa ni 'tshe ba'o/_/gang la zhe na 'byung bo rnams la ste 'jig rten la'o/_/gang la zhe na 'gro ba dang zhes bya ba smos te srog dang bcas pa dag la'o/_/gnas pa'i zhes bya ba ni sems med pa'o/_/
[\[209b.3\]]ji skad du/_sdong dum tshig pa la yang sems kyis gnod par mi bya na rnam par shes pa dang ldan pa'i lus can la lta smos kyang ci dgos zhes gsungs pa lta bu'o/_/gnas pa'i dug kyang 'gro ba'i dug bzhin du nye bar spyod par gyur na gsod par byed pa bzhin du 'gro ba gnyis po dag la
[\[209b.4\]]'tshe ba byas na byed pa po la gnod bar 'gyur te de yang bshad pa/_/'gro ba dang ni gnas pa'i dug_/spyod byed nges par 'ching 'gyur te/_de bzhin 'tshe bar byed pa yin/_/'tshe byed nyid la nges par gnod/_/ces so/_/chad pas gcod du mi 'jug pa de gang yin zhe na/_gsod byed
[\[209b.5\]]gsod du mi 'jug de/_/zhes bya ba yin te/_bdag dang gzhan gyi lag gis gzhan la gsod par mi byed pa'i phyir te/_gzhan gsod du yang mi 'jug la bdag nyid kyang gsod par mi byed pa'o/_/mi 'tshe ba'i bsam pa'i ngo bo nyid smras pa/_/gang zhig mi mthun zhes bya ba la
[\[209b.6\]]sogs pa smos so/_/cho 'phrul chen pos mu stegs can dag tshar bcad pa las mtha' khob la brten par byed do/_/yang de'i tshe tshe dang ldan pa bde byed de na gnas te/_de snga dro sham thabs bgos pa nas ci tsam na bram ze phrag dog gi rang bzhin can mi mthun pa dag gis rnam par gyur
[\[209b.7\]]kyang khro bar ma gyur to/_/gzhan dag ni nye bar zhi ba'i dge sbyong zhig las brtsams so zhes zer ro/_/gzhan dag ni gzhan gyis shin tu gtses kyang 'gyur ba med pa zhig las brtsams so zhes zer ro/_/mthun byed pa zhes bya ba la mi mthun pa ni zhe 'gras pa'o/_/de med pa ni rgyud
[\[210a\]]
[\[210a.1\]]mnyen pa zhes bya ba'i don to/_/gang la mi mthun par byed pa yin zhe na/_mi mthun zhes smos te zhe 'gras pa dag la'o/_/chad pas gcod pa zhes bya ba ni chad pas gcod pa gang yin pa de nyid de lus dang ngag gis sems can gzhan la gnod pa byed
[\[210a.2\]]pa'o/_/dang du len zhes bya ba ni sems can la chad pa so sor mi byed par 'jog pa ste 'dir ma he'i skyes pa'i rabs dper brjod par bya'o/_/'dir gnyi ga'i rgyu bstan pa'i phyir/_'byung po rnams la brtse phan zhes bya bas bstan te mngon par mtho ba dang nges par legs par sgrub
[\[210a.3\]]pa ni phan pa'o/_/brtse ba ni snying rje'i sems gang la yod pa ste/_sems can tshad med pa la 'gro ba'o/_/mthun par byed pa gang yin zhe na 'dir smras pa/_smyung bu'i rtse la zhes bya ba ste dge slong zhig dgon pa la dga' zhing yul gyi 'dod chags dang zhe sdang la sogs pa dang
[\[210a.4\]]rnyed pa dang bkur sti la mngon par chags pa gang la yang gnas par mi byed pa de las brtsams so/_/'joms pa spangs pa ste/_rgyud las bsal ba'i phyir ro/_/'dir dpe bstan pa/_smyung bu'i rtse la yungs kar ltar/_/zhes bya ba'o/_/gang zhig ces bya ba la sogs pa la
[\[210a.5\]]kun da na'i nags tshal na gnas brtan shes pa la zhes bya ba las brtsams so/_/sred pa ni yongs su bsgos pa ste 'dam lta bur mi 'dod pa'o/_/ji skad du bshad pa/_'jig rten 'di na yongs su dag pa la 'jug pa ste bsgos pa'i rang bzhin 'gog par byed cing 'das pa
[\[210a.6\]]ni dge slong zhes brjod do/_/rdzong ni spang bar dka' ba ste 'phags pa'i lam ma gtogs par des thams cad spang bar mi nus pa'i phyir ro/_/gzhan dag ni bsgos pa zhes bya ba ma rig pa yin no zhes zer ro/_/gzhan dag kyang 'obs zhes brjod de de'i don ni sngar bshad zin
[\[210a.7\]]to/_/'khor ba'i klung las zhes bya ba ni 'khor ba'i chu bor ltung ba las so/_/rab rgal cing zhes bya ba ni 'phags pa'i lam dang ldan pas rgal bar gyur pa'o/_/rgal nas zhes bya ba ni 'das par gyur pa ste sred pa'i rgya mtsho las rgal ba'i tshul yod pa'i phyir ro/_/de nyid kyi
[\[210b\]]
[\[210b.1\]]phyir/_pha rol 'gro ba zhes bya ba ste/_mya ngan las 'das pa 'thob pa'i phyir ro/_/sems pa ni mthong ba'i chos la bde bar gnas pa'i phyir ro/_/mi bkri ba zhes bya ba ni skye ba gzhan du las dang nyon mongs pas khrid par mi nus pa'i phyir ro/_/sngar bstan pa'i mthong ba nyams
[\[210b.2\]]pa yin no zhes bstan pa/_yid gnyis kyis ni zhes bya ba khams gsum gyi the tshom spangs pa'i phyir ro/_/log pa zhes bya ba ni lus dang sems mngon par zhi ba dang ldan pa'i phyir ro/_/len pa med pa ni las dang nyon mongs pa rtsa nas drungs phyung ba yang skye ba'i 'khrug pa med
[\[210b.3\]]pa'i phyir ro/_/sred pa ni rnam grangs bstan pa'i phyir/_gang zhig 'jig rten 'di dang zhes bya ba la sogs pa smos so/_/dge slong dag 'jig rten 'di dag ni sred pas 'khol cing sred pa'i dbang du 'gro ba'o zhes pa nas 'di gsungs so/_/gang 'jig rten 'di la lhag
[\[210b.4\]]par zhen pa'i mtshan nyid sred pa yang med la/_'jig rten pha rol don du gnyer ba'i mtshan nyid kyang med de/_sred pa mtha' dag yongs su zad pa de nyid ni don dam pa'i bram ze'o/_/sred pa'i rnam grangs yang smras pa/_gang zhig 'jig rten 'di dang ni/_/zhes bya ba la sogs
[\[210b.5\]]pa'o/_/yang na sred pa ni rnam pa gsum ste ngan par spyod pa la sred pa dang /_legs par spyod pa la sred pa dang /_srid pa'i sred pa ste go rims bzhin du gos par bstan pa yin no/_/gang zhig 'jig rten 'di zhes bya ba la sogs pa smos pa la/_gar mkhan gyi bu mo
[\[210b.6\]]gzugs shin tu bzang po la tshong dpon gyi bu zhig chags te de'i bzo la 'jug pa las rgyal pos sod cig ces bsgos te 'tshe ba'i re ba btang ba las 'phags pa shA ri'i bus skyabs byas te sred pa spangs pa de'i dbang du mdzad nas bcom ldan 'das kyis 'di gsungs
[\[210b.7\]]so/_/mngon par 'dod pa'i dngos po ma thob pa thob par 'dod pa ni chags pa zhes bya ba'i don to/_/gang la 'di'am gzhan du de med pa ni chags med de sred pa med pa'o/_/rnam par bral ba zhes bya ba ni 'ching ba lhag ma spangs pa'o/_/sred pa dang des byas pa'i gdung ba
[\[211a\]]
[\[211a.1\]]spangs pa'i phan yon smras pa/_dga' dang mi dga' zhes bya ba la sogs pa'o/_/gang zhig gi bu zhig dmyal bar skyes pa las shi 'phos te skye ba dran par gyur pa yang dang yang du tsha bas rngul 'byin cing yang dang yang du chu bo'i nang du 'jug par byed do/_/
[\[211a.2\]]ji tsam na rgyun du zhugs pa'i 'bras bu thob par gyur nas de'i dbang du byas pa'o/_/spangs pa ni rab tu btang ba'o/_/dga' ba dang zhes bya ba ni 'dod pa la dga' ba ste de ni skye ba gzhan du gzhan gyi chung ma la byi byed par gyur pa'o/_/mi dga' ba zhes bya ba ni rnam par sdang ba ste
[\[211a.3\]]yid mi bde ba la sogs pa skyed pas 'dod pa las 'dod chags dang bral bar byed du 'jug pa'o/_/bsil bar gyur pa ni tshim pa thob pa ste nyon mongs pa dang des byas pa'i gdung ba med pa'i khyad par bstan to/_/dben pa'i dga' ba dang ldan pa'i phyir gzugs kyi khams spangs
[\[211a.4\]]par bstan te/_zag pa med pa zhes bstan to/_/'jig rten kun zil gnon zhes bya ba ni gzugs med pa'i khams spangs pa ste so so'i skye bo thams cad zil gyis gnon pa'o/_/ji skad du/_'dod chags dang bcas pa 'dod chags dang bral bas so zhes bshad pa'o/_/brtan
[\[211a.5\]]pa ni g.yo ba'i rgyu med pas don dam pa'i gnas skabs nyid na ni ri rab bzhin du mi g.yo'o/_/thams cad zil gyis gnon pas ni sbyor ba thams cad med pa yin no zhes bstan pa'i phyir/_mi'i sbyor ba zhes bya ba la sogs pa'o/_/rig pa 'dzin pa zhig gis rig pa'i stobs kyis lha
[\[211a.6\]]gzhon nu bzhi shing rta zung la bcings te skyed mos tshal gyi nang du zhugs par byas so/_/de dag 'od srungs chen pos btang ste rang gi khyim du song ngo /_/ji tsam na 'od srungs chen pos rig pa pa'i rdzas dag byin te rig pa 'dzin pa ste dgra bcom pa thob par gyur pa de'i dbang du mdzad do/_/
[\[211a.7\]]gzhan dag ni gang ga tat+ta zhes bya ba'i rnal 'byor pa rtag tu g.yeng bar byed cing khyim pa'i skye bo sten par byed pa de las brtsams so zhes zer ro/_/mi ni 'dod pa na spyod pa'o/_/sbyor ba ni nyon mongs pa ste sdug bsngal gyi khyad par de dang de dag la sbyor bar byed pa'o zhes byas nas so/_/
[\[211b\]]
[\[211b.1\]]lha'i sbyor ba rab 'das shing /_/zhes bya ba ni gzugs dang gzugs med pa na spyod pa'i nyon mongs pa dang rjes su mthun pa gang gis 'das pa'o/_/sbyor ba kun dang rnam bral te/_/zhes bya ba ni sbyor ba bzhi dang bral ba'o/_/sbyor ba spangs pas ni 'gro ba med pa yin no zhes bstan te/_
[\[211b.2\]]gang zhig lha dang zhes bya ba la sogs pa'o/_/bcom ldan 'das 'gro ba lnga'i rnam par dbye ba mdzad pa ni dge slong gzhan zhig stan las langs te 'di skad ces gsol to/_/btsun pa che ge mor dge slong shig dus las 'das te/_de'i 'gro ba cir 'gyur zhes zhus pa dang 'di gsungs so/_/
[\[211b.3\]]gang zhig gi 'gro ba mi shes pa ni yongs su mya ngan las 'das pa'i phyir te/_mya ngan las 'das pa'i 'gro ba ni dgra bcom pa zhes bya ba'i tshig gis so/_/gang mi shes pa yin zhe na/_lha dang dri za mi zhes bya ba ste de la lha ni brgya byin la sogs pa'o/_/dri za ni su pri ya zhes bya ba la sogs
[\[211b.4\]]pa lha'i rol mo pa'o/_/mi ni 'khor los sgyur ba la sogs pa'o/_/'gro ba mi shes pa zhes bya ba ni 'di'i 'gro ba shes par mi nus pa'i phyir ro/_/de ga las she na/_'di ltar zhi ba zhes smos te/_mya ngan las 'das pa'i phyir zhi ba ste/_phung po lhag ma med pa'i mya ngan las 'das pa'o/_/gang
[\[211b.5\]]gis 'gro ba mi shes pa dang zhi ba yin zhe na/_gang gis chos rnams zhes bya ba la sogs pa smos so/_/bram ze zhig 'di ltar lta zhing 'di skad du smra ste shes pas ni su la yang dgos pa med de/_de ci'i phyir zhe na/_shes pas ni mang po sdug bsngal bar snang ngo zhes pa nas ji srid du
[\[211b.6\]]de'i dbang du mdzad pa'o/_/ngas ni chos gcig ma shes shing mngon par mi shes pas yongs su shes par mi 'gyur ro zhes rgya cher te 'di lta ste bram ze gang yin pa de ni khyim nas brgyags blangs te za bar byed do/_/de bzhin du gang 'di na yang dag par myong ba'i bde ba'am sdug bsngal de
[\[211b.7\]]yang rang gi las las byung ba yin no zhes te des na tshigs bcad 'di gsungs so/_/mi shes pa zhes bya ba ni ma rtogs shing yang dag par khong du ma chud pa ste/_gang gis chos rnams med gyur pa/_/zhes bya ba dang sbyar ro/_/ma mthong ba na zhes bya ba ni mngon sum du ma byas pa ste/_/
[\[212a\]]
[\[212a.1\]]'jig rten dang 'jig rten las 'das pa'i shes pa dang spangs pa yongs su shes pas sam mnyam par ma bzhag pa'am/_mnyam par bzhag pas sam zhes bya ba la sogs par brjod par bya'o/_/'di skad ston te/_ji srid du skyes bus ma shes pa de srid du
[\[212a.2\]]de la bde ba dang bde ba'i rgyu med de/_kun du rmongs pa'i mun pa'i nang du gnas pa ni sdug bsngal kho na nyams su myong ba yin te dmus long bzhin no/_/gang shes pa ni sdug bsngal 'dren par byed pa ma yin te/_ji skad du/_bde dang rjes mthun ma yin brten ci bya/_'bras bu dge min
[\[212a.3\]]bya bas ci zhig bya/_/legs la mi 'dzud mdza' bo'ang ji zhig rung /_sdug bsngal mi spong shes pas ci zhig phan/_/shes pa'i ma ni shing chen dang /_/mig dang yid bzhin nor bu ltar/_/des na de phyir 'di las ni/_/bsod nams bu la sogs pa 'byung /_/gang zhig 'jig rten bya mi
[\[212a.4\]]'jug_/de ni 'jig rten 'khrul zhes bya/_/gang zhig mthong ba'i gags byed pa/_/de ni sgron ma zhes mi brjod/_/ces bshad pa lta bu'o/_/ci shes pa gcig gis shes shing mthong ba gcig gis mthong ngam zhe na/_shes bya mtha' yas lta ba de/_/zhes bya ba ste mtha' yas
[\[212a.5\]]shing dpag tu med pa'i shes pa dang shes par bya ba la lta ba'i ngang tshul 'di la yod pa ste/_ji skad du/_dri med bzod rnams shes pa min/_/zad dang mi skye'i blo lta min/_/zhes pa ste/_gang zag dang dbang po'i dbye bas shes bya mtha' yas pa la shes pa ni rnam pa bcu'o/_/shes pa mtha'
[\[212a.6\]]yas pa de dag kyang gang zhe na/_sngon gyi gnas zhes bya ba la sogs pa'o/_/bram ze zhig gis bcom ldan 'das la sogs pa/_tshul gang kun du spyod pa gang /_/yon tan gang dang las gang gis/_/chos gang 'phel zhing ldan gyur pas/_/dgra bcom bram zer shes par bya/_/zhes pa
[\[212a.7\]]dang de las brtsams pa'o/_/gzhan dag ni mi slob pa gsum dang /_rig pa gsum zhes bya ba la sogs pa mdor bsdus nas tshigs bcad gsum mo zhes zer ro/_/sngon gyi skye ba la gnas pa'i skabs ni sngon gyi gnas so/_/de rtogs pa ni ji lta ba bzhin du shes pa'o/_/'das pa'i
[\[212b\]]
[\[212b.1\]]shes pa bstan nas ma 'ongs pa'i shes ba bshad pa/_mtho ris sar song zhes bya ba smos te/_'byung bar 'gyur zhes bya ba ni tshig gi lhag ma ste bde 'gro dang ngan 'gro yang ngo /_/mthong ba dang zhes bya ba ni lha'i mig gis mthong ba'o/_/de nas skye ba zad thob pa'i/_/zhes bya ba ni skye ba zad pa thob
[\[212b.2\]]pa ste skye ba'i rgyu thams cad spangs pas so/_/gang gi phyir thub pa mngon shes la brtson pa/_/zhes bya ba la mngon par shes pa ni drug go/_/brtson pa ni gang gis rtogs pa'o/_/yang na mngon par shes pa ni zag pa med pa'i shes rab ste brtson pa ni lhag par zhen pa'o/_/gang mngon par
[\[212b.3\]]shes pa la brtson pa de ni nams kyang skye ba zad pa thob pa yin no/_/dper na sgron ma yod pa des ni snang ba yod par 'gyur ro/_/thub pa ni thub pa gang dang ldan pas so/_/sdug bsngal tha mar shes pa zhes bya ba ni 'khor ba'i tha ma'o/_/sems kyi rnam grangs shes pa'i mngon par shes
[\[212b.4\]]pa bstan pa'i phyir/_sems kyis zhes bya ba ste/_gzhan gyi rnam par shes pa zhes bya ba ni tshig gi lhag ma'o/_/bdag nyid kyis ngo mtshar med pas so/_/sems de ji lta bu zhe na/_rnam grol zhes smos te 'dod chags la sogs dang bral ba'o/_/rgyu gang gis nyon mongs pa dag
[\[212b.5\]]la mngon du ma gyur pa'i sems rnam par grol ba las 'dir dgongs te gtan du spangs pa ni 'og nas brjod pa'i phyir ro/_/yang na nyams su myong ba'i chos kyi dbang du byas pa ste de las ma nyams pa'i chos kyi sems ni 'og nas brjod pa'i phyir ro/_/shes pa ni rtogs pa'o/_/
[\[212b.6\]]grol ba dang zhes bya ba ni spangs pa zhes bya ba'i don to/_/gang zhe na/_'dod chags zhes bya ba ste 'dod chags la sogs pa'o/_/ji lta zhe na/_kun la zhes bya ba ni gtan du'o/_/rig pa ni khyad par gyi shes pa'o/_/gsum ni sngon gyi gnas rjes su dran pa la sogs pa'o/_/ldan
[\[212b.7\]]pa ni bcas pa'o/_/gzhan gyi sems shes pa la sogs pa'i mngon par shes pa la sogs pa dang ldan pas ni bram zer 'gyur ro zhes bya ba'i don to/_/yang na mthong ba dang bsgom pa dang mi slob pa'i lam gyis rnam grol zhes bya ba la sogs pa'i tshig rkang dag dang go rims
[\[213a\]]
[\[213a.1\]]bzhin du sbyar ro/_/bstan ma thag pa'i khyad par dang ldan pa'i rnam pa smras pa/_gang gis 'chi 'pho rtogs gyur pa/_/zhes bya ba ni ris mthun pa chad do/_/skye ba ni nying mtshams sbyor ba'o/_/thams cad ni rnam pa thams cad do/_/thogs med spyan ldan
[\[213a.2\]]zhes bya ba ni sgrib pa med pa'i ye shes kyis so/_/de nyid kyi phyir sangs rgyas ni rnam pa thams cad thugs su chud pa'o/_/gang zhig kun sbyor kun 'das shing /_/zhes bya ba la sogs pa smos pa la/_rgyal po'i khab na tshong dpon gyi bu sde drag ces bya ba 'phags pa'i bden pa
[\[213a.3\]]rtogs pa las mi 'gyur ba de las brtsams so/_/kun du sbyor ba thams cad las 'das pa ni kun du sbyor ba dgu spangs pa'i phyir ro/_/gang zhig ni gang nyid do/_/yongs su gdung ba med pa ni nyon mongs pas byas pa'i gdung ba nyams su myong ba med pa'o/_/dga' med ni rgod pa
[\[213a.4\]]dang 'phyar ba la sogs pa med la zag pa dang bcas pa'i dngos po la don du mi gnyer ba ste/_sred pa spangs pa'i phyir ro/_/dran ldan zhes bya ba ni yid dran pas gnas pa'i phyir ro/_/ston pa ni bdag nyid kyis de kho na rtogs shing snying rje'i dbang gis gzhan la ston pa'o/_/ji skad
[\[213a.5\]]du bshad pa/_gang zhig ji snyed shes pa sgrub pa'i snod gyur pa/_/blo ldan 'dzin par nus par byed pa'ang rung /_/gdul bya'i bag la nyal dang bsam mkhyen nas/_/des ni de sred don ston ston pa yin/_/zhes so/_/gang zhig bdag dang gzhan gyi don phun sum tshogs pa de
[\[213a.6\]]nyid yang brjod par bya ste/_thub pa rnam rgyal zhes bya ba la sogs pa smos so/_/bi ban da ka zhes bya ba'i bram ze zhig rigs dang rig pas shin tu bdag bstod de de bas na/_pha ma phun sum tshogs pa dang /_/ji snyed kyi rig byed gsum gyi pha rol tu phyin pa yin no zhes nas de
[\[213a.7\]]bcom ldan 'das kyi spyan sngar song ste/_'di skad du gsungs pa de thos pas rab tu byung zhing dgra bcom pa'i 'bras bu thob po/_/khyu mchog ni de las gzhan pa'i khyu mchog dag las gtso bor gyur pa'i phyir khyu mchog rab mchog go/_/rnam par 'dren pa yin pas mchod
[\[213b\]]
[\[213b.1\]]pa'i yang mchod pa ste bla mar gyur pa'i don to/_/ci'i phyir zhe na/_'di ltar glang po che zhes smos te bdag nyid chen po'i yon tan khyad par can dang ldan pa'i phyir dang /_tshul nyams pa med pa'i phyir ro/_/'dis ni chogs chen po bstan to/_/drang srong chen po ni 'dod chags dang
[\[213b.2\]]bral ba chen po ste shes bya'i sgrib pa spangs pa'i phyir ro/_/rnam par rgyal ba zhes bya ba ni rnam par rgyal ba gang yin pa de rnam rgyal te lha'i bu'i bdud bcom pa'i phyir ro/_/thub pa ni thub pa dang ldan pa nyid do/_/bkrir med ces bya ba ni nang dang phyi rol gyi 'tshe ba gang gis kyang khrid par
[\[213b.3\]]mi rung ba'i phyir ro/_/gtsang sbra'i sbyor ba smras pa/_khrus byas zhes smos te/_legs par spyod pa bcu'i chu rgyun blugs pas sdig pa'i dri ma mtha' dag 'khru bar byed do/_/gang de lta bu nyid ni/_gang zhig srid 'das zhes bya ba la sogs pa yin no/_/gnas brtan 'phags pa
[\[213b.4\]]pa lan da'i bu/_gzhan dag gis ngan pa tha chad ces bya ba la sogs pas spyos te/_de las brtsams pa'o/_/thams cad zil gyis gnon pa yin te/_ji lta zhe na/_'di ltar srid 'das zhes smos te/_srid pa gsum las rgal ba ni srid pa las 'das pa ste 'di'i 'ching ba
[\[213b.5\]]spangs pa'o/_/chu bo las rgal zhes bya ba ni chu bo rnam pa bzhi las rgal ba ste srid pa gsum rtsa nas 'byin par ston to/_/rnam par 'dren pa ni gdul bya'i skye bo rnam par 'dren pa'i phyir ro/_/pha rol phyin pa zhes bya ba ni gnyi ga'i don bsgrubs pas so/_/rnam bral ni de las gzhan
[\[213b.6\]]pa'i skye bar nying mtshams mi sbyor ba'i phyir ro/_/nyon mongs pa dang rnam par bral ba'i sbyor bas bskyed pa'i bsam gtan gyi thabs smras pa/_sdig chen rnam par mi sems shing /_/zhes bya ba la sogs pas smos so/_/dgon pa pa'i dge slong zhig sbyor bsam bskyed pa'i ting
[\[213b.7\]]nge 'dzin bsgom pa las ting nge 'dzin gyi mtshan ma las nyams te skyo nas bcom ldan 'das ga la ba der phyin to/_/ji tsam na de skal ba dang ldan par mkhyen nas/_gzugs dag la nges par sems pa dang /_lhag par mngon par brjod pa ni ting nge 'dzin 'jug pa ma yin no zhes
[\[214a\]]
[\[214a.1\]]bstan nas 'di gsungs so/_/ting nge 'dzin la gnod pa ni gsum ste gang de las nyams par 'gyur ba'o/_/'di lta ste nges par sems pa dang /_lhag par mngon par brjod pa dang /_'dod pa la sogs pa'i rnam par rtog pa ste/_gang gi tshe rnal 'byor
[\[214a.2\]]gyis gzugs la sogs pa gsal zhing snang ba ste/_de la de dag nges par sems pas rab rib bzhin du sems nye bar sbyang ba byas nas nyams par 'gyur ro/_/de bas na bshad pa mi bsgom pa ni de mchog tu byed pa ma yin par brtag par bya'o/_/smra bar mi byed pa ni gang gi tshe
[\[214a.3\]]rnal 'byor can de nyid sbyor ba goms par byed pas mi gtsang ba sgom pa la gzhol zhing yid la byed pa'i lus la sogs pa'i dran pa nye bar gzhag pa sgom pa la 'bad par mi byed do/_/brkam par gyur pas don du gnyer ba'i bdag nyid yin gyi brjod pas ni de'i tshe khyad par thob pa
[\[214a.4\]]yang nyams par byed na sngar ma bsgrubs pa lta smos kyang ci dgos/_/des na myur ba'i theg pa thob par byed do/_/yang na gnyi ga dang 'gal pa'i yid la byed pa'i bstan pa nyan pa'i bstan pa nyan pa med pa'i phyir ro/_/sdig can rnam par mi sems shing /_/zhes bya ba ni 'dod pa la
[\[214a.5\]]sogs pa'i rnam par rtog pa yid la mi byed pa'o/_/sprin chen de'i sbyor bas ting nge 'dzin ma yin pa 'dir dper brjod par bya'o/_/sems dben pa bstan nas lus dben pa bshad pa/_'dug nas smos te shing drung la sogs pa dben par 'dug pa'o/_/de'i 'bras bu ni rdul bral zhes
[\[214a.6\]]bya ba ste 'dod chags dang bral ba'o/_/mthong ba'i chos la bde bar gnas pa bstan pa ni sems pa'o/_/'phags pa'i rigs thob pas yid dben pa nyid du bstan pa'i phyir/_/gang zhig phyag dar khrod ces bya ba la sogs pa smos so/_/de nas rgyal rigs shig bdag nyid dmyal
[\[214a.7\]]bar skyes pa rmi lam gyi nang du mthong ste mi rigs par spyad pa gang gis 'dir skyes par gyur ces dang /_btson ra'i mchog bum pa'i nang na gnas pa ni mi rigs pas so/_/gzhan gyi nor nyams par byas pas ni zangs zhun gyi zhu ba'i gos kyis lus la bskon par 'gyur ro/_/
[\[214b\]]
[\[214b.1\]]tshig ngan pas ni de gtun gyis phye mar byed cing 'joms la brdungs pas gnod par byed do/_/dbyen gyis ni sog les 'dra ba la sogs pa mthong nas skyo ba skyes te/_bcom ldan 'das kyi spyan sngar song zhing rab tu byung nas dgon par song ste phyag dar khrod 'chang zhing rtswa'i stan la
[\[214b.2\]]'dug nas ji tsam na khams gsum las 'dod chags dang bral te de'i dbang du mdzad nas 'di gsungs so/_/byi bas zos pa la sogs pa'i gos gang phyag dar gyi phung po la sogs par bor nas phyag dar khrod du lhung ba ni phyag dar khrod de/_de blangs nas bkru ba dang btsem pa
[\[214b.3\]]dang btso ba la sogs pas yongs su sbyor zhing 'dzin pa ni phyag dar khrod 'chang ba ste 'dis ni chos gos ngan ngon tsam gyis chog shes pa bstan to/_/ngo tsha shes pa ni 'dzem pa dang ldan pa ste bsod snyoms ngan ngon tsam gyis chog shes pa bstan to/_/ngo tsha dang bcas pas ni gos
[\[214b.4\]]la sogs pa gzhan las slong gi kha zas ni ma yin te de don du gnyer ba ni smad pa'i dngos po yin pas mi 'dzem pa yin la/_'dir don du gnyer bar yang mi byed de 'dis ni gya nom pa slong ba med par ston to/_/'dod mi lta zhes bya ba ni 'dod pa thams cad la lhag par zhen pa spangs pa ste 'dis
[\[214b.5\]]ni spong ba bsgom pa la dga' ba bstan to/_/shing drung dag tu gnas pa zhes bya bas ni gnas mal ngan ngon tsam gyis chog shes pa bstan to/_/yang na phyag dar khrod 'chang zhing /_/zhes bya ba la sogs pas ni go rims bzhin du lus dang sems gdul ba dang /_lus dang sems
[\[214b.6\]]dben pa bstan to/_/'phags pa'i rigs bsgom pa ji lta ba de bshad pa/_gang zhig sdug bsngal zhes bya ba la sogs pa'o/_/gzhan dka' thub can zhig dka' thub drag pos rnam par grol bar 'dod cing phyogs bzhi nas tsher ma rnam pa bzhi la yongs su 'gre zhing 'dug pa
[\[214b.7\]]gzigs nas 'phags pa'i bden pa bzhi bstan cing de'i 'og tu 'di gsungs so/_/lam ni thar pa'i thabs so/_/legs par sgom par byed pa ni gang zhig legs par bsten pa ste gang zhe na/_'phags pa'i lam yan lag brgyad de zag pa med pa'i yan lag brgyad dang
[\[215a\]]
[\[215a.1\]]ldan pa'o/_/de ci lta bu zhe na/_drang po zhes bya ba bde ba la sogs pa'i phyogs yin pa'i phyir dang /_bgrod pa gcig pa yin pa'i phyir ro/_/zhi ba ni me nye bar zhi bar byed pa'i thabs yin pa'i phyir te/_lta ba bzhin no/_/yang na ci'i phyir 'phags pa zhes bya zhe na/_drang po
[\[215a.2\]]ste zag pa med pa'i phyir ro/_/ci'i phyir yan lag brgyad ce na 'di ltar zhi ba ste bkra shis pa yin pa'i phyir ro/_/yang dag pa'i lta ba la sogs pa yan lag brgyad do/_/gang gi don du 'di sgom par byed ce na/_sdug bsngal kun spangs phyir zhes bya ba yin no/_/'phags pa'i lam gyi
[\[215a.3\]]'bras bu ni 'gro ba'i go skabs med pa yin no zhes bstan pa'i phyir gang la cung zad ces bya ba la sogs pa'o/_/de nas bram ze rab tu mang po gcig tu 'dus shing tshogs pa las bcom ldan 'das la bzhugs nas bstabs so zhes rgya cher te bzhugs pa las tshe dang ldan pa maud gal gyi
[\[215a.4\]]bu rgyang ring po nas gzigs te de'i dbang du mdzad nas tshigs su bcad pa 'di'o/_/gang la zhes bya ba ni sems can no/_/gnas pa ni kun du 'dzin cing yongs su bzung ba'o/_/cung zad med ces bya ba ni gang na yang ngo /_/yang na gnas ni 'gro ba'i gnas skabs te/_de ni cung zad kyang gang na
[\[215a.5\]]yang med pa'o/_/yang na gang gis kun du 'dzin par byed pa'i gnas gang la yod pa de sred pa'o/_/kun shes ni zad la mi skye ba'i ye shes thob pa'i phyir te de ni gnas med do/_/rim pa gang gis kun shes pa dang ldan pa yin zhe na bshad pa/_yid gnyis zhes bya ba ste mthong ba'i lam gyi the
[\[215a.6\]]tshom spangs pa'i phyir ro/_/zug rngu med pa ni bsgom pas nyon mongs pa thams cad dang bral ba'i phyir ro/_/'chi med go 'phang thob pa de/_/zhes bya ba ni phung po lhag ma dang bcas pa'i mya ngan las 'das pa 'thob pa'i phyir ro/_/lam kho na sems dul bar 'gyur ro zhes bstan pa'i phyir/_
[\[215a.7\]]gang zhig lus med ces bya ba la sogs pa smos so/_/gang zhig btul bas thams cad thul bar 'gyur/_/zhes kha lo sgyur bas zhus pa las 'di gsungs so/_/ring du 'gro ba ni 'dzin par byed pa ma thob pa ste yul ring ba gnas dum dag 'dzin pa'i phyir ro/_/gcig pu rgyu zhes bya ba ni re re
[\[215b\]]
[\[215b.1\]]'jug pa ste 'dir sems kyi rgyud ni gcig go zhes bya ba'i tshig gis so/_/lus med pa ni gzugs med pas so/_/phug na gnas pa ni ming dang gzugs bsten pa ste gang gi phyir khams gnyis na ni gzugs la brten la/_gzugs med pa'i khams na ni sems ris mthun pa dang
[\[215b.2\]]srog la brten pas so/_/gdul dka' ba ni dka' bas gdul bar bya ba yin te/_ring du 'gro ba la sogs pa'i phyir ro/_/sems dul ba thob na ni mya ngan las 'das pa 'thob pa yin no zhes bstan pa'i phyir gang zhig gzugs med ces bya ba la sogs pa smos pas so/_/de nas
[\[215b.3\]]tshangs pa'i tshe zhes bya ba'i bram ze bcom ldan 'das kyi spyan sngar 'ongs te 'di skad ces gsol te/_btsun pa go 'phang gang zhig rtogs na don dam pa'i bram zer 'gyur zhes gsol pa dang /_tshigs su bcad pa 'di gsungs so/_/gang la gzugs med pa de ni gzugs med de gzhi
[\[215b.4\]]rnam pa bcu gcig gis gzugs med pa'i phyir ro/_/bltar med ni 'di ni 'di'o zhes nges par bstan par mi rung ba ste de lta bu'i dper brjod pa gzhan med cing mi snang bas so/_/mtha' yas pa ni mthar thug pa ste/_thams cad la khyab pa'i phyir nam mkha' bzhin no/_/shin tu
[\[215b.5\]]bltar med ces bya ni rtogs par dka' bas so/_/phra ba ni dbang po la sogs pa las 'das pa'o/_/skye ba la sogs pa'i gnod pas mi gnod pa'i gzhi ni mya ngan las 'das pa zhes pa'i gnas so/_/mngon rtogs ni 'gog pa shes pas ji lta ba bzhin du mngon par rtogs
[\[215b.6\]]pa'o/_/spyod pa ni 'jig rten gzhan la phan pa'i phyir spyod pa'o/_/yongs su nyams pa med pa'i chos nyid bshad pa/_rtag dran zhes bya ba ste rgyun mi nyams pa'i dran pa la rgyun mi 'chad par gnas pas so/_/kun sbyor zad pa zhes bya ba ni nyon mongs pa bag chags dang bcas pa spangs
[\[215b.7\]]pa'i phyir ro/_/'dis spangs pa phun sum tshogs pa bstan nas/_ye shes phun sum tshogs pa ni sangs rgyas zhes pas bstan to/_/gang bcad nas dul bar 'gyur ba de smras pa/_gang zhig sog mig ces bya ba la sogs pa smos so/_/rig byed 'don pa'i bram ze gnyis shig rigs
[\[216a\]]
[\[216a.1\]]kyis bsnyems shing dregs la/_shin du brkam zhing phongs pa de gnyis 'khor gyi dkyil 'khor stong phrag du ma'i nang du zhugs te/_bcom ldan 'das kyi thad du nye bar 'ongs nas/_kye gau ta ma 'jig rten na ni bram ze mchod pa yin no zhes zhus pa dang zhu ba po gnyis
[\[216a.2\]]las brtsams te tshigs su bcad pa gnyis so/_/gtubs pa ni bcad pa'o/_/'ching ba ni 'dis 'dzin par byed pa yin pas zhes byas nas te nga'o snyam pa'i nga rgyal 'jig tshogs la lta bar byed cing sems 'dzin par byed pas so/_/gzhan dag ni zhe sdang ngo zhes zer ro/_/sog mig zhes bya ba ni
[\[216a.3\]]pags pa'i rang bzhin gyi thag pa ste 'dir ni sred pa'o/_/dper na shing rta'i 'og nas thams cad du shing yongs su bcings nas sog mig dang chings ma byas na khur 'degs pa'i nus pa yod pa de bzhin du/_'jig rten 'di na yang 'dis bstan te sred pas bcings nas 'khor ba'i sdug bsngal
[\[216a.4\]]'degs nus par 'gyur ro/_/chings ma ni myur du skyed par byed pa'i rang bzhin shing glegs kyi gzer bu la sogs pa 'ching ba yin te 'dir ni gti mug bsal ba'i lhag ma nyon mongs pa dang nye ba'i nyon mongs pa'o/_/rgyang thag bcad nas su zhes bya bas ni dka' bas spangs pa'o/_/thams cad du yang
[\[216a.5\]]'di sbyar bar bya ste/_rgyang thag bcad pa ni 'ching ba dang sog mig ces sbyar bar bya'o/_/gsum po 'di ni khyim gyi sgo glegs kyi gtan pa bzhin du 'da' bar dka' ba gang yin pa ste ma rig pa'i gdung bas so/_/brtan pa de nyid smras pa/_yongs su gdung spangs zhes bya ba gdung ba yongs su spangs
[\[216a.6\]]pa ste/_'khor gtan bzang po'o/_/gzhan dag tu ni 'obs rgal ba/_/zhes 'byung bas rgal ba ni 'das pa ste ma rig pa'i 'obs lags so/_/rnyed 'dod ces bya ba la 'di ni rnyed pa'i dbye ba ste de la spyir sog mig ces bya bas bstan pa'i phyir ro/_/de la yo byad ma thob pa la lhag par zhen pa ni rnyed
[\[216a.7\]]pa'o/_/mnyam par gzhag pa'i khams kyi yo byad ni sred pa'i 'dod pa'o/_/'dod pa'i khams kyi yo byad ni sred pa'i rnyed pa'o/_/de nyid kyi phyir gtan du mi 'dod pa smras pa/_/sdig can zhes smos te sdig pa'i las thams cad 'dren pa'i phyir dang /_ser sna la sogs pa de'i mthus gshin
[\[216b\]]
[\[216b.1\]]rje'i 'jig rten la sogs par skye ba'i phyir te de yang 'dod pa zhes bya ba 'dir 'brang ngo /_/rtsar bcas zhes bya ba ni rgyu dang bcas pa ste tshor ba'i rkyen gyis sred pa dang ma rig pa'i rgyus kun du 'dod chags pa'i bdag nyid dang /_tshul bzhin yid la mi byed pa/_/zhes bya ba la sogs pa'i tshig gis
[\[216b.2\]]so/_/tshor ba ni dang po'i rtsa bar gyur par shes par bya'o/_/drungs phyung ba ni rtsa nas bcad pa'o/_/sred pa ni 'di lta ste 'dod pa na ni 'khrig ba'i sred pa'o/_/gzugs na ni bsam gtan gyi sred pa'o/_/gzugs med pa na ni snyoms par 'jug pa'i sred pa'o/_/gsum po 'di ni sog mig
[\[216b.3\]]ces bya ba'i sgras bstan to/_/don dam pa'i bram ze ni de yin no zhes nga smra'o zhe'o/_/rnam pa gzhan gyis sems gdul ba smras pa/_brtson pas chu bo zhes bya ba la sogs pa'o/_/shing rta lnga brgya tsam 'brog dgon par ngal so ba na de dag thams cad chu bos khyer te rdzas thams cad khyer zhing
[\[216b.4\]]tshong pa dag dka' bas srog rnyed de nyam thag pa de'i dbang du mdzad nas btsun pa chu bo 'di ni chung ba lags te 'on kyang chu bo bzhi ni chen po lags so zhes gsol pa dang /_'di gsungs so/_/rgyun bcad ces bya ba ni chu bo bzhi las rgal ba ste khyim gyi gnas yongs su dor ba yin no zhes
[\[216b.5\]]byed pa'i tshig yin no/_/rgyun bcad pa ni brtson 'grus rtsom pa la rag las pa yin no zhes bstan pa'i phyir/_brtson bas zhes smos so/_/'dod pa thams cad rab bcom zhes bya ba ni 'dod pa'i 'dod chags dang nyon mongs pa'i 'dod chags te lus dang sems dben pa brten pa'am mi gtsang
[\[216b.6\]]ba la sogs pas 'dod pa na spyod pa'i nyon mongs pa bkag pa'o/_/'phags lam gyis ni rtsa ba dang bcas par spong ba yin no/_/'du byed rnams kyi zad shes pa/_/zhes bya ba ni gzugs dang gzugs med pa na spyod pa'i spangs pa mngon sum du byas pa'o/_/'dod chags dang bral
[\[216b.7\]]bar byas nas gzhan gyi don 'tshe ba med par byed do zhes bstan te/_sdig med gang yin zhes bstan to/_/'dod chags la sogs 'tshe ba'i rgyu dang bral zhing mi spyod de nges par sdig pa med pa ni 'di'i nges pa'i tshig go/_/pha dang ma ni zhes bya ba la sogs pa la/_/gleng gzhi dang
[\[217a\]]
[\[217a.1\]]bcas pa'i don dge slong gi tshoms su bstan zin to/_/stag ces bya ba ni gnod sems kyis kun nas dkris pa dang ldan pa'i sems can bstan te/_dper na stag ni gtum zhing drag la tsham tshom med par sha dang khrag la spyod do/_/de bzhin du gnod sems kyi
[\[217a.2\]]kun nas dkris pa dang ldan pa yang gdug la dge ba'i rtsa ba thams cad kun du za bar byed pa'i phyir ro/_/lnga pa ni pha la sogs pa rnam pa bzhi'i phyogs bstan nas 'di ni lnga par gyur ba'o/_/yang na sgrib pa lnga las lnga pa yin pa'i phyir ro/_/de lta bur gyur ba de ni gcig tu mchod pa dang bsnyen
[\[217a.3\]]bkur byas pa yin no zhes bstan pa'i phyir/_gang zhig bram ze zhes bya ba la sogs pa smos so/_/rgyal po'i khab na bram ze skra dang kha spu bregs nas ring por ma lon par dgra bcom pa zhig yod de grong khyer du bsod snyoms kyi phyir zhugs so/_/bram ze'i rigs shing sA la chen po zhig
[\[217a.4\]]dang sngon nas khon dang rjes su 'brel ba yin te des mgo la lag lcag brgyab po/_/des smras pa/_sngon ni gzhan bram ze ltar snang la da ltar ni gzhan ltar snang ngo zhes byas pa dang /_de khros te yang brgyab po/_/des smras pa bdag la sngon ni nyes pa med na phyis ni nyes pa yod de 'di ltar thob
[\[217a.5\]]nas cang mi smra bar bdag ci'i phyir ma song zhes pa dang /_de mngon par dad nas de las brtsams so/_/bram ze rnams la brdeg mi bya/_/zhes bya ba ni ji skad du bshad pa'i tshul gyis bram ze dgra bcom pa mchod pa'i gnas kyi rgyud la lag pa dang bong ba la sogs pas brdeg bar mi bya ba'o/_/
[\[217a.6\]]de la ni yid kyis gnod par bsam pa yang mi rigs na brdeg par bya ba lta smos kyang ci dgos te brdeg pa ni nyes par spyod pa 'phel ba'i rgyur gyur pa'i phyir ro/_/bram ze bskrad par mi bya'o/_/zhes bya ba ni nam zhig nas rnyed pa la mchod pa ma byas par ni gtang bar mi bya ba ste/_chos gos
[\[217a.7\]]dang bsod snyoms la sogs pa de la ma phul bar gtang bar mi bya'o zhes pa'i don to/_/ji skad du bshad pas/_mi byed na ni smad pa yin no zhes bstan pa'i phyir/_bram ze brdeg pa blun zhes bya ba ste yon tan can la rdeg par byed pa ni smad par bya ba'i 'bras bur nye bar 'gro ba yin no/_/
[\[217b\]]
[\[217b.1\]]blun zhes bya ba ni smad pa'i don to/_/ji skad du bshad pa/_gang zhig dam pa rdeg byed ngan pa de/_/dam pa rnams kyis shin tu smad pa yin/_/sdig pa mi bzad pa dang 'brel ba'i phyir/_/ngan song du yang de ni 'gro ba yin/_/zhes so/_/skrod par byed pa de ngan pas zhes bya ba ni gang gis de la brten nas
[\[217b.2\]]bsnyen bkur rnam pa sna tshogs pa ma byas par gtang ba ni de'i phyir bsod nams khyad par can yongs su stsogs pa med pa'i phyir ro/_/gang bla ma la ma gus pa dang legs par spyod pa la dga' ba de ni smod pa la spyod pa ma yin no zhes bstan pa'i phyir ro/_/gang zhig ces bya ba la sogs pa smos so/_/
[\[217b.3\]]rgyal po'i khab na kun du rgyu nye rgyal dang pang nas skyes gnas so/_/de la nye rgyal gyis ni rta thul las/_ji ltar 'jig rten zhes bya ba'i tshigs su bcad pa thos pas rgyun du zhugs pa'i 'bras bu thob po/_/de la pang nas skyes kyis lan gnyis thos pas de yang de bzhin du gyur to/_/de nas
[\[217b.4\]]de gnyis 'khor nyis brgya lnga bcu dang bcom ldan 'das blta ba'i phyir song ngo /_/thag ring po nas 'phags pa rta thul mthong nas gang dang nye ba las chos thos pa de mchod par bya'o zhes de'i gan du de gnyis lhags pa dang /_bram ze khrus byas pa me la bsnyen bkur byed pa yang de'i drung na
[\[217b.5\]]yod do/_/de nas 'khor dang bcas par de gnyis thag ring po nas 'ong ba gzigs nas bcom ldan 'das kyis tshigs su bcad pa bzhi gsungs so/_/gang zhig ces bya ba ni gang zag las so/_/chos rnams rnam shes na zhes bya ba ni bshad pa la sogs pa'i chos thos pas rtogs
[\[217b.6\]]pa la sogs par gyur pa'o/_/rgan nam zhes bya ba ni na tshod brgyad cu la sogs pa lon par gyur pa'o/_/yang na nor la sogs pa bsags par gyur pa'o/_/gzhon yang rung zhes bya ba ni lo bdun gyis nye bar mtshon pa'i na tshod du gyur pa yin no/_/yang na nor la sogs pa la 'grib pa'o/_/
[\[217b.7\]]de la bkur zhing zhes bya ba ni mchod pa sngon du 'gro ba dang zhes pas drangs te/_de nyid bla mar shes par byed pa'o/_/phyag byas te zhes bya ba ni 'dud par bya ba ste thams cad du de'i ngag dang mthun par byed pas so/_/'dir dpe bstan pa/_me bzhin no zhes bya ba ni dper na/_me rnam pa
[\[218a\]]
[\[218a.1\]]gsum la bram ze mchod par byed pa de bzhin no/_/gtsang mas zhes bya ba ni lus kyi dri ma khrus la sogs pas sel ba yin te gang gi phyir bram ze ni khrus byas nas bsgom pa la sogs pa'i bya ba rtsom par byed do/_/bsnyen bkur te zhes bya ba ni/_nye bar gnas
[\[218a.2\]]pas tshim par byed pa ste/_chos gos dang bsod snyoms dang sman la sogs pa ste ji ltar bram ze me la brten pas zhun mar dang nas la sogs pa bzhin no/_/don dam pa'i chos de gang yin zhe na 'di nyid dbye ba'i phyir/_rdzogs pa'i sangs rgyas kyis bstan pa/_/zhes bya ba smos te/_yang
[\[218a.3\]]dag par rdzogs pa'i sangs rgyas kyis bshad cing bstan pa'o/_/lhag ma ni bshad zin to/_/bstan pa'i chos dang rjes su mthun par 'bad pas ni gnod pa thams cad las 'das pa yin no zhes bstan pa'i phyir/_gang tshe bram ze zhes bya ba la sogs pa'o/_/bcom ldan 'das
[\[218a.4\]]yul ma ko la'i rin gnod sbyin ba ku la'i khang pa na bsnyen bkur ba tshe dang ldan pa ba lang skyong dang thabs cig tu bzhugs so/_/de nas bcom ldan 'das mtshan mo'i mun pa mun nag gi nang du dal bus rim gyis rim gyis char 'bab la glog 'gyu ba na gtsug lag gi phyi rol mngon par
[\[218a.5\]]mthangs yod pa nas rgyu zhing 'chag par mdzad do/_/de nas lha'i dbang po brgya byin gyis 'di snyam du bdag gis 'di bai DU r+ya'i rang bzhin gyi khang par mngon par sprul par bya'o snyam ste de ltar mngon par sprul nas bcom ldan 'das ga la ba der song ste 'chag pa'i rjes su 'chag par byed do/_/
[\[218a.6\]]de'i tshe ma ga d+h+wa na gnas pa'i mi rnams kyi khye'u dang bu mo ngu bar byed de/_de ni gnod sbyin ba ku la las 'jigs par byed do zhes bsams so/_/chos nyid ni nges par sangs rgyas bcom ldan 'das ji srid bzhugs pa dang /_bsnyen bkur ba'i dge slong dag yod pa de srid du med do/_/de nas
[\[218a.7\]]tshe dang ldan pa ba lang skyong 'di snyam du sems te/_sangs rgyas bcom ldan 'das ni yun ring du 'chag par mdzad de/_gang bdag gis phyi rol spu can gyi gos mgo la gon par byas nas 'chag par bya ste/_gnod sbyin ba ku las 'di dag 'jigs par bya'o zhes nas/_/ba ku la
[\[218b\]]
[\[218b.1\]]ste bdag ni dge sbyong gnod sbyin ba ku la yin no zhes rgya cher te/_btsun pa gang zag de lta bu yang chos 'dul ba 'di la mchis so zhes pa nas 'di ltar rgya cher te/_kau shi ka rtogs par gyis shig_/gau ta ma'i rigs 'di ltar rtsol ba yang yun ring po nas chos rnam par dag par
[\[218b.2\]]'gyur ro zhes pa nas tshigs su bcad pa drug gsungs so/_/gang gi tshe zhes bya ba ni gang gi dus na'o/_/chos rnams zhes bya ba ni bstan pa dang bsgrub pa'i chos rnams so/_/pha rol du phyin par gyur pa ni mthar phyin pa ste thams cad mkhyen pa thob pa'i phyir ro/_/yang na chos rnams ni zag pa
[\[218b.3\]]dang bcas pa'i dngos po thams cad do/_/bram ze pha rol phyin par gyur/_/zhes bya ba la pha rol du byon pa ni de bzhin gshegs pa'o/_/de tshe zhes bya ba ni de nyid kyi tshe na'o/_/sha za gcig pu las kyang zhes bya ba ni sha za ba gtso bo ste chen po las kyang zhes bya ba'i don to/_/zas su sha za bas
[\[218b.4\]]sha za ste kyang gi sgra ni de'am gzhan bdud kyi ris la sogs pa phyi rol gyi 'jigs pa skyed pa dag bsdu ba'i don to/_/ba ku la zhes bya ba ni ming ba ku la zhes btags pa'o/_/shin tu 'das zhes bya ba ni lhag par rgal bar gyur pa ste 'di la des 'jigs pa bskyed par mi nus so zhes bya ba'i
[\[218b.5\]]don to/_/bcom ldan 'das zad pa shes pa brnyes pas sha za la sogs pa'i 'jigs pa dang bral ba nyi tsher ma zad de 'khor ba'i rgyu dang mtshungs par ldan pa tshor ba yang zad pa yin no zhes bstan pa'i phyir/_de tshe zhes bya ba smos te de'i dus na'o/_/des zhes bya ba ni thams cad las 'das pa gang yin
[\[218b.6\]]pas so/_/mthong ba ni 'jig rten las 'das pa'i ye shes kyis dngos po ji lta ba bzhin du gzigs pa'o/_/tshor ba thams cad ces bya ba ni srid pa la brten pa'i tshor ba mtha' dag ste khams gsum gyi'o/_/nub pa nyid du gyur zhes bya ba ni gsal ba sgrub par mi byed de/_bag chags dang bcas
[\[218b.7\]]pa de la dmigs pa'i nyon mongs pa spangs pa'i phyir ro/_/gnas spangs pas gnas pa spong bar bstan te/_de tshe des ni zag pa rnams/_zhes smos te/_ji skad du bshad pa/_bde bar tshor bas ni 'dod chags kyis nyal bar byed do zhes bya ba la sogs pa rgya cher ro/_/nyon mongs pa spangs nas des
[\[219a\]]
[\[219a.1\]]byas pa'i las kyang spangs pa yin no zhes bstan pa'i phyir/_de tshe de yis rkyen rnams zhes bya ba ste zag pa las skyes pa'i las yang srid par smin pa ni rkyen gyi sgrar brjod do/_/yang na rgyu la sogs pa bzhi ste rkyen tshogs pa med pa'i phyir bstsal ba yin no/_/rgyu med
[\[219a.2\]]pas 'bras bu med par bstan pa/_kun sbyor thams cad ces bya ba yang dag par sbyor ba yin pas kun sbyor te/_skye ba'i rgyu nying mtshams sbyor ba zhes bya ba'i don to/_/skye ba dang rga ba dang 'chi ba rnams las shin tu 'das zhes bya ba la nying mtshams sbyar nas mngal gyi gnas skabs dang /_de las
[\[219a.3\]]byung ba la sogs pa'i mtshan nyid ni skye ba'o/_/gnas skabs yongs su 'gyur bar gyur pa ni rga ba'o/_/ris mthun pa chad par gyur ba ni 'chi ba'o/_/shin tu 'das zhes bya ba ni rgal ba ste nges par spangs pa'i phyir ro/_/dang gi sgras ni mya ngan dang smre sngags 'don pa la sogs pa bsdu'o/_/chos
[\[219a.4\]]rnams yongs su rtogs pas ni 'chi ba la sogs pa las yongs su 'das pa dpe dang bcas pa'i 'bras bu bshad pa/_nyin mo nyi ma zhes bya ba la sogs pa'o/_/rgyal po'i khab na bcom ldan 'das bco lnga pa'i gso sbyong mdzad de mtshan mo gso sbyong gi sgo la mngon du phyogs par gyur pa dang
[\[219a.5\]]nan di mu kha zhes bya ba mtshan mo me'i khams la snyoms par zhugs te de mthong ba dang nam gru dang /_ka phyi na dang /_gsus po che la sogs pa yang snyoms par zhugs te/_de dag gi gzi brjid kyis rgyal po'i khab mtha' dag nyi ma 'char ba bzhin du gsal bar gyur to/_/ci tsam na rgyal po
[\[219a.6\]]gzugs can snying po de mtshan mo nyid du langs nas ri brags la la zhig gdul ba'i phyir dpung gi tshogs bshams pa las 'di snyam du mi rnams kyi tshe ni shin tu yang thung ba yin la rgyal bar 'gyur ba yang gang sus shes te/_de bas na dang po nyid du bcom ldan 'das zhal mthong bar bya'o zhes
[\[219a.7\]]bsams nas phyir byung ba dang /_shin tu gsal zhing snang bas khyab pa de lta bu mthong nas mngon par dad de/_/de dregs pa med pas go bgos pa'i 'khor dang bcas bcom ldan 'das ga la bder song ngo /_/de nas bcom ldan 'das kyis ci tsam na tshigs su bcad pa gnyis gsungs so/_/
[\[219b\]]
[\[219b.1\]]nyin mo ni nyin par te nam mkha' la sprin la sogs pa dang bral ba'i gsal ba'o zhes bya ba'i tshig gis so/_/gzhan du na mdzes par mi 'gyur ba nyid do/_/gsal bar byed ces bya ba ni rnam par mdzes pa dang rnam par snang bar byed pa'o/_/mtshan mo zla ba snang bar byed/_/ces bya ba ni nub mo ste ston
[\[219b.2\]]gyi sprin med pa la zla ba shin tu mdzes pa'o/_/rgyal rigs go chas chas pa gsal/_/zhes bya ba ni go cha legs par bgos pa'i dpung gi tshogs yan lag bzhis yongs su bskor ba'i rgyal po yang mdzes pa de bzhin du/_bram ze sems par byed na gsal/_/zhes bya ba dben pa'i gnas na
[\[219b.3\]]gnas pa'i bsam gtan dang bsgom pa la mngon par brtson pa'i yid can me'i khams kyi ting nge 'dzin la snyoms par zhugs pa yang shin tu mdzes shing gsal ba yin no/_/de'i phyir 'dod chags dang bral ba'i ye shes kyi snang bas ni nyin mor nyi ma bzhin du gsal bar byed la/_snying rjes ni
[\[219b.4\]]mtshan mo zla ba gang ba bzhin du yang dag par tshim par byed ba'o/_/bzod pa dang ldan pas ni rgyal rigs go chas chas pa bzhin du ste mda'i tshogs kyis gnod pa byas kyang 'gyur ba med par sel bar byed do/_/yang na gnas skabs bzhis lhag par mdzes par ston pa yin no/_/gang sems
[\[219b.5\]]can lha dang bcas pa'i nang na gnas skabs thams cad du rnam par mdzes par gyur pa yod dam zhe na/_nyin mo nyi ma gsal bar byed/_/ces bya ba la sogs pa smos so/_/rtag tu zhes bya ba ni rgyu'i gnas skabs dang /_'bras bu'i gnas skabs sam/_yongs su ma ngan las 'das pa'am yongs su mya
[\[219b.6\]]ngan las ma 'das pa'i gnas skabs na de bzhin gshegs pa ni rnam par mdzes pa'o/_/nyin par dang mtshan mo zhes bya ba ni snang ba dang mun pa'i gnas skabs so/_/yang na zhe 'gras pa dang dad par byed pa'o/_/sangs rgyas ni thams cad mkhyen pa nyid la yid gnas pa'i phyir ro/_/gsal bar byed
[\[219b.7\]]pa ni lus 'od 'dom gang ba la sogs pas so/_/sems ni snying rje chen po la sogs pas so/_/gzi brjid ni 'od kyis gsal bar byed pa'o/_/bcom ldan 'das ni sku'i 'od kyis rtag tu mdzes pa yin no zhes bsgrubs pas mdzes shing gsal ba yin par bstan pa'i phyir/_ji ltar mi
[\[220a\]]
[\[220a.1\]]sdug pa las zhes bya ba la sogs pa smos so/_/rgyal po'i khab 'tsho byed kyi a mra'i nags na bcom ldan 'das bzhugs pa der ma skyes dgra 'ongs te/_btsun pa khyod dang pha la bdag gis gnod pa dang ldan par bgyis te mi dge ba'i bshes gnyen gang la brten pas sdig pa mang
[\[220a.2\]]po bgyis pa'i phyir/_bdag sdig pa bgyis pa la thugs rjes mdzad du gsol zhes bya ba'i bar du ste de las brtsams so/_/bram ze rnams la med ces bya ba ni khams gsum las 'dod chags dang bral ba'i de bzhin gshegs pa la sogs pa'o/_/de 'dra zhes bya ba ni sems can 'di lta bu nyon mongs
[\[220a.3\]]pa las skyes pa cung zad kyang ngo /_/ji ltar zhes bya ba ni rgyu gang yang rung ba ste gnod sems dang phrag dog la sogs pas so/_/mi sdug pa las zhes bya ba ni dgra las gnas pa dag las so/_/sangs rgyas bcom ldan 'das ni dgrar rtog pa ci yang mi mnga' ste bag chags dang bcas pa'i phra
[\[220a.4\]]rgyas spangs pa dang /_thugs rje chen po dang ldan pa'i phyir te/_ji skad du bshad pa/_gzhan dag ni sgrub pa gang gis de 'gro ba gsum du byed do/_/khyod ni mdza' bo dang dgra'i nang na yang mdza' bshes bzhin du brtse bas so zhes so/_/yid ldog pa zhes bya ba ni sems ldog pa med pa ste
[\[220a.5\]]bdag gis de nyid phan gdags par mi bya'o zhes bya ba'o/_/'o na gang las kyang 'di gnyis 'chi ba la sogs pa ste bcom ldan 'das mya ngan 'das pa las sems ldog par 'gyur ro/_/'phags pa g.yul las rgyal bu dang chung ma la ltos pa med par song ngo zhes bya ba de ji ltar zhe na smras pa/_ji lta ji ltar zhes bya
[\[220a.6\]]ba ste tshig gi phrad ni sna tshogs pa yin pas so/_/ji lta ji ltar zhes bya ba ni gang gang las zhes bya ba'i don to/_/de'i zhes bya ba de bzhin gshegs pa'am de'i nyan thos kyi'o/_/yid ldog pa zhes bya ba ni sems chags pa las rnam par ldog pa'o/_/de lta de ltar zhes bya ba ni de las de las zhes bya ba ste dang po
[\[220a.7\]]nyid du de nyid rtogs pa med pa'i phyir ro/_/zad pa ni mthong ba'o/_/bden pa ni yod pa'o/_/de khyad par du byed pa ni kun rdzob ces smos te/_las dang nyon mongs pa dang rnam par smin pa'i sgrib pa de'i bdag nyid ces bya ba'i don to/_/gal te de snod ma yin par gyur na ni yul dang dus la gzigs te bcom ldan
[\[220b\]]
[\[220b.1\]]'das de las ldog pa yin no/_/yang na ji lta ji ltar zhes bya ba ni 'di nyid las te de lta de ltar khro ba las yid ldog pa yin no/_/yang na sems can bden pa rtogs pa'i snod du ma gyur par thub pa mchog gis thugs su chud nas bstan pa nyid las ldog pa yin no/_/'dis ni kun rdzob kyi bden pa bstan to/_/
[\[220b.2\]]chags par khye'u bzhag par gyur kyang de la ltos pa med par 'gro ba'i skye ba la ni 'jig rten pa smod par byed do/_/tshe dang ldan pa g.yul las rgyal gyis de las 'das par byas nas kyang rnam par ldang bar mi byed do zhes bya ba la sogs pa'o/_/'di ltar 'dod chags dang bral ba rnams ni sdug pa dang
[\[220b.3\]]mi sdug pa med de/_'jig rten gyi rjes su 'jug pas ni gang nas kyang 'jug par mi byed cing 'jig rten gyi bag med par mi 'gro bas so/_/yang na ji lta ji ltar ni ji srid ji srid kyi don te/_gang gi phyi ji srid ji srid gdul bya'i sgrib pa nyid yod pa de srid de srid du yid ldog par 'gyur gyi gzhan nyon mongs
[\[220b.4\]]pa'i rgyus ni ma yin no zhes so/_/skal ba dang ldan pa dag ni bcom ldan 'das kyi bstan pa la brten nas dngos po'i de bzhin nyid ji lta ba bzhin du rtogs te/_mngon par 'dod pa'i 'bras bu thob pa yin no zhes bstan pa'i phyir/_gang tshe bram ze zhes bya ba la sogs pa smos so/_/de nas bcom ldan
[\[220b.5\]]'das mngon par dga' ba'i klu'i rgyal po btang bzung gi khang pa na bzhugs pa las byang chub kyi shing drung ga la ba der gshegs te rtswa'i gdan bshams pa la skyil mo krung bcas te bzhugs nas zhag bdun skyil mo krung la ma g.yos pa nyid du rten cing 'brel bar 'byung ba'i yan lag bcu
[\[220b.6\]]gnyis lugs su 'byung ba dang lugs las bzlog pa 'di nyid la rnam par gzigs te ting nge 'dzin de las bzhengs nas tshigs su bcad pa bdun gsungs so/_/gang tshe ni dus gang na'o/_/'di zhes bya ba ni chos gang sngar zhag bdun du gzigs pa de rten cing 'brel bar 'byung ba'i mtshan nyid 'byung ba'o/_/
[\[220b.7\]]rab tu 'byung 'gyur te zhes bya ba ni rab tu gsal zhing snang bar 'gyur te de kho na nyid kyi shes pas yongs su bzung ba dang nges par byas pa zhes bya ba'i don to/_/de skye ba ni ma yin te skye ba med pas so/_/de bzhin gshegs pa rnams ni skye ba med pa'i chos la gnas pa'o zhes bya ba'i tshig gis so/_/yang na chos
[\[221a\]]
[\[221a.1\]]ni de bzhin gshegs pa'i rgyud la gnas pa'i yon tan te mthong ba'i lam la brtsams nas zad pa shes pa'i ye shes thob pa dang /_sangs rgyas kyi chos ma 'dres pa bco brgyad la sogs pa'o/_/rab tu 'byung bar 'gyur zhes bya ba ni rgyud la spyod pa ste mngon du gyur cing thob
[\[221a.2\]]pa'o/_/gang la 'dis dang por 'byung bar 'gyur zhe na/_bram ze zhes bya ba dang sbyar bar bya'o/_/de ji lta bu zhe na/_khyad par gyi tshul gyis bla na med pa'i yon tan rab tu 'byung ba'i rgyu bsod nams dang ye shes kyi tshogs bstan pa'i phyir/_brtson pas zhes bya ba la sogs pa smos te/_rtag tu byed pa
[\[221a.3\]]dang gus pa'i sbyor ba gnyis kyis myur du byed pa las lhag par spro zhing brtun pa gang la yod pa ni/_brtson pa can te de'o/_/'dis ni bsod nams kyi tshogs bstan te brtson 'grus 'di las rgyal ba'i phyir ro/_/bram ze zhes bya ba ni bdag nyid ston pa'i phyir 'dis bstan pa ste bstan ma thag pa'i tshigs
[\[221a.4\]]bcad la yang bram ze'i sgo nas de bzhin gshegs pa'i skabs su shes par bya'o/_/bshad pa/_brtson 'grus kyis ni dka' ba gang yang med de/_de bas na brtson 'grus brtsams pa mi 'dor bar bya'o/_/ye shes kyi tshogs smras pa/_sems pa dang zhes bya ba ste ting nge 'dzin bsgom pa 'dis ni
[\[221a.5\]]shes rab kyi pha rol du phyin pa yongs su rdzogs pa yin te/_shes rab med na ting nge 'dzin med do zhes bya ba'i tshig gis so/_/de tshe zhes bya ba la tshig gi phrad ni sna tshogs pa yin pa'i phyir de'i tshe'am/_yang na de ma thag pa'i don te bsod nams dang ye shes kyi tshogs kyi tha ma de ma thag ces bya ba'i
[\[221a.6\]]don to/_/de'i zhes bya ba ni bram ze thub pa mchog gis so/_/som nyi ma lus spong zhes bya ba ni yan lag bcu gnyis kyi the tshom thams cad rgyud la gsal ba yin no/_/gang gi tshe zhe na/_gang gis rab shes pa zhes bya ba ste/_gang gis blang bar bya ba mngon par rtogs pa'o/_/ci zhig ce na/_chos rnams rgyur
[\[221a.7\]]bcas zhes bya ba smos te/_rgyu dang bcas pa'i chos ni rgyur bcas so/_/chos ni 'dir 'bras bu ste de yang 'jig rten dang 'jig rten las 'das pa'i dbye ba rnam pa gnyis so/_/'jig rten pa'i ni sdug bsngal gyi bden pa'o/_/'jig rten las 'das pa ni 'gog pa'i bden pa'o/_/rgyu ni kun 'byung dang lam
[\[221b\]]
[\[221b.1\]]ste go rims bzhin no/_/yang na chos ni dor ba dang blang bar bya ba'i bdag nyid do/_/rgyu ni nye bar blang ba ste bden pa rnam pa bzhir 'gyur ro/_/de la 'dis ni mthong ba'i lam bstan to/_/rim pa gang gis mthong ba'i lam la 'jug pa de bstan pa ni/_sdug bsngal rgyur bcas zhes bya ba yin te/_sngon du sdug bsngal gyi bden pa rtogs nas phyis ni
[\[221b.2\]]kun 'byung gi bden pa'o/_/de bzhin du sngar sdug bsngal las thar ba'i 'gog pa dang /_de nas de'i rgyu lam mo/_/yang na gang gis bsgrub pa dang /_gang gis thar ba don du gnyen ba des kyang dang por sdug bsngal gyi bden pa yongs su rtogs la de nas de'i rgyu'o/_/nad pa mthong nas de'i nad gzhi dang /_nad med pa dang /_sman tshol bar
[\[221b.3\]]byed ba la sogs pa brjod par bya'o/_/de ltar tshigs su bcad pa gnyis kyis mthong ba'i lam bsgrubs nas tshigs su bcad ba gsum gyis bsgom pa'i lam bsgrub pa'i phyir/_gang tshe zhes bya ba la sogs pa smos so/_/'o na bsgom pas spang bar bya ba la ni the tshom med na de ji ltar dang por som nyi zhes brjod ce na/_thag ring
[\[221b.4\]]po'i dbang du byas pa'i phyir 'di la nyes pa med do/_/mthong ba'i lam ni nges par sdug bsngal sngon du rtogs pa yin no zhes brjod la/_sdug bsngal de la yang rnam pa gsum du brjod pa las sdug bsngal shin tu drag cing rags pa spang pa'i phyir ro/_/'dis ni tshor ba thams cad spangs pa nyid du rnal 'byor pa dag 'dod de/_de bas na 'di nyid
[\[221b.5\]]bstan pa'i phyir/_gang gis tshor ba zad pa thob 'gyur ba/_/zhes bya ba yin te/_gang gi phyir 'dod pa las 'dod chags dang bral ba ni mi 'dod pa'i tshor ba thams cad zad pa yin te/_'dod pa na ni gsum char yang yod ba'i phyir ro/_/gang gi tshe tshor ba zad pa yin zhe na/_gang gis rkyen rnams zad pa thob 'gyur ba/_/zhes bya ba 'di ste tshor ba'i rkyen ni
[\[221b.6\]]reg pa la sogs pa ste reg pa'i rkyen gyis tshor ba zhes mdo las gsungs pa'i phyir ro/_/'dis ni rtsa nas 'byin par 'gyur ba yin te gcig tu drungs 'byin pa'o zhes bstan to/_/mnyam par gzhag pa'i sa las 'dod chags dang bral ba bstan pas ni rkyen dang tshor ba thams cad zad pa yin te/_de nyid bshad pa/_gang gis zag
[\[221b.7\]]pa zad pa thob 'gyur ba/_/zhes bya ba bsgoms pas phra rgyas thams cad spangs par 'gyur ba'i phyir ro/_/'di man chad mi slob pa'i lam bstan te/_gang tshe zhes bya ba la sogs pa'o/_/zag pa thams cad zad pa'i gnas skabs ni sgrib pa thams cad dang bral ba yin te/_mun pa la ni nyi mas rnam par snang bar byed pa lta bu'o/_de nyid
[\[222a\]]
[\[222a.1\]]bstan pa'i phyir/_snang byed ces smos te chos bstan pa'i snang bas so/_/dug 'gyur ba zhes bya ba ni gdul bya'i don du zhugs pa'o/_/ji zhig snang bar byed pa yin zhe na/_'jig rten thams cad ces bya ba grogs po dang mdza' ba dang mi mdza' ba dag la ltos pa med par srid pa gsum po thams cad du'o/_/'dir dpe bstan
[\[222a.2\]]pa/_ji ltar nyi ma ltar zhes bya ba yin te dper na nyi ma nam mkha' bar snang sgrib pa med pa la shar cing gnas bas 'jig rten thams cad snang bar byed pa de bzhin no/_/gang zhig de ltar snang bar byed pa yin zhe na/_sangs rgyas bcom ldan 'das de nyid de bag chags dang bcas pa spangs pa thob pas thams cad mkhyen pa'i ye shes dang thugs rje
[\[222a.3\]]chen po dang ldan pa de nyid bstan pa'i phyir/_bdud kyi sde rnams bcom nas gnas 'gyur pa/_/zhes smos te/_bdud kyi sde dang tshogs las nges par rgyal ba ni bdud kyi sde bye ba phrag sum cu rtsa drug bcom pa'i phyir te/_/'jig rten las yang dag pa nyid du nges par rgyal nas gnas pa'o/_/de ltar ga las nges par bya zhe na/_blo yang kun skyed
[\[222a.4\]]ces bya bas bstan te/_gang gi phyir sgrib pa thams cad dang bral ba'i sangs rgyas bcom ldan 'das ni ye shes khyad par can dang ldan pa'i phyir te/_dam pa rnams ni blo'i khyad par gyis rgyal bar byed pa yin no zhes bya ba'i tshig gis so/_/ji skad du bshad pa/_rwa rtse sen mo so yis dgra dag la/_/phyugs rnams dag kyang 'thab mos rtsod par byed/_
[\[222a.5\]]'di ni sems kyi rtogs pa'i khyad par gyis/_/gzhu bdung med par yang ni dgra las rgyal bar byed/_/ces so/_/ye shes phun sum tshogs pa bstan nas/_spangs pa phun sum tshogs pa bstan pa'i phyir/_bcings las rnam grol zhing zhes bya ba yin te/_sangs rgyas bcom ldan 'das kyis kun du sbyor ba dgu bag chags dang bcas pa gnyen po
[\[222a.6\]]khyad par can gyi sbyor bas gtan du spangs shing nyams pa med pa'i chos dang ldan pa nyid kyi phyir ro/_/bram ze'i tshoms te sum cu rtsa gsum pa'i rnam par 'grel pa rdzogs so//_//ched du brjod pa'i tshoms kyi rnam par 'grel pa yul ka ba d+h+yar skyes pa thos pa mang pa'i slob dpon bo d+hi warma'i slob ma yul b+haM ga lar skye ba bzhes pa
[\[222a.7\]]thams cad yod par smra ba'i slob dpon pra dz+nyA warmas mdzad ba rdzogs so//_//'grel pa 'di la sh+lo ka stong phrag bcu gnyis dang lnga brgya yod do zhes rgya gar gyi yi ge las smos/_rgya gar gyi mkhan po sgra'i gtsug lag la 'byam par mkhas pa paN+Di ta dza nar d+ha na dang /_zhu chen gyi lo tsA ba ban de shAkya blo gros kyis bsgyur ba'o//_//
[\[222b\]]
[\[222b.1\]#{D4101}#]@##/_/rgya gar skad du/_Ar+ya d+harma d+h+wa tu gar+b+ha [#]bi ba ra Na/_bod skad du/_'phags pa chos kyi dbyings kyi snying po'i rnam par 'grel pa/_dkon mchog gsum la phyag 'tshal lo/_/chos rnams gang dag rgyus byung de dag ni/_/rgyu dang de la 'gog pa gang yin pa/_/de
[\[222b.2\]]bzhin gshegs pa nyid kyis bka' stsal pa/_/de skad gsungs pa'i tshul can dge sbyong che/_/zhes bya ba smos te/_de la chos gang dag ces bya ba ni rnam pa bdun du shes par bya ste/_rnam par shes pa dang /_ming dang /_gzugs dang /_skye mched drug dang /_reg pa dang /_tshor ba dang /_skye ba dang /_rga shi rnams
[\[222b.3\]]so/_/chos de dag kyang rnam pa lnga las byung ba yin pas rgyus byung ngo /_/rgyu lnga po de dag kyang gang zhe na/_ma rig pa dang /_sred pa dang /_len pa dang /_'du byed dang srid pa dang lnga'o/_/chos rnam pa bdun dang /_de'i rgyu lnga po de dag 'gog pa ni rgyu dang de la 'gog pa ste/_de yang nye bar zhi ba dang /_thar pa dang /_mya ngan
[\[222b.4\]]las 'das pa zhes bya ba nyid do/_/de yang su zhig gis bshad ce na/_de bzhin gshegs pa nyid kyis bka' stsal te zhes bya ba smos te/_des bshad ces bya ba'i don to/_/don ji ltar gnas pa de bzhin du rtogs pas na de bzhin gshegs pa'o/_/yang na dngos po ji lta ba bzhin du ma nor bar gzhan la ston par
[\[222b.5\]]mdzad pas na de bzhin gshegs pa'o/_/de lta bu'i lam ston cing rang nyid kyis rtogs pa ste/_thos pa'i dang tshul gang la yod pa de ni de skad gsung ba'i dang tshul can zhes bya'o/_/chen po ni gtso bo dang /_phul dang /_dam pa dang /_rab mchog gi don te/_de yang gsungs pa/_mkhas pa dang /_dpa' ba dang /_dka'
[\[222b.6\]]thub can dang /_spro ba che ba dang /_brtson 'grus drag po dang /_rmad du byung ba'i phrin las mdzad pa gang yin pa de ni chen po'o/_/de la shes par bya ba ma lus pa mkhyen pas na mkhas pa'o/_/nyon mongs pa thams cad bcom pas dpa' ba'o/_tshul khrims yang dag par bsgoms pas dka' thub
[\[222b.7\]]pa'o/_/yon tan la sogs pa la mi skyo bas na spro ba che ba'o/_/mgo 'am thod la me 'bar ba bzhin du brtson 'grus drag po'o[#]/_/rmad du byung ba'i chos mngon sum du mdzad pas na rmad du byung ba'i phrin las can te/_de lta bu la chen po zhes bya'o/_/dge sbyong zhes bya ba ni sdig pa dang nyon mongs pa nye bar
[\[223a\]]
[\[223a.1\]]zhi bas dge sbyong ngo /_/sdig pa thams cad spangs pas bram ze'o/_/nyon mongs pas ngal ba sel bas dge sbyong ngo /_/bdag nyid kyi dri ma 'byin pas na rab tu byung ba zhes bya ba ste/_de lta bu'i yon tan dang ldan pa'i bcom ldan 'das kyis de skad gsungs zhes sbyar ro/_/de bzhin du
[\[223a.2\]]sdug bsngal dang /_kun 'byung dang /_'gog pa dang /_lam gyi bden pa la yang sbyar bar bya'o/_/de la rgyu ma rig pa las 'du byed la sogs pa rga shi'i bar du byed pa po med par 'byung ba ni/_lugs las 'byung ba yin la/_rgyu ma rig pa la sogs pa de dag 'gog pa shes pa lugs las bzlog
[\[223a.3\]]pa zhes bya ba ste/_ma rig pa log pas 'du byed la sogs pa mi 'byung ste/_de ltar gsung ba ni dge sbyong chen po yin no/_/'phags pa chos kyi dbyings kyi snying po'i rnam par 'grel pa slob dpon klu sgrub kyi zhal snga nas kyis mdzad pa rdzogs so//_//rgya gar gyi mkhan po ye shes snying po dang /_zhu
[\[223a.4\]]chen gyi lo tsA [#]ba ban de dpal brtsegs [#]kyis bsgyur cing zhus te [#]gtan la phab pa'o//[ {D4102}#]@##/_/rgya gar skad du/_shAs+t+ra gA thA saM gra ha [#]nA ma/_bod skad du/_bstan bcos tshigs su bcad pa bsdus pa zhes bya ba/_'phags pa 'jam dpal gzhon nur gyur pa la phyag 'tshal
[\[223a.5\]]lo/_/skyes bu khyu mchog khyod 'dra'i dge sbyong chen po gzhan dag lha yul sa la med/_/'jig rten 'di na'ang yod pa ma yin rnam thos bu yi gnas na'ang yod ma yin/_/lha yi pho brang gnas mchog dag na 'ang med la phyogs sam phyogs mtshams dag na'ang med/_/ri dang
[\[223a.6\]]nags su bcas pa'i sa steng rgyas pa kun du bskor yang ga la yod/_/ngag [#]dag sangs rgyas skyabs song nas/_/gang dag nyin dang mtshan rnams su/_/rtag tu sangs rgyas dran byed pa/_/de dag mi yi rnyed pa yin/_/gang dag chos la skyabs song nas/_/gang dag nyin dang mtshan rnams su/_/rtag tu
[\[223a.7\]]chos ni dran byed pa/_/de dag mi yi rnyed pa yin/_/gang dag dge 'dun skyabs song nas/_/gang dag nyin dang mtshan rnams su/_/rtag tu dge 'dun dran byed pa/_/de dag mi yi rnyed pa yin/_/bsod nams byas shing sdig pa ma byas la/_/mkhas pa rnams kyis sngon gyi chos spyod pa/_/de ni bdag ste nam yang
[\[223b\]]
[\[223b.1\]]'chis [#]mi 'jigs/_/brtan [#]pa'i gru yis pha rol 'gro ba bzhin/_/'jig rten thams cad rab tu 'gul/_/'jig rten thams cad rab tu g.yos/_/'jig rten thams cad rab tu bsregs/_/'jig rten thams cad dud pas bdugs[#]/_/'gul ba med cing g.yos med la/_/so so'i skye bos ma bsten cing /_/gang na'ang
[\[223b.2\]]bdud kyi rten med pa/_/der [#]ni bdag yid mngon par dga'/_/gang dag rgyal ba rnam 'dren la/_/byed pa chung ngu 'ang byed 'gyur ba[#]/_/de dag mtho ris sna tshogs pa/_/bgrod nas 'chi med gnas 'thob po/_/dgon pa 'dir ni gnas pa dang /_/zhi zhing tshangs par spyod pa dang /_/zas gcig za bar byed rnams
[\[223b.3\]]kyi/_/mdog ni gang gis gsal bar 'gyur/_/'das pa la ni ma chags shing /_/ma 'ongs pa la'ang mngon mi dga'/_/da ltar byung ba thob nas 'dir/_/shes bzhin so sor dran ldan pa/_/so sor brtags nas za [#]byed pa/_/de yis [#]mdog ni gsal bar 'gyur/_/chos la kun dga' chos la dga'[#]/_/
[\[223b.4\]]chos rnams rjes su rnam sems shing /_/chos rjes dran pa'i dge slong ni/_/chos las yongs su nyams mi 'gyur/_/mkhas gang 'tsho ba'i 'jig rten du/_/dad dang shes rab rnyed pa ni/_/de nyid 'di yi nor mchog ste/_/'di yi [#]nor gzhan dman pa yin/_/chos gnas tshul khrims [#]phun sum
[\[223b.5\]]tshogs/_/ngo tsha shes shing bden par smra/_/bdag nyid byed par gyur pa ni/_/de la skye bo [#]dga' bar byed/_/thos pas chos ni bye brag shes/_/thos pas sdig las ldog par byed/_/thos pas don ma yin pa spong /_/thos pas mya ngan 'das pa thob/_/sdig pa thams cad mi bya ste/_/dge ba phun sum
[\[223b.6\]]tshogs par bya/_/rang gi sems ni yongs su gdul/_/'di ni sangs rgyas bstan pa'o/_/bsod nams dag ni bya ba ste/_/bsod nams ma byas sdug bsngal lo/_/'jig rten 'di dang gzhan dag tu/_/bsod nams byas pas [#]dga' bar 'gyur/_/bden par smra bya [#]khro mi bya/_/slong la chung yang sbyin
[\[223b.7\]]par bya/_/'dir ni gnas gsum 'di dag gis/_/lha rnams kyi [#]ni nang du 'gro/_/bsod nams dag gi [#]rnam smin bde/_/bsam pa yang dag 'grub 'gyur zhing /_/myur du byang chub dam pa dang /_/mya ngan 'das pa thob par 'gyur/_/sbyin pas bsod nams rab tu 'phel/_/yang dag sdom pas
[\[224a\]]
[\[224a.1\]]dgra mi [#]sogs/_/dge dang ldan pas sdig pa spong /_/nyon mongs zad pas mya ngan 'das/_/brgyan pa byas kyang chos ni spyod byed la/_/dul zhing yang dag bsdams pa tshangs par spyod/_/'byung [(]pa [,]po [)]kun la chad pa spangs pa de/_/bram ze dge sbyong de yin dge slong de/_/
[\[224a.2\]]dad dang ngo tsha tshul dang sbyin pa yang /_/chos 'di dag ni skyes bu dam pas bsngags/_/lam 'di nas ni lha yul 'gro bar gsungs/_/'di [#]yis lha yi 'jig rten dag tu 'gro/_/bor ba 'di dag gang yin dang /_/phyogs dang phyogs mtshams 'thor [#]ba dang /_/rus pa thi ba'i mdog lta bu/_/de mthong
[\[224a.3\]]'di la ci zhig dga'/_/kye ma 'dus byas rnams mi rtag_/skye zhing 'jig pa'i chos can yin/_/skyes nas 'jig par 'gyur ba ste/_/de dag nye bar zhi ba bde/_/bsags pa kun mtha' 'dzad [#]pa ste/_/mthon po'i mtha' ni lhung ba yin/_/'dus pa'i [#]mtha' ni 'bral ba ste/_/'tsho ba'i mtha' ni 'chi ba
[\[224a.4\]]yin/_/'jig rten bde zhing lo legs 'gyur[#]/_/'bru rnams 'byor zhing chos rgyal shog_/nad dang gnod pa gang yod pa/_/thams cad rab tu zhi gyur cig_/bstan bcos tshigs su bcad pa bsdus pa zhes bya ba/_slob dpon dbyig gnyen gyis mdzad pa rdzogs so//_//rgya gar gyi mkhan po d+harmA ka ra dang lo
[\[224a.5\]]tsA ba ban de ye shes snying pos bsgyur te/_zhu chen gyi lo tsA ba ban de dpal brtsegs kyis zhus//[# {D4103}#]@##/_/rgya gar skad du/_shAs+t+ra gA thAr+tha saM gra ha [#]nA ma/_bod skad du/_tshigs su bcad pa'i don bsdus pa zhes bya ba'i bstan bcos/_bam po dang po/[# ]'jam dpal gzhon nur
[\[224a.6\]]gyur pa la phyag 'tshal lo/_/skyes bu khyu mchog khyod 'dra'i dge sbyong chen po gzhan dag lha yul sa la med/_/'jig rten 'di na yod pa ma yin rnam thos bu yi gnas na'ang yod ma yin/_/lha yi pho brang gnas mchog dag na'ang med la phyogs sam phyogs mtshams dag na'ang med/_/ri
[\[224a.7\]]dang nags su bcas pa'i sa steng rgyas pa kun du bskor yang ga la yod/_/ces tshigs su bcad pa'o/_/tshigs su bcad pa 'dis ni ci rigs par so sor nges pa'i gnas kyi khyad par gyi bdag por gyur pa skyes bu khyu mchog tu 'dod pa dag las khyad par du bya ba'i phyir bcom ldan 'das shAkya
[\[224b\]]
[\[224b.1\]]thub pa byang chub sems dpar gyur pas nyin zhag bdun du rnam par rjes su dran pa dang lta ba brtson 'grus kyi pha rol tu phyin pa 'grub pa'i rang bzhin can yin te/_bcom ldan 'das skar [#]rgyal gyi yon tan phun sum tshogs pa thams cad brjod pas thun mong ma yin pa'i phun sum tshogs pa brjod
[\[224b.2\]]par mngon no/_/de la so sor nges pa'i gnas kyi khyad par gyi bdag por gyur pa ni [#]'jig rten rnams kyi nang na khyad par du 'phags par 'dod pa lha yul na tshangs pa dang /_mtshe ma dang /_dga' ldan dang /_gzhan 'phrul dbang byed do/_/sa dang 'brel ba'i phyir sa la ste/_ri rab kyi rtse mor [#]brgya byin
[\[224b.3\]]no/_/de nyid phyogs gcig na lha ste/_de bas kyang gnas mchog ces bya ba gsungs so/_/bang rim bzhi'i byang phyogs kyi ngos na ni rnam [#]thos kyi bu'o/_/phyogs na zhes bya ba ni rnam thos sras dang /_mig mi bzang dang /_'phags skyes po dang /_yul 'khor srung gi'o/_/phyogs mtshams ni ri
[\[224b.4\]]rab kyi steng khang pa brtsegs pa bzhin lag na rdo rje dbang byed pa yin te/_de dag ni [#]snying rje dang /_spangs pa dang /_ye shes dang bral ba yin la/_bcom ldan 'das ni de dag gis rnyed pa'i dge ba'i 'bras bu dang rnam pa thams cad du 'bras bu 'dra ba ma yin na khyad par du lta ga la lags/[ #]nges pa'i gnas
[\[224b.5\]]kyi khyad par gyi bdag por gyur pa dag ni skyes bu'i mchog tu 'dod pa yin te/_'jig rten 'di na skem byed dang /_dbang phyug dang /_skyes bu la sogs pa'o/_/de dag kyang nyon mongs pa dang /_sdug bsngal dang ldan pas lus dang sems rab tu ma zhi ba yin te/_de nyan thos rnams dang 'dra ba ma
[\[224b.6\]]yin na/_bcom ldan 'das dang lta smos kyang ci dgos/_skye ba [#]mang po dang /_lo thog phun sum tshogs pa dang /_rnam par brgyan pa'i sa [#]rgyas pa dang /_ma rgyas pa na skyes bu gtso bor [#]bkur ba ni bram ze dang rgyal po dag ste/_de dag kyang bsam [#]pa dang /_sbyor ba ngan pas de'i nyan thos kyi nyan
[\[224b.7\]]thos dag dang yang 'dra ba ma yin no/_/gang dag spyir rnam par grol ba rang sangs rgyas dang /_nyan thos ri dang /_bla gab med pa dang /_dur khrod dang /_tshal gyi nang na gnas pa de bzhin gshegs pas bsngags pa'i bdag nyid chen po bstan pa dang /_kun rjod [#]pa dang /_rjes su bstan pa'i cho
[\[225a\]]
[\[225a.1\]]'phrul rnams kyis sems can thams cad kyi nyon mongs pa skyob par mi [#]nus pa dag dang /_dge sbyong chen por 'dod pa ser skya dang /_'ug pa pa la sogs pa de dag kyang spangs pa dang /_ye shes dang /_thugs rje'i khyad par dang bral ba'i phyir/_bcom ldan 'das dang
[\[225a.2\]]'dra ba ma yin te/_de nyid kyi phyir/_khyod kyi sangs rgyas chos ni mtshungs med pas/_/khyad par 'phags pa khyad par chen pos 'phags/_/zhes bshad do/_/rnam pa gcig tu na bcom ldan 'das kyi yon tan bstan pa dang /_bshad pa dag gis ci rigs par sems can thams cad kyi bla
[\[225a.3\]]ma nyid du bstan te/_skyes bu khyu mchog khyod 'dra'i dge sbyong chen po gzhan dag lha yul sa la med/_/ces bya ba ni bstan pa'o/_/lhag ma ni de gnyis kyi so so'i bshad pa ste/_'jig rten 'di na'ang yod ma yin zhes bya ba ni sa la'o/_/rnam thos bu yi gnas na'ang yod ma yin/_lha yi pho brang
[\[225a.4\]]gnas mchog dag na'ang med la zhes bya ba ni lha yul na'o/_/phyogs dang phyogs mtshams dag na'ang med ces bya ba ni sa steng na ste/_phyogs ni gling bzhi pa rnams so/_/phyogs mtshams ni bar gyi gling brgyad do/_/dag na'ang med ces bya ba ni sa steng na'o/_/ri dang nags su bcas pa'i sa steng
[\[225a.5\]]rgyas pa kun du bskor yang zhes bya ba ni ri gnya' shing 'dzin nas bzung [#]ste khor yug chen po'i bar thams cad do/_/bsdus pa'i don ni tshigs su bcad pa 'dis bcom ldan 'das khams gsum las khyad par du 'phags pa nyid bstan te/_lha yul sa la med ces bya bas ni sa gsum las khyad par
[\[225a.6\]]du 'phags pa nyid do/_/gzhan gyis ni 'dod pa'i khams las khyad par du 'phags pa bstan pa'o/_/tshigs su bcad pa'i don bsdus pa las dang po'i don bsdus pa'o//_//gang dag sangs rgyas skyabs song nas/_/gang dag nyin dang mtshan rnams su/_/rtag tu sangs rgyas dran byed pa/_/
[\[225a.7\]]de dag mi yi rnyed pa yin/_/gang dag chos la skyabs song nas/_/gang dag nyin dang mtshan rnams su/_/rtag tu chos ni dran byed pa/_/de dag mi yi rnyed pa yin/_/gang dag dge 'dun skyabs song nas/_/gang dag nyin dang mtshan rnams su/_/rtag tu dge 'dun dran byed pa/_/de dag mi yi
[\[225b\]]
[\[225b.1\]]rnyed pa yin/_/zhes bya bas ni tshigs su bcad pa gsum mo/_/bcom ldan 'das kyis 'di ci'i phyir gsungs she na/_ma dad pa rnams dad par bya ba'i phyir dang /_/dad pa rnams kyang rtag tu spyad pa dang /_gus par byed pa la sgrub pa la yang dag par sbyar ba'i phyir gsungs par mngon no/_/gang dag
[\[225b.2\]]sangs rgyas zhes bya ba ni gang gi rgyud la rgyu bzhi po yod pa de ni sangs rgyas te/_rnam pa thams cad du 'jig rten pa mngon par rdzogs par mkhyen pa dang /_rnam pa thams cad du 'jig rten las 'das pa mngon par rdzogs par mkhyen pa dang /_bag chags dang bcas pa'i nyon mongs pa thams cad
[\[225b.3\]]spangs pa dang /_rnam pa thams cad du sems can gyi don byed nus pa'o/_/rnam pa gcig tu na gang la yon tan phun sum tshogs pa rnam pa lnga yod pa de sangs rgyas yin te/_ye shes phun sum tshogs pa dang /_spangs pa phun sum tshogs pa dang /_thugs rje phun sum tshogs pa dang /_
[\[225b.4\]]mi zad pa nyid phun sum tshogs pa dang /_mtshungs pa med pa phun sum tshogs pa'o/_/de la ye shes phun sum tshogs pa ni/_thogs pa med pa'i ye shes dang ldan pa'i phyir te/_'phags pa nyan thos dang /_rang sangs rgyas rnams kyi ye shes 'dir skyes pa yang sangs rgyas kyi yul
[\[225b.5\]]thogs pa med pas na shes bya thams cad la 'jug pa med do/_/de bas na 'di skad du/_de bzhin gshegs pa'i ye shes ni 'das pa'i dus la chags pa med cing thogs pa med pa dang /_da ltar byung ba dang ma 'ongs pa'i dus la chags pa med cing thogs pa med pa'i ye shes zhes gsungs so/_/
[\[225b.6\]]spangs pa phun sum tshogs pa ni bag chags phra rgyas dang bcas pa spangs pa yin te/_ji skad du/_skyob khyod bag chags bcas pa yi[#]/_/nyes pa dag ni gcig mi mnga'/_/zhes 'byung ba lta bu'o/_/thugs rje phun sum tshogs pa ni thugs rje chen po des/_nyin lan gsum mtshan lan [#]gsum
[\[225b.7\]]du 'jig rten la gzigs nas sems can thams cad kyi nyon mongs pa yongs su skyob par mdzad pa yin te/_thugs rje che dang ldan pas na/_/'jig rten kun la nyin mtshan du/_/rnam pa drug tu nyin mtshan gzigs/_/phan mdzad thugs la phyag 'tshal lo/_/zhes bya ba lta bu'o/_/'o na
[\[226a\]]
[\[226a.1\]]snying rje dang snying rje chen po gnyis la bye brag ci yod ce na/_smras pa rnam pa brgyad yod de/_/ngo bo nyid dang rnam pa dang dmigs pa dang sa dang /_rgyud dang /_'dod chags dang bral ba thob pa dang /_mi mtshungs pa dang mtshungs pa'i thugs rje 'byung ba dang /_skyob pa dang /_
[\[226a.2\]]mi skyob pa'o/_/de la ngo bo nyid ni zhe sdang med pa dang /_gti mug med pa'i ngo bo nyid yin pa'i phyir ro/_/rnam pa ni sdug bsngal gyi rnam pa dang gsum la 'byung ba'i phyir ro/_/dmigs pa ni khams gcig dang gsum la dmigs pa'i phyir ro/_/sa ni bsam gtan bzhi dang /_bsam
[\[226a.3\]]gtan bzhi pa yin pa'i phyir ro/_/rgyud ni nyan thos dang /_rang sangs rgyas dang /[ #]sangs rgyas kyi rgyud la skye ba'i phyir ro/_/'dod chags dang bral ba'i thob pa ni/_'dod pa'i khams dang /_srid pa'i rtse mo'i 'dod chags dang bral bas thob pa'i phyir ro/_/mi mtshungs [#]pa dang mtshungs pas
[\[226a.4\]]thugs rje [#]'byung ba dang /_yongs su skyob pa dang /_yongs su mi skyob pa'o/_/mi bzad [#]pa nyid du phun sum tshogs pa ni skye ba dang /_shi ba dang /_na ba dang /_mya ngan dang /_zad pa dang bral zhing 'jig rten gyi mthar phyin pa yang dag par thob pa'i phyir te/_lhag ma med pa'i mya ngan
[\[226a.5\]]las 'das pa'i dbyings thob pa'i phyir ro zhes bya ba'i tha tshig go/_/mtshungs pa med pa nyid phun sum tshogs pa ni sems [#]thams cad kyi bla mar gyur pa'i phyir te/_chos thams cad la dbang thob pa'i phyir bzhed pa tsam dang 'brel pa'i yon tan phun sum tshogs pa thams cad mngon
[\[226a.6\]]du gyur zhes bya ba'i tha tshig go/_/ci sangs rgyas thams cad yon tan 'di dag thams cad bye brag med par mnga' [#]'am zhe na/_ma yin te/_'on kyang /_tshogs dang chos kyi sku dag dang /_/'gro ba'i don ni spyod pa yis/_/sangs rgyas thams cad mnyam nyid de/_/tshe dang rigs rus tshad kyis min/_/
[\[226a.7\]]rgyu gsum gyis mnyam ste/_sngon bsod nams dang ye shes kyi tshogs yang dag pa [#]thob pa dang /_chos kyi sku yongs su rdzogs pa dang /_'jig rten gyi spyod pas so/_/sku tshe dang /_rigs dang /_rus dang /_tshad kyi bye brag yod de/_yun ring po dang thung ngur 'tsho ba dang /_rgyal rigs dang /_
[\[226b\]]
[\[226b.1\]]bram ze'i rigs kyi [#]bye brag dang /_'od srungs dang gau ta ma la sogs pa'i dus kyi bye brag dang /_chen po dang chung ngu'i [#]bye brag ni dus ji lta ba [#]bzhin no/_/de dag mi'i zhes bya ba ni rgyu'i stobs dang ldan pa dang /_rkyen gyi stobs dang ldan pa'o/_/de la rgyu'i stobs dang ldan pa ni gang /_rkyen gyi
[\[226b.2\]]stobs dang ldan pa ni gang zhe na/_gang dag dge ba'i stobs bskyed pa las nang gi tshul bzhin yid la byed pa las rab tu skyed [#]pa de dag ni rgyu'i stobs dang ldan pa yin no/_/gang dag dge ba'i bshes gnyen dang phrad pa las chos bstan pa thob pa de dag ni rkyen gyi [#]stobs dang ldan pa
[\[226b.3\]]yin no/_/de bas na bcom ldan 'das kyis 'di skad du yang dag pa'i lta ba skyed [#]pa'i phyir rgyu dang rkyen gnyis te/_nang gi tshul bzhin yid la byed pa dang /_gzhan gyis bsten [#]pa'o zhes gsungs so/_/rnyed pa yin zhes bya ba ni rnyed pa rnam pa bzhi ste/_bsod nams rnyed pa dang /_mchog
[\[226b.4\]]tu dga' ba rgya chen po rnyed pa dang /_ting nge 'dzin rnyed pa dang /_rnam par [#]dag pa rnyed pa'o/_/de la bsod nams rnyed pas ni ji ltar 'dod pa bzhin 'jig rten pha rol gyi mkho ba'i don phun sum tshogs pa thams cad thob pa'o/_/mchog tu dga' ba rgya che ba dang /_ting nge [#]'dzin rnyed pa
[\[226b.5\]]dag gis mthong ba'i chos la bde bar gnas pa phun sum tshogs pa thob pa'o/_/rnam par dag pa rnyed pas ni sdug bsngal thams cad gtan du zad pa phun sum tshogs pa thob pa'o/_/gang dag chos la zhes bya ba ni chos ni rnam pa gsum ste/_'bras bu'i chos dang /_bsgrub pa'i chos dang /_
[\[226b.6\]]bshad pa'i chos so/_/de la 'bras bu'i don gyi chos ni 'bras bu'i chos te/_gang ma skyes [#]pa dang /_ma gyur pa dang /_ma byas pa dang /_'dus ma byas pa dang /_ma byung ba dang /_zhi ba dang /_gnas zhes bya ba de ni mya ngan las 'das pa'o/_/de la ma skyes pa ni nye bar len pa'i phung po'i [#]nying
[\[226b.7\]]mtshams sbyor ba'i 'brel pa dang mi ldan pa'i phyir ro/_/ma gyur pa ni bdag gi dngos po yongs su rdzogs pa mngal dang /_byis pa dang /_dar la bab pa dang /_bar ma dang /_rgan po'i ngo bos je che je cher skye [#]ba dang mi ldan pa'i phyir te/_gyur pa ni rgas pa la bya'o/_/ma byas pa ni
[\[227a\]]
[\[227a.1\]]sngon gyi mtha'i las dang nyon mongs pa'i shugs dang mi ldan pa'i phyir ro/_/'dus ma byas la ni da ltar gyi las dang nyon mongs pa mngon par 'du byed pa dang mi ldan pa'i phyir ro/_/ma byung ba ni ma 'ongs pa'i skye ba 'byung ba dang mi ldan pa'i phyir ro/_/zhi ba ni sdug
[\[227a.2\]]bsngal rgyu dang bcas pa gtan du [#]zhi ba'i phyir ro/_/gnas ni de las ma nyams pa [#]yin no/_/bsgrub pa'i chos ni bsgrub pa'i chos nyid yin la/_de yang 'phags pa'i lam brgyad la bya ste/_'di lta ste/_yang dag pa'i lta ba dang /_yang dag pa'i rtog [#]pa dang /_yang dag pa'i ngag dang /_yang
[\[227a.3\]]dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin to/_/bsgrub pa 'dis ji skad du bstan pa'i slob ma rnams 'bras bu rtogs par byed de/_de la yang dag pa'i lta ba ni yongs su gcod pa'i yan lag
[\[227a.4\]]yin te/_des ji ltar myong ba de kho na nges par 'dzin to/_/yang dag pa'i rtog pa ni gzhan go bar byed pa'i yan lag yin te/_des ji ltar khong du chud pa yid la bzhag nas ngag kun du sbyong bar byed pa'o/_/yang dag pa'i ngag dang /_las kyi mtha' dang /_'tsho ba ni gzhan yid ches par
[\[227a.5\]]byed pa'i yan lag yin te/_de rnams kyis go rims [#]bzhin khong du chud na [#]lta ba la sogs pa rnam par dag par yid ches so/_/de la yang dag pa'i ngag gis ni khong du chud pa dang mthun par dris pas lung bstan pa la 'bel ba'i gtam rnam par nges pas lta ba rnam par dag par rig par
[\[227a.6\]]byed do/_/yang dag pa'i las kyi mtha' ni 'jug pa dang ldog pa la sogs pa la spyod pa phun sum tshogs pa'i tshul khrims rnam par dag par rig par byed do[#]/_/yang dag pa'i 'tsho bas ni ji ltar gnang [#]ba bzhin chos kyis [#]chos gos la sogs pa chol [#]ba las 'tsho ba rnam par
[\[227a.7\]]dag par rig par byed do/_/yang dag pa'i rtsol ba ni nyon mongs pa'i sgrib pa rnam par sbyong ba'i yan lag yin te/_des kun du sbyor ba ma lus par spong bar byed do/_/yang dag pa'i dran pa ni nye ba'i nyon mongs pa'i sgrib pa rnam par sbyong ba'i yan lag yin te/_dran pa shin tu nye bar gnas
[\[227b\]]
[\[227b.1\]]nas mtshan ma la rmongs pa med pas zhum pa'i nye ba'i nyon mongs pa'i skabs mi byed pa'i phyir ro/_/yang dag pa'i ting nge 'dzin ni yon tan khyad par can gyi sgrib pa rnam par [#]spyod ba'i yan lag yin te/_des mngon par shes pa la sogs pa'i yon tan mngon par sgrub cing mjug tu [#]
[\[227b.2\]]yang phung po lhag ma med pa'i mya ngan las 'das pa thob par byed do/_/langs pa'i tshe ni yan lag 'di dag rung na lam la snyoms par zhugs pa na yang dag pa'i ngag dang /_las kyi mtha' dang /_'tsho [#]ba dag mi 'byung ste/_de kho na nyid nges par gzung [#]ba la sogs pa yang med na lam la snyoms
[\[227b.3\]]par 'jug pa'i tshe bsgrub pa'i yan lag brgyad par ji ltar 'gyur/_bshad pa/_de 'jig rten las 'das pa'i chos dmigs pa las de'i ngo bo zag pa med cing rnam par rig byed [#]ma yin pa thob ste/_gang thob pa las langs pa'i tshe yang log pa'i ngag la sogs pa la mi 'jug gi
[\[227b.4\]]yang dag pa'i ngag la sogs pa la 'jug go/_/de bas na rgyu dang rgyu can nye bar gdags pa las yan lag brgyad nyid du 'gyur ro/_/gzhan du na lam la snyoms par zhugs pa'i tshe de kho na nyid nges par gzung [#]ba dang /_rtog pa dang /_ngag smras pa [#]dang /_las kyi mtha' bya ba [#]
[\[227b.5\]]dang /_chos gos la sogs pa btsal ba dag 'gal bar 'gyur ro/_/de ltar bsgrub [#]pa'i chos 'dis 'bras bu'i chos ji skad bstan pa thob par byed la/_bsgrub pa'i chos de yang bshad pa'i chos la brten nas 'byung ste/_bshad pa'i chos ni mdo'i sde dang /_dbyangs kyis bsnyad pa'i sde
[\[227b.6\]]dang /_lung du bstan pa'i sde dang /_tshigs su bcad pa'i sde dang /_ched du brjod pa'i sde dang /_gleng [#]gzhi'i sde dang /_rtog [#]pa brjod pa'i sde dang /_de lta bu byung ba'i sde dang /_skyes pa rabs kyi sde dang /_shin tu rgyas pa'i sde dang /_rmad du byung ba'i chos kyi sde dang /_gtan la dbab [#]par
[\[227b.7\]]bstan pa'i sde dang gsung rab yan lag bcu gnyis su gtogs [#]pa rnams so/_/de la mdo sde ni bcom ldan 'das kyis gang mdor smos pa'i rnam pa rkang par gsungs pa'o/_/dbyangs kyis bsnyad pa'i sde ni mdo sde nyid kyi bar dang mtha' dag tu tshigs su bcad de dbyangs kyis bsnyad [#]
[\[228a\]]
[\[228a.1\]]pa'i phyir ro/_/yang na drang ba'i don ni mdo'i sde yin la/_rtogs pa'i phyir dbyangs kyis bsnyad [#]pa'i sde'o/_/lung du bstan pa'i sde ni gang du 'phags pa dag 'das pa'i dus su tshe 'das pa dang /_skye bar lung ston pa'o/_/rnam pa gcig tu na nges pa'i don gyi mdo
[\[228a.2\]]sde ni lung bstan pa'i sde ste/_des dgongs pa sgrib pa med par lung [#]du ston to/_/tshigs su bcad pa'i sde ni gang tshigs su bcad [#]nas gsungs pa'o/_/ched du brjod pa'i sde ni gang thugs rangs nas brjod pa yin te/_'di lta ste/_gang gi tshe na bram ze bsam gtan pa/_/rtun
[\[228a.3\]]par byed pa'i chos 'di 'byung 'gyur te/_/de yi som nyi thams cad rnam 'jig cing /_/bde ba 'dod pa'i dri ma ser sna sel/_/zhes bya ba lta bu'o/_/gleng gzhi'i [#]sde ni gang zag gi phyir gang yang rung ba dag gsungs pa'am/_/byung ba dang bcas pa'i bslab pa bca' [#]ba gsungs
[\[228a.4\]]pa yin te/_'di lta ste/_gzhi 'di la skabs 'di zhes rgya cher 'byung ba'o/_/rtog [#]pa brjod pa'i sde ni dpar gsungs pa yin te/_nges don rnam par byang ba las mngon par gsal lo zhes bya ba'i tha tshig go/_/de lta bu byung ba'i sde ni gang sngon gyi sbyor ba dang ldan pa'o/_/skyes pa rabs
[\[228a.5\]]kyi sde ni gang byang chub sems dpa'i spyod pa dang ldan pa'o/_/shin tu rgyas pa'i sde ni don rgyas par ston pa'o/_/gzhan dag ni gzhan dag tu brjod de/_'phags pa dge 'dun phal chen sde pa rnams kyi 'don pa kho na lta bu'o zhes so[#]/_/rmad du byung ba'i chos kyi sde ni mdo'i sde ji lta ba
[\[228a.6\]]bzhin no/_/gtan la dbab [#]par bstan pa'i sde ni ji ltar chos kyi mtshan nyid phyin ci ma log pas mdo sde la sogs pa'i don ston pa'o/_/de'i 'khor dang bcas pa de dag sde snod gsum du 'gyur te/_gang mdo'i sde dang /_dbyangs kyis bsnyad pa'i sde dang /_lung du bstan pa'i sde
[\[228a.7\]]dang /_tshigs su bcad pa'i sde dang /_ched du brjod pa'i sde dang /_de lta bu'i [#]byung ba'i sde dang /_shin tu rgyas pa'i sde dang /_rmad du byung ba'i chos kyi sde 'khor dang bcas pa de dag ni mdo sde'i sde snod do/_/gleng [#]gzhi'i sde dang /_rtog [#]pa brjod pa'i sde dang /_skyes pa rabs kyi sde
[\[228b\]]
[\[228b.1\]]'khor dang bcas pa de dag ni 'dul ba'i sde snod do/_/gtan la dbab [#]par bstan pa'i sde ni chos mngon pa'i sde snod do/_/de ci'i phyir sangs rgyas bcom ldan 'das sde snod rnam pa gsum rnam par 'jog ce na/_the tshom dang nye ba'i nyon mongs pa dang bcas pa'i gnyen po nyid du bya ba'i
[\[228b.2\]]phyir dang /_som nyi [#]skyes pa bcad pa'i phyir mdo sde'i sde snod rnam par 'jog go/_/mtha' gnyis su sbyor ba'i nye ba'i nyon mongs pa'i gnyen po nyid du bya ba'i phyir 'dul ba'i sde snod rnam par 'jog go/_/rang gi lta ba mchog tu 'dzin pa'i nye ba'i nyon mongs pa'i gnyen po nyid du bya ba'i phyir
[\[228b.3\]]chos mngon pa'i sde snod rnam par 'jog go/_/rnam pa gcig tu na [#]bslab pa gsum brjod pa nyid kyi phyir mdo sde'i sde snod rnam par 'jog go/_/lhag pa'i tshul khrims dang /_lhag pa'i sems kyi bslab pa mngon par bsgrub pa nyid kyi phyir 'dul ba'i sde snod rnam par 'jog go/_/
[\[228b.4\]]lhag pa'i shes rab kyi bslab pa mngon par bsgrub pa nyid kyi phyir chos mngon pa'i sde snod rnam par 'jog go/_/rnam pa gcig tu na chos brjod pa nyid kyi phyir mdo sde'i sde snod rnam par 'jog go/_/chos kyi don mngon sum du bya ba'i gzhi'i [#]gnas su bya ba nyid kyi phyir 'dul ba'i
[\[228b.5\]]sde snod rnam par 'jog go/_/'bel pa'i gtam rnam par nges pas chos kyi longs spyod la reg par gnas pa nyid kyi phyir chos mngon pa'i sde snod rnam par 'jog go/_/gang dag dge 'dun zhes bya ba ni yan lag bcu dang /_brgyad kyi bye brag dang /_slob pa dang mi slob pa'i bye brag dang /_
[\[228b.6\]]lam dang 'bras bu'i bye brag rnam pa brgyad kyis dge 'dun rnam pa gnyis so/_/skyabs song nas zhes bya ba ni rgyu bzhi dag gis skyabs su 'gro bar rig par bya ste/_yon tan shes pa nyid dang /_khyad par shes pa nyid dang /_khas blangs pa dang /_ston pa gzhan mi sten [#]pa'o/_/skyabs
[\[228b.7\]]su song ba de rnams kyi rnam par gzhag pa ni gong ma gong ma'i rgyu nyid du gyur ba'i phyir te/_rkyen gzhan gzung ba las yon tan shes pa nyid ni khyad par can du shes pa nyid kyi rgyu yin no/_/gnyis sngon du song ba ni khas len pa'o/_/de sngon du song ba ni ston pa gzhan ston par mi 'gyur
[\[229a\]]
[\[229a.1\]]pa yin te/_gang gi phyir snying nas dam pa'i chos rtogs nas sangs rgyas la skyabs su 'gro ba de nyid kyi phyir te/_skyabs pa'i [#]don ni skyob pa'i don te[#]/_rnam pa gcig tu na yon tan shes pa nyid ni thos pa'i 'bras bu'o/_/khyad par shes pa nyid ni bsam [#]pa'i
[\[229a.2\]]'bras bu'o/_/gnyi ga'i 'bras bu ni khas len pa'o/_/de'i 'bras bu ni 'phags pa dgyes pa'i tshul khrims thos pa dang /_dad pa mi phyed pa'o/_/rnam pa gcig tu na [#]gsum ni tshogs kyi lam mo/_/bzhi pa ni mthong ba'i lam mo/_/gang dag nyin dang mtshan rnams su/_/rtag tu
[\[229a.3\]]sangs rgyas dran byed pa/_/zhes bya ba la ji ltar na nyin par dang /_ji ltar na [#]mtshan mo rtag tu sangs rgyas dran par byed par 'gyur zhe na/_rgyu bzhis byed de/_dge ba'i phyogs la mngon par brtson pa dang /_mchod pa [#]byed pa dang /_rnam pa rjes su dran pa dang /_phan 'dogs par rjes su dran pa'o/_/
[\[229a.4\]]ci ltar nyin par gnyid ma log par sangs rgyas rjes su dran na de goms pas gnyid log pa rnams [#]kyi rmi lam du yang de bzhin mthong ngo /_/de ltar sangs rgyas la sogs pa rjes su dran pa bsgom [#]pa rnams kyi phan yon bdun du rig par bya ste/_tshe rabs dran pa dang /_dang ba mang ba
[\[229a.5\]]dang /_chos dman pa rnams la sems mi 'jug pa dang /_gzhan dag la 'tshe ba'i rang bzhin can ma yin pa dang /_gzhan dag gis de la mi 'tshe ba dang /_yid la gcags [#]pa med pas 'chi ba'i dus byed pa dang /_lus dang bral nas kyang bde 'gro mtho ris lha'i 'jig rten rnams su
[\[229a.6\]]skye bar 'gyur ro/_/tshigs su bcad pa'i don bsdus pa las gnyis pa'i don bsdus pa'o//_//bsod nams byas shing sdig pa ma byas la/_/mkhas pa rnams kyi sngon gyi chos spyod pa/_/de ni bdag ste nams kyang 'chis mi 'jigs/_/brtan [#]pa'i gru yis pha rol 'gro ba
[\[229a.7\]]bzhin/_/zhes tshigs su bcad pa'o/_/bcom ldan 'das kyis 'di ci'i phyir gsungs she na/_'chi ba'i 'jigs pas nyen [#]pa'i sems can rnams kyi 'jigs pa'i rgyu de med par bstan pa'i phyir ro/_/rnam pa gcig tu na shin tu yongs su dag pa'i mngon par mtho ba dang nges par
[\[229b\]]
[\[229b.1\]]legs pa'i rgyu rab tu bstan pa'i phyir ro/_/bsod nams byas shing sdig pa ma byas la/_/zhes bya ba ni yongs su dag pa'i mngon par mtho ba'i rgyu yang dag par bstan pa ste/_'di ltar sdig pa dang bral ba'i bsod nams ni rnam par dag pa'i mngon par mtho ba'i rgyu yin te/_
[\[229b.2\]]nyes par spyod pa'i sa thams cad las 'das pa'i phyir ro/_/lhag mas ni 'jig rten las 'das pa'i lam kha na ma tho ba med pa nges par legs pa'i rgyu yin te/_dri ma dang bral ba'i phyir ro/_/gzhan yang tshigs su bcad pa 'dis dbul ba dang /_ngan 'gro dang 'khor ba'i 'jigs pas nyen pa
[\[229b.3\]]rnams 'chi ba las 'jigs par gyur pa [#]de las yang dag par 'das par bdag nyid dpang du ston te/_bsod nams byas shing zhes bya ba ni dbul ba'i 'jigs pa las yang dag par 'das pa ston te/_sbyin pa'i 'bras bu longs spyod che ba'i phyir ro/_/sdig pa ma byas la zhes bya ba ni ngan
[\[229b.4\]]'gro'i 'jigs pa las yang dag par 'das pa ston te/_tshul khrims ni 'bras bu bde 'gro'i rgyur gyur pa'i phyir te/_sdig pa mi bya ba dang bral ba dang tshul khrims zhes bya ba ni rnam grangs so/_/mkhas pa rnams kyis [#]sngon gyi chos spyod pa/_/zhes bya ba ni mi mthun pa'i phyogs shin tu
[\[229b.5\]]thul zhing gnyen po rnyed pa kha na ma tho ba med par ston te/_de yang 'phags pa'i lam yan lag brgyad pa yin no/_/sngon gyi ni sngon gyi sangs rgyas rnams kyi [#]bgrod pa zhes bya ba'i tha tshig ste/_ji skad du ngas sngon gyi lam rtogs so zhes gsungs pa lta bu'o/_/lhag spyod la sogs pa [#]
[\[229b.6\]]gzhan mu stegs pa rnams kyis de mngon par rdzogs par sangs rgyas pa'i phyir thun mong ma yin pa nyid du ston to/_/yang rgyu gsum gyis 'chi ba la 'jigs par 'gyur te/_bsod nams dang bral bas sngon gyi dge ba byas pa'i rgyun mi rnyed pa'i phyir dang /_sdig pa mang pos bsod
[\[229b.7\]]nams byas pa zil gyis gnon pa'i phyir dang /_lta ba ngan pa la mngon par zhen pas bsam pa mngon du gyur pa'i phyir te/_tshigs su bcad pa 'dis gsum po de dag med do zhes rab tu bstan to/_/tshigs su bcad pa'i don bsdus pa las gsum pa'i don bsdus pa'o//_//'jig
[\[230a\]]
[\[230a.1\]]rten thams cad rab tu 'gul/_/'jig rten thams cad rab tu g.yos/_/'jig rten thams cad rab tu bsregs/_/'jig rten thams cad dud pas bdugs/_/'gul ba med cing g.yos [#]med la/_/so so'i skye bos ma bsten cing /_/gang na bdud kyi rten med
[\[230a.2\]]pa/_/der ni bdag yid [#]mngon par dga'/_/zhes tshigs su bcad pa gnyis so/_/bcom ldan 'das kyis ci'i phyir gsungs she na 'khor ba dang mya ngan las 'das pa dag gi skyon dang [#]yon tan yang dag par bstan pa'i phyir ro/_/rnam pa gcig tu na nyon mongs pa dang /_gnod pa
[\[230a.3\]]dang /_nad 'go [#]ba thams cad spangs pa mya ngan las 'das pa la de don du gnyer ba rnams rtag tu byed pa dang /_gus par byed pa'i sbyor ba la yang dag par sbyor ba'i phyir dang /_don du mi gnyer ba rnams 'dod pa skyed pa'i phyir te/_'jig rten thams cad ces bya ba ni snod kyi 'jig
[\[230a.4\]]rten dang /_sems can gyi 'jig rten no/_/de la snod kyi 'jig rten ni rlung gi dkyil 'khor la sogs pa 'og min gyi gnas la thug pa 'di lta ste/_rlung gi dkyil 'khor la chu'i dkyil 'khor brten [#]no/_/chu'i dkyil 'khor la sa'i dkyil 'khor ro/_/de la ri rab dang /_gser
[\[230a.5\]]gyi ri bdun po gnya' shing 'dzin dang /_gshol [#]mda' 'dzin dang /_seng ldeng can dang /_blta na sdug dang /_rta rna dang /_rnam par 'dud dang /_ri mu khyud 'dzin dang /_gling bzhi dang /_bar gyi gling brgyad dang /_nang gi rgya mtsho dang /_ri rab kyi bang rim bzhi dang /_rgyal chen bzhi'i gnas dang /_/
[\[230a.6\]]sum cu rtsa gsum dang /_nam mkha' la gzhal med khang gi nang na gnas pa[#]/_'thab bral dang /_dga' ldan dang /_'phrul dga' dang /_gzhan 'phrul dbang byed kyi lha rnams dang /_gzugs na spyod pa'i lha rnams dang /_lha ma yin gyi gnas gzhan dang /_sems can dmyal ba
[\[230a.7\]]rnams kyi 'og gi gnas gzhan tsha ba'i sems can dmyal ba brgyad dang /_grang ba'i sems can dmyal ba brgyad dang /_nyi tshe ba'i sems can dmyal ba rnams kyi gnas gzhan dang /_de dag gi phyogs gcig na dud 'gro dang /_yi dgas rnams kyi gnas gzhan rnams so/_/
[\[230b\]]
[\[230b.1\]]sems can gyi 'jig rten ni las kyi dbang gis [#]ci rigs par de na [#]gnas pa'i sems can rnams dang /_gzugs med pa na spyod pa rnams te/_'di lta ste/_sems can dmyal ba dang /_dud 'gro dang /_yi dwags dang /_mi dang /_lha dang rgyal chen bzhi dang /_sum cu rtsa gsum dang /_
[\[230b.2\]]'thab bral dang /_dga' ldan dang /_'phrul dga' dang /_gzhan 'phrul dbang byed dang /_tshangs ris dang /_tshangs pa'i mdun na 'don pa dang /_tshangs pa chen po dang /_'od chung dang /_tshad med 'od dang /_'od gsal dang /_dge chung dang /_tshad med dge dang /_dge rgyas dang /_sprin med dang /_
[\[230b.3\]]bsod nams skyes [#]dang /_'du shes med pa'i sems can dang /_mi che ba dang /_mi gdung ba dang /_shin tu mthong ba dang /_gya nom snang [#]dang /_'og min dang /_nam mkha' mtha' yas skye mched du nye bar 'gro ba dang /_rnam shes mtha' yas skye mched du nye bar 'gro ba dang /_ci yang med
[\[230b.4\]]pa'i skye mched du nye bar 'gro ba dang /_'du shes med 'du shes med min skye mched du nye bar 'gro ba rnams so/_/ji snyed du nyi ma yongs su rgyu zhing 'od kyis [#]phyogs rnams snang bar byed pa de snyed kyi stong gi 'jig rten na zla ba stong dang /_nyi ma stong nas tshangs pa'i 'jig rten stong gi bar 'di ni
[\[230b.5\]]stong spyi phud kyi 'jig rten gyi khams zhes bya'o/_/stong spyi phud kyi 'jig rten gyi khams stong gang yin pa 'di ni stong [#]gnyis pa bar ma'i 'jig rten gyi khams zhes bya'o/_/stong gnyis pa bar ma'i 'jig rten gyi khams stong gang yin pa 'di ni stong gsum gyi stong chen po'i 'jig rten
[\[230b.6\]]gyi khams zhes bya'o/_/de ni mnyam du 'jig cing chags te/_'di lta ste/_bar snang las char gyi rgyun gshol mda' tsam bab pa'i chu'i rgyun bab pa rnams la bar mtshams sam bar chad med pa de bzhin du shar phyogs su 'jig rten gyi khams 'jig pa rnams dang /_chags pa rnams
[\[230b.7\]]la bar mtshams dang bar chad med de/_gzhan dag ni 'jig_/gzhan dag ni zhig nas 'dug_/gzhan dag ni chags[#]/_gzhan dag ni chags nas 'dug go/_/shar phyogs ji lta bar phyogs thams cad du yang de dang 'dra'o/_/'jig pa ni gsum ste/_me dang /_chu dang /_rlung gis so/_/
[\[231a\]]
[\[231a.1\]]'jig pa gsum gyi [#]mgo ni bsam gtan gnyis pa dang /_bsam gtan gsum pa dang /_bzhi pa'o/_/bar gyi bskal pa nyi shur ni 'jig rten 'jig go/_/bar gyi bskal pa nyi shur zhig nas 'dug go/_/bar gyi bskal pa nyi shur 'jig rten 'chags so/_/
[\[231a.2\]]bar gyi bskal pa nyi shur chags nas 'dug pa'o[#]/_/de dag ni bar gyi bskal pa brgyad cur 'gyur te/_de ni bskal pa chen po yin no/_/bskal pa bgrang ba'i tshul de ni gzugs na spyod pa dang /_gzugs med pa na spyod pa'i lha rnams kyi [#]tshe'i tshad yin te/_bar gyi bskal pa dpag
[\[231a.3\]]med nas/_/tshe lo bcu yi [#]bar du'o/_/'jigs [#]pa'i bskal pa dmyal ba pa'i/_/srid pa med nas snod zad pa/_/chags bskal dang por rlung nas ni/_/dmyal ba srid pa'i bar du'o/_/'jig rten thams cad ni mi rtag pa nyid [#]dang 'brel pa yin te/_'jig pa'i mi rtag pa nyid dang /_skad cig ma'i
[\[231a.4\]]'jig pa'i mi rtag pa nyid kyis so/_/de la thams cad rab tu 'gul ba ni [#]'jig pa'i mi rtag pa [#]nyid kyis te/_'di ltar de ni srid pa'i rtse mo'i bar du 'brel to/_/'gul ba zhes bya ba ni rang gi gnas las nyams par byed pa'o/_/rab tu g.yos pa ni skad cig ma'i 'jig [#]pa mi rtag pa
[\[231a.5\]]nyid kyis te/_rgyun mi chad [#]par 'jug pas 'bras bu mi 'dra ba skyed pa'i phyir ro/_/rab tu g.yos dang 'dra bas rab tu g.yos te/_rab tu g.yos pa zhes bya ba ni 'bras bu mi 'dra ba skyed pa yin no/_/'jig rten thams cad rab tu bsregs/_/zhes bya ba ni/_rab tu bsregs pa dang 'dra bas [#]rab tu
[\[231a.6\]]bsregs pa ste/_sems can gyi 'jig rten gyi dbang du mdzad nas nyon mongs pa kun du spyod pa'i gnas skabs rnams kyis gsungs so/_/du bas bdugs [#]pa ni bag chags kyi gnas skabs rnams kyis so/_/du bas bdugs [#]pa dang 'dra bas du bas bdugs [#]pa yin te/_de dag kyang rkyen
[\[231a.7\]]dang phrad na du ba la me 'byung ba bzhin du 'byung ngo /_/rnam pa gcig tu na de 'byung ba ni gnyi ga la rag las pa yin pas gnyi ga'i [#]dbang du byas nas gsungs te/_rgyu las [#]'bras bu btags pa'i phyir ro/_/tshigs su bcad pa gnyis pa ni mya ngan las 'das pa'i dbang du mdzad
[\[231b\]]
[\[231b.1\]]nas gsungs pa yin te/_'gul ba med la zhes bya ba ni thams cad du mi rtag pa nyid dang bral ba yin no/_/so so'i skye bos ma bsten cing /_/zhes bya ba ni de'i thabs 'phags pa rnams kyis [#]kun du spyod pa'i phyir ro/_/gang na bdud kyi rten med pa/_/zhes bya ba ni gnas dang /_byed pa dang /_
[\[231b.2\]]ngo bo dang /_bar du bcod [#]pa'i bdud rnams te/_der kun du mi spyod pa'i phyir ro/_/de la gnas kyi bdud ni phung po'i bdud de/_'di ltar de rnams su 'chi ba'i phyir ro/_/byed pa'i bdud ni nyon mongs pa'i bdud de/_'di ltar de rnams kyis 'ching ba'i phyir ro/_/ngo bo nyid kyi bdud ni 'chi
[\[231b.3\]]bdag gi bdud nyid do/_/bar du gcod pa'i bdud ni lha'i bu'i [#]bdud de/_bdud rnam pa gsum spang ba'i phyir rab tu brtson pa rnams kyi bar du gcod par byed pa'i phyir ro/_/so so'i skye bos ma bsten zhing /_/zhes gsungs pa la/_gang na bdud kyi rten med pa/_/zhes smos pa la rgyun du
[\[231b.4\]]zhugs pa la sogs pa la [#]kun du sbyor ba lhag ma dang bcas pa nyid yin na du ba chung ngu yod pa'i phyir bdud kyis [#]glags yod do zhe na/_der ni bdag yid mngon par dga'/_/zhes bya bas skyon de dag dang bral ba [#]mya ngan las 'das pa ston to/_/tshigs su bcad pa bsdus pa
[\[231b.5\]]las bzhi pa'i don bsdus pa'o//_//gang dag rgyal ba rnam [#]'dren la/_/byed pa chung ngu'ang byed 'gyur ba/_/de dag mtho ris sna tshogs pa/_/bgrod na 'chi med gnas 'thob bo[#]/_/zhes tshigs su bcad pa'o/_/bcom ldan 'das kyis tshigs su bcad pa 'di ci'i phyir gsungs
[\[231b.6\]]she na/_tshegs chung ngus bsod nams chen po skyed par byed do zhes yang dag par bstan pa'i phyir ro/_/rnam pa gcig tu na dbul po dang bag med pa dang /_/ser sna la mngon par dga' ba'i sems can rnams kyi rgyud yongs su smin par bya ba'i phyir gsungs par mngon no/_/gang dag
[\[231b.7\]]rgyal ba rnam [#]'dren la/_/byed pa chung ngu byed 'gyur ba/_/zhes bya ba ni/_gang dag dad pa tsam gyis kyang /_gcig tu mngon par dad par byed/_/ces bya ba'i don to/_/nyon mongs pa thams cad las rgyal ba nyid kyis skyon med pa'i phyir rgyal ba'o/_/gzhan dag gi [#]nyon mongs pa dang 'gyod
[\[232a\]]
[\[232a.1\]]pa sel bas rnam 'dren no/_/de dag mtho ris sna tshogs pa bgrod nas zhes bya ba ni rim gyis lha'i ris drug tu skye bar [#]mngon par mtho ba'i rgyu nyid du ston to/_/'chi med gnas 'thob po zhes bya ba ni mthar mya ngan las 'das pa thob [#]pa'i tshogs sogs pas
[\[232a.2\]]nges par legs pa'i rgyu [#]nyid du ston to/_/mya ngan las 'das pa ni 'chi ba med pa'i gnas te/_de na bdud thams cad med pas slar ldog pa med pa'i phyir gnas [#]so/_/bcom ldan 'das ni tshegs chung ngus bsod nams chen po skye ba'i skye mched yin no zhes bya ba 'di ni [#]ci rgyal po'i
[\[232a.3\]]bka' ltar shes par bya ba zhig gam/_'on te khungs yod ce na/_khungs yod do[#]/_/ga las she na/_rgyu dang 'bras bu dang phan 'dogs pa'i yon tan phun sum tshogs pa dang ldan pa'i phyir bcom ldan 'das ni bsod nams che ba'i skye ba'i skye mched yin no zhes khong du chud par gyis shig_/phun
[\[232a.4\]]sum tshogs pa nas [#]phan 'dogs pa phun sum tshogs pa'i bar gang yin pa brjod dgos [#]pas rgyu phun sum tshogs pa ni rnam pa bzhi ste/_bsod nams dang ye shes kyi tshogs thams cad la [#]goms pa dang /_yun ring por goms pa dang /_rtag tu goms pa dang /_gus par byas
[\[232a.5\]]te goms pa'o/_/'bras bu phun sum tshogs pa ni rnam pa bzhi ste/_mkhyen pa phun sum tshogs pa dang /_spangs pa phun sum tshogs pa dang /_mthu phun sum tshogs pa dang /_gzugs kyi sku phun sum tshogs pa'o/_/phan 'dogs pa phun sum tshogs pa ni [#]rnam pa bzhi ste/_
[\[232a.6\]]ngan song gsum las skyob pa phun sum tshogs pa dang /_bde 'gro la 'jog pa phun sum tshogs pa dang /_theg pa gsum la 'jog pa phun sum tshogs pa dang /_'khor ba'i sdug bsngal las gtan [#]du nges par thar pa la 'jog pa phun sum tshogs pa'o/_/mkhyen pa phun sum
[\[232a.7\]]tshogs pa [#]yang rnam pa bzhi ste/_ma bstan par mkhyen pa dang /_thams cad mkhyen pa dang /_rnam pa thams cad mkhyen pa dang /_ma bsgribs par mkhyen pa'o/_/spangs pa [#]phun sum tshogs pa yang rnam pa bzhi ste/_nyon mongs pa thams cad [#]spangs pa dang /_gtan du spangs pa
[\[232b\]]
[\[232b.1\]]dang /_nyon mongs pa bag chags dang bcas pa spangs pa dang /_ting nge 'dzin dang snyoms par zhugs pa thams cad kyi sgrib pa spangs pa'o/_/mthu phun sum tshogs pa yang rnam pa bzhi ste/_tshangs pa'i yul du sprul pa dang /_bsgyur ba dang /_byin gyi rlabs [#]la dbang ba phun
[\[232b.2\]]sum tshogs pa dang /_sku tshe gtong ba dang /_byin gyis rlob pa la dbang ba nyid du [#]phun sum tshogs pa dang /_nam mkha'i khams sgrib pa [#]dang /_shin tu ring bar myur du bzhud pa dang /_chung ngu chen por 'jug pa'i dbang nyid phun sum tshogs pa dang /_ngo mtshar rmad du byung ba'i chos gnyug
[\[232b.3\]]ma sna tshogs pa'o/_/gzugs kyi sku phun sum tshogs pa yang rnam pa bzhi ste/_mtshan phun sum tshogs pa dang /_dpe byad phun sum tshogs pa dang /_stobs phun sum tshogs [#]pa dang /_sku gdung gi [#]rus pa rdo rje ltar sra ba phun sum tshogs pa'o/_/de ltar de bzhin gshegs pa ni
[\[232b.4\]]mkhyen pa dang /_mthu dang phan 'dogs pa'i yon tan rmad du byung ba'i mtha' yas pa rin po che chen po'i 'byung gnas yin te/_de ni bcom ldan 'das kyi [#]bdag nyid chen po mdor bsdus pa yin no/_/tha dad du dbye na lta du ma yod mod kyi de tsam gyis [#]chog go/_/tshigs su bcad pa'i
[\[232b.5\]]don bsdus pa las lnga pa'i don bsdus pa'o//_//dgon pa 'dir ni gnas pa dang /_/zhi zhing tshangs par spyod pa dang /_/zas gcig za bar byed rnams kyi/_/mdog ni gang gis gsal bar 'gyur/_/'das pa la ni ma chags shing /_/ma 'ongs pa la mngon mi dga'/_/da ltar byung ba [#]
[\[232b.6\]]thob nas 'dir/_/shes bzhin so sor dran ldan pa/_/so sor brtags nas za byed pa/_/de yis mdog ni gsal bar 'gyur/_/zhes tshigs su bcad pa gnyis so/_/tshigs su bcad pa gcig ni zhus pa'o/_/tshigs su bcad pa gnyis pa ni lan btab pa'o/_/tshigs su bcad pa
[\[232b.7\]]zhus pa'i brtsams pa/_dgon pa 'dir ni gnas pa dang /_/zhes brjod na/_zhi zhing zhes bya ba ma brjod kyang grub ste/_'di ltar rab tu zhi ba'i gnas mal na gnas pa rnams kyi lus dang ngag dang sems rab tu zhi bar kun du spyod par nges so/_/zhi zhing zhes brjod nas tshangs par
[\[233a\]]
[\[233a.1\]]spyod pa zhes brjod par [#]mi bya ste/_ji ltar na zhi ba tshangs par spyod pa ma yin/_zas gcig za bar byed [#]rnams kyi/_/zhes bya ba 'di yang brjod par mi bya'o/_/yon tan de rnams dang ldan pa ni zas la tshod rig pa yin na ro la sred pa dang du len par ji ltar nus
[\[233a.2\]]par mi 'gyur/_mdog ni gang gis gsal bar 'gyur/_/zhes bya ba yang ci'i phyir zhe na/_tshigs su bcad pa 'di ni gsal ba'i rgyu nye ba'i [#]nyon mongs pa las byung ba'i bde ba rnam pa bzhi'i gnyen por rnam par gzhag [#]par rig par bya ste/_mdog gsal ba'i rgyu nye ba'i nyon mongs pa
[\[233a.3\]]las byung ba rnam pa bzhi ni skye bo sdug pa dang 'grogs pa las byung ba dang /_dgod [#]pa las byung ba dang /_'khrig [#]pa gcod pa las byung ba dang /_zas 'dod dgu'i dus su za ba'o/_/dgon pa 'dir ni gnas pa dang /_/zhes bya ba ni skye bo sdug pa dang 'grogs pa las byung ba'i bde
[\[233a.4\]]ba'i gnyen po'o[#]/_/zhi zhing zhes bya ba ni dgod [#]pa las byung ba'i bde ba'i gnyen po yin te/_dgon par gnas kyang sngon dgod pa dang /_rtse ba la sogs pa'i rjes su dran pa las rnam par ma zhi bar 'gyur ba yang yod de[#]/_tshangs par spyod pa dang zhes bya ba ni 'khrig pa spyod pa las byung ba'i
[\[233a.5\]]bde ba'i [#]gnyen po yin te/_dgon par gnas kyang tshangs par spyod pa ma yin pa yod de/_'di ltar de dag ni bu skyed pa'i phyir mi tshangs par spyod par byed do/_/zas gcig za bar byed rnams kyi[#]/_/zhes bya ba ni zas 'dod dgu'i dus su za ba las byung ba'i bde ba'i gnyen po yin
[\[233a.6\]]te/_'di ni re zhig zhus pa'i tshigs su bcad pa'o/_/lan gyi tshigs su bcad pa ni/_/'das pa la ni ma chags shing /_/zhes rgya cher 'byung ba'o/_/nye ba'i nyon mongs pa'i rnam pa bshad pa yongs su spangs shing sred pa rnam pa gsum dang bral ba dag ni mdog gsal bar
[\[233a.7\]]'gyur ro/_/de la sred pa rnam pa gsum ni dus kyi bye brag gis lta ba'i sred pa dang /_mngon par dga' ba'i sred pa dang /_lhag par zhen pa'i sred pa ste/_mthong ba dang /_thos pa dang /_bye brag phyed pa dang /_rnam par shes pa zhig pa rnams la ni lta ba'i sred pa'o/_/ma 'ongs pa rnams
[\[233b\]]
[\[233b.1\]]bdag gi ngo bo dang /_yo byad sna tshogs pa ni mngon par dga' ba'i sred pa'o/_/da ltar byung ba la [#]da ltar gyi phung po dang /_yo byad yongs su mi gtong ba'i mtshan nyid ni lhag par zhen pa'i sred pa'o/_/rnam pa gcig tu na sred pa rnam pa bzhi dang bral ba dag mdog gsal bar 'gyur ba ni
[\[233b.2\]]bcom ldan 'das kyis gang gi dbang du mdzad nas mdo sde gzhan dag las sred pa dang /_yang byung ba pa dang /_dga' ba'i 'dod chags dang ldan pa dang /_de dang de la mngon par dga'o zhes gsungs pa yin te/_de la sred pa ni 'das pa la'o/_/yang byung ba pa ni ma 'ongs pa la'o/_/
[\[233b.3\]]dga' ba'i 'dod chags dang ldan pa ni da ltar byung ba la ste/_dga' ba ni dga' bar byed pa/_nyon mongs [#]can gyi yid bde ba'i 'dod chags dang ldan pa zhes bya ba'i tha tshig go/_/de dang de la mngon [#]par dga'o zhes bya ba ni 'das pa dang /_ma 'ongs pa dang da ltar byung ba rnams la'o/_/rnam
[\[233b.4\]]pa gcig tu na tshig bzhi'i don ni bdag gi ngo bo dang yo byad kyi dngos po thob pa dang ma thob pa las rig [#]par bya ste/_srid pa ni bdag gi ngo bo thob pa la'o/_/yang byung ba ni ma thob pa la'o/_/dga' ba'i 'dod chags dang ldan pa ni da ltar [#]byung ba'i yul rnams la'o/_/de dang de la mngon
[\[233b.5\]]par dga' ba ni ma 'ongs pa'i yul rnams la'o/_/shes bzhin so sor dran ldan pa/_/zhes bya ba ni shes rab dang dran pa dang ldan pa rnams ni yang dag par rab tu byung ba zhes bya [#]ste/_shes bzhin ni nyon mongs pa can ma yin pa'i shes rab ste/_gang gis lus dang /_ngag dang /_sems kyi
[\[233b.6\]]spyod pa shes bzhin du 'jug pa'o/_/de la dran pa ni 'gro ba dang 'ong ba la sogs pa la gtod pa'o/_/de ltar ma 'ongs pa la 'dod pa dang /_da ltar ba la rtag par chags pa dang /_'das pa la rjes su dran pa'i nyon mongs pa dang bral ba rnams ni/_so sor brtags nas za byed pa yin te/_
[\[233b.7\]]ji ltar dga' bo'i mdo las/_'di na rigs kyi bu dga' bo ni so sor brtags [#]nas zas za bar byed de/_rgod pa'i phyir ma yin/_rgyags pa'i phyir ma yin/_cha ba'i phyir ma yin/_brgyan pa'i phyir ma yin gyi/_ji tsam du lus 'di gnyis gnas pa dang 'tsho ba dang /_bkres pa
[\[234a\]]
[\[234a.1\]]med par bya ba dang /_tshangs par spyod pa la phan gdags par bya ba'i phyir te/_'di ltar sngon gyi tshor ba ni spang bar bya ba dang /_tshor ba gsar pa ni skyed par mi [#]bya zhing bdag 'tsho ba dang /_stobs bde ba dang /_kha na ma tho ba med pa nyid kyi reg pa la gnas so
[\[234a.2\]]zhes 'byung ngo /_/rgod pa'i phyir ma yin pa ni gzhon nu rnams ji lta ba bzhin du'o/_/rgod pa ni rgod bag can te/_de dag ni mdzes par bya ba'i bsam pas za bar byed do/_/rgyags pa'i phyir ni ma yin zhes bya ba ni gyad dag lta bu ste/_ji ltar de dag ni lus kyi stobs che na dga'
[\[234a.3\]]ba'i bsam pas za bar byed do/_/cha ba'i phyir ma yin/_brgyan pa'i phyir ma yin zhes bya ba ni 'dod pa la longs spyod pa lta bu [#]ste/_de dag ni mdzes par bya ba'i bsam pas cha ba'i phyir dang /_brgyan pa'i phyir za bar byed de/_de la cha ba ni khrus dang /_bsku ba dang /_phyi bdar byed pa'o/_/
[\[234a.4\]]brgyan pa zhes bya ba ni gos dang phreng ba la sogs pas [#]rgyan byed pa yin te/_de lta bu'i bsam pas zas za ba [#]'gog par mdzad do/_/ci tsam [#]du de'i lus nyid gnas pa dang /_'tsho bar bya ba'i phyir zhes bya ba ni srog gi rgyun kho na'i phyir dang /_stobs kyi rgyun kho na'i phyir te/_srog ni tshe
[\[234a.5\]]gnas pa'o/_/stobs ni 'tsho ba'o/_/de'i phyir zhes bya ba ni shing rta'i lte ba'i mig bsku ba lta bur ro/_/bkres pa med pa zhes bya ba ni ltogs [#]pa'i sdug bsngal las bzlog pa'i don to[#]/_ji ltar rma gso bar bya ba lta bur ro/_/tshangs par spyod pa la phan gdags par bya ba'i phyir
[\[234a.6\]]zhes bya ba ni lus gnas pa dang /_lus kyi stobs dang /_lus la gdung ba med pa la brten nas 'phags pa'i lam bsgrub pa'i don te/_tshangs par spyod pa gang yin zhe na/_'phags pa'i lam yan lag brgyad pa'o zhes mdo las 'byung ba'i phyir ro/_/'di ltar sngon gyi tshor ba
[\[234a.7\]]spang bar bya'o zhes bya ba ni gang bkres pa las byung ba'o/_/tshor ba gsar pa bskyed par mi bya ste/_/zhes bya ba ni gang mang ba las byung ba ste/[# ]'dis nyung ba dang /_lhag pa'i kha zas spong bar byed do/_/'di ltar zhes smos pa ni tshod rig pa yang dag par bstan pa'i phyir ro/_/sngon
[\[234b\]]
[\[234b.1\]]gyi tshor ba dag spangs pas ci byed ce na/_bdag 'tsho ba dang /_stobs dang /_bde bar 'gyur bar so sor rtog go/_/tshor ba gsar pa bskyed par mi bya bas ci byed ce na/_kha na ma tho ba med pa'i reg pa la [#]gnas so zhes so sor rtog par byed do/_/de la kha zas mang por za ba'i skyon med
[\[234b.2\]]pa'i phyir kha na ma tho ba med par rig par bya'o/_/skyon de dag kyang lnga ste/_g.yeng ba dang /_mi dga' ba dang /_glal ba dang /_zas ma snyoms pa dang /_sems zhum pa nyid do/_/sbyangs pa dang rjes su mthun pa'i lus yang bas ni bde bar gnas pa'i phyir te/_reg pa la gnas
[\[234b.3\]]par rig par bya'o/_/bsam pa gang gis bza' bar mi bya ba dang /_bsam pa gang gis bza' bar bya ba dang /_tshod ci tsam zhig [#]za ba'i phan yon de las so sor brtags nas za ba'i phyir so sor [#]brtags nas khas [#]zas za ba yin no/_/rnam pa gcig tu na bsdus pa'i don 'di ni gzhan
[\[234b.4\]]te/_bde ba dang /_yid bde ba dang /_dga' ba dang 'grogs pa dang /_dgod [#]pa dang /_'khrig pa dang /_yongs su spyod pa las byung ba rnam pa bzhis khyim pa rnams kyi mdog gsal bar 'gyur la/_de dang bral bas log par rab tu byung ba gzhan rnams ni 'dod pa bor ba la
[\[234b.5\]]dga' ba nyid dang /_'dod pa ma thob pa nyid dang /_don du gnyer ba nyid [#]dang /_yo byad thob pa la lhag par chags te yongs su spyad pa nyid kyis [#]mdog ngan par snang la/_nye ba'i nyon mongs pa de dag spangs pas yang dag par rab tu byung ba rnams kyi mdog gsal bar mthong nas
[\[234b.6\]]mdog gsal ba'i rgyu lhas zhus so/_/mdog gsal ba'i rgyu nyon mongs pa can de med kyang ji ltar yang dag par rab tu byung ba rnams kyi mdog gsal bar 'gyur ba de[#]/_'das pa la ni ma chags shing /_/zhes rgya cher [#]bcom ldan 'das kyis lung bstan to/_/tshigs su bcad
[\[234b.7\]]pa'i don bsdus pa las drug pa'i don bsdus pa'o//_//chos la kun dga' chos la dga'/_/chos rnams rjes su rnam [#]sems shing /_/chos rnams dran [#]pa'i dge slong ni/_/chos las [#]yongs su nyams mi 'gyur/_/zhes tshigs su bcad pa'o/_/tshigs su bcad pa 'di ci'i
[\[235a\]]
[\[235a.1\]]phyir gsungs she na/_lung [#]dang rtogs pa'i chos las mi nyams pa'i rgyu las bstan pa'i phyir ro/_/de la chos la kun dga' ba ni mdo sde la sogs pa bstan pa'i chos gzung [#]ba dang /_kha ton bya ba dang /_bstan pa rnams kyis de la gzhol ba'i sgo nas rig [#]
[\[235a.2\]]par bya'o/_/chos la dga' ba ni bsgrub pa'i chos te/_yang dag pa'i lta ba la sogs pa'i sbyor ba nyon mongs pa nye bar zhi ba'i thabs skyed pa la mngon par dga' ba'i sgo nas rig [#]par bya'o/_/de nas kun nas nyon mongs pa dang /_rnam par byang ba'i chos rnams mdo sde las ji skad
[\[235a.3\]]du 'byung ba bzhin/_rnam [#]sems shing goms par byed pa ni dran pa nye bar gnas pas 'bras bu'i chos las nyams par mi 'gyur ro/_/rnam pa gcig tu na tshigs su bcad pa 'dis thos pa dang /_bsam [#]pa dang /_bsgom pa bsgrub pa'i rgyu dang /_phan yon ston par byed de/_'dir
[\[235a.4\]]chos la kun dga' ba ni gzung ba dang /_kha ton dang bstan pa la brtson pa'i sgo nas rig [#]par bya'o/_/chos la dga' ba ni de la gzhol ba'i phyir ro/_/chos la kun dga' ba dang /_chos la dga' bas ni thos pa las byung ba'i shes rab sgrub [#]par byed de/_ma thos pa thos par byed cing /_
[\[235a.5\]]thos pa yang byung [#]bar byed de/_dri ma med par byed ces bya ba'i tha tshig go/_/chos rnams rjes su rnam sems shing /_/zhes bya bas ni bsams [#]pa las byung ba'i shes rab sgrub par byed do/_/chos rnams rjes su dran par byed pas ni bsgoms [#]pa las byung ba'i shes rab sgrub [#]par byed do/_/de dag
[\[235a.6\]]ni shes rab gsum gyi rgyu yin no/_/yon tan de lta bu dang ldan pa'i dge slong lung [#]dang rtogs pa'i chos las yongs su nyams par mi 'gyur ba ni phan yon yin no/_/'dir dge slong ni nyon mongs pa bcom pa'am/_gzhom par zhugs pa la bya bar 'dod do/_/tshigs su bcad pa'i don [#]
[\[235a.7\]]bsdus pa las bdun pa'i don bsdus pa'o//_//bam po gnyis pa/_mkhas gang 'tsho ba'i 'jig rten du/_/dad dang shes rab rnyed pa ni/_de nyid 'di yi nor mchog ste/_'di yi nor gzhan dman pa yin/_/zhes tshigs su bcad pa'o/_/bcom ldan 'das kyis 'di
[\[235b\]]
[\[235b.1\]]ci'i phyir gsungs she na/_nor bu dang dngul dang gser la sogs pa [#]phyi rol gyi nor ngan pa la lhag par chags pa [#]rnams nang gi nor bzang po la yang dag par sbyar ba'i phyir ro/_/mkhas pa smos pa ni dad pa dang /_/shes rab dag thob pa'i gzhir bstan pa'i phyir te/_rang bzhin gyis mkhas
[\[235b.2\]]pa dang ldan pas ni legs par bshad pa dang /_nyes par bshad pa [#]rnams kyi don kun shes par nus shing /_dad pa dang shes rab kyang thob ste[#]/_nus pa med pa'am/_log [#]par lta bas ni ma yin no/_/gang zhes bya ba ni rus btsal [#]te/_rigs bzhi las gang yang rung ba'o/_/'tsho
[\[235b.3\]]ba'i 'jig rten du zhes bya ba ni 'tsho ba'i 'jig rten 'phags pa 'byung ba'i gnas 'dir ro/_/mi'i 'jig rten du blta ste/_der de dag rnyed par srid par dgongs pa'i phyir dang /_mi rnams nor la lhag par chags pa'i phyir te/_ji skad du/_bcom ldan 'das kyis 'dzam bu'i
[\[235b.4\]]gling gi mi dag ni byang gi sgra mi snyan gyi mi dang /_lha dag las khyad par gsum gyis khyad par [#]du 'phags te/_dpa' ba dang /_dran pa dang ldan pa zhes rgya cher gsungs pa lta bu'o/_/gzhan dag na re 'dir tshangs par spyod pa gnas pa dang /_skyo ba mang ba dang shes rab rno bas so
[\[235b.5\]]zhe'o/_/dad pa [#]ni yod pa nyid dang /_yon tan dang ldan pa nyid dang /_nus pa nyid la rim pa bzhin du mngon par zhen pa dang /_dang ba dang 'dod pa ste sangs rgyas dang chos dang dge 'dun yod pa nyid du mngon par yid ches pa'i rnam pa dang /_yon tan dang ldan pa nyid la dang ba'i rnam
[\[235b.6\]]pa dang /_nus pa nyid la bdag gis thos pa'am/_bsgrub par nus so snyam pa 'dod pa'i rnam pa'i dad pa'o/_/shes rab ni chos rnams rab tu rnam par 'byed pa ste/_the tshom bzlog pa'i las can no/_/dad pas ni dam pa'i chos la 'jug pa'i rgyur ston la/_shes rab
[\[235b.7\]]kyis ni de mi 'phrogs pa nyid kyi rgyur bstan [#]te/_'di skad du bcom ldan 'das kyis skra dang kha spu bregs te gos ngur smrig dag bgos nas yang dag pa nyid du dad pas khyim nas khyim [#]med par rab tu byung ngo zhes gsungs pa lta bu'o/_/mdo sde'i dum bu 'dis ni dge
[\[236a\]]
[\[236a.1\]]sbyong [#]gi phun sum tshogs pa rnam pa bzhis bsdus pa bstan pa la 'jug pa'i rgyu dad pa yongs su bstan to/_/de la dge slong gi phun sum tshogs pa rnam pa bzhi ni/_cha byad phun sum tshogs pa dang [#]/_las phun sum tshogs pa dang /_bsam pa phun sum tshogs pa
[\[236a.2\]]dang /_gnas phun sum tshogs pa ste/_skra dang kha spu bregs te/_gos ngur smrig dag bgos nas zhes bya ba ni cha byad phun sum tshogs pa ste/_cha byad 'di ni nyon mongs pa dang /_nye ba'i nyon mongs pa dang mi mthun pa'i phyir khyim pa'i cha byad las phun sum tshogs pa yin no/_/yang
[\[236a.3\]]dag pa nyid du zhes bya ba ni las phun sum tshogs pa ste/_gsol ba dang bzhi'i las kyis rab tu byung ba yang dag par rab tu byung ba yin gyi/_bsnyen par ma rdzogs pa dang /_rang gis rtags blangs pa ni ma yin no/_/dad pas zhes bya ba ni bsam pa phun sum tshogs pa ste/_bu lon
[\[236a.4\]]gyis skrag pa'i phyir ma yin/_'jigs pas skrag pa'i phyir ma yin/_rgyal pos bsgo ba'i phyir ma yin gyi/_'o na ci zhe na/_dad pas so/_/khyim nas khyim med par rab tu byung zhes bya ba ni gnas phun sum tshogs pa ste/_khyim ni khyim pa'i gnas so/_/gnas nyam nga ba [#]de las
[\[236a.5\]]gnas 'di phun sum tshogs pa yin te/_khyim med pa ni shing drung la sogs pa'o/_/dad pas dam pa'i chos la 'jug pa'i rgyu bstan zin to/_/de'i 'og tu shes rab kyis de mi 'phrogs pa nyid kyi rgyu ci ltar ston ce na/_'di ltar shes rab can ni bdag nyid kyis [#]bden pa'i dbang du byas
[\[236a.6\]]pa'i chos rjes su dran nas sbyor bar byed pa yin te/_gzhan la rag [#]ma las pa'i phyir ro/_/rnyed pa ni yang dag par thob pa'o/_/'di ni rnam pa gzhan te[#]/_gang gis [#]sems mnyam par ma bzhag pa'i mnyam par 'jog pa dang /_mnyam par bzhag pa rnam par grol bar byed pa yongs
[\[236a.7\]]su bstan te/_dad pas mchog tu dga' ba'i dngos po yid la byas pa las mnyam par ma bzhag pa'i sems mnyam par 'jog la/_shes rab kyis yang dag pa ji lta ba bzhin mthong ba rnam par grol bar byed de/_ci skad du rab tu dga' ba la dga' ba skye la/_yid dga' bas
[\[236b\]]
[\[236b.1\]]lus sbyangs bar 'gyur la/_lus sbyangs pa na bde ba myong bar 'gyur/_bde bar gyur pas sems mnyam par 'jog la/_sems mnyam par gzhag [#]pas yang dag pa ji lta ba bzhin du rab tu shes so zhes gsungs pa lta bu'o/_/rnam pa gcig tu dbang po lnga'i [#]dbang du mdzad nas don rig
[\[236b.2\]]par bya ste/_dad na brtson 'grus rtsom par byed la/_brtson 'grus brtsams pas dran pa nye bar gnas so/_/dran pa nye bar gnas pas sems mnyam par gzhag [#]la/_sems mnyam par gzhag [#]pas ni yang dag pa ci lta ba bzhin du rab tu shes so [#]'byung ste/_thog ma dang tha ma
[\[236b.3\]]lhan cig gzung bas de'i bar rnams kyang gzung bar 'gyur ro/_/yang gang zag gnyis ni de bzhin gshegs pa la mi snyan par brjod pa yin te/_dad pa ni nye bar gzung bas so/_/ma dad pa ni zhe sdang gi khyad par ro zhes 'byung ba 'di'i gnyen po'i don du rig par bya ste/_dad pa ni nye bar
[\[236b.4\]]gzung bas so zhes bya ba 'di'i gnyen por ni shes rab bo/_/ma dad pa ni zhe sdang gi khyad par ro zhes bya ba 'di'i gnyen por dad pa'o/_/yang gang zag dad pa'i rjes su 'brang ba'i rigs dang /_chos kyi rjes su 'brang ba'i rigs kyi dbang du mdzad nas don 'di rig par bya'o/_/yang dad
[\[236b.5\]]pa dang shes rab kyis mtho ris dang /_byang grol gyi lam thob par bstan to/_/dad pa dang shes rab dag ni nor nyid dang mchog yin te/_nor bas dad pa nor mchog ste/_/mi yi rin chen shes rab yin/_/zhes 'byung ngo /_/nang gi mchog nyid dang /_de las gzhan pa'i nor bu dang /_mu tig
[\[236b.6\]]la sogs pa ni dman pa nyid du rnam grangs mang po'i sgo nas rig par bya ste/_phyi'i nor ni phal cher nyes par spyod pa 'byung ba dang /_mi chog pa dang /_'jigs pa dang bcas pa dang /_gnod pa dang bcas pa dang /_lha [#]dang thun mong ba dang /_dus thams cad pa [#]ma yin pa dang /_spyod [#]
[\[236b.7\]]pa las zad par 'gyur gyi/_nang gi ni ma yin no/_/tshigs su bcad pa'i don bsdus pa las brgyad pa'i don bsdus pa'o//_//chos gnas tshul khrims phun sum tshogs/_/ngo tsha shes shing bden par smra/_/bdag nyid byed par gyur pa [#]ni/_/de la skye bo dga' bar byed/_/ces
[\[237a\]]
[\[237a.1\]]tshigs su bcad pa'o/_/'dir 'di skad rgol te/_chos gnas zhes smras nas tshul khrims phun sum tshogs zhes brjod par mi bya ste/_chos la gnas pa gang yin pa de ci ltar na phun sum tshogs pa ma yin/_tshul khrims phun sum tshogs pa zhes smras
[\[237a.2\]]nas/_ngo tsha shes shing zhes brjod par mi bya ste/_ji ltar na tshul khrims dang ldan pa ngo tsha shes par mi 'gyur/_bcom ldan 'das kyis kyang chos gnyis ni 'jig rten skyong ba yin te/_ngo tsha shes pa dang khrel yod pa'o zhes gsungs so/_/bden par smra ba zhes bya ba 'di yang
[\[237a.3\]]brjod par mi bya ste/_bden pa'i tshul khrims kyis bsdus pa'i phyir ro/_/'dir ni [#]rnam par 'jog ste/_tshigs su bcad pa 'dir ni rnam pa bzhi po yang dag par blangs pa dang /_ma nyams pa dang /_nyon mongs pa 'byung ba'i rgyu spangs pa dang /_yang dag pa ji lta ba bzhin [#]smra
[\[237a.4\]]bas rnam par gzhag [#]par rig par bya'o/_/chos gnas zhes bya ba ni yang dag par blangs pa ste/_gal te tshul khrims yang dag par blangs na chos la gnas pa zhes bya'o/_/chos la 'dug pa ni chos la gnas pa ste/_chos kyi phyir gnas zhes bya ba'i tha tshig go/_/rgyu mtshan
[\[237a.5\]]gyi bdun pa ste/_dper na pags pa'i phyir ni gung gsod do/_/so'i phyir [#]glang po gsod do[#]/_/rtsid pa'i phyir ni 'bri gsod [#]cing /_bud med phyir ni bum len bsad/_/ces bya ba lta bu'o/_/tshul khrims phun sum tshogs zhes bya ba ni ma nyams pa ste/_gal te tshul khrims
[\[237a.6\]]yang dag par blangs pa nyams par mi byed na tshul khrims phun sum tshogs pa yin gyi/_gzhan du na nyams pa'o/_/ngo tsha shes shing zhes bya ba ni nyon mongs pa 'byung ba'i rgyu spangs pa ste/_nyon mongs pa 'byung ba'i rgyu ni tshul bzhin ma yin pa yid la byed pa'o/_/gal te ngo
[\[237a.7\]]tsha shes pa dang ldan pa nyon mongs pa 'byung ba'i rgyu spong bar byed do[#]/_bdag dang gzhan gyi rgyud la bltas nas ngo tsha ba kun du mi spyod pa'i phyir ro/_/bden par smra zhes bya ba ni yang dag pa [#]ji lta ba bzhin smra ba ste[#]/_bag med pa'i nyes pa 'ong ba dang /_'gro ba la sogs pa nyes pa
[\[237b\]]
[\[237b.1\]]'byung ba tshangs pa mtshungs par spyod pa de [#]dag gis bslab [#]pa'i gnas rnams la bskul ba na gal te bdag nyid yang dag pa ji lta ba bzhin smra na bden pa smra ba yin gyi/_gzhan du na brdzun du smra ba yin no/_/bdag nyid byed par gyur pa ni/_/zhes bya ba ni de la yon tan de dag rnams kyis
[\[237b.2\]]skye bo dga' bar byed de/_yang dag pa'i yon tan ji lta ba bzhin brjod pas so/_/rnam pa gcig [#]tu na bdag nyid ces bya ba tshig lhag ma dang sbyar te/_ji skad du/_rgyal po chen po gang lus kyis legs par spyad pa spyod pa dang /_ngag gis [#]legs par spyad pa spyod pa de dag gi dga' ba ni
[\[237b.3\]]bdag nyid do zhes rgya cher gsungs pa lta bu'o/_/tshigs su bcad pa'i don bsdus pa las dgu pa'i don bsdus [#]pa'o//_//thos pas chos kyi bye brag shes/_/thos pas sdig las ldog par byed/_/thos pas don ma yin pa spong /_/thos pas mya ngan 'das pa thob/_/ces tshigs su
[\[237b.4\]]bcad pa'o/_/bcom ldan 'das kyis 'di ci'i phyir gsungs she na/_yang dag pa'i lta ba skyed pa'i phyir dang /_bslab pa gsum la brten te sdig pa dang /_'dod pa dang /_yang srid pa las yang dag par 'da' bar bya ba'i phyir ro/_/de la[#]/_thos pas chos ni bye brag shes/_/zhes bya ba ni
[\[237b.5\]]ji skad du 'di na la la de bzhin gshegs pas chos 'dul ba bstan pa thos nas yang dag pa'i tshul khrims dang /_ting nge 'dzin dang /_shes rab ston par byed pa'i chos gang yin pa de ni 'di kho na yin gyi/_gzhan mu stegs pas smras pa/_me dang chur 'jug pa dang /_zas mi
[\[237b.6\]]za ba dang /_dka' thub drag po dang /_'tshe ba ni ston pa ma yin par bye brag tu shes so zhes 'byung ba lta bu'o/_/thos pas sdig las ldog par byed pa ni 'di skad du 'di na la la de bzhin gshegs pas chos 'dul ba gsungs pa las lhag pa'i tshul khrims kyi [#]bslab pa thos nas
[\[237b.7\]]de la brten te lus dang ngag dang yid kyi spyod pa ngan pa las ldog ste/_log par byed pa ni ldog pa'o/_/sdig pa ni nyes par spyad pa'i mi dge ba bcu'i las kyi lam ste/_lus kyi gsum po srog gcod pa dang /_ma byin par len pa dang /_'dod pas log par g.yem pa dang /_
[\[238a\]]
[\[238a.1\]]ngag gi bzhi po brdzun du smra ba dang /_phra ma dang /_tshig rtsub po dang /_ngag 'khyal pa dang /_yid kyi gsum po brnab [#]sems dang /_gnod sems dang /_log par lta ba'o/_/de dag gi rnam par gzhag [#]pa ni gzhi [#]dang /_bsam pa dang /_sbyor ba dang /_nyon
[\[238a.2\]]mongs pa dang /_mthar phyin pa las kyang rig par bya ste/_srog gcod pa la sogs pa'i gzhi ni sems can du bgrang ba dang /_sems can du bgrang ba ma yin pa ste/_gang la brten nas srog gcod pa la sogs pa 'byung ba'o/_/bsam pa ni dngos po de la der 'du shes
[\[238a.3\]]pa'i bsam pa dang /_las kyi lam de byed 'dod pa'i bsam pa'o/_/sbyor ba ni dbye ba'i phyir rang ngam gzhan gyi lus dang /_ngag dang yid kyis rtsom pa'o/_/nyon mongs pa ni chags pa dang /_zhe sdang dang /_gti mug bsdus pa dang so so'o/_/mthar phyin pa ni sbyor ba de dang de [#]las de dang
[\[238a.4\]]de'i tshe'am/_phyis yongs su rdzogs pa'o/_/de la srog gcod pa'i gzhi ni sems can rnams so/_/bsam pa ni de la der 'du shes pa'i gsod pa'i bsam pa'o/_/sbyor ba ni gsad [#]pa'i phyir 'debs pa la sogs pa ste/_'di ltar phyugs gsod [#]par 'dod pa kha cig stan las
[\[238a.5\]]ldang /_rin len/_'gro bar byed/_phyugs la [#]nom par byed/_nyo bar byed/_khrid de 'ong bar byed/_gso bar byed/_khyim du 'jug par byed/[# ]gnod par byed/_mtshon len par byed pa/_mtshon lan gcig [#]lan gnyis 'debs pa las[#]/_ji srid du srog dang bral bar byed pa de srid
[\[238a.6\]]du sbyor ba'o/_/nyon mongs pa ni chags pa dang /_zhe sdang dang /_gti mug rnams dang [#]/_chags pas srog gcod pa ni sha la sogs pa 'dod pa rnams kyi ste/_dper na lus kyi yan lag gi don dang /_nor gyi don dang /_rtsed mo'i don du srog chags rnams srog dang
[\[238a.7\]]bral bar byed pa lta bu dang /_yang na bdag gi snying du sdug pa bskyab pa'i phyir yin no/_/zhe sdang las byung ba ni kho na las nges par dbyung bar bya ba'i phyir ro/_/gti mug las byung ba ni ji ltar mchod sbyin [#]pa rnams kyi chos kyi blo dang /_rgyal po'i chos khrims 'dod pa tshad mar byed pa ste/_
[\[238b\]]
[\[238b.1\]]'tshe ba dang /_sdang ba rnams chad pas gcod par byed pa'i rgyal po dag ni bsod nams kyi skal ba can du 'gyur ro zhes grags pa dang /_par sig rnams kyi lta bu ste/_de dag ni pha ma rgan rgon 'khogs shing sdug bsngal la [#]nad tshabs che ba dag gsad [#]par bya'o zhes smra ba'o/_/mthar
[\[238b.2\]]phyin pa ni srog chags de sbyor ba des de ma thag gam phyis shi ba'o/_/ma byin par len pa'i gzhi ni gzhan gyis yongs su gzung [#]ba sems can du bgrang ba'am/_sems can du bgrang ba ma yin pa'o/_/bsam pa ni der 'du shes pa'am de bdag gir bya bar 'dod pa'o/_/sbyor ba
[\[238b.3\]]ni stan las ldang ba nas ma blangs pa'i bar du'o/_/nyon mongs pa ni chags pa dang /_zhe sdang dang /_gti mug rnams te/_chags pa las byung ba'i ma byin par len pa ni gang zhig gang don du gnyer ba de rku ba'am/_gzhan gyi rnyed pa dang /_bkur sti dang grags pa'i phyir ram/_
[\[238b.4\]]bdag gi snying du sdug pa yongs su bskyab pa'i phyir rku ba'o/_/zhe sdang las byung ba ni kho na las nges par dbyung bar bya ba'i phyir ro/_/gti mug las byung ba ni ji ltar rgyal po'i chos khrims 'dod pa tshad mar byas nas ngan pa chad pas gcad [#]pa'i phyir dang /_ji ltar bram ze dag 'di dag [#]
[\[238b.5\]]thams cad tshangs pas bram ze rnams la byin pa yin na/_bram ze rnams rgud nas dmangs rigs dag yongs su spyod de/_de bas na bram ze 'phog par byed pa rang gi len par zad de/_bram ze dag bdag nyid kyi nor la spyod cing gnas la rang gi sbyin par byed do zhes smra ba [#]lta bu ste/_de
[\[238b.6\]]dag la bdag dang gzhan gyi ba 'du shes pa med pa [#]ni ma yin no/_/mthar phyin pa ni bdag gir bya ba de mthu 'am 'jab [#]bu'i blos so/_/'dod pas log par g.yem [#]pa'i gzhi ni sems can du bgrang ba nyid de 'os pa ma yin pa la'o/_/bsam pa ni 'os pa ma yin pa la sems
[\[238b.7\]]pa'o/_/sbyor ba ni de'i don du rtsom pa'o/_/nyon mongs pa ni chags pa dang /_zhe sdang dang /_gti mug rnams te/_chags pa las byung ba'i 'dod pa las log [#]par g.yem pa ni gzhan gyi bud [#]med la sogs pa la [#]der kun du 'dod chags pa'i phyir ro/_/zhe sdang las byung ba ni
[\[239a\]]
[\[239a.1\]]kho na las nges par dbyung bar bya ba'i phyir ro/_/gti mug las byung ba ni ji ltar par sig ma la sogs pa la nyal ba dang /_mchod sbyin pa rnams kyi mchod sbyin la ba lang gsod pa na spyod pa dang /_gang dag bud med ni gtun dang /_me tog dang /_'bras bu
[\[239a.2\]]dang /_'jug ngogs dang /_lam dang mtshungs so zhes smra ba lta bu'o/_/mthar phyin pa ni gnyis kyis gnyis sprod pa'o/_/brdzun du smra ba'i gzhi ni sems can du bgrang ba dang /_mthong ba dang /_thos pa dang /_bye brag 'byed [#]pa dang /_rnam par shes pa dang /_ma mthong ba dang /_ma thos pa dang /_bye brag ma
[\[239a.3\]]phyed pa dang /_yongs su ma [#]shes pa'o/_/bsam pa ni 'du shes gzhan pa'i gzhan du smra bar 'dod pa nyid do/_/sbyor ba ni de'i don du rtsom pa'o/_/nyon mongs pa ni chags pa dang /_zhe sdang dang /_gti mug rnams te/_chags pa las byung ba ni don gyi phyir ram/_bdag gi snying du sdug pa yongs su bskyab
[\[239a.4\]]pa'i phyir ro/_/zhe sdang las byung ba ni kho na las nges par dbyung bar bya [#]ba'i phyir ro/_/gti mug las byung ba ni brdzun du smra ba ni dper na[#]/_rgyal po ku re ldan tshig gnod ma yin/_/bud med la min bag ma len dus dang /_/srog la bab dang nor kun tshol [#]tshe min/_/brdzun lnga ltung bar byed
[\[239a.5\]]pa min zhes bshad/_/ces smra ba lta bu'o/_/mthar phyin pa ni 'khor ram zla bos go ba'o/_/phra ma'i gzhi ni sems can mthun pa dang mi mthun pa dag go/_/bsam pa ni de dag nyid dbye zhing mi 'dum par sems pa'o/_/[#]sbyor ba ni de don du rtsom pa'o/_/nyon mongs pa ni chags pa la
[\[239a.6\]]sogs pa ste/_chags pa dang /_zhe sdang las byung ba ni snga ma bzhin no/_/gti mug las byung ba ni phra ma byas pas nyes pa ci yang med do snyam pa'o/_/mthar phyin pa ni dbye bas go ba'o/_/tshig rtsub po'i gzhi ni kun nas mnar sems kyi rgyur gyur pa'i sems can rnams so/_/bsam pa ni
[\[239a.7\]]las kyi lam ste 'byed [#]'dod pa'i bsam pa'o/_/sbyor ba ni de'i don du rtsom pa'o/_/nyon mongs pa ni phra ma dang 'dra'o/_/mthar phyin pa ni tshig rtsub po smras pa'o/_/tshig 'khyal ba'i gzhi ni don med pa dang ldan pa'i don to/_/bsam pa dang sbyor ba ni snga ma bzhin no/_/nyon mongs pa ni chags
[\[239b\]]
[\[239b.1\]]pa la sogs pa ste/_chags pa dang zhe sdang las byung ba'i tshig 'khyal pa [#]ni snga ma bzhin no/_/gti mug las byung ba ni glu len pa dang /_bstan bcos bzang po ma yin pa smra ba'o/_/mthar phyin pa ni smras pa'o/_/brnab sems kyi gzhi ni gzhan gyi nor zas dang yo byad do/_/bsam pa ni de la
[\[239b.2\]]der 'du shes pa'am/_de bzhin [#]'dod pa'o/_/sbyor ba ni de bdag gir bya bar yang dag par 'dzin pa'o/_/nyon mongs pa ni snga ma dang 'dra'o[#]/_/mthar phyin pa ni bdag gir bya bar nges [#]par byas pa'o/_/gnod sems kyi gzhi ni kun nas mnar sems kyi rgyur gyur pa [#]sems can rnams so/_/
[\[239b.3\]]bsam pa dang sbyor ba dang nyon mongs pa dag ni snga ma bzhin no/_/mthar phyin pa ni rdeg [#]pa la sogs par nges pa'o/_/log par lta ba'i gzhi ni don yod pa rgyu dang 'bras bu dang /_byed pa la sogs pa yin te/_gang la dmigs nas rgyu dang 'bras bu dang /_byed pa la skur pa 'debs pa dang /_yod pa'i
[\[239b.4\]]dngos po 'jig pa'i log par lta bar 'jug pa yin no/_/de la sbyin pa med do/_/mchod sbyin med do/_/sbyin sreg med do/_/legs par byas pa med do/_/nyes par byas pa med do zhes bya ba ni rgyu la skur ba 'debs pa'o[#]/_/legs par byas pa dang nyes par byas pa'i las rnams kyi 'bras bu
[\[239b.5\]]med do zhes zer ba ni 'bras bu la skur pa 'debs pa'o/_/'jig rten 'di med do/_/'jig rten pha rol med do zhes zer ba ni 'jig rten gzhan du 'ong ba dang 'gro ba'i byed pa la skur pa 'debs pa'o/_/ma med do/_/pha med do zhes zer ba ni sa bon 'debs pa'i byed pa la skur ba 'debs
[\[239b.6\]]pa'o/_/rdzus te skye ba'i [#]sems can med do [#]zhes zer ba ni nying mtshams sbyor ba'i sbrel pa'i byed pa la skur ba 'debs pa'o/_/'jig rten 'di na dgra bcom pa med do zhes zer ba ni yod pa'i dngos po 'jig pa yin te/_gzhan yang dam pa'i chos ma yin pa nyan pa la sogs pa mngon du
[\[239b.7\]]btang ba'i log par lta ba yang brjod do/_/bsam pa dang sbyor ba dang nyon mongs pa dag ni snga ma bzhin no/_/bye brag ni 'di yod de/_brnab sems [#]la sogs pa ni chags pa la sogs pa de ma thag tu 'byung ba la de las byung ba zhes bya'o/_/mthar phyin pa ni skur pa 'debs par
[\[240a\]]
[\[240a.1\]]nges pa'o/_/de ltar mi dge ba bcu'i las kyi lam de dag dang bral ba ni log par byed pa'o/_/yang las kyi lam zhes bya ba'i don ci zhe na/_brnab sems la sogs pa gsum ni las kyi lam yin pas las kyi lam ste/_de dag dang mtshungs par ldan
[\[240a.2\]]pa'i sems las byung ba ni de dag gi grogs su 'gro ba ste/_de'i dbang gis mngon par 'du byed pa'i phyir ro/_/srog gcod pa la sogs pa bdun ni lus dang ngag gi las yin pa'i phyir las kyang yin la las kyi lam yang yin te/_las kyi lam ni de dag kun du slong ba'i sems
[\[240a.3\]]pa da dag la brten nas 'jug pa'i phyir ro/_/de ltar las kyi lam dang las kyang yin la las kyi lam yang yin pas [#]las kyi lam rnams so/_/thos pas don ma yin pa spong /_/zhes bya ba ni ji ltar 'di na la la [#]de bzhin gshegs pas chos 'dul ba bstan pa las lhag pa'i sems
[\[240a.4\]]kyi bslab pa thos nas de la brtan [#]te gang la byis pa rnams kyi don du 'du shes pa don ma yin par gyur pa 'dod pa rnams spong bar byed pa lta bu'o/_/thos pas mya [#]ngan 'das pa thob/_/ces bya ba ni ji ltar 'di na la la de bzhin gshegs pas chos 'dul ba bstan pa las lhag
[\[240a.5\]]pa'i shes rab kyi bslab pa thos nas de la brten te [#]nyon mongs pa zad pa mya ngan las 'das pa thos [#]pa lta bu'o/_/bsdus pa'i don ni tshigs su bcad pa 'dis yang dag pa'i lta ba rnyed pa dang bslab pa gsum la brten te sdig pa las yang dag par 'das pa dang /_'dod pa las
[\[240a.6\]]yang dag par 'das pa dang /_srid pa las yang dag par 'das pa [#]bstan to/_/rnam pa gcig tu na bstan pa la 'jug pa'i rgyu dang /_las dang nyon mongs pa dang /_tshe'i kun nas nyon mongs pa las yang dag par 'das pa bstan to/_/de lta bas na bdag nyid legs su 'dod pa'i
[\[240a.7\]]phan yon de lta bu 'dod pas sangs rgyas kyi bka' mnyan par bya'o/_/sangs rgyas kyi bka' 'di ni me dang chu dang 'jug ngogs la sogs pa lta bur blta bar bya ste/_ji ltar na me lta bu yin zhe na/_'di ltar mes ni bya ba bzhi byed de/_sreg [#]pa dang /_smin pa dang /_gdung bar byed pa
[\[240b\]]
[\[240b.1\]]dang /_snang bar byed pa'o/_/de bzhin du sangs rgyas kyi gsung gi mes bya ba bzhi byed de/_rgyud smin pa las nyon mongs pa sreg pa dang /_rgyud ma smin pa la dge ba'i rtsa ba rnams smin pa dang /_gdul bya bag med pa rnams dang [#]bdud kyi 'dod pa bar du gcod pa skyed pa'i phyir gdung bar byed pa
[\[240b.2\]]dang /_the tshom [#]can dang lam ngan par gnas pa rnams la snang bar byed pa yin te/_lam dang lam ma yin pa ston pa'i phyir ro/_/ji ltar na chu lta bu yin zhe na/_chu ni phan pa rnam pa lnga byed de/_spang bar bya ba 'bras sA [#]lu la sogs pa spangs [#]par byed pa dang /_lus dang gos dang snod dag
[\[240b.3\]]gi dri ma 'khru bar byed pa dang /_lus kyi yongs su gdung ba zhi bar byed pa dang /_skom pa la sred pa rnam par zhi bar byed pa dang /_rtswa dang lo thog dang nags tshal skyed par byed cing 'phel bar byed pa'o[#]/_/de bzhin du sangs rgyas kyi gsung gi chu yang dad pa skyed pas gdul bar bya
[\[240b.4\]]ba'i rgyud spangs pa dang /_'chal pa'i tshul khrims kyi dri ma 'khru bar byed pa dang /_'dod pas yongs su gdung ba zhi bar byed pa dang /_yang srid pa'i sred pa gdul bar byed pa dang /_byang chub kyi phyogs dang mthun pa'i yon tan gyi rtswa dang lo thog dang nags tshal skyed par byed cing
[\[240b.5\]]'phel bar byed do/_/ci ltar na [#]'jug ngogs bde ba lta bu yin zhe na/_rgyu lnga dag gis 'jug ngogs bde ba la rten [#]par byed de/_dri ma bkru ba'i phyir dang /_gdung ba rab tu zhi bar bya ba'i phyir dang /_sred pa gdul bar bya ba'i phyir dang [#]/_dga' ba'i rtse ba myong bar bya ba'i phyir
[\[240b.6\]]dang /_tshu rol nas pha rol du 'gro ba'i phyir ro/_/de bzhin du sangs rgyas kyi gsung 'jug ngogs bde ba la brten pa ni 'chal pa'i tshul khrims kyi dri ma bkru ba'i phyir dang /_'dod pa'i gdung ba rab tu zhi bar bya ba'i phyir dang /_yang srid pa'i sred pa gdul bar bya ba'i phyir dang /_
[\[240b.7\]]bsam gtan dang /_mngon par shes pa dang /_tshad med pa dang /_rnam par thar pa la sogs pa yon tan khyad par can la dga' ba'i rtse ba myong bar bya ba'i phyir dang /_tshu rol 'jig [#]tshogs las pha rol mya ngan las 'das par 'gro ba'i phyir ro/_/rgyu rnam pa gsum po dag gis
[\[241a\]]
[\[241a.1\]]ras yug la gzugs mngon par 'grub par mi nus te/_ras yug mi brtan pa dang /_dri ma can dang ma snyoms pa'i skyon yod pa'i phyir dang /_tshon rtsi mi bzang ba'i phyir dang /_ri mo mkhan ma bslabs pa'i phyir ro/_/de bzhin du nyan pa po'i skye bo'i yid kyi
[\[241a.2\]]ras yug la rgyu gsum dag gis yang dag pa'i ye shes kyi gzugs mngon [#]par 'grub par mi 'gyur te/_de mi brtan pa dang /_dri ma can dang /_ma snyoms pa'i skyon yod pa'i phyir te/_rnam par g.yeng ba dang /_sgrib pa dang /_sngon gyi sgrib pa'i phyir dang /_nyes par bshad pa'i
[\[241a.3\]]chos kyi tshon rtsi mi bzang ba'i [#]phyir dang /_chos smra ba'i ri [#]mo mkhan ma bslabs pa'i phyir ro/_/'di la tshon rtsi'i skyon med de/_chos kyi tshon rtsi legs par bshad pa'i phyir ro/_/khyed dam nga la skyon du gyur pa de yongs su spangs pa'i phyir khyed kyis kyang gus par byas te/_sangs
[\[241a.4\]]rgyas kyi bka' mnyan par bya [#]la/_ngas kyang smra bar bya'o/_/bong bu zhig khal gyis dub pa la rte'u zhig na re bro brdung ngo zhes smras pa dang /_des khyod bro rdungs [#]shig_/ngas rna ba sgul lo zhes smras te[#]/_der rte'u bro brdung ba [#]dang mthun par bong bu rna ba sgul [#]lo/_/de bzhin ngas chos bshad
[\[241a.5\]]pa'i khur khyer ba dang rjes su mthun par khyed la rna gtad [#]pas rna ba bsgul bar yang spro ba med do/_/rgan po zhig gis mi rigs pa bskyed nas bud med gnyer ba las des de [#]ma 'dod pa dang /_des mdo sde dang 'gal te/_gang bcom ldan 'das kyis bud med ni skyes pa la [#]sems
[\[241a.6\]]pa yin no zhes smras so/_/de bzhin du khyed dad kyang dam pa'i chos nyan pa mi 'dod pa ni mdo sde dang 'gal te/_ji skad du dad pa'i rtags las dam pa'i chos nyan 'dod pa dang /_'phags pa rnams mthong par 'dod pa yin no zhes rgya cher gsungs so/_/bud med dbul mo rgod
[\[241a.7\]]bag can zhig sngon phyug por gyur pa'i khyim zhig na 'dug go/_/der chom rkun pa zhig gis mtshan mo glags lta ba'i phyir khyim phug ste nang du zhugs pa dang /_mun khrod du rdza snod stong pa dag cig la bab nas sgra byung ba dang /_bud med des bu bdag gis nyi ma'i gung la
[\[241b\]]
[\[241b.1\]]kun du btsal kyang ci yang ma rnyed na khyod kyis [#]mun pa'i nang du rnyed par lta ga la 'gyur zhes smras so/_/dpe 'dis ci bstan zhe na/_blo gsal zhing snang ba dang bcas pas kyang sangs rgyas kyi bka'i dgongs pa'i don rig pa rnyed par dka' na log pa mun pa'i yid kyis lta smos kyang
[\[241b.2\]]ci dgos zhes gus par byas nas sangs rgyas kyi bka' mnyan par bya'o zhes bstan pa yin no/_/b+ha ra ta las byung ba'i gtam brjod pa na [#]mu stegs thal ba pa [#]zhig dus pa dang /_gcig cig gis legs ldan ci'i phyir du zhes smras so/_/rol rnyed ma nyon mongs des sdug bsngal ci
[\[241b.3\]]snyed [#]cig nyams su myong bar gyur pa mthong ngam zhes smras so/_/'di ni b+ha ra ta las byung ba yin gyi/_ra ma ya na'i ni ma yin no zhes smras so/_/bdag gis ngus pa ni don med do zhes smras so/_/de bzhin du bdag gis [#]chos 'chad de/_gal te gnyid log na bdag gis bshad pa'i don
[\[241b.4\]]med do/_/wa zhig seng+ges sha zos pa'i lhag ma 'dod pa'i phyir de'i phyi bzhin 'brangs pa dang /_dus gcig cig na seng+ge bkres pas phag chen po zhig bsad nas/_des wa de la 'di khur du khyer zhes smras pa dang /_de nyams stobs chung nas khur de bskur [#]bar ma nus la/_khros nas
[\[241b.5\]]bdag la gsod [#]par mi 'gyur grang snyam nas de'i tshig gi lan smra bar yang spro ba med do/_/'di ni blun la nga rgyal can yin par shes nas 'dis khur 'di khyer ba ni bya ba gnyis po [#]'khun pa dang /_khur bskur [#]bar bya dgos na bdag gis dus gcig tu las gnyis mi nus te/_
[\[241b.6\]]gcig khyod kyis mdzod cig ces smras so/_/de nga rgyal [#]can yin pas 'khun pa mi 'dod nas khyod kyis da [#]'khun pa phyung shig dang /_ngas khur bskur [#]ro zhes smras so/_/seng ge ni khur khyer/_wa ni 'khun 'byin cing seng ge'i phyi bzhin 'brang ngo /_/de bzhin du ngas chos bshad pa'i
[\[241b.7\]]khur khyer na khyed nga dang mthun par de bzhin no zhes kyang smra mi nus so/_/de lta bas na rna gtad cing bzung [#]la don du bsgrub pas yang dag par sgrubs [#]shig_/bcom ldan 'das kyis kyang chos nyan pa'i yon tan lnga gsungs te/_mi shes pa la shes pa dang /_log par gzung ba [#]
[\[242a\]]
[\[242a.1\]]'dor ba dang /_the tshom du gyur ba nges par 'dzin pa dang /_nges par 'byin pa brtan par byed pa dang /_'phags pa'i shes rab kyi mig rnam par 'byed pa'o/_/nyi ma nam mkha' la 'gro bas bya ba lnga byed de/_mi rnams kyi mthong ba skyed pa dang /_'ug pa rnams
[\[242a.2\]]kyi mthong ba bzlog pa dang /_lo thog la sogs pa smin par bya ba smin par byed pa dang /_'dam la sogs pa skam par bya ba skems par byed pa dang /_lus dang chu la sogs pa [#]gdung bar byed do[#]/_/de bzhin du sangs rgyas kyi gsung gi nyi ma ni yang dag pa'i lta ba skyed par byed pa dang /_log pa'i lta
[\[242a.3\]]ba zlog par byed pa dang /_gdul pa'i zhing rnams la dge ba'i rtsa ba'i lo thog yongs su smin par byed pa dang /_srid pa'i 'dam skems par byed pa dang /_bdud dang gdul bya bag med pa rnams gdung bar byed pa yin te/_de'i phyir sangs rgyas kyi bka' mnyan par bya'o/_/rnam pa gcig tu na nyi ma
[\[242a.4\]]ni bya ba brgyad byed de/_mun pa sel bar byed pa dang /_snang ba skyed par byed pa dang /_gzugs sna tshogs ston par byed pa dang /_mchog tu dga' ba skyed par byed pa dang /_tha snyad [#]'jug par byed pa dang /_las kyi mtha' la [#]sbyor bar byed pa dang /_lo thog rnams yongs su smin par byed pa
[\[242a.5\]]dang /_gnod pa rab tu zhi bar byed pa'o/_/de bzhin du [#]de bzhin gshegs pa'i bka'i nyi ma ni ma rig pa'i mun pa sel bar byed pa dang /_bshad pa'i chos snang bar byed pa dang /_sdug bsngal la sogs pa'i bden pa so sor rtog [#]pa'i de kho na nyid ston par byed pa dang /_dam pa rnams kyi
[\[242a.6\]]chos dga' ba mchog [#]tu dga' ba skyed par byed pa dang /_phung po dang /_khams dang /_skye mched dang /_rten cing 'brel bar 'byung ba la sogs pa'i tha snyad 'jug pa dang /_tshul khrims dang dbang po'i sgo bsrung ba la sogs pa las kyi mtha' la sbyor ba dang /_sems can rnams kyi dge
[\[242a.7\]]ba'i rtsa ba'i lo thog yongs su smin par byed pa dang /_nyon mongs pa dang /_sdug bsngal thams cad kyi gnod pa zhi bar byed pa'o/_/tshig mang du lobs kyis kyang don ma [#]shes na don de thob par mi 'gyur te/_ji ltar bus pa'i mgul du nor khug btags pa bzhin no/_/de lta
[\[242b\]]
[\[242b.1\]]bas na [#]mang du thos pa las kyang don de shes par bya ba'i phyir sangs rgyas kyi bka'i don mnyan pa la 'bad pa dang ldan par bya'o[#]/_/mel tse [#]ba so sor rtog pa med pa gnyid ma log cing sgra 'byin pa ni rkun ma rnams kyis brkus pa de bzhin du sgra tsam la mngon par brtson pa'i yang [#]du thos pa so sor
[\[242b.2\]]rtog pa [#]med pa yang nyon mongs pa'i rkun ma rnams kyis rku [#]bar 'gyur ro/_/don shes pa med par yang so sor rtog pa de [#]med do/_/ci ltar long ba mar me khyer ba gzhan dag la phan par byed par zad de/_don mngon par mi shes pa'i mang du thos pa 'dzin pa yang de dang 'dra'o/_/de lta bas
[\[242b.3\]]na sangs rgyas kyi bka' don du gnyer bas dge ba'i bshes gnyen legs par ston pa la bsten [#]par 'bad par bya'o/_/legs par ston pa bsten [#]pa la phan yon lnga yod do[#]/_lam ngan pa yongs su spong ba dang /_lam bzang po la yang dag par gnas pa dang /_dgon pa las brgal zhing
[\[242b.4\]]dbugs 'byin pa dang /_bde bar 'gro ba dang /_yul sdug pa kun du thob pa'o/_/de bzhin du dam pa'i chos legs par ston pa la legs par brten pa la [#]log pa'i lta ba la sogs pa'i lam ngan pa yongs su spong ba dang /_yang dag pa'i lta ba la sogs pa lam bzang po kun du thob pa [#]dang /_'khor ba'i dgon
[\[242b.5\]]pa las sgrol zhing dbugs 'byin pa dang /_ngan song la sogs pa las rgal [#]ba la sogs pas bde bar 'gro ba dang /_yul sdug pa mya ngan las 'das pa 'thob [#]pa'o/_/nad pa gsum gyis [#]pha la gnod par byed de/_gang zas mi za ba dang /_zas mi mthun pa zos pa dang /_gang zas
[\[242b.6\]]mthun pa zos pa skyugs [#]pa'o/_/de bzhin du nyon mongs pa'i nad pa sems can gsum gyis dam pa'i chos kyi yab sangs rgyas la gnod par byed de/_gang chos 'chad pa na nyan par mi byed pa dang /_gang tshul bzhin ma yin pa nyan pa dang /_gang yang dag par thos pa 'dzin par mi byed pa
[\[242b.7\]]ste/_ji ltar zas mi za ba de ltar nyan par mi byed de/_de la mi 'jug pa'i phyir ro/_/ci ltar zas mi mthun pa za ba de ltar tshul bzhin ma yin pa [#]nyan par byed de[#]/_tshig dang don phyin ci log tu 'dzin pa'i phyir ro/_/ci ltar kha zas mthun par zos pa skyugs pa de ltar yang dag par
[\[243a\]]
[\[243a.1\]]thos pa 'dzin par mi byed de/_'dun pa zhan [#]pa'i nyes pa yod pa'i phyir ro/_/rnam pa gcig tu na rgyu gsum gyis bshad pa 'bras bu dang bcas par mi 'gyur te/_g.yeng ba'i nyes pas tshig thos par mi byed pa'i phyir dang /_shes rab kyi nyes pas tshig dang
[\[243a.2\]]don log par gzung [#]ba'i phyir dang /_'dun pa zhan pa'i nyes pas gus par mnyan pa mi 'dzin pa'i phyir te/_bram ze sa ga dang /_'chi ltas la sogs pa bzhin no/_/snod kha bub [#]pa dang /_mi gtsang ba dang /_rdol bar char bab pa der mi 'jug pa dang /_btsog pa dang /_mi gnas
[\[243a.3\]]pas don med pa dang 'dra ste/_de bas bcom ldan 'das kyis [#]snod de dag spang ba'i phyir de [#]nyon la legs par rab tu yid la zung shig ces de skad bka' stsal te/_de nyon la zhes bya ba ni rna gtad [#]pa la yang dag par sbyar ba'i phyir ro/_/legs par zhes bya ba ni don phyin ci ma
[\[243a.4\]]log par gzung ba la yang dag par sbyar ba'i phyir ro/_/rab tu yid la zung shig [#]ces bya ba ni gus par gzung ba la yang dag par sbyar ba'i phyir ro/_/bcom ldan 'das kyi [#]bka' 'di nyan pa na dga' bar byed/_sems par byed/_khong du chud par byed/_khong du chud na grol bar
[\[243a.5\]]byed grol na bzang ba yin te/_de ltar na mdor na sangs rgyas kyi [#]bka'i yon tan mtha' yas so/_/nyes po [#]chen po ni gnyis te/_gang shin tu rnyed par dka' ba dang /_gang yun ring du mi gnas pa'o/_/gang de lta bas na [#]rings par gus par mnyan par bya'o/_/tshigs su bcad
[\[243a.6\]]pa'i don bsdus pa las bcu pa'i don bsdus [#]pa'o//_//sdig pa thams cad mi bya ste/_/dge ba phun sum tshogs par bya/_/rang gi sems ni yongs su gdul/_/'di ni sangs rgyas bstan pa'o/_/zhes tshigs su bcad pa'o/_/bcom ldan 'das kyis 'di ci'i phyir
[\[243a.7\]]gsungs she na/_mdor na bcom ldan 'das kyis bstan pa bsgrub pa la yang dag par sbyar ba'i phyir ro/_/bya ba mang po nyid kyis 'jigs pa'i sems can rnams bya ba nyung ba nyid la yang dag par sbyor ba'i phyir dang /_gzhung mang po mnyan pa dang gzung bas 'jigs pa
[\[243b\]]
[\[243b.1\]]rnams mnyan pa la sogs pa la mngon du phyogs par bya ba'i phyir ro/_/de la sdig pa thams cad mi bya ba ni gang yang dag pa'i dad pa nyid kyis rab tu byung ba lus dang ngag gis [#]bsdams te gnas shing chos kyis chos gos la sogs pa tshol [#]bas 'tsho ba yongs su sbyong ba
[\[243b.2\]]yin te/_sdig pa thams cad ni tshul khrims su gtogs pa'i phyir lus dang ngag gi yin gyi[#]/_yid kyi ni ma yin no/_/sdig pa mi bya ste zhes brjod pa las thams cad ces smos pas ni yul dang dus thams cad dang sdig pa thams cad ces bya ba de mi bya bar shes par bya ba'i phyir ro/_/
[\[243b.3\]]bcom ldan 'das ni yul thams cad du sdig pa mi bya bar ston te/_ci ltar gcer bu pa rnams dpag tshad brgya phan chad sdig pa bya'o zhes brjod pa dang /_de bzhin du/_dpag tu yod par dpag med mtha' yas las/_/'byung ba nyes med yongs su spong ba ni/_'jig rten gzhan du
[\[243b.4\]]bde ba dpag med cing /_/mtha' yas 'byung ba thob par 'gyur ba yin/_/zhes zer ba lta bu yin no/_/dus thams cad du sdig pa mi bya bar ston pa ni ji srid 'tsho'i bar du yang dag par blangs pa ma nyams pa yin gyi[#]/_ji ltar bram ze la sogs pa sdig pa mi bya bar ston pa gtsang ba la sogs pa
[\[243b.5\]]la phyugs gsod pa dang /_de bzhin du dper na/_rgyal po ku re ldan tshig gnod ma yin/_/bud med la min bag ma len dus dang /_/srog la bab dang nor kun tshol [#]tshe min/_/brdzun lnga ltung bar byed pa min zhes bshad/_/ces zer ba la sogs pa dang /_de bzhin du ba yang [#]gsod pa'i mchod sbyin byed pa
[\[243b.6\]]na mchod sbyin byed pa rnams kyis mdoms [#]su chu blugs nas btung ngo zhes zer ba la sogs pa lta bu ma yin no/_/bcom ldan 'das ni sdig pa thams cad mi bya bar ston te/_ji ltar khyim pa rnams sdig pa cung zad mi byed la thams cad ma yin pa lta bu ma yin te/_bslab pa'i gzhi
[\[243b.7\]]lnga dang brgyad yang dag par len pa'i phyir ro/_/de bas dge slong rnams kyi spong ba khyad par du bstan pa'i phyir/_sdig pa thams cad mi bya ste/_/zhes gsungs so/_/mi bya zhes bya ba'i chos 'di ci zhe na/_sdig pa byed pa'i gnyen po ste/_tshul khrims dang /_ma chags pa la
[\[244a\]]
[\[244a.1\]]sogs pa bzhin no/_/dge ba zhes bya ba [#]ni ngo bo nyid dang /_'brel pa dang /_rjes su 'brel pa dang /_bslang ba dang /_skye ba [#]rnyed pa dang /_don dam pa dang /_sbyor ba dang /_phan gdags pa dang /_yongs su 'dzin pa dang /_mdun du byed pa dang /_gnyen po dang /_nye bar zhi ba dang /_rgyu
[\[244a.2\]]mthun pas dge ba'o/_/de la ngo bo nyid kyis ni dad pa la sogs pa sems las byung ba'i chos bcu'o/_/'brel pas [#]ni de dang mtshungs par ldan pa'i chos rnams so/_/rjes su 'brel pas ni de dag nyid kyi bag chags gang yin pa'o/_/bslang bas ni des lus dang ngag gi las kun nas
[\[244a.3\]]bslang ba'o/_/skye ba rnyed pas ni dge ba'i chos de dag nyid sngon goms pa la brten nas de dang mthun pa'i rnam par smin pa mngon par grub pa ste/_gang gis de dag nyid la so sor ma brtags par 'dod pa gnas pa'o/_/don dam pas ni de kho na nyid do/_/sbyor bas ni skyes bu dam pa la
[\[244a.4\]]brten nas dam pa'i chos mnyan pa dang /_tshul bzhin yid la byed pa dang /_chos dang mthun par chos bsgrub pa'o/_/phan gdags pas ni bsgrub pa'i dngos po bzhis sems can la phan 'dogs pa'i dge ba gang yin pa'o/_/yongs su 'dzin pas ni sbyin pa las byung ba'i bsod
[\[244a.5\]]nams bya ba'i dngos pos sam/_tshul khrims las byung bas sam/_bsgoms [#]pa las byung bas phyug cing rigs [#]mtho bar skye ba yongs su 'dzin pa'am mtho ris su skye ba yongs su 'dzin pa'am/_rnam par byang ba dang rjes su mthun par yongs su 'dzin pas so/_/mdun du byed pas [#]
[\[244a.6\]]ni de bzhin gshegs pa'am/_mchod rten nam gzugs brnyan mdun du byas pa'am/_chos sam chos la gnas pa'i gang zag gam/_glegs bam mdun du byas nas mchod pa byed pas so/_/gnyen pos ni gang rnam par sun 'byin pa'i gnyen po [#]dang /_rnam par gnon pa'i gnyen
[\[244a.7\]]po dang /_spong ba'i gnyen po dang /_thag bsring ba'i ngo bo'i gnyen po dang /_nyon mongs pa'i sgrib pa'i gnyen po dang /_shes bya'i sgrib pa'i gnyen po'o/_/nye bar zhi bas ni 'dod chags gtan spong ba dang /_zhe sdang gtan spong ba dang /_gti mug gtan spong ba dang /_nyon mongs pa dag
[\[244b\]]
[\[244b.1\]]thams cad gtan spong ba dang /_'du shes dang tshor ba 'gog pa dang /_phung po lhag ma dang bcas pa dang /_lhag ma med pa'i mya ngan las 'das pa'i dbyings gang yin pa'o/_/rgyu mthun pas ni de'i dbang gis 'jig rten dang /_'jig rten las 'das pa dang thun mong [#]dang /_thun mong ma yin
[\[244b.2\]]pa'i mngon par shes pa la sogs pa'o/_/de la dge ba ni bsam gtan dang mtshungs par ldan pa dang bcas pa bde ba'i don gyis [#]mi dge ba'i chos thams cad kun du spyod pa'i gnyen por gyur pa'i phyir ro/_/rang gi sems ni yongs su gdul/_/zhes bya bas ni tshul khrims dang /_ting
[\[244b.3\]]nge 'dzin la brten nas gzhan gyi sems gdul ba la mngon par brtson pa rnams rang gi sems gdul ba la yang dag par sbyor ba'i phyir ro/_/'di ni sangs rgyas bstan pa'o/_/zhes bya ba ni don ji lta ba bzhin rtogs nas rjes su ston pa ni bstan pa yin no/_/tshigs su bcad pa 'di ni bcom ldan
[\[244b.4\]]'das kyis so sor thar pa mdor bsdus pa bstan pa las 'byung ngo /_/tshigs su bcad pa'i don bsdus pa las [#]bcu gcig pa'i don bsdus [#]pa'o//_//bsod nams dag ni bya ba ste/_/bsod nams ma byas sdug bsngal lo/_/'jig rten 'di dang gzhan dag tu/_/bsod nams
[\[244b.5\]]byas pas [#]dga' bar 'gyur/_/zhes tshigs su bcad pa'o/_/bcom ldan 'das kyis 'di [#]ci'i phyir gsungs she na/_yang dag par 'dzin du gzhug [#]pa'i phyir dang /[ #]kun du skyo bar bya ba'i phyir dang /_yang dag par rab tu dga' bar bya ba'i phyir gsungs par mngon no/_/gdul
[\[244b.6\]]bar bya ba ci 'dra ba dag cig snyam na/_le lo dang /_bag med pa dang /_yang dag par rab tu brtson pa rnams la'o/_/bsod nams dag ni bya ba ste/_/zhes bya ba ni le lo byed pa yang dag par 'dzin du gzhug pa'i phyir ro/_/bsod nams ma byas sdug bsngal lo/_/zhes bya ba ni bag med pa
[\[244b.7\]]rnams kun du skyo bar bya ba'i phyir ro/_/'jig rten 'di dang gzhan dag tu/_/bsod nams byas pas [#]dga' bar 'gyur/_/zhes bya ba ni yang dag par rab tu brtson pa rnams yang dag par dga' bar bya ba'i phyir ro/_/tshe 'di la bde 'gro'i rgyu dge ba'i rtsa ba sogs pa'i phyir dang /_gzhan
[\[245a\]]
[\[245a.1\]]du rang gis byas pa'i las kyi rnam par smin pa so sor myong ba'i phyir dga' bar 'gyur ro/_/de la bsod nams ni sbyin pa dang /_tshul khrims dang /_bsgoms pa las byung ba dag go/_/sbyin pa las byung ba dag ni sbyin pa'i rgyu las byung ba'o/_/de bzhin du tshul
[\[245a.2\]]khrims dang /_bsgoms pa'i rgyu las byung ba'i tshul khrims las byung ba ni bsgoms [#]pa las byung ba ste/_ji ltar zas las byung ba'i srog dang /_rtswa las byung ba'i ba lang dag bzhin no/_/yang na sbyin pa'i rang gi ngo bo'i bsod nams ni sbyin pa las byung ba'o/_/de bzhin du tshul khrims las
[\[245a.3\]]byung ba dang /_bsgoms pa las byung ba ste ji ltar 'jim pa las byung ba'i snod [#]bzhin no/_/bsod nams zhes bya ba'i don ci zhe na/_yang dang yang du dge bar 'gyur ba'i phyir bsod nams so/_/yang na mi dag sbyin par byed pa'am/_sel bar byed pa'i phyir bsod nams so/_/de yang 'dod pa dang
[\[245a.4\]]ldan pa'i dge ba ste/_sdug pa'i rnam par smin pa'i phyir ro/_/sbyin pa zhes bya ba 'di ci zhe na/_gang sbyin par bya ba ma yin nam/_de ni de ltar ma yin te/_de ni sbyin par bya ba nyid yin no/_/'on kyang gang gis sbyin par bya ba de sbyin pa ma yin par khong du chud par bya ste/_gzhal ba yin no/_/'gran
[\[245a.5\]]pa dang /_grags pa dang /_'dod pa dang /_'jigs pa dang /_sdug pa dang /_brten pas kyang sbyin par byed de/_de dag las khyad par du bya ba'i phyir bshad pa ni mchod pa dang /_phan 'dogs pa'i don du ste/_yongs su mya ngan las 'das pa la sogs pa la [#]mchod pa'i bsam pas sbyin
[\[245a.6\]]par byed pa dang /_de las gzhan pa dag la ni dbang po'i 'byung ba chen po la phan 'dogs par 'dod pa ste/_gang gi [#]don du sbyin par byed pa bshad zin to/_/yang gang gis sbyin par byed ce na/_sems kyi tshogs kyis [#]kun nas bslang ba'i lus dang ngag gi las kyis so/_/'di ni sbyin
[\[245a.7\]]pa'i mtshan nyid yin te/_gang tshe skyes bu dge yid kyis/_/rang gi rdzas ni sbyin byed pa/_/de tshe phung po dge ba rnams/_/sbyin pa zhes ni mngon par brjod/_/ces gsungs so/_/sbyin pa las byung ba'i bsod nams kyi 'bras bu ci zhe na/_mya ngan las 'das pa dang sems can thams
[\[245b\]]
[\[245b.1\]]cad la bsngos [#]pa'i 'bras bu thar pa dang /_'bras bu longs spyod chen po ste/_'bras bu longs spyod chen po nyid ni/_'bras bu longs spyod rgya che zhing gya nom par tshad med pa'i phyir ro/_/yang sbyin pa de ci'i phyir sbyin par byed ce na/_bdag dang gzhan gyi don dang /_gnyi ga'i don du sbyin par
[\[245b.2\]]byed de/_don gnyis mthong nas sbyin pa sbyin par byed pa ni bdag nyid kyis dge ba'i rtsa ba bsags par bya ba'i phyir dang /_len pa po'i dbang po'i 'byung ba chen po la phan gdags pa'i phyir ro/_/de nyid kyi phyir ming don dang mthun pa yin te/_sbyin pa po dang len pa po dag gi dbul ba'i gdung
[\[245b.3\]]ba sel ba'i phyir sbyin [#]pa'o/_/sbyin pa po ni rnam pa gnyis te nyon mongs pa dang bcas pa dang /_nyon mongs pa med pa'o/_/nyon mongs pa dang bcas pa yang rnam pa gnyis te/_'dod pa'i 'dod chags dang ma bral ba dang /_'dod pa'i 'dod chags dang bral ba'o/_/'dod pa'i 'dod
[\[245b.4\]]chags dang ma bral ba yang rnam pa gnyis te/_'phags pa dang /_so so'i skye bo'o/_/de la gang 'dod pa'i 'dod chags dang ma bral ba'i 'phags pa dang /_'dod chags dang bral ba'i so so'i skye bos mchod rten la sbyin pa de'i dge ba'i rtsa ba la sogs pa rnam pa gnyis su 'gyur te/_'bras
[\[245b.5\]]bu longs spyod che ba nyid dang /_don gyi mchog thob pa'i tshogs su 'gyur ba'o/_/'phags pa 'dod chags dang bral ba ni 'bras bu longs spyod che ba nyid med de/_de rnam par smin pa'i sa las shin tu 'das pa'i phyir ro/_/gang la yang phan pa med pa'i phyir rang gi don kho nar
[\[245b.6\]]zad de/_don gyi mchog thob bo zhes bya ba'i tha tshig go/_/gang nyon mongs pa med pas sems can gzhan dag la sbyin par byed pa ni de la ni dge ba'i rtsa ba [#]sogs pa rnam pa gnyis gang yang [#]med pa'i phyir rang gi don gang yang med mod kyi de gzhan gyi don du zad do/_/nyon mongs pa dang
[\[245b.7\]]bcas pa'i srog chags rnams la sbyin pa ni gnyi ga'i don du 'gyur ro/_/nyon mongs pa med pa dag gi mchod rten la sogs pa la sbyin pa ni gnyi ga'i don du mi 'gyur ro/_/khyad par med par sbyin pa'i 'bras bu longs spyod che ba nyid do zhes bshad pa de'i khyad par ni rgyu brgyad kyis
[\[246a\]]
[\[246a.1\]]te/_zhing dang /_dngos po dang /_yid la byed pa dang /_bsam pa dang /_de las [#]gzhan pa'i yongs su bzung ba dang /_brten [#]pa dang /_mang du byed pa dang /_skye bo mang pos so/_/de la zhing gi ni gal te zhing sbyin gnas yon tan dang ldan pa zhig yod na de sbyin pa'i 'bras
[\[246a.2\]]bu che ba yin te/_zhing yon tan dang ldan pa de yang sangs rgyas dang /_chos dang /_dge 'dun nam/_gang zag khyad par can gzhan dag go/_/gnyis kyi zhing mtshungs na gang gi las stobs dang ldan par rig par bya zhe na/_dngos po ste/_gang gi dngos po nor bu dang /_gser dang /_dngul la
[\[246a.3\]]sogs pa bzang zhing mang na de'i dngos po khyad par can gzung ba'i phyir [#]las stobs dang ldan pa 'grub ste/_cig shos kyi [#]ni ma yin no/_/gnyis kyi dngos po dang zhing yang mtshungs na gang gi las stobs dang ldan par rig par bya zhe na/_yid la byed pa ste/_gang yid la [#]byed pa dad pa [#]drag
[\[246a.4\]]po dang ldan pas sbyin pa ni yid la [#]byed pas zin pa'i phyir las stobs dang ldan par rig par bya ste/_cig shos kyi [#]ni ma yin no/_/gnyis kyi de dag kyang mtshungs na gang gi las stobs dang [#]ldan par rig par bya zhe na/_bsam pa ste/_gang mya ngan las 'das pa'i bsam pa dang /_sems
[\[246a.5\]]can thams cad la yongs su bsngos nas sbyin pa ni de'i bsam pas zin pa'i phyir las stobs dang ldan par rig par bya ste/_cig shos ni ma yin no/_/gang mtho ris kyi rgyur ram/_longs spyod kyi rgyur ram/_'bras bu'i rgyur sbyin pa sbyin pa ni slob dpon lhas kun nas 'dzin pa'i
[\[246a.6\]]bsam pa yod pa'i phyir tshong pa ltar smad pa yin no zhes gsungs so/_/ci ste 'di yang mya ngan las 'das pa'i bsam pa can yin la 'di yang sems can thams cad la yongs su bsngos te/_sngar bstan pa'i rnam pa rnams mtshungs pa la sbyin na gang gi las stobs dang ldan par rig par
[\[246a.7\]]bya zhe na/_gnyis po de las gzhan pa yongs su gzung [#]ba ste/_de las gzhan pa ni de las gzhan pa ste/_sbyin pa las gzhan pa ni tshul khrims so/_/sbyin pa de gang yin pa tshul khrims yongs su gzung [#]bar gyur na de'i de dag las gzhan pas gzung ba'i phyir las stobs
[\[246b\]]
[\[246b.1\]]dang ldan par rig par bya'i/_sbyin pa 'ba' zhig ni ma yin no/_/ci ste 'di'i sbyin pa [#]yang tshul khrims kyis [#]yongs su bzung ba yin 'di'i sbyin pa po yang tshul khrims kyis yongs su bzung ba yin la/_gnyis ka'i sngar bstan pa'i rnam pa de dag kyang mtshungs na/_gang gi las stobs dang
[\[246b.2\]]ldan par rig par bya zhe na/_rten gyis te/_ci ste bsod nams kyi byed pa po 'jig rten pa'i lam gyi [#]'dod chags dang bral ba zhig yin na de'i bsgoms pa las [#]byung ba'i dge ba yongs su bsgom [#]pa'i phyir rten gyi las stobs dang ldan par 'gyur ro/_/ji ste gnyis ka yang 'dod pa'i
[\[246b.3\]]khams kyi 'dod chags dang bral la sngar bstan pa'i rnam pa dag kyang mtshungs na/_gnyis ka las gang gi [#]las stobs dang ldan [#]rig par bya zhe na/_mang du byed pa ste/_gal te yang dang yang du goms pa'am/_rjes su rnam par brtags pa yin na de'i las stobs dang ldan gyi/_cig
[\[246b.4\]]shos kyi [#]ni ma yin te/_lan 'ga' kun du spyod [#]pa'i phyir ro/_/ci ste gnyis ka'i mang du byed pa yang 'dra la/_zhing dang dngos po dang /_yid la byed pa dang /_de las gzhan pa yongs su gzung [#]ba dag kyang mtshungs na gnyis las gang gi las stobs dang ldan par rig par bya zhe na/_
[\[246b.5\]]skye bo mang po ste gang gis bdag nyid kyang byas la/_gzhan yang byed du 'jug na rgyud du ma'i bsod nams bskyed pa'i phyir de las stobs dang ldan par rig par bya'o 'di ni sbyin pa'i khyad par te/_sbyin pa las byung ba'i bsod nams bstan zin to/_/de nas tshul khrims las
[\[246b.6\]]byung ba brjod par bya ste/_rang bzhin dang bcas pa'i kha na ma tho ba dang bcas pa las ldog pa ni tshul khrims so/_/de la rang bzhin gyi kha na ma tho ba dang bcas pa ni srog gcod pa nas tshig 'khyal pa'i bar ro/_/bcas pa'i kha na ma tho ba dang bcas pa ni dus ma yin pa'i zas la sogs pa
[\[246b.7\]]ste/_'di ni rang bzhin gyis [#]'chal pa'i tshul khrims ma yin no/_/gang zhig bslab pa yang dag par blangs pa de las lhag par 'das pa de'i tshul khrims de ni 'chal par 'gyur ro/_/ldog pa zhes bya ba 'di [#]ni ci zhe na/_'dis ldog pas na [#]ldog pa yin te/_rnam par rig par
[\[247a\]]
[\[247a.1\]]byed do/_/yang na ldog pa nyid ldog pa ste/_rnam par rig byed ma yin no/_/de bas na gnyis ka las ldog pa ni tshul khrims so/_/de nyid kyi phyir bcom ldan 'das tshul khrims yongs su rdzogs pa'i mtshan nyid mngon par rdzogs par mdzad pas tshul khrims
[\[247a.2\]]dang ldan par gnas pa dang /_so sor thar pa'i sdom pas bsdams pa/_cho ga dang spyod yul phun sum tshogs pa/_kha na ma tho ba phra rab tsam la yang 'jigs par lta ba/_bslab pa'i gzhi rnams yang dag par blangs te slob bo zhes gsungs so/_/de la tshul khrims dang ldan par
[\[247a.3\]]gnas pa ni bslab pa yang dag par blangs pa bsrung [#]ba nyid kyi phyir tshul khrims dang ldan pas tshul khrims [#]dang ldan pa'o/_/so sor thar pa'i sdom [#]pas bsdams pa ni nges par 'byung ba'i tshul khrims kyi phyir ro/_/so sor thar pas so sor thar pa ste/_'di ltar sdom pas [#]de ni 'khor
[\[247a.4\]]ba las nges par 'byin par byed pa yin no/_/cho ga dang spyod yul phun sum tshogs pa ni/_gshe ba med pa'i tshul khrims ma yin pa'i phyir cho ga phun sum tshogs pa yin la/_dam pa rnams kyi spyod lam ma [#]smad pa'i phyir spyod yul phun sum tshogs pa yin te/_spyod yul rnam pa lnga
[\[247a.5\]]spangs pa'i phyir ro/_/dge slong gi spyod yul ma yin pa lnga ste/_sgra sgrogs pa dang /_cha byad dang /_chang 'tshong gi gnas dang /_rgyal po'i 'khor dang /_lnga pa rkun po'i gnas nyid do/_/de la sgra sgrogs pa ni gang du sgra sgrogs shing bsgrags shing lug la sogs pa gsod [#]pa'o/_/rkun po'i
[\[247a.6\]]gnas ni chom rkun pa 'du ba'o/_/dge slong gi [#]lhag ma ni go sla ba'i phyir ma smos so/_/kha na ma tho ba'i [#]phra rab tsam la 'jigs par lta ba ni shin tu gus pas slob pa'i phyir ro/_/kha na ma tho ba phra rab tsam ni bcas pa'i kha na ma tho ba dang bcas pa ste/_de dag la rang bzhin gyi [#]kha na ma tho ba
[\[247a.7\]]dang [#]bcas pa 'dra bar shin tu gus pas slob pa'i phyir kha na ma tho [#]phra rab tsam la 'jigs par lta zhing gnas so/_/bslab pa'i gzhi rnams yang dag par blangs te slob bo zhes bya ba ni bslab pa kun nas rdzogs par blangs te slob pa'i phyir bslab pa'i gzhi rnams la yang dag par blangs
[\[247b\]]
[\[247b.1\]]nas slob pa'o/_/tshul khrims bshad zin to/_/bsgoms [#]pa las byung ba ni mnyam par gzhag [#]pa'i dge ba las byung ba yin te/_ting nge 'dzin gyi ngo bo rgyu dang bcas pa'i bsod nams gang yin pa de ni bsgoms [#]pa zhes bya'o/_/ci'i phyir zhe na/_sems kyi bag chags kyi phyir te/_'di
[\[247b.2\]]ltar mnyam par gzhag [#]pa'i dge ba ni me tog dag gis [#]til bzhin du yon tan rnams kyis [#]sems gos par byed de/_rgyu de [#]de'i ngo bor byed pa'i phyir ro/_/re zhig sbyin pa'i 'bras bu ni longs spyod chen po nyid do zhes bstan na tshul khrims gtsor bsgoms [#]pa'i 'bras bu ci zhe na/_
[\[247b.3\]]gtsor [#]mtho ris dang bral ba'i 'bras bu'o/_/sbyin pas kyang mtho ris su 'gyur mod kyi gtsor tshul khrims zhes bstan to/_/tshul khrims kyang bral bar 'gyur mod kyi gtsor bsgoms pa nyid bstan to/_/de bzhin du tshul khrims kyang longs spyod chen po nyid du 'gyur mod kyi
[\[247b.4\]]gtsor [#]sbyin pa nyid bstan to/_/de ltar re re'i don gtan [#]la dbab pa spros nas brjod par bya ba mang du 'gyur bas zhar la 'ongs pas chog go/_/tshigs su bcad pa'i don bsdus pa las bcu gnyis pa'i don bsdus pa'o[#]//_//bden par smra bya khro mi bya/_/slong la chung yang sbyin
[\[247b.5\]]par bya/_/'dir ni gnas gsum 'di [#]dag gis/_/lha rnams kyi [#]ni nang du 'gro/_/zhes tshigs su bcad pa'o/_/bcom ldan 'das kyis 'di ci'i phyir gsungs she na/_ci rigs par chags pa dang /_zhe sdang dang /_gti mug spangs pa'i thabs yang dag par bstan pa'i phyir ro/_/
[\[247b.6\]]gdul bya ci 'dra ba dag cig ce na/_pha rol slu [#]ba la mngon par dga' ba dang /_zhe sdang la mngon par dga' ba dang /_ser sna la mngon par dga' ba dang /_rgyu med pa dang rgyu mi mthun pa la mngon par dga' ba rnams so/_/bden par smra bya zhes bya ba ni pha rol slu [#]ba la mngon par dga' ba
[\[247b.7\]]rnams kyi [#]chags pa dang /_zhe sdang dang /_gti mug spangs pa'i thabs yang dag par bstan pa'i phyir ro/_/khro mi bya zhes bya ba ni zhe sdang la mngon par dga' ba rnams kyi [#]zhe sdang spang ba'i thabs yang dag par bstan pa'i phyir ro/_/slong la chung [#]yang sbyin par bya/_/zhes bya ba ni ser
[\[248a\]]
[\[248a.1\]]sna la mngon par dga' ba rnams kyi chags pa spang ba'i thabs yang dag par bstan pa'i phyir ro/_/'dir ni gnas gsum 'di dag gis/_/lha rnams kyi ni nang du 'gro/_/zhes bya ba ni rgyu med pa dang /_rgyu mi mthun pa la mngon par dga' ba rnams kyi gti mug
[\[248a.2\]]spang ba'i thabs yang dag par bstan pa'i phyir ro/_/rnam pa gcig tu na tshigs su bcad pa 'dis yongs su dag pa rnam pa bzhi [#]bstan te/_ngag gi las yongs su dag pa dang /_yid kyi las yongs su dag pa dang /_lus kyi las yongs su dag pa dang /_gnas dang gnas ma yin pa la mkhas pa yongs
[\[248a.3\]]su dag pa'o/_/bden par smra bya [#]zhes bya ba ni ngag gi las yongs su dag pa'o/_/khro mi bya zhes bya ba ni yid kyi las yongs su dag pa'o/_/slong la chung yang sbyin par bya/_/zhes bya ba ni lus kyi las yongs su dag pa'o/_/'dir ni gnas gsum 'di dag gis/_/lha rnams kyi ni nang
[\[248a.4\]]du 'gro/_/zhes bya ba ni gnas dang gnas ma yin pa la mkhas pa yongs su dag pa'o/_/rnam pa gcig tu na 'phags pa'i lam yan lag brgyad pa'i dbang du byas nas tshigs su bcad pa 'di gsungs par mngon te/_zhal nas gsungs pa'i 'phags pa'i lam yan lag
[\[248a.5\]]bzhi po dag ni ci rigs [#]par 'phags pa'i lam yan lag bzhi po dag nyid kyi nang du 'dus te/_bden par smra bya zhes bya ba ni yang dag pa'i ngag go/_/khro mi bya zhes bya ba ni yang dag pa'i rtog pa'o/_/slong la chung yang sbyin par bya/_/zhes bya ba ni yang dag pa'i las kyi
[\[248a.6\]]mtha'o/_/'dir ni gnas gsum 'di dag gis/_/lha rnams kyi ni nang du 'gro/_/zhes bya ba ni yang dag pa'i lta ba'o/_/yan lag bzhi po 'di dag gis yang dag pa'i 'tsho ba dang /_yang dag pa'i rtsol ba bsdus par rig par bya'o/_/yang dag pa'i lta bas ni yang dag pa'i
[\[248a.7\]]dran pa dang /_yang dag pa'i ting nge 'dzin bsdus te/_'di gnyis ni sa mang po pa ma yin pa'i phyir ro/_/rnam pa gcig tu na rgyu rnam pa bdun gyi dbang du mdzad nas don rig par bya ste/_mi slu [#]ba'i rgyu dang /_tshig gzung [#]bar 'os pa'i rgyu dang /_gzugs bzang ba'i rgyu dang /_
[\[248b\]]
[\[248b.1\]]'khor mang ba'i [#]rgyu dang /_longs spyod che ba nyid kyi rgyu dang /_phyin ci ma log pa'i rgyu dang /_des nyon mongs pa med pa'i rgyu ci rigs par sbyar te/_bden par smra bya zhes bya bas ni tshe 'di dang /_pha rol la mi slu ba'i rgyu dang /_tshig gzung [#]bar 'os pa nyid kyi rgyu bstan to/_/khro mi bya zhes bya ba ni tshe
[\[248b.2\]]'di dang pha rol du gzugs bzang ba'i rgyu dang /_/slong la chung yang sbyin par bya/_/zhes bya bas ni longs spyod che ba nyid kyi rgyu bstan to/_/'dir ni gnas gsum 'di dag gis/_/lha rnams kyi ni nang du 'gro/_/zhes bya bas ni phyin ci ma log pa'i rgyu dang /_des
[\[248b.3\]]nyon mongs pa med pa'i thabs kyi rgyu bstan to/_/bsdus pa'i don ni lnga po dag gis mngon par mtho ba'i lam bstan la/_gnyis pos ni nges par legs pa'i lam bstan to/_/yang sbyin pa rnam pa gsum bstan pa'i phyir rnam grangs bzhi ste/_sbyin pa rnam pa gsum ni/_mi 'jigs
[\[248b.4\]]pa'i sbyin pa dang /_zang zing gi sbyin pa dang /_chos kyi sbyin pa'o/_/de bstan pa ni tshig gnyis dang re res so/_/yang tshigs su bcad pa 'dis rton pa rnams [#]pa gsum bstan te/_sems rton pa dang /_lus rton pa dang /_dge ba rton pa ste/_tshig gnyis dang re re'i go rims bzhin no/_/
[\[248b.5\]]yang byin gyis [#]brlabs pa [#]bzhi'i dbang du mdzad nas don rig par bya ste/_bden pa dang /_nye bar zhi ba dang /_gtong ba dang /_shes [#]rab kyis byin gyis brlabs te/_rim bzhin sems can dmyal ba dang /_dud 'gro dang /_yi [#]dgas dang /_mi khom par skye ba'i rgyu las yang dag
[\[248b.6\]]par 'da' ba'i thabs su bstan pa'i phyir ro/_/tshigs su bcad pa'i don bsdus pa las [#]bcu gsum pa'i don bsdus [#]pa'o//_//bam po gsum pa ste tha ma/_/bsod nams dag gi rnam smin bde/_/bsam pa yang dag 'grub 'gyur zhing /_/myur du byang chub dam pa dang /_/
[\[248b.7\]]mya ngan 'das pa thob par 'gyur/_/zhes tshigs su bcad pa'o/_/bcom ldan 'das kyis 'di ci'i phyir gsungs she na/_rnam par smin pa ni rgyu med pa can yang ma yin la/_rang bzhin dang dbang phyug la sogs pa rgyu mi mthun pa can yang ma yin te/_rgyu med pa dang rgyu mi
[\[249a\]]
[\[249a.1\]]mthun par smra ba dgag pa'i phyir gsungs par mngon te/_'di skad du/_rang bzhin gyis [#]'byung rang bzhin gyis[#]/_/ldog ste 'byung ba po rnams kyi[#]/_/byed pa po ni ma yin zhes/_/gang gis mthong ba des mthong ngo /_/zhes bya ba dang /_de bzhin du/_yon tan 'di
[\[249a.2\]]dag rang bzhin las byung na/_/mun gyis bsgribs phyir phyin ci log sems can/_mi mkhas bdag gis bya snyam mngon rlom ste/_/rtswa dgug bya ba'i dbang yang yod ma yin/_/zhes bya ba dang /_de bzhin du/_mi shes skye bo 'di dag nyid/_/bde sdug 'ga' la dbang med de/_/chos
[\[249a.3\]]don 'dod dang thar rnams kyi[#]/_/rgyu ni skyes bu yin par bshad/_/ces bya ba dang /_de bzhin du/_dbang phyug gis kyang mtho ris sam/_/ngam grog nyid du 'gro bar 'gyur/_/zhes smras pa lta bu yin no/_/rnam pa gcig tu na bsod nams bya ba'i dngos po 'bras bu dang bcas pa
[\[249a.4\]]gsum gyi dbang du byas nas don rig par bya ste/_bsod nams dag gi rnam smin bde/_/zhes bya ba ni sbyin pa las byung ba'i bsod nams bya ba'i dngos po 'bras bu dang bcas pa'i dbang du byas nas gsungs so/_/bsam pa yang dag 'grub 'gyur zhing /_/zhes bya ba ni tshul
[\[249a.5\]]khrims las byung ba'o/_/tshul khrims kyis zhes [#]tshig lhag ma sbyar bar bya ste/_tshul khrims dang ldan pa'i smon lam 'grub par 'gyur ro zhes 'byung ba'i phyir ro/_/myur du byang chub dam pa dang /_/mya ngan 'das pa thob par 'gyur/_/zhes bya ba ni bsgoms pa las byung ba ste/_
[\[249a.6\]]'di yang rgyun du byung [#]ba dang /_gus par bya ba'i sbyor ba'i bsgoms pa las byung bas zhes bya bar mngon no/_/byang chub ni phung po lhag ma dang bcas pa'i mya ngan las 'das pa'i dbyings su mya ngan las 'das pa ni phung po lhag ma med pa'o/_/'byung ba 'di ni rang gi ngo bor rig par
[\[249a.7\]]bya ste/[ (]dpar [,]dper [)]na rtswa [#]las byung ba'i khyim dang /_lo ma las byas pa'i snod lta bu'o/_/yang bsod nams bya ba'i dngos po'i don ci zhe na/_gsum po 'di dag ni ci rigs [#]par bsod nams dang /_bya ba dang /_dngos po yin pas bsod nams bya ba'i dngos po ste/_re zhig sbyin
[\[249b\]]
[\[249b.1\]]pa las byung ba'i bsod nams bya ba'i dngos po la lus dang ngag dang /_yid kyi rnam pa gsum char yin te/_bsod nams dang /_bya ba dang /_bsod nams bya ba'i dngos po yin yang [#]bsod nams bya ba'i dngos po'o/_/de kun nas slong ba'i sems pa ni bsod nams dang bya ba'o/_/de
[\[249b.2\]]dang lhan cig byung ba'i chos rnams ni bsod nams nyid do/_/dngos po ni lus dang ngag gi las de nyid do/_/tshul khrims las byung ba ni lus dang /_ngag gi las kho na rnam pa gsum yin no/_/bsgoms pa las byung ba la [#]byams pa dang /_snying rje ni bsod nams dang
[\[249b.3\]]bya ba'i dngos po yang yin te/_de dang mtshungs par ldan pa'i sems pa byams pa dang snying rje'i sgo nas mngon par 'du byed pa'i phyir ro/_/yang na bsod nams kyi byed pa ni bsod nams bya ba ste/_bsod nams kyi sbyor ba'o/_/de'i dngos po ni de dag ste/_de dag bsgrub pa'i
[\[249b.4\]]don du bsod nams kyi sbyor ba rtsom [#]pa'i phyir ro/_/yang sbyin pa las byung ba'i bsod nams bya ba'i dngos po'i rnam par smin pa'i khyad par ci lta bu zhe na/_sbyin pa po dang /_dngos po dang /_zhing gi khyad par gyis 'bras bu'i khyad par du 'gyur te/_de la sbyin pa po'i khyad par
[\[249b.5\]]ni dad pa dang /_tshul khrims dang /_thos pa la sogs pa'i yon tan dang ldan pa'i phyir dang /_gus pa dang /_rang gi lag dang /_dus su dang /_gnod pa med pa'i sbyin pa dang ldan pa'i phyir te/_dad pas sbyin pa byin pas ni yo byad thams cad phun sum tshogs so/_/gus par byin [#]
[\[249b.6\]]pas ni bkur sti thob pa [#]phun sum tshogs so/_/rang gi lag nas byin [#]pas ni yongs su spyod pa rgya chen po la mos pa phun sum tshogs so/_/dus su byin [#]pas ni dus su thob pa'i longs spyod phun sum tshogs so/_/gnod pa med par byin pas [#]ni bar chad med pa'i longs spyod
[\[249b.7\]]phun sum tshogs pa ste/_dge slong dag lnga po 'di dag ni skyes bu dam pa'i sbyin pa yin no zhes 'byung ba'i mdo dang mthun no/_/de lta bu ni re zhig sbyin pa pa'i [#]khyad par te/_de'i khyad par las rnam par smin pa'i khyad par du 'gyur ro/_/dngos po'i khyad par ni kha dog la sogs
[\[250a\]]
[\[250a.1\]]pa phun sum tshogs pa ste/_gal te sbyin par bya ba gang yin pa de kha dog dang /_dri dang /_ro dang /_reg bya gang yang rung ba phun sum tshogs pa yin na dngos po de khyad par du 'gyur ro/_/dngos po khyad par can de lta bu byin pa'i rnam par smin pa
[\[250a.2\]]ci 'dra ba zhig ce na/_rim bzhin du gzugs bzang ba nyid dang /_grags pa nyid dang /_dga' ba nyid dang /_shin tu gzhon zhing dus tshigs su reg na bde ba'i lus so zhes gsungs te/_kha dog phun sum tshogs pa byin pas ni gzugs bzang bar 'gyur ro/_/dri phun sum
[\[250a.3\]]tshogs pa byin [#]pas ni grags pa dang ldan par 'gyur te/_dri bzhin du grags pas phyogs su khyab pa'i [#]phyir ro/_/ro phun sum tshogs pa byin pas ni ro zhim pa dang 'dra bar dga' bar 'gyur ro/_/reg pa phun sum tshogs pa byin pas 'di'i [#]lus shin tu gzhon sha can dang /_dus tshigs su reg
[\[250a.4\]]na bde bar 'gyur te/_bud med rin po che'i bzhin no/_/zhing ni 'gro ba dang /_sdug bsngal ba dang /_phan pa byed pa nyid kyi yon tan dag gis khyad par du 'gyur te/_'gro ba'i khyad par las re zhig khyad par du 'gyur ba ni ji skad du/_bcom ldan 'das kyis dud 'gro'i skye
[\[250a.5\]]gnas su skyes pa la sbyin pa byin na rnam par smin pa brgya 'gyur du re bar bya'o/_/tshul khrims 'chal pa'i mi la sbyin pa byin na rnam par smin pa stong 'gyur du re bar bya'o zhes gsungs pa lta bu'o/_/sdug bsngal ba'i bye brag las khyad par du 'gyur ba ni ji ltar rdzas
[\[250a.6\]]las byung ba'i bsod nams bya ba'i dngos po dag la glo [#]bur du 'ongs pa dag la sbyin pa dang 'gro ba la sbyin pa dang /_nad pa la sbyin pa dang /_nad g.yog la sbyin pa dang /_gang ba la sogs pa la [#]sbyin pa gsungs nas rdzas las [#]byung pa'i bsod nams dngos po 'di [#]bdun po [#]dag
[\[250a.7\]]ldan pa'i rigs kyi bu 'am/_rigs kyi bu mo ni 'gro ba'am/_'dug gam gnyid log gam/_sad pa na rtag tu rgyun mi 'chad par bsod nams mngon par 'phel ba nyid dang /_bsod nams nye bar skye ba nyid do zhes gsungs pa lta bu'o/_/'dir ni rkyen gyi bye brag
[\[250b\]]
[\[250b.1\]]las sdug bsngal gyi khyad par te/_len pa'i sdug bsngal gyi khyad par med par byas pa las sbyin pa po'i 'bras bu'i khyad par du 'gyur ro/_/phan par byed pa nyid kyi khyad par ni ji ltar/_ma dang /_pha dang /_gzhan yang phan pa byed pa dag ste/_dom gyi skyes pa'i rabs lta bur phan pa [#]
[\[250b.2\]]byed pa la gnod pa'i 'bras bu mthong ba'i phyir phan pa'i lan lon pa'i 'bras bu rjes su dpag par bya'o/_/yon tan gyi khyad par las ni ji ltar tshul khrims can la sbyin pa byin na rnam [#]par smin pa 'bum 'gyur du 'gyur ro zhes bya ba la sogs pa'o/_/bsod nams dag gi [#]
[\[250b.3\]]rnam smin bde/_/zhes bya ba sbyin pa las byung ba'i bsod nams bya ba'i dngos po'i khyad par bshad zin to/_/tshul khrims las byung ba'i [#]'bras bu ni bde 'gro dang /_byang grol [#]thob pa ste/_sgrub pa dang thob par byed pa'i rgyu yin pa'i phyir ro/_/ci ltar na byang grol tshul khrims dang
[\[250b.4\]]ldan pa ni smon [#]pa 'grub ste/_de rnam par dag pa'i phyir de tshul khrims kyi [#]zhes ston to/_/tshul khrims rnam par dag pa ni thar pa sgrub pa'i tshogs yin te/_'di lta ste/_dbang po'i sgo bsrung ba nyid dang /_kha zas la tshod rig pa nyid dang /_nam gyi cha stod nyid dang /_nam gyi cha smad la
[\[250b.5\]]mi nyal bar rnal 'byor la brtson pa nyid dang /_shes bzhin du gnas pa nyid do zhes 'byung ngo /_/rnam par dag pa de ji lta bu zhe na/_gnod pa bzhi [#]po dag gis [#]gnod pa med pa'i phyir te/_gnod pa bzhi ni gang dag gis gnod na/_tshul khrims yongs su ma dag pa las [#]gnod na yongs
[\[250b.6\]]su ma dag pa ste[#]/_rnam par rtog pa [#]gnod pa dang /_rten las su rung ba la gnod pa dang /_mngon par mi brtson pa'i gnod pa dang /_'gyod pa'i gnod pa'o/_/de la rnam par rtog pa'i gnod pa'i [#]gnyen por ni [#]dbang po'i sgo bsrung ba nyid do/_/rten las su rung ba la gnod pa'i
[\[250b.7\]]gnyen por ni kha zas la tshod rig pa nyid de/_tshod smos pa ni kha zas nyung ba dang mang ba spang ba'i don to/_/kha zas nyung [#]na ni rten nyam chung bas mngon par mi spro la kha zas mang na ni snyom pa la sogs pa'i skyon lnga kun du spyod pas rten las su mi rung ba nyid de/_de ltar na de gnyis
[\[251a\]]
[\[251a.1\]]kyis ni rten las su mi rung ba nyid la de med na ni [#]dge ba'i phyogs kyi rjes su mthun pa yin no/_/mngon par mi brtson pa'i gnod pa'i gnyen por ni nam gyi cha stod dang nam gyi cha smad la mi nyal bar brtson pa nyid do/_/'gyod pa'i gnod pa'i gnyen por ni
[\[251a.2\]]shes bzhin du gnas pa nyid de/_de lta bu ni tshul khrims kyi khyad par yin no/_/bsgoms pa las byung ba ni mdor bsdu na/_'jig rten pa dang /_'jig rten las 'das pa'i lam mo/_/de la 'jig rten pa'i lam ni bsam gtan dang gzugs med pa'o/_/de dag ni kun nas nyon
[\[251a.3\]]mongs pa dang /_rnam par byang ba dang /_rnam par gzhag [#]pa dang /_rnam par dag pas rig par bya'o/_/kun nas nyon mongs pas ji lta bu zhe na/_lung du ma bstan pa'i rtsa ba bzhi po sred pa dang /_lta ba dang /_nga rgyal dang /_ma rig pa la sred pas ni ro myang [#]ba'i kun nas nyon
[\[251a.4\]]mongs pas kun nas nyon mongs pa ste/_shin tu sbyangs pa'i bde ba'i ro myong bar byed pa'i phyir ro/_/lta bas ni lta ba shas che ba'i bsam gtan pas kun nas nyon mongs pa ste/_bsam gtan la brten nas/_sngon gyi mtha' la rtog pa la sogs pa'i lta ba kun nas slong ba'i phyir ro/_/nga
[\[251a.5\]]rgyal gyis ni nga rgyal che ba'i bsam gtan pas kun nas nyon mongs pa ste/_khyad par rtogs pa des khengs par 'gyur ba'i phyir ro/_/ma rig pas ni the tshom shas che ba'i bsam gtan pas kun nas nyon mongs pa ste/_de kho na nyid ma rtogs nas thar pa 'dod pa'i khyad par
[\[251a.6\]]rtogs pa de la thar pa'am thar pa ma yin snyam du the tshom skye ba'i phyir ro/_/rnam par byang bas ji lta bu zhe na/_bsam gtan dang gzugs med pa'i dag pa pa [#]rnams ni 'jig rten pa yin yang dge ba'i phyir kun nas 'grib pa'i dri ma dang bral ba nyid kyis rnam par byang ba
[\[251a.7\]]zhes bya'o/_/rnam par gzhag [#]pas ci lta bu zhe na/_bsam gtan dang po la yan lag lnga ste/_rtog [#]pa dang /_dpyod pa dang /_dga' ba dang /_bde ba dang /_sems rtse [#]gcig pa nyid do/_/bsam gtan gnyis pa la yan lag bzhi ste/_nang yongs su dang ba [#]dang /_dga'
[\[251b\]]
[\[251b.1\]]ba dang /_bde ba dang /_sems rtse gcig pa nyid do/_/bsam gtan gsum pa [#]la yan lag lnga ste/_btang snyoms dang /_dran pa dang /_shes bzhin dang /_bde ba dang /_sems rtse gcig pa nyid do/_/bsam gtan bzhi pa la yang yan lag bzhi ste/_btang snyoms yongs su dag
[\[251b.2\]]pa dang /_dran pa yongs su dag pa dang /_bde ba yang ma yin sdug bsngal yang ma yin pa'i tshor ba dang /_sems rtse gcig pa nyid do/_/gzugs med pa dag la ni yan lag rnam par gzhag [#]pa med de/_zhi gnas su ro gcig pa'i phyir ro/_/bsam gtan rnams kyi yan
[\[251b.3\]]lag dbye ba ni/_gnyen po dang /_phan yon dang /_gnyi ga'i rten gyi bye brag gis te[#]/_bsam gtan dang po la rtog pa dang /_dpyod [#]pa ni gnyen po'i yan lag ste/_de dag gis 'dod pa dang /_gnod sems dang /_rnam par 'tshe ba'i rtog pa spong ba'i [#]phyir ro/_/dga' ba dang /_
[\[251b.4\]]bde ba ni phan yon gyi yan lag ste/_rtog pa dang /_dpyod [#]pa dag gis mi mthun pa'i phyogs spangs nas des dben pa las skyes pa'i dga' ba dang bde ba 'thob pa'i phyir ro/_/sems rtse gcig pa nyid ni de gnyis ka'i [#]rten gyi yan lag ste/_ting nge 'dzin la brten [#]pa'i stobs kyis
[\[251b.5\]]dge ba'i rtog pa la sogs pa 'jug pa'i phyir ro/_/bsam gtan gnyis pa la nang yongs su dang ba ni gnyen po'i yan lag ste/_des rtog pa dang /_dpyod [#]pa spong ba'i phyir ro/_/bde ba dang dga' ba ni phan yon gyi yan lag go/_/sems rtse gcig pa nyid ni de gnyi ga'i
[\[251b.6\]]rten gyi yan lag go/_/bsam gtan gsum pa la ni btang snyoms dang /_dran pa dang /_shes bzhin ni gnyen po'i yan lag ste/_de dag gis dga' ba spong ba'i phyir ro/_/bde ba ni phan yon gyi yan lag go/_/sems rtse gcig pa nyid ni gnyi ga'i rten gyi yan lag go/_/
[\[251b.7\]]rjes su dran pa ni dmigs pa mi brjed pa'o/_/shes bzhin ni bying ba dang rgod pa rtogs pa'o/_/btang snyoms ni nye ba'i nyon mongs pa spangs nas rnal du 'jug pa nyid do/_/bsam gtan bzhi pa la gtang [#]snyoms yongs su dag pa dang /_dran pa yongs su dag pa ni
[\[252a\]]
[\[252a.1\]]gnyen po'i yan lag ste/_de dag gis [#]bde ba spong ba'i phyir ro/_/sdug bsngal yang ma yin bde ba yang ma yin pa'i tshor ba ni phan yon gyi yan lag go/_/sems rtse [#]gcig pa nyid ni de gnyis ka'i [#]rten gyi yan lag go/_/rnam par dag pas
[\[252a.2\]]ji lta bu zhe na/_rab kyi mthar phyin pa ste/_bsam gtan dang po nas 'du shes med [#]'du shes med min gyi skye mched kyi bar rnam par dag pa'o/_/'jig rten las 'das pa'i lam ni mthong ba'i lam dang bsgom [#]pa'i lam mo/_/mthong ba'i lam ni sdug bsngal la [#]chos shes
[\[252a.3\]]pa'i bzod pa dang /_sdug bsngal la [#]chos shes pa dang /_sdug bsngal la rjes su rtogs [#]par shes pa'i bzod pa dang /_sdug bsngal la rjes su rtogs pa'i shes pa [#]dang /_kun 'byung ba la chos shes pa'i bzod pa dang /_kun 'byung ba la chos shes pa dang /_kun 'byung
[\[252a.4\]]ba la rjes su rtogs [#]par shes pa'i bzod pa dang /_kun 'byung ba [#]la rjes su rtogs pa'i shes pa dang /_'gog pa la chos shes pa'i bzod pa dang /_'gog pa la chos shes pa dang /_'gog pa la rjes su rtogs par shes pa'i bzod pa dang /_'gog pa la rjes su
[\[252a.5\]]rtogs [#]pa'i shes pa dang /_lam la chos shes pa'i bzod pa dang /_lam la chos shes pa dang /_lam la rjes su rtogs par shes pa'i bzod pa dang /_lam la rjes su rtogs [#]pa'i shes pa ste/_lam la rjes su rtogs pa'i shes pa nas bzung [#]ba ni bsgom [#]pa'i lam mo/_/
[\[252a.6\]]'jig rten pa'i chos kyi mchog gi 'og tu zag pa med pa'i shes rab chos shes pa'i bzod pa skye'o/_/dmigs pa gang la zhe na/_'dod pa na spyod pa la ste/_sdug bsngal la chos shes par bya ba'i phyir bzod pa ni chos shes pa'i bzod pa ste/_'bras bu dang me tog gi shing bzhin no/_/des ni
[\[252a.7\]]sdug bsngal mthong bas spang bar bya ba'i nyon mongs pa bcu po 'dod chags dang /_khong khro [#]dang /_nga rgyal dang /_ma rig pa dang /_the tshom dang /_'jig tshogs la lta ba dang /_mthar 'dzin par lta ba dang /_lta ba dang /_tshul khrims dang /_brtul zhugs mchog tu
[\[252b\]]
[\[252b.1\]]'dzin pa dang /_log par lta ba spong ngo /_/de ni rnam par grol ba'i lam ste/_bar chad med pa'i [#]nyon mongs pa spong ba'i phyir ro/_/de nas sdug bsngal la [#]chos shes pa'i bzod pa la [#]'og tu 'dod pa na spyod pa'i sdug bsngal de nyid la chos shes pa skye ba ste/_de ni sdug bsngal la chos shes pa zhes bya'o/_/
[\[252b.2\]]de ni rnam par grol ba'i lam ste/_zag pa med par gtogs pa thams cad du rig par bya'o/_/sdug bsngal la chos shes pa'i 'og tu gzugs dang gzugs med pa na spyod pa'i sdug bsngal mtha' dag la dmigs pa sdug bsngal la rjes su rtogs [#]par shes pa'i bzod pa ste/_
[\[252b.3\]]des ni khong khro ba ma gtogs pa gzugs dang gzugs med pa na spyod pa sdug bsngal mthong bas spang bar bya ba'i nyon mongs pa dgu dgu spong ngo /_/de nas rjes su rtogs pa'i bzod pa skye'o/_/dang por chos kyi de kho na shes pa'i phyir chos shes pa'o/_/de'i rjes su rtogs
[\[252b.4\]]par shes pa'i phyir gong ma'i sdug bsngal la sogs pa dmigs pa ni rjes su rtogs pa'i shes pa ste/_de nyid kyi rjes su 'gro ba'i phyir ro/_/sdug bsngal gyi bden pa la bzod pa dang /_shes pa bzhi po dag kyang skye ba ji lta bar kun la byung [#]ba dang /_'gog pa dang lam gyi bden
[\[252b.5\]]pa dag la yang de dang 'dra ste/_sdug bsngal rjes su rtogs pa'i shes pa'i 'og tu 'dod pa na spyod pa'i kun 'byung ba la chos shes pa'i bzod pa skye ba ste/_des ni 'jig tshogs dang /_mthar 'dzin par lta ba dang /_tshul khrims dang btul [#]zhugs mchog tu 'dzin pa ma
[\[252b.6\]]gtogs pa kun 'byung ba mthong bas spang bar bya [#]ba'i nyon mongs pa bdun spong ngo /_/de nas kun 'byung ba la chos shes pa'o/_/de bzhin du skye ba'i rim gyis kun 'byung ba lhag ma la [#]rjes su rtogs par shes pa'i bzod pa skye ste/_des ni khong khro ba [#]ma gtogs pa gzugs dang
[\[252b.7\]]gzugs med pa spyod pa'i nyon mongs pa drug drug po de dag nyid spong ngo /_/de nas kun 'byung ba la rjes su rtogs pa'i shes pa'o/_/de nas 'dod pa na spyod pa'i sdug bsngal 'gog pa la chos shes pa'i bzod pa skye ste/_des ni 'gog pa mthong bas spang bar bya ba'i nyon
[\[253a\]]
[\[253a.1\]]mongs pa bdun spong ste/_gang kun 'byung ba bzhin no/_/de nas de nyid la 'gog pa la chos shes pa'o/_/de nas gzugs dang gzugs med pa na spyod pa'i nyon mongs pa'i 'gog pa la rjes su rtogs par shes pa'i bzod pa skye ste/_des [#]ni khong khro ba
[\[253a.2\]]ba [#]ma gtogs pa [#]gzugs dang gzugs med pa na spyod pa'i 'gog pa mthong bas spang bar bya ba'i nyon mongs pa drug drug ste de dag nyid spong ngo /_/de nas 'gog pa la rjes su rtogs pa'i shes pa'o/_/de nas 'dod pa na spyod pa'i sdug bsngal gyi gnyen por lam la chos shes
[\[253a.3\]]pa'i bzod pa skye ste/_des ni 'jig [#]tshogs dang mthar 'dzin pa'i lta ba ma gtogs pa nyon mongs pa rnams spong ngo /_/de nas lam la chos shes pa'o/_/de nas lam la rjes su rtogs par shes pa'i bzod pa skye ste/_de ni khong khro ba [#]ma gtogs par gzugs dang gzugs
[\[253a.4\]]med pa na spyod pa'i nyon mongs pa'i lam mthong bas spang bar bya ba bdun bdun spang [#]ngo /_/de nas lam la rjes su rtogs pa'i shes pa'o/_/lam la rjes su rtogs pa'i shes pa dang bcas pa sems bcu drug po 'di ni bden pa mngon par rtogs [#]pa ste/_bar chad med pa dang gzugs [#]
[\[253a.5\]]rnam par grol ba'i lam gyis bsdus pa'o/_/ma mthong mthong phyir mthong ba'i lam/_/de la skad cig bco lnga'o/_/bden pa ma mthong ba [#]rnams mthong ba'i phyir gang gi dbang du mdzad nas/_bcom ldan 'das kyis mdo sde de dang de dag [#]las gang zag de dang de'i dbang du mdzad nas
[\[253a.6\]]chos la chos kyi mig rdul med cing dri ma dang bral ba skyes so zhes gsungs pa dang /_de bzhin du chos mthong ba/_chos thob [#]pa/_chos rtogs pa/_chos kun nas brtan [#]pa som nyi las rgal [#]ba/_the tshom las rgal [#]ba/_gzhan la rag ma las pa/_gzhan gyis [#]kha drang du mi
[\[253a.7\]]mi [#]rung ba/_ston pa'i bstan pa dang chos rnams la mi 'jigs [#]pa thob po zhes gsungs pa yin no/_/thog ma nyid du bden pa rnams las 'phags pa'i shes rab kyi mig ni chos rnams la [#]chos kyi mig ste/_ngo bo nyid kyi phyir ro/_/de la chos la bzod pa rnams kyis rdul med de
[\[253b\]]
[\[253b.1\]]de rnams kyis nyon mongs pa'i rdul spong ba'i phyir ro/_/chos shes pa rnams kyis dri ma dang bral ba ste de dag gi sgrib pa dang dri ma spangs pa de'i gnas skyes [#]pa'i phyir ro/_/chos la bzod pa thob pa rnams kyis [#]chos mthong ba ste/_de rnams kyis de kho na nyid rtogs pa'i phyir ro/_/
[\[253b.2\]]chos shes pa rnams kyis thob pa ste/_de rnams kyis [#]nyon mongs pa las [#]rnam par grol ba mngon du byed pa'i phyir ro/_/rjes su rtogs pa'i bzod pa rnams kyis chos rtogs pa ste/_de rnams kyis 'phags pa'i chos rjes su rtogs pa nyid de/_de gnyi ga yang dag par
[\[253b.3\]]rig pa'i phyir ro/_/rjes su rtogs pa'i shes pa rnams kyis chos rnams [#]kun nas brtan [#]pa yin no/_/bzod pa dang shes pa thams cad kyis som nyi las rgal [#]ba ste/_'jig rten las 'das pa'i lam gyi [#]'bras bu rtogs pa ni yun ring po nas brnag pa rang gis rtogs pas
[\[253b.4\]]the tshom med pa'i phyir ro/_/thams cad kyis the tshom las rgal [#]ba ste/_gzhan gyis rtogs pa de'i gnas skabs na gzhan dag [#]kyang khyad par rtogs pa la yid gnyis med pa'i phyir ro/_/gzhan la rag ma las pa ni lam bsgoms pa la gzhan gyi lung med kyang rang mkhas pa'i
[\[253b.5\]]phyir ro/_/gzhan gyis kha drang du mi rung ba ni dad pa mi phyed pa thob pas so/_/ston pa'i bstan pa ni gzhan mu stegs can rnams kyis tshe rabs gzhan du yang mi phrogs [#]pa'i phyir ro/_/chos rnams la [#]mi 'jigs pa thob pa ni rtogs pa las brtsams te dri ma dang lung bstan
[\[253b.6\]]pa'i chos rnams la sdig pa 'dod pa'i mngon pa'i nga rgyal can bzhin du sems zhum pa med pa'i phyir ro/_/'jig rten las 'das pa'i lam bsgoms [#]pa ni nyon mongs pa lhag ma spang ba'i phyir te[#]/_des ni bsgom [#]pas spang par bya ba'i nyon mongs pa bcu po 'dod pa na spyod pa bzhi [#]ste/_
[\[253b.7\]]'dod chags dang /_khong khro ba [#]dang /_nga rgyal dang /_ma rig pa dang /_gzugs dang gzugs med pa na spyod pa khong khro ba ma gtogs pa gsum gsum spong ngo /_/sdug bsngal dang /_kun 'byung ba dang /_'gog pa dang /_lam shes pa de dag [#]nyid chos shes pa dang /_rjes
[\[254a\]]
[\[254a.1\]]su rtogs pa shes pa'i phyogs yin te/_de dang mtshungs [#]par ldan pa'i ting nge 'dzin bsam gtan dang po nas ci yang med pa'i skye mched kyi phyir ro/_/'du shes [#]med 'du shes med min gyi skye mched ni 'jig rten pa nyid de/_'du shes gsal bar mi 'gyur ba'i phyir ro/_/
[\[254a.2\]]de bas na bcom ldan 'das kyis ji srid du 'du shes snyoms par 'jug pa de srid du kun shes pa bkag go zhes gsungs so/_/rnam pa gcig tu na tshigs su bcad pa 'dis zhing gi khyad par la byed pa'i 'bras bu rnam pa gsum ston te/_bsod nams dag gi rnam smin
[\[254a.3\]]bde/_/zhes bya bas ni yo byad kyi rgyu las byung ba'i 'bras bu ston to/_bsam pa yang dag 'grub par 'gyur/_/zhes bya bas ni bsam pa yongs su rdzogs par byed pa'i rgyu las byung ba'i 'bras bu ston to/_/myur du byang chub dam pa dang /_/mya ngan 'das pa [#]thob par 'gyur/_/
[\[254a.4\]]zhes bya bas ni mya ngan las 'das pa dang mthun zhing phul du byung bas byas pa'i chos dge ba'i rgyu las byung ba'i 'bras bu ston to/_/tshigs su bcad pa'i don bsdus pa las bcu bzhi pa'i don bsdus [#]pa'o//_//sbyin pas bsod nams rab tu 'phel/_/yang dag sdom
[\[254a.5\]]pas dgra mi sogs/_/dge dang ldan pas sdig pa spong /_/nyon mongs zad pas mya ngan 'das/_/zhes tshigs su bcad pa'o/_/bcom ldan 'das kyis 'di ci'i phyir gsungs she na/_sbyin pa dang /_tshul khrims dang /_ye shes kyi yon tan rab tu bstan pa'i phyir dang /_
[\[254a.6\]]lam rnam pa gsum las brtsams nas gsungs par [#]mngon no/_/de la/_sbyin pas bsod nams rab tu 'phel/_/zhes bya ba ni sbyin pa'i yon tan rab tu bstan pa'i phyir te/_ji skad du/_rdzas las byung ba'i bsod nams bya ba'i dngos po bdun ni rtag tu rgyun mi 'chad par bsod
[\[254a.7\]]nams mngon par 'phel bar bya ba nyid dang /_bsod nams nye bar skye ba nyid do zhes gsungs pa lta bu'o/_/yang dag sdom pas dgra mi sogs/_/zhes bya ba ni tshul khrims kyi yon tan rab tu bstan pa'i phyir te/_dgra mi sogs pa ni bzod pa yin la/_/tshul khrims ni bzod pa dang lhan
[\[254b\]]
[\[254b.1\]]cig pa'i phyir ro/_/lhag mas ni ye shes kyi yon tan rab tu bstan pa'i phyir te/_mthong ba'i lam gyis/_dge dang ldan pas sdig pa spong /_/bsgom pa'i lam gyis [#]'dod chags dang /_zhe sdang dang /_gti mug zad pa las legs par mya ngan 'das te/_mdor bsdus nas mthong ba dang
[\[254b.2\]]bsgom pas spang bar bya ba'i nyon mongs pa spong ba bstan to/_/de ltar tshigs su bcad pa 'di ni sbyin pa dang /_tshul khrims dang /_ye shes dag gi phan yon rab tu [#]bstan pa'i phyir gsungs par mngon no/_/las rnam pa gsum las brtsams nas zhes bya ba ni longs spyod du
[\[254b.3\]]'gyur ba dang /_bde 'gror 'gyur ba dang /_ngan 'gro dang bde 'gro ldog par 'gyur ba ste/_sbyin pas bsod nams rab tu 'phel/_/zhes bya ba ni longs spyod du 'gyur ba'i lam las brtsams pa'o/_/yang dag sdom pas dgra mi sogs/_/zhes bya ba ni bde 'gror 'gro ba'i lam
[\[254b.4\]]las brtsams pa'o/_/lhag ma ni ngan 'gro dang bde 'gror ldog par 'gyur ba'i lam las brtsams pa'o/_/rnam pa gcig tu na gang zag bzhi'i phan yon rnam pa bzhi bstan pas yang dag pa'i lam rnam pa bzhi la sbyar ba'i phyir gsungs par mngon te/_gang zag bzhi ni khyim pa
[\[254b.5\]]dang /_rab tu byung ba dang /_nges par 'byed pa'i cha dang mthun pa 'thob pa so so'i skye bo dang /_slob [#]pa'o/_/phan yon rnam pa bzhi ni 'phel ba'i phan yon dang /_'grib pa'i phan yon dang /_gtong ba'i phan yon dang /_rtogs pa'i phan yon te/_sbyin pas bsod nams rab tu 'phel[#]/_/zhes bya ba ni
[\[254b.6\]]khyim pa rnams kyi 'phel ba'i phan yon bstan pa'i phyir te/_bcom ldan 'das kyis khyim pa rnams ni sogs na bde'o zhes gsungs so/_/yang dag sdom pas dgra mi sogs/_/zhes bya ba ni rab tu byung ba rnams kyi 'grib pa'i phan yon bstan pa'i phyir te/_bcom ldan 'das
[\[254b.7\]]kyis rab tu byung ba rnams ni 'grib na bde'o zhes gsungs so/_/dge dang ldan pas sdig pa spong /_/zhes bya ba ni nges par 'byed pa'i cha dang mthun pa thob [#]pa rnams kyi gtong ba'i phan yon bstan pa'i phyir ro/_'dod chags dang /_zhe sdang dang /_gti mug zad pa las legs
[\[255a\]]
[\[255a.1\]]par mya ngan las 'das zhes bya ba ni slob pa rnams kyi rtogs pa'i phan yon bstan pa'i phyir ro/_/yang dag pa'i sgrub pa ni rnam pa bzhi ste/_sbyin pa dang /_bzod pa dang /_bden pa mngon par rtogs pa dang /_nyon mongs pa ma lus par spang ba [#]la bag
[\[255a.2\]]yod pa ste/_sbyin pas bsod nams rab tu 'phel[#]/_/zhes bya ba ni yang dag pa'i sgrub pa sbyin par bya ba la sbyor bar byed pa'o/_/yang dag sdom pas dgra mi sogs/_/zhes bya ba ni bzod pa la'o/_/dge dang ldan pas sdig pa spong /_/zhes bya ba ni bden pa mngon par rtogs pa'o/_/
[\[255a.3\]]'dod chags dang /_zhe sdang dang /_gti mug zad pa las legs par mya ngan las 'das pa ni nyon mongs pa ma lus pa spong ba la bag yod pa'o/_/tshigs su bcad pa'i don bsdus pa las bco lnga pa'i don bsdus [#]pa'o//_//brgyan pa byas kyang chos ni spyod byed la/_/dul zhing
[\[255a.4\]]yang dag bsdams pa tshangs par spyod/_/'byung po kun la chad pa spangs pa de[#]/_/bram ze dge sbyong de yin dge slong de/_/zhes tshigs su bcad pa'o/_/bcom ldan 'das kyis 'di ci'i phyir gsungs she na/_rtags blangs pas [#]dge sbyong la sogs pa mngon pa'i nga rgyal byed pa spang
[\[255a.5\]]ba'i phyir ro/_/de la chos spyod pa ni gnyis kyis rab tu phye ste/_bdag gi yon tan bsgrub [#]pa dang /_gzhan gyi yon tan bsgrub pa'o/_/dul zhing yang dag bsdams pa tshangs par spyod/_/ces bya ba ni bdag gi yon tan bsgrub pa'o/_/'byung po kun la chad pa spangs pa de[#]/_/zhes
[\[255a.6\]]bya ba ni chad pa spangs pas gzhan gyi yon tan bsgrub pa'o/_/bsgoms [#]pa la brten [#]nas bdag gi yon tan bsgrub pa rnam pa bzhi ste/_lus bsgoms [#]pa dang /_tshul khrims bsgoms [#]pa dang /_sems bsgoms [#]pa dang /_shes rab bsgoms [#]pa'o/_/lus bsgoms pa la
[\[255a.7\]]brten nas dbang po'i sgo bsrungs pas dul ba'o/_/tshul khrims bsgoms pa la brten nas lus dang ngag dang yid kyi las kha na ma tho ba med pas zhi ba'o/_/sems bsgoms pa la brten nas nyon mongs pa kun du spyod pa rnam par gnod pas yang dag bsdams pa'o/_/
[\[255b\]]
[\[255b.1\]]shes rab bsgoms pa la brten nas 'phags pa'i lam yan lag brgyad pa'i tshangs par spyod pa dang ldan pas [#]tshangs par spyod pa'o/_/gzhan gyi yon tan bsgrub pa la chad pa spong ba rnam pa bzhir rig par bya ste/_lus bsgoms pas byas pa [#]dran pa nye bar gzhag pa'i chad
[\[255b.2\]]pa spong ba dang /_tshul khrims bsgoms pas byas pa sdom pa yang dag par len pa'i chad pa spong ba dang /_sems bsgoms pas byas pa rnam par gnon pa'i chad pa spong ba dang /_shes rab bsgoms pas byas pa bral ba'i chad pa spong ba'o[#]/_/bram ze dge sbyong de yin dgo [#]slong de/_/
[\[255b.3\]]zhes bya ba ni sdig pa spangs pa'i phyir dang /_zag pa zad pa skyed [#]pa'i lam thob pa'i phyir dang /_nyon mongs pa bcom pa'i phyir te go rims bzhin no/_/tshigs su bcad pa'i don bsdus pa las bcu drug pa'i don bsdus [#]pa'o//_//dad dang ngo tsha tshul dang sbyin pa yang /_/chos 'di
[\[255b.4\]]dag ni skyes bu dam pas bsngags/_/lam 'di nas ni lha yul 'gro bar gsungs/_/'di yis lha yi 'jig rten nyid du 'gro/_/zhes tshigs su bcad pa'o/_/bcom ldan 'das kyis 'di ci'i phyir gsungs she na/_mngon par mtho ba 'dod pa dag me dang chur 'jug pa dang /_zas
[\[255b.5\]]mi za ba [#]la sogs pa lam ngan pa spang ba'i phyir te/_dad pa dang ngo tsha shes pas bsam pa phun sum tshogs pa dang /_tshul khrims dang sbyin pas sbyor ba phun sum tshogs pa dang /_lhag mas de [#]gnyis kyi phan yon mthong ba'i chos dang /_tshe phyi ma ston te[#]/_skyes bu dam pas bsngags pa ni mthong
[\[255b.6\]]pa'i chos kyi phan yon yin no/_/lam 'di nas ni lha yul 'gro bar gsungs/_/zhes bya ba ni skyes bu dam pas bsngags pa'i nang du gtogs so/_/'di yis lha yi 'jig rten nyid du 'gro/_/zhes [#]bya ba ni tshe phyi ma'i phan yon no/_/gnyis kyi go rims ni snga ma snga ma rgyu yin pa'i phyir te/_
[\[255b.7\]]dad na 'chal pa'i tshul khrims dang /_ser sna'i skyon dag gis 'dzem mo/_/'dzem pa dang bcas na de'i gnyen po'i sbyin pa dang /_tshul khrims brten to/_/de nyid [#]kyi phyir dang zhes bya ba'i sgra gnyis smos so/_/yang zhes bya ba'i sgra ni sbyin pa yang ngo tsha shes pa'i de ma thag tu 'byung
[\[256a\]]
[\[256a.1\]]ba nyid du bstan pa'i phyir ro/_/de la dad pa ni sems dang ba'o/_/ngo tsha shes pa ni bdag nyid kha na ma tho ba la 'dzem pa'o/_/tshul khrims ni legs par spyod pa'i las dang sdom pa zhes bya ba'o[#]/_/sbyin pa ni gzhi dang /_kun nas slong ba dang /_rten dang /_
[\[256a.2\]]ngo bo nyid kyis so/_/sbyin pa'i gzhi ni gsum ste/_ma chags pa dang /_zhe sdang med pa dang [#]/_gti mug med pa'o/_/gzhi dang /_byed rgyu dang /_rgyu dang /_rgyu mtshan ni rnam grangs so/_/ji ltar na [#]sbyin pa'i gzhi ma chags pa yin zhe na/_gal te dngos po de la ma chags
[\[256a.3\]]na des sbyin par byed do/_/ji ltar na sbyin pa'i gzhi zhe sdang med pa yin zhe na/_gal te dngos po de la ma chags par gyur kyang /_len pa po la zhe sdang bar gyur na de'i phyir sbyin pa [#]byed par mi 'gyur ba nyid do/_/gal te len pa po la yang zhe sdang med la dngos po de la yang lhag par
[\[256a.4\]]chags pa med na de lta na sbyin pa sbyin par byed do/_/ji ltar na sbyin pa'i gzhi gti mug med pa yin zhe na/_gal te dngos po de la [#]lhag par chags pa med par gyur la len pa po la yang zhe sdang med kyang sbyin pa'i 'bras bu ni longs spyod chen po nyid do zhes rgyu dang 'bras
[\[256a.5\]]bu 'brel pa mi shes na sbyin par mi 'gyur ba nyid do/_/gal te rgyu dang 'bras bur [#]'brel ba la rmongs pa med cing len pa po la yang zhe sdang med la dngos po de la yang lhag [#]par chags pa med na de'i phyir sbyin pa byed de/_gzhi las ni de lta bu yin no/_/kun nas slong ba ni
[\[256a.6\]]de lta bu dang mi ldan pa'i sems pa gtan la 'bebs pa'i dus na dpyod [#]pa'o/_/rten ni sbyin par bya ba'i dngos po ste/_/gang la brten nas sbyin pa byed par 'jug pa'o/_/ngo bo nyid ni lus dang ngag gi las kyis [#]bsgrub pa'o/_/ji ltar na de phun sum tshogs pa yin zhe
[\[256a.7\]]na/_yang nas yang dang /_phyogs med pa dang /_'dod par [#]yongs su rdzogs par sbyin pa'i phyir te/_de nyid kyi phyir bcom ldan 'das kyis 'di la rigs kyi bu sbyin pa'i sbyin bdag tu gyur pa ni dge sbyong ngam/_bram ze'am lam du zhugs pa'am/_slong ba'am/_bkres pa'am/_
[\[256b\]]
[\[256b.1\]]sdug phongs pa [#]rnams la 'di lta ste/_zas dang /_skom dang /_gos dang /_bzhon pa zhes [#]rgya cher gsungs so/_/sbyin pa'i sbyin bdag tu gyur pa zhes bya ba ni de'i ngang du gyur pa nyid kyi phyir zhing sbyin pa [#]byed pa'i phyir yang nas yang du sbyin pa nyid bstan to/_/dge sbyong [#]ngam bram ze rnams la
[\[256b.2\]]zhes bya ba ni don du gnyer ba thams cad la sbyin pa'i phyir phyogs med pa'i sbyin pa nyid ston [#]to/_/zas dang /_skom dang /_gos dang /_bzhon [#]pa zhes bya ba ni/_de la sogs pa ni bsam pa ji lta ba bzhin yo byad kyi gzhi yongs su gtong ba la sbyin pa'i phyir 'dod pa yongs su rdzogs pa'i sbyin
[\[256b.3\]]pa nyid bstan to/_/rnam par gtan la dbab pa'i gtam 'di spro na rnam pa mang du 'phro bas zhing [#]la 'ongs pa gzhag [#]go/_/tshigs su bcad pa'i don bsdus pa las bcu bdun pa'i don bsdus [#]pa'o//_//bor ba 'di dag gang yin dang /_/phyogs dang phyogs mtshams [#]'thor ba dang /_/rus pa thi ba'i mdog
[\[256b.4\]]lta bu/_/de mthong 'di la ci zhig dga'/_/zhes tshigs su bcad pa'o/_/bcom ldan 'das kyis 'di ci'i phyir gsungs she na/_'dod chags rnam pa bzhi'i gnyen por gsungs par mngon te/_'dod chags rnam pa bzhi ni bsnyen bkur gyi 'dod chags dang /_dbyibs kyi 'dod chags dang /_kha dog gi 'dod chags dang /_reg pa'i
[\[256b.5\]]'dod chags so/_/bor ba 'di dag gang yin dang /_/zhes bya ba ni bsnyen bkur gyi 'dod chags kyi gnyen po'o/_/phyogs dang phyogs 'tshams 'thor ba dang /_/zhes bya ba ni dbyibs kyi 'dod chags kyi gnyen po'o/_/rus pa zhes bya ba ni reg pa'i 'dod chags kyi gnyen po'o/_/thi ba'i
[\[256b.6\]]mdog lta bu zhes bya ba ni kha dog gi 'dod chags kyi gnyen po'o/_/rnam pa gcig tu na [#]tshigs su bcad pa 'dis mi rtag pa nyid rnam pa lnga bstan te/_'jig pa mi rtag pa nyid dang /_bral ba mi rtag [#]pa nyid dang /_'gyur ba mi rtag pa nyid dang /_nye ba'i rnam pa mi rtag [#]pa nyid dang /_chos nyid kyi rnam pa
[\[256b.7\]]mi rtag pa nyid do/_/bor ba 'di dag gang yin dang /_/zhes bya ba ni 'jig pa mi rtag pa nyid bstan te/_srog gi dbang po 'jig pa las de dag bor bar 'gyur ro/_/phyogs dang phyogs mtshams 'thor [#]ba dang /_/zhes bya bas ni bral ba mi rtag pa nyid du bstan to/_/rus pa thi ba'i mdog lta bu/_/zhes bya
[\[257a\]]
[\[257a.1\]]ba ni 'gyur ba mi rtag pa nyid de/_kha dog gzhan du 'gyur ba'i phyir ro/_/de mthong zhes bya ba ni nye ba'i rnam pa mi rtag pa nyid do/_/mi rtag pa rnam pa gsum po 'di dag nyid da ltar gyi dus su nye ba zhes bya'o/_/'di la ci zhig dga' [#]zhes bya ba ni chos nyid kyi rnam pa mi rtag pa nyid de/_
[\[257a.2\]]'di yang de lta bu'i chos can nyid [#]yin te/_de bas na shi ba'i lus la mi rtag pa nyid rnam pa gsum nye bar mthong nas rang gi lus 'tsho ba de lta bu'i chos can nyid 'di la yang ci [#]zhig dga' zhes de ltar tshigs su bcad pa 'di bcom ldan 'das kyis lus la lhag par chags pa rnams skyo bar
[\[257a.3\]]bya ba'i phyir gsungs par mngon no/_/tshigs su bcad pa'i don bsdus pa las bco brgyad pa'i don bsdus [#]pa'o//_//kye ma 'dus byas rnams mi rtag_/skye zhing 'jig pa'i chos can yin/_/skyes nas 'jig [#]par 'gyur ba ste/_/de dag nye bar zhib bde/_/zhes tshigs su
[\[257a.4\]]bcad pa'o/_/bcom ldan 'das kyis 'di ci'i phyir gsungs she na/_'khor ba la mngon par dga' ba rnams 'khor ba dang mya ngan las 'das pa'i skyon dang yon tan bstan pas thar pa'i cha dang mthun par skyed [#]pa'i phyir gsungs par mngon no/_/'dir ni 'di skad rgol te/_kye ma 'du byed
[\[257a.5\]]rnams mi rtag_/ces brjod nas/_skye zhing 'jig pa'i chos can yin/_/zhes brjod par mi bya ste/_rtag pa ni 'ga' la yang skye ba dang 'jig pa med do/_/skyes nas 'jig [#]par 'gyur ba ste/_/zhes bya ba 'di yang brjod par mi bya ste/_yang [#]zlos pa'i phyir ro zhe na/_'di klan kar mi rung ste/_'di ltar
[\[257a.6\]]tshigs su bcad pa 'dis dus gsum du rtogs [#]pa'i 'du byed rnams mi rtag pa nyid dang /_sdug bsngal ba nyid dang /_de la 'dod pa dang /_mngon par dga' ba dang /_lhag par chags pa'i sred pa'i gnyen por de 'gog pa'i zhi ba nyid bstan te/_'das pa'i 'du byed rnams skyes nas 'jig
[\[257a.7\]]pa'i phyir rtag pa ma yin pa ni mi rtag pa'o/_/ma 'ongs pa rnams skye ba dang 'jig tu rung ba'i phyir[#]/_skye zhing 'jig pa'i chos can yin no/_/da ltar byung ba rnams skyes pa'i phyir dang /_'jig pa la mngon du phyogs pa'i phyir/_skyes nas 'jig par 'gyur ba ste'o/_/de dag rnam par zhi ba bde/_/zhes bya ba ni
[\[257b\]]
[\[257b.1\]]nying mtshams sbyor ba med pa'i 'gog pa ste/_mya ngan las 'das pa'o/_/de'i rnam par gzhag [#]pa yang rnam pa bcu gsum gyis rig par bya ste/_mtshan nyid dang /_zab pa dang /_kun nas nyon mongs pa dang /_don dam pa dang /_yongs su ma rdzogs [#]pa dang /_yongs su rdzogs pa dang /_rgyan med pa dang /_rgyan
[\[257b.2\]]dang bcas pa dang /_khyad par med pa dang /_khyad par du 'phags pa dang /_lhag ma dang bcas pa dang /_lhag ma med pa dang /_rnam grangs kyis so/_/de la mtshan nyid kyis [#]ni gang gis 'gag pa dang /_gang 'gag pa dang /_gang du 'gag pa ste/_gang gis 'gag ce na/_lam gyis te/_'dis 'phags pas so/_/
[\[257b.3\]]gang 'gag ce [#]na/_sgrib pa dang /_gnas ngan len [#]thams cad spangs la/_gzhan skye ba med pa ni 'gag [#]pa'o/_/gang du 'gag ce na/_zag pa med pa'i dbyings su ste/_ci skad du gang du mig [#]'gag cing kha dog gi 'du shes dang bral ba nas yid kyi bar du 'gag la chos kyi 'du shes dang bral bar
[\[257b.4\]]'gyur ba zhes bya ba dang /_de bzhin du/_gang du mig dang rna ba dang /_/de bzhin sna lce lus yid dang /_/de bzhin mig dang gzugs dag kyang /_/ma lus par ni 'gag par 'gyur/_/zhes gsungs pa lta bu'o/_/zab pas ni 'du byed de dag nye bar zhi ba las 'gog pa ste/_gzhan dang gzhan ma yin pa
[\[257b.5\]]dang /_gnyi ga dang gnyi ga ma yin par brjod par mi bya ste/_gzhan nyid yin na ni de dang 'brel pa med pa nyid kyis [#]don gzhan du gyur par 'gyur ro/_/gzhan ma yin pa nyid yin na ni kun nas nyon mongs pa'i bdag nyid du 'gyur ro/_/gnyi ga yin na ni gnyi gar ro/_/gnyi ga ma yin na ni med par 'gyur ro/_/
[\[257b.6\]]de ni ngag gi lam thams cad las [#]yang dag par 'das pa/_spros pa med pa [#]ste/_ji skad du gnas brtan [#]shA ri'i bus reg pa'i skye mched drug zad pa las 'dod chags dang bral ba dang /_'gog pa dang /_nye bar zhi ba dag gzhan yod do snyam na [#]spros pa spro bar byed do/_/gzhan med do snyam na ma spros pa
[\[257b.7\]]spro bar byed do/_/gzhan yod kyang yod la med kyang med pa dang /_gzhan [#]yod pa yang ma yin med pa yang ma yin snyam na ma spros pa spros par [#]byed pa ste/_ci tsam du skye mched drug po de tsam du spros pa'o/_/bcom ldan 'das kyis ni skye mched drug 'gags nas spros pa med pa ni mya ngan las 'das
[\[258a\]]
[\[258a.1\]]pa'o zhes gsungs so zhes bshad pa lta bu'o/_/kun nas nyon mongs pas ni de'i yan lag mya ngan las 'das pa ste/_de'i yan lag nyon mongs pa'i rnam pa kun du spyod pa'i gnas skabs spangs pa'i phyir ro/_/'jig rten pa'i lam gyi sa bon bcom pa'i 'gog pa gang yin pa zhes
[\[258a.2\]]bya ba'i tha tshig ste/_ji skad du/_'dod pa dag las dben pa zhes rgya cher 'byung ba lta bu'o/_/don dam pas ni 'phags pa'i shes rab kyi sa bon bcom pa'o/_/yongs su ma rdzogs pa ni rgyun du zhugs pa'i 'bras bus bsdus pa nas/_dgra bcom pa la 'jug pa'i bar gyis bsdus pa ste/_kun du sbyor ba
[\[258a.3\]]lhag ma dang bcas pa'i phyir ro/_/yongs su rdzogs pas ni dgra bcom pa'i [#]'bras bus bsdus pa ste/_kun du spyod pa'i lhag ma med pa'i phyir ro/_/rgyan med pas ni shes rab kyis rnam par grol ba dag go/_/rgyan dang bcas pas ni gnyi ga'i cha las rnam par grol ba dag ste/_yon tan gyi khyad
[\[258a.4\]]par can yod pa'i phyir ro/_/khyad par yod pas ni nyon mongs pa'i sgrib pa las rnam par grol ba/_nyan thos dang /_rang sangs rgyas dag go/_/khyad par du 'phags pas ni yang dag par rdzogs pa'i sangs rgyas shes bya'i sgrib pa las rnam par grol bas so/_/lhag ma dang bcas pas ni phung
[\[258a.5\]]po lhag ma dang bcas pa'i mya ngan las 'das pa'i dbyings so/_/lhag ma med pas ni phung po lhag ma med pa'i mya ngan las 'das pa'i dbyings so/_/rnam grangs kyis ni ji skad du/_bcom ldan 'das kyis ma lus par spangs pa/_so sor spangs pa/_mthar byas pa/_zad pa/_'dod chags
[\[258a.6\]]dang bral ba/_'gog pa/_nye bar zhi ba[#]/_nub pa/_'dus ma byas pa/_mthong bar dka' ba/_mi g.yo ba/_mdud pa med pa/_'chi ba med pa/_zag pa med pa/_gnas/_gling /_skyob pa/_skyabs[#]/_dpung gnyen/_ma nyams pa/_rims nad med pa/_yongs su gdung ba med pa/_bde ba/_zhi ba/_gzhi
[\[258a.7\]]bzang po/_bde legs su byed pa/_nad med pa/_mi g.yo ba/_mya ngan las 'das pa zhes gsungs pa ste/_ma lus par spangs pa zhes bya ba ni bstan pa yin la/_lhag ma bshad pa yin no/_/so sor spangs pa ni kun nas dkris pa'i dbang du mdzad nas skyes pa spong ba'i phyir te/_spangs
[\[258b\]]
[\[258b.1\]]pa ni 'dor ba dang spong ba zhes bya ba'i tha tshig go/_/mthar byas pa ni bag la nyal mthar byed pa'i phyir te/_bag la nyal spang [#]ba'i dbang du mdzad nas rtsa ba med na gtan du mi skye ba'i phyir zhes bya ba'i tha tshig go/_/de yang mthong ba dang bsgom [#]pa'i lam gyi gnyen po [#]bye brag las rnam pa gnyis su
[\[258b.2\]]gzhag [#]go/_/zad pa/_'dod chags dang bral ba zhes bya ba ni de la mthong ba'i lam gyis bral ba'i dbang du mdzad nas zad pa ste/_nyon mongs pa'i phung po chung ngu tsam lus pa'i phyir ro/_/bsgom pa'i lam gyis 'dod chags dang bral te/_de'i sa ni 'dod chags dang bral bar gyur pas rab tu phye ba'i
[\[258b.3\]]phyir ro/_/bral ba de gnyis yod na phyi ma la yang sdug bsngal 'gag par 'gyur te/_mi skye ba'i chos nyid du byas pa'i phyir ro/_/mthong ba'i chos la yid mi bde ba nye bar zhi ba ni de [#]kun du spyod pa med pa'i phyir te/_de bas na de'i 'bras bur gyur pa sdug bsngal rnam pa gnyis spang pa'i dbang du
[\[258b.4\]]mdzad nas/_'gag pa nye bar zhi ba zhes gsungs so/_/lhag ma gnod pa med pa'i phyir nub pa zhes bya ste/_de ltar byas na ma lus pa spong ba bstan par rig par bya'o/_/'dus ma byas ni mtshan nyid gsum dang mi ldan pa'i phyir 'dus byas las ldog [#]pas so/_/mthong bar dka' ba ni sha
[\[258b.5\]]dang lha'i mig gi [#]spyod yul las yang dag par 'das pa'i phyir ro/_/mi g.yo ba ni 'gro ba rgyu ba dang mi ldan pa'i phyir ro/_/mdud pa med pa ni sred pa gsum dang mi ldan pa'i phyir te/_'dod pa dang /_gzugs dang /_gzugs med pa'i sred pa med pas skyed [#]pa la mdud pa med pa'i phyir
[\[258b.6\]]ro/_/mi 'chi ba ni phung po'i bdud dang bral ba'i phyir te/_'chi ba'i rten phung po med [#]ces bya ba'i tha tshig go/_/zag pa med pa ni nyon mongs pa'i bdud dang bral ba'i phyir ro/_/gnas ni rnam par grol ba'i bde ba dang dga' ba la brten pa'i phyir ro/_/gling ni khams gsum las yongs su
[\[258b.7\]]chad pa'i phyir te/_'khor ba'i rgya mtsho chen po nas skam sar gyur pa'i phyir ro zhes bya ba'i tha tshig go/_/skyob pa ni gnod pa thams cad bzlog pa'i phyir te/_de thob na skye ba la sogs pa'i gnod pa thams cad dang bral ba'i phyir zhes bya ba'i tha tshig go/_/skyabs ni de'i bsam
[\[259a\]]
[\[259a.1\]]pa dang /_sbyor ba don yod pa nyid kyi gzhi'i gnas su gyur pa'i phyir te/_der bsam [#]pa dang sbyor ba byas pa don yod pa nyid kyi gzhi'i gnas kyi rten du rung bar 'gyur [#]zhes bya ba'i tha tshig go/_/dpung gnyen ni 'phags pa mchog gis kun nas bgrod pa la gzhi'i gnas su gyur pa'i
[\[259a.2\]]phyir te/_dgra bcom pa nyid thob pa'i thugs kyi dmigs par gyur pa zhes bya ba'i tha tshig go/_/ma nyams pa ni ma skyes pa nyid kyis [#]nyams pa med pa'i phyir ro/_/rims nad med pa na [#]'dod pa thams cad kyis [#]gnod pa dang gdung ba med pa'i phyir ro/_/yongs su gdung ba med pa ni mya ngan dang /_smre
[\[259a.3\]]sngags 'don pa dang /_sdug bsngal ba dang /_yid mi bde ba dang /_'khrug pa'i yongs su gdung ba thams cad med de bsil [#]ba'i phyir ro/_/bde ba ni nad dang /_rga ba dang /_'chi ba'i 'jigs pa dang bral ba 'phags pa gnas pa'i rten du gyur
[\[259a.4\]]pa'i phyir ro/_/zhi ba ni dge ba'i chos thams cad kyi rten du gyur pa'i phyir ro/_/gzhi bzang po ni 'jig rten las 'das pa'i bde ba'i gzhir gyur pa'i phyir ro/_/bde legs su byed pa ni sbyor ba bde bas de thob par bya ba la dmigs pa'i ngo bor gyur pa'i phyir ro/_/nad med pa ni nyon mongs pa
[\[259a.5\]]la sogs pa'i sgrib pa'i nad dang bral ba'i phyir ro/_/mi g.yo ba ni yul la spros pa'i g.yeng ba thams cad dang bral ba'i phyir ro/_/mya ngan las 'das pa ni gzug la sogs pa'i 'du shes thams cad dang bral zhing zhi ba dang bde bar gnas pa'i dmigs pa yin pa'i phyir ro/_/kye ma zhes
[\[259a.6\]]bya ba'i sgra'i don ci zhe na/_mi dga' ba dang /_snying rje dang /_gdung ba dang /_nges pa la sogs pa don mang zhig la snang ste/_kye ma tshe dang ldan pa dag 'di ni bya ba ma yin no zhes mi dga' ba la bya'o/_/kye ma 'jig rten 'di ni nyam nga bar zhugs so zhes snying rje la'o/_/kye ma bdag gi lus [#]
[\[259a.7\]]ngag dang yid kyis sdig pa byas so zhes yongs su gdung ba la bya'o/_/kye ma 'jig rten na gang med pa de bdag [#]gis shes par bya'o zhes nges pa la'o/_/'dir ni [#]kye ma'i sgra nges pa la'o/_/'du byed rnams zhes bya ba la 'du byed kyi sgra 'di ni bsod nams ma yin pa dang /_mi g.yo
[\[259b\]]
[\[259b.1\]]ba'i las la 'jug pa yod de/_ji skad du ma rig pa'i rkyen gyis 'du byed kyi [#]bsod nams dang /_bsod nams ma yin pa dang mi g.yo ba rnams zhes gsungs pa lta bu'o/_/tshe'i 'du byed rnams la yang yod de/_ji skad du/_sems can thams cad 'du byed kyi gnas so zhes gsungs pa
[\[259b.2\]]lta bu'o/_/'jug pa'i khyad par la yang yod de/_ji skad du/_gal te ting nge 'dzin 'du byed kyis mngon par zin na zhes gsungs pa lta bu'o/_/phung po bzhi las gzhan pa 'dus byas dang bcas pa la yang yod do/_/zag pa dang bcas pa chos la yang yod de/_ji skad du de bas na dge
[\[259b.3\]]slong dag 'du byed rnams ni sdug bsngal lo/_/mya ngan las 'das pa ni zhi ba'o zhes gsungs pa lta bu'o/_/'dus byas thams cad la yang yod de/_ji skad du skyes pa thams cad ni zad par 'gyur te/_'du byed rnams la rtag pa med do zhes gsungs pa lta bu'o/_/tshigs su bcad pa 'di
[\[259b.4\]]ni 'du byed rnams ni sdug bsngal gyi mtshan nyid la bya bar dgongs te/_de dag nye bar zhi ba bde/_/zhes 'byung ba'i phyir ro/_/rnam pa gcig tu na/_kye ma 'du byed rnams mi rtag_/ces bya ba ni 'das pa rnams so/_/skyes nas 'jig pa'i chos can yin/_/zhes bya ba ni ma 'ongs pa rnams te/_
[\[259b.5\]]skye bar 'dod pa de dag kyang mi rtag pa nyid du 'gyur ro/_/skyes nas 'jig par 'gyur ba ste/_/zhes bya ba ni da ltar byung ba rnams te/_de dag skad cig ma yin pa'i phyir chos gnyis yod de skye ba dang 'jig pa'o/_/tshigs su bcad pa 'dis ni mi rtag pa nyid dang sdug bsngal ba nyid rnam
[\[259b.6\]]pa gsum bstan te/_de la mi rtag pa nyid rnam pa gsum mi skye ba'i cha dang /_'jig pa'i cha dang /_skye 'jig gi cha'o/_/'das pa'i gcig ste 'jig pa'i cha'o/_/ma 'ongs pa'i gcig ste skye ba'i cha'o/_/da ltar byung ba'i gnyis te/_skye ba'i cha dang 'jig pa'i cha'o/_/de gnyis kyi phyir
[\[259b.7\]]'di skad du/_dge slong dag 'das pa'i gzugs mi rtag na ma 'ongs pa dag [#]da ltar byung ba lta smos kyang ci dgos zhes bya ba nas/_rnam par shes pa'i bar rgyas par gsungs so/_/'du byed 'di dag gi sdug bsngal nyid ji ltar brjod ce na/_sdug bsngal nyid rnam pa gsum gyis [#]mi rtag pa
[\[260a\]]
[\[260a.1\]]gang yin pa de sdug bsngal lo zhes bya ba 'byung ba'i phyir ro/_/'di la skye ba'i cha'i mi rtag pa nyid la brten nas sdug bsngal gyi sdug bsngal nyid mngon no/_/'jig pa'i cha'i mi rtag pa nyid la brten nas 'gyur ba'i sdug bsngal nyid [#]mngon no/_/skye 'jig mi rtag
[\[260a.2\]]pa nyid la brten nas 'du byed kyi sdug bsngal nyid mngon no/_/de bas na bcom ldan 'das kyis/_kun dga' bo ngas 'du byed mi rtag pa nyid dang /_'gyur ba'i sdug bsngal nyid las dgongs nas gang mi rtag pa de sdug bsngal ba'o zhes gsungs so/_/tshigs su bcad pa'i don
[\[260a.3\]]bsdus pa las bcu dgu pa'i don bsdus [#]pa'o//_//bsags pa kun mtha' zad pa ste/_/mthon po'i mtha' ni ltung ba yin/_/'du ba'i mtha' ni 'bral ba ste/_/'tsho ba'i mtha' ni 'chi ba yin/_/zhes tshigs su bcad pa'o/_/tshigs su bcad pa 'dis ni dngos po rnam pa bzhi'i mi rtag pa nyid bstan te/_dngos
[\[260a.4\]]po rnam pa bzhi ni gang spyod pa dang /_gang du spyod pa dang /_gang rnams dang lhan cig tu spyod pa dang /_gang gi don du spyod pa'o/_/ci spyod ce na/_bsags pa rnams te/_'bru dang /_nor dang [#]/_gos la sogs pa'o/_/gang du spyod ce na/_khyim rnams su'o/_/gang rnams dang lhan
[\[260a.5\]]cig spyod ce na/_mdza' bshes dang /_blon po dang /_nye du dang /_snag [#]gi gnyen mtshams dang ngo /_/ci'i phyir spyod ce na/_srog gi phyir ro/_/bsags pa kun mtha' zad pa ste[#]/_/zhes bya ba ni gang spyod pa ste/_de mi rtag pa nyid du bstan pa ni/_/'di ltar de'i mtha' zad pa yin
[\[260a.6\]]no/_/mthon po'i mtha' ni ltung ba yin/_/zhes bya ba ni gang du spyod pa ste/_de dag mi rtag pa nyid du bstan pa ni 'di ltar de dag gi mtha' ltung ba yin no/_/'du ba'i mtha' ni 'bral ba ste/_/zhes bya ba ni gang rnams dang lhan cig spyod pa ste/_de dag mi rtag pa nyid du bstan pa ni 'di ltar
[\[260a.7\]]de dag gi mtha' bral ba yin no/_/'tsho ba'i mtha' ni 'chi ba yin/_/zhes bya ba ni gang gi don du spyod pa ste/_de mi rtag pa nyid du bstan pa ni 'di ltar 'tsho ba thams cad kyi mtha' 'chi ba yin no/_/dngos po rnam pa bzhi po 'di mi rtag pa nyid yin na gzhan gang 'jig rten na lhag ma rtag pa zhes bya ba
[\[260b\]]
[\[260b.1\]]ci zhig yod/_rnam pa gcig tu na longs spyod la lhag par chags pa rnams kyi lhag par chags pa de spang ba'i phyir gsungs par [#]mngon no/_/longs spyod ni gtsor [#]nor dang /_khyim dang /_sdug pa'i bu dang /_chung ma la sogs pa yin te/_de nyid kyi phyir bcom ldan 'das kyis/_kye
[\[260b.2\]]ma sems can 'di dag ni nor dang /_khyim dang /_bu dang /_chung ma dang /_bran la sred pas 'khor [#]ba'o zhes gsungs pa'o/_/de dag la go rims bzhin du/_bsags pa dang /_mthon po dang /_'du ba'i sgo dang /_bdag nyid kyi lus kyi 'tsho ba'i sgo nas sems can rnams sred de/_
[\[260b.3\]]de'i phyir 'di dag thams cad mi rtag go zhes bstan to/_/rnam pa gcig tu na tshigs su bcad pa 'dis ci rigs par khams gsum pa'i mi rtag pa nyid bstan te/_bsags pa kun mtha' 'dzad [#]pa ste/_'dod pa'i khams kyi phyogs gcig mi rtag [#]pa nyid bstan te/_'dod
[\[260b.4\]]pa na spyod pa'i mi dag [#]phal cher nor dang 'bru la sogs pa la longs spyod pa la sogs [#]so/_/mthon po'i mtha' ni ltung ba yin/_/zhes bya ba ni mtho ba rnams kyi rtse mo ni srid pa'i rtse mo ste/_gzugs med pa'i khams kyi mi rtag pa nyid bstan [#]to/_/'du ba'i mtha' ni 'bral [#]ba ste/_/zhes bya ba
[\[260b.5\]]ni 'dod pa na spyod pa'i lha rnams mi rtag pa nyid bstan te/_de dag ni 'dod pa dang ldan pa'i dga' bas rab tu phye ba yin no/_/'tsho ba'i mtha' ni 'chi ba yin zhes bya ba ni gzugs kyi khams kyi mi rtag pa nyid bstan [#]te/_de dag ni [#]tshangs pa la rtag pa'i 'du shes dang /_byed pa
[\[260b.6\]]por 'du shes so/_/tshigs su bcad pa'i don bsdus pa las nyi shu pa'i don bsdus [#]pa'o//_//'jig rten bde zhing lo legs 'gyur/_/'bru rnams 'byor zhing chos rgyal shog_/nad dang gnod pa gang yod pa/_/thams cad rab tu zhi gyur cig_/ces tshigs su bcad pa dgra
[\[260b.7\]]bcom [#]pas gsungs so/_/'di ci'i phyir gsungs she na/_gnod pa'i 'jigs pa rnam pa gsum med par smon pa'i phyir dang /_/de'i rgyu'i gnyen po [#]rnyed par smon pa'i phyir ro/_/'di na las 'dren ma byed pa'i sems can rnams kyi gnod pa'i 'jigs pa rnam pa gsum dang /_de'i rgyu'i chos ma yin pa ni pha rol gyi sde'i gnod
[\[261a\]]
[\[261a.1\]]pa'i 'jigs pa dang /_lo nyes pas gnod pa'i 'jigs pa dang /_nad kyi gnod pas 'jigs pa dang /_de rgyu lus dang ngag dang yid kyis [#]nyes par spyod pa dag ste[#]/_'jig rten bde zhing zhes bya ba ni pha rol gyi sde'i gnod pa'i 'jigs pa med par smon pa'o/_/lo legs 'gyur/_'bru rnams 'byor
[\[261a.2\]]zhing zhes bya ba ni/_lo nyes pa'i gnod pa'i 'jigs pa med par rtag tu smon pa'o/_/nad dang gnod pa gang yod pa/_/thams cad myur du zhi gyur cig_/ces bya ba ni nad kyi gnod pa'i 'jigs pa thams cad med par smon pa'o/_/chos rgyal shog ces bya ba ni de'i rgyu'i gnyen po rnyed par smon pa'o/_/rnam
[\[261a.3\]]pa gcig tu na rab tu byung ba'i phyogs dang /_khyim pa'i phyogs dang /_gnyi ga'i [#]phyogs las brtsams nas gsungs par mngon te[#]/_'jig rten bde zhing lo legs 'gyur/_/ces bya ba ni rab tu byung ba'i phyogs las brtsams pa ste/_lo legs pa ni slong [#]mo legs par rnyed pa'o/_/chom rkun [#]la
[\[261a.4\]]sogs pa'i 'jigs pa'i g.yeng ba dang bral zhing lus dang sems rton par gyur pa'i zas kyis lus dang sems tshim pa de dag rang gi dge ba'i phyogs 'phel ba dang ldan pa'i phyir bde bar gnas shing rang gi don yang nye bar sgrub pa'o[#]/_/'bru 'byor rgyal po rgyal bar shog ces bya ba ni khyim
[\[261a.5\]]pa'i phyogs las brtsams te/_khyim pa dag [#]gi 'bru rnams 'byor pa dang /_rgyal po chos bzhin byed na tshul dang tshul ma yin pa rnams dang /_bya ba shes pa ni chos kyi rgyal ba yin te/_ma dang pha dang /_snying du sdug pa dang /_'khor gyi skye bo mtshungs pa nyid du bde bar gnas pa dang /_rang gi chos dang /_las kyi mtha'
[\[261a.6\]]bsgrub pa mchog tu 'gyur ro/_/nad dang gnod pa gang yod pa/_/thams cad myur du zhi gyur cig_/ces bya ba ni gnyi ga'i phyogs las brtsams te/_gnyi ga'i phyogs kyi lus dang /_sems kyi nad dang bral [#]bar smon pa'o/_/tshigs su bcad pa'i don bsdus pa las nyi shu rtsa gcig pa'i don bsdus pa'o[#]/_/
[\[261a.7\]#]bstan bcos kyi tshigs su bcad pa'i don bsdus pa zhes bya ba slob dpon dbyig gnyen gyis mdzad pa rdzogs so//_//rgya gar gyi mkhan po d+harma [#]ka ra dang /_lo tsA ba ban de ye shes snying pos bsgyur te/_zhu chen gyi lo tsA ba ban de dpal brtsegs kyis zhus//_//[#]